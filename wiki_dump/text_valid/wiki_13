<doc id="25831" title="Nižný Hrušov" url="https://sk.wikipedia.org/wiki?curid=25831">
Nižný Hrušov

Nižný Hrušov je obec na Slovensku v okrese Vranov nad Topľou.
Časti obce.
Obec sa skladá z nasledujúcich častí: Baňur, Hušták, Hurky, Valal, Ričijov, Maloveska, Kerta, Bikač, Konec, Kadlubec.
Symboly obce.
Erb: V bielom (striebornom) poli štítu na zelenej pažiti zelený strom a pod ním čierny, o strom opretý medveď, pripravený zatriasť stromom.
Obyvateľstvo.
Po neúrode v roku 1830 postihla v roku 1831 obec cholera. V obci bola od 27. júla do 20. augusta. V Nižnom Hrušove na ňu zomrelo 76 ľudí (matrika zomrelých uvádza ich počty: rímskokatolíkov 37, gréckokatolíkov 33, židov 6). Táto epidémia podnietila na Zemplíne vypuknutie známeho roľníckeho povstania.
Politika.
Obecné zastupiteľstvo.
Starostovia obce Nižný Hrušov:
V obecnom zastupiteľsve je 9 poslancov.
Kultúra a zaujímavosti.
Hudba.
Mužská spevácka skupina Hrušovčan
Pravidelné podujatia.
V obci sa koná každoročné bežecké podujatie - Hrušovská sedmička.
V obci sa taktiež každoročne koná kosecká súťaž v kosení ručnou kosou s názvom Zemplínska ostrá kosa.
Školstvo.
V obci sa nachádza ZŠ a MŠ Nižný Hrušov.
Hospodárstvo.
Dôležité firmy.
Čokoládovňa EVA s.r.o.
Šport.
Futbalový klub - FK Družstevník Nižný Hrušov je účastník III. ligy.

</doc>
<doc id="25837" title="Poša" url="https://sk.wikipedia.org/wiki?curid=25837">
Poša

Poša je obec na Slovensku v okrese Vranov nad Topľou.
Polohopis.
Leží v Ondavskom výbežku Východoslovenskej nížiny.
Dejiny.
Prvá písomná zmienka je z roku 1386. Od stredoveku patrila rôznym zemepánom, v 18. storočí Barkóczyovcom, neskôr Balassovcom a i. V roku 1715 bolo v obci 7 obývaných a 12 opustených poddanských domácností. Počas prvého sčítania ľudu, roku 1787, mala 46 domov a 342 obyvateľov, v roku 1828 v nej bolo 62 domov a 442 obyvateľov. V roku 1910 tu žilo 467 ľudí. Obyvatelia sa v minulosti zaoberali tradičným poľnohospodárstvom a drevorubačstvom. Do roku 1918 obec administratívne patrila do Zemplínskej župy.
Po neúrode v roku 1830 postihla v roku 1831 obec cholera od 21. júla do 15. augusta. Zomrelo na ňu 42 ľudí (matrika zomrelých uvádza ich počty: gréckokatolíkov 36, rímskokatolíkov 6). Táto epidémia podnietila na Zemplíne vypuknutie známeho roľníckeho povstania.
V obci je gréckokatolícky chrám (cerkev) Narodenia Presvätej Bohorodičky z roku 1721, gréckokatolícky farský chrám z roku 2000 a rímskokatolícky kostol Najsvätejšieho Srdca Ježišovho. V obci je ešte materská škola a základná škola.
Politika.
Starostovia obce.
Obecné zastupiteľstvo tvorí 7 poslancov. 
Občianska vybavenosť.
Cirkevné spoločenstvá.
V obci sídli gréckokatolícka farnosť zriadená v r. 1814.
Zoznam posledných farárov a správcov farnosti:
Rímskokatolíci tvoria filiálku farnosti Nižný Hrabovec.

</doc>
<doc id="25850" title="Sečovská Polianka" url="https://sk.wikipedia.org/wiki?curid=25850">
Sečovská Polianka

Sečovská Polianka je obec na Slovensku v okrese Vranov nad Topľou. 
Prírodné podmienky.
Obcou preteká rieka Topľa a Cabovský potok, na ktorého náplavovom kuželi obec leží. Okrem dubových lesov v západnej časti je celý kataster obce odlesnený.
Dejiny.
Archeologické nálezy dokladajú osídlenie v neolite. Prvá písomná zmienka o obci je z rokov 127290 ako "Polyunka". Roku 1360 patrila Bakšovcom, 1410 panstvu Čičava a iným zemanom, od konca 17. storočia Barkóczyovcom. Obyvatelia sa zúčastnili na roľníckom povstaní v roku 1831. V roku 1953 tu bolo založené JRD.
Kultúra a zaujímavosti.
Kultúra.
V obci sa ešte v prvej polovici minulého storočia zachovali mnohé zvyky, napríklad sypanie maku za truhlou od domu až na cintorín a pod. Obyvatelia až do tejto doby nosili kroj (Pozdišovský variant). V roku 1988 vznikla v obci folklórna skupina Bukovina. V roku 1996 vydala prvú magnetofónovú nahrávku, v súčasnosti prezentuje ľudové tradície vystúpeniami po celej Európe.

</doc>
<doc id="25854" title="Soľ (okres Vranov nad Topľou)" url="https://sk.wikipedia.org/wiki?curid=25854">
Soľ (okres Vranov nad Topľou)

Soľ je obec na Slovensku v okrese Vranov nad Topľou.
Polohopis.
Vodné toky.
Katastrom obce preteká rieka Topľa. Obcou preteká Slaný potok, ktorý sa vlieva do Tople.
Obyvateľstvo.
V roku 2015 mala obec 2 516 obyvateľov.
Dejiny.
Obec Soľ patrí k najstarším obciam na východnom Slovensku. Výhodná geografická poloha v údolí rieky Topľa ju už v dobe kamennej predurčila na miesto ľudského sídliska, ktoré sa s prestávkami rozvíjalo až do súčasnosti. Najstaršia písomná zmienka pochádza z roku 1252. V listine vydanej Jágerskou kapitulou pri príležitosti delenia majetkov zemana Filkeho, brata Číza z Moravian (Chyz de Morova), sa uvádza, že spomínaný zeman Číz daroval Soľ, spolu s inými majetkami, svojmu bratovi Štefanovi a jeho dedičom, čo všetci potvrdili pred jágerskou kapitulou v prítomnosti svedkov.
Politika.
Obecné zastupiteľstvo.
Starostom je od roku 1994 Ing. Jozef Berta
Školstvo.
V obci sa nachádza základná škola, ktorá pre druhý stupeň (ročníky 5 až 9) pokrýva aj okolité obce Hlinné a Rudlov. Škola má dve budovy s triedami. "Stará budova" bola postavená v roku 1957 a "Nová budova" v roku 1975. Prepojené sú zasklenou spojovacou chodbou, pod ktorou sa nachádza skleník. V areáli školy sú aj školské dielne, park, dopravné a športové ihrisko.
V škole vyučuje 32 učiteľov (školský rok 2006/2007) a navštevuje ju 521 žiakov (šk. r. 2005/2006).
V obci sa nachádza aj materská škola, ktorú v školskom roku 2005/06 navštevovalo 65 detí.
Doprava.
Na okraji obce sa nachádza železničná zastávka, ktorou prechádza neelektrifikovaná železničná trať spájajúca Prešov s Humenným (cez Vranov nad Topľou a Strážske).
V strede obce je autobusová zastávka. Obec sa nachádza na hlavnej ceste1/18 medzi Prešovom a Vranovom nad Topľou, resp. Michalovcami.

</doc>
<doc id="25856" title="Tovarnianska Polianka" url="https://sk.wikipedia.org/wiki?curid=25856">
Tovarnianska Polianka

Tovarnianska Polianka je obec na Slovensku v okrese Vranov nad Topľou.
Polohopis.
Tovarnianska Polianka leží v ondavskom výbežku Východoslovenskej nížiny v Pozdišovskej pahorkatine na terasách Ondavky. Nadmorská výška v strede obce je 140 m n. m. a v chotári 127-271 m n. m. Na vyšších polohách pahorkatiny je listnatý les, nižšie časti a dolina Ondavky sú odlesnené.
Dejiny.
Našli sa tu zvyšky eneolitických mohylových násypov. Obec je doložená z roku 1335 ako Polenka, neskôr ako Polyon (1372), Polyunka (1414), Towarnanská Polánka (1773), Tovarnianska Polianka (1948); po maďarsky Tovarnapolyanka, Tavarnamező.
V roku 1363 patrila panstvu Čičava, koncom 16. storočia niekoľkým zemepánom, od konca 17. storočia Barkóczyovcom a iným. V roku 1715 mala 11 opustených a 7 obývaných domácností, v roku 1787 mala obec 25 domov a 190 obyvateľov, v roku 1828 mala 31 domov a 227 obyvateľov. Pracovali ako roľníci a v lesoch. V polovici 19. storočia a v rokoch 19001910 sa mnohí vysťahovali.
Za 1. ČSR sa obyvatelia zaoberali poľnohospodárstvom. V roku 1944 bola obec celkom vypálená. JRD bolo založené v roku 1958. Časť obyvateľov bola zamestnaná v priemyselných podnikoch v Humennom, Strážskom a v Hencovciach.
Obyvateľstvo.
K 31.12.2009 v obci žilo 115 obyvateľov, z toho 54 mužov a 61 žien.
Občianska a technická vybavenosť.
V obci sa nachádza predajňa potravinárskeho tovaru, futbalové ihrisko, verejný vodovod, rozvodná sieť plynu.

</doc>
<doc id="25864" title="Žalobín" url="https://sk.wikipedia.org/wiki?curid=25864">
Žalobín

Žalobín je obec na Slovensku v okrese Vranov nad Topľou.
Prírodné podmienky.
Vodné toky.
Oľka a Ondava. Rieka Ondava, ktorá tečie chotárom obce je na úseku Slovenská Kajňa – Hencovce celoročne splavná. Poskytuje vhodné podmienky na vodnú turistiku aj pre úplnych začiatočníkov. V blízkosti obce funguje aj požičovňa lodí, ktorá organizuje splavy na riekach Ondava, Laborec, Topľa a Latorica.
Vodné plochy.
Domaša – 
Kultúra a zaujímavosti.
Hudba.
Konopianka – ľudový subor
Pravidelné podujatia.
Letné slávnosti

</doc>
<doc id="25865" title="Bystrany" url="https://sk.wikipedia.org/wiki?curid=25865">
Bystrany

Bystrany sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny.
Susedné obce.
Olcnava, Hincovce, Spišské Podhradie, Spišské Vlachy
Dejiny.
Prvá písomná zmienka o obci je z roku 1268. Názov obce je nemeckého pôvodu. Pôvodne sa volala Eulenbach - soví potok, neskôr bola premenovaná na Vlenbach, Veľbach a po 2. svetovej vojne na Bystrany. 
&lt;br&gt;V 18. stor. bol postavený rímskokatolícky kostol sv. Petra a Pavla (1779). V polovici 19. storočia si Gustáv Czáky (1803 - 1883) postavil v obci kaštieľ neoklasicistickom slohu. Taktiež v tomto období bola postavená kaplnka a pri kaštieli vysadená záhrada s parkom, vzácnymi drevinami, stromami a fontánou uprostred. Posledný majiteľ kaštieľa bol Hilár Czáky, ktorý ho vlastnil až do konfiškácie v roku 1945. Kaštieľ bol zbúraný v roku 1992 - 1993. Za kostolom sú v hrobkách pochovaní niektorí z rodu Czákyovcov.
Staré a cudzie názvy obce.
"Nemecký názov:" Ulebach, Eullabach, Wellbach, Eilenbach
"Maďarský názov:" Velbach, Ágostháza
Kultúra a zaujímavosti.
Pamiatky.
Novoklasicistický, postavený okolo roku 1860, menšie úpravy z konca 19. a zač. 20.storočia. Dvojpodlažná budova s dvoma krídlami, kolmo na seba situovanými a predstavanou prízemnou vstupnou loggiou. Krídla majú trojosové pavilóny, spojené s otvorenými loggiami na prízemí i na poschodí. Po rokoch chátrania bol kaštieľ v 90-tych rokoch zbúraný.
Je z rokov 1779 - 1784, klasicistický na staršom základe, s neskoršími menšími úpravami. Jednoloďový priestor s polygonálnym uzáverom, pristavanou sakristiou a predstavanou trojpodlažnou vežou. Celý priestor je zaklenutý pruskou klenbou. Fasády sú členené lizénami a nárožia veže pilastrami. V interiéri je čiastočne zachovaná pôvodná výmaľba. Hlavný oltár je klasicistický z druhej polovice 18.stor. s ústredným obrazom sv. Petra a Pavla. Dva bočné oltáre sv. Rodiny a sv. Jána Nepomuckého sú riešené ako pendanty, luisézne, z druhej polovice 18.stor. Kazateľnica, krstiteľnica, organ a patronátne lavice grófov Csákyovcov sú luisézne, súčasné so stavbou. Socha Piety je polychrómovaná ľudová drevorezba z 18.stor. K vonkajšku kostola boli pribudované dve krypty: jedna je pseudogotická z druhej polovice 19.stor., v nej neskorobarokový oltár P. Márie z 18.stor., druhá v secesnom štýle z obdobia okolo roku 1915.
Šport.
Fc Spartak

</doc>
<doc id="25871" title="Harichovce" url="https://sk.wikipedia.org/wiki?curid=25871">
Harichovce

Harichovce sú obec na Slovensku v okrese Spišská Nová Ves, v Košickom kraji.
Geografia.
Obec sa nachádza na styku Medvedích chrbtov s Levočskou kotlinou v centrálnej časti Hornádskej kotliny.
Susedné obce.
Danišovce, Iliašovce, Levoča, Odorín, Spišská Nová Ves
Vodné toky.
Levočský potok
Kultúra a zaujímavosti.
Pamiatky.
Rímskokatolícky kostol Nepoškvrneného počatia Panny Márie
Pôvodne gotický, barokovo prestavaný okolo roku 1760, keď zmenili jeho východnú orientáciu a odstránili časť pôvodného obvodového muriva, ktorého kamene ležia dnes na brehoch potoka. Jednolodie s polkruhovo zakončeným presbytériom a s predstavanou trojpodlažnou vežou. Celý priestor je zaklenutý pruskou klenbou. Na pravej strane podvežia je zamurovaný ranogotický portál. Na pravom klenbovom poli je nástenná maľba od Jozefa Hanulu. Barokovo - klasicistická fasáda s nárožnými pilastrami a terčíkovou korunnou rímsou na predstavanej veži, zastrešenej neskorobarokovou laternovou baňou. Oltáre a kazateľnica sú pseudogotické z 20.stor. Krstiteľnica je drevená z polovice 19.stor. voľné neskorobarokové obrazy: Immaculata a Obrátenie sv. Pavla apošt.
Pomníky.
Padlým v druhej svetovej vojne.
Šport.
Futbalový klub (ŠK Harichovce), založený v roku 1932, Levočská 13
Pravidelné podujatia.
Folklórne slávnosti obce.

</doc>
<doc id="25877" title="Letanovce" url="https://sk.wikipedia.org/wiki?curid=25877">
Letanovce

Letanovce sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Hornádskej kotliny na brehoch potoka Brusník a na severných svahoch Slovenského raja.
Susedné obce.
Hrabušice, Smižany, Spišské Tomášovce, Spišský Štvrtok, Arnútovce
Ulice.
Slovenského raja, Slobody, Staničná, Školská, Hanulova, Nábrežná, Štúrova, Malá, Krátka, Poľná, Záhradná, Michalská, Slovenského národného povstania, Tatranská, Cintorínska, Okružná
Vodné toky.
Brusník
Symboly obce.
https://www.letanovce.sk/symboly-obce
História.
Staré a cudzie názvy obce.
"Nemecký názov:" Lettensdorf
"Maďarský názov:" Letánfalu, Létánfalva
Kultúra a zaujímavosti.
Pamiatky.
Zrúcaniny niekdajšieho kláštora na Skale útočišťa (Lapis refugii), ktorý založili kartuziáni roku 1299 a rozšírili novým kostolom roku 1330. Kláštor bol v roku 1436 vypálený a pri obnove v poslednej tretine 15. stor. dostal ďalšiu polygonálne zakončenú kaplnku. Roku 1543 dali Levočania opustený kláštor a kostol zbúrať. Odvtedy leží v rumoch. Z niekdajších stavieb sa zachovalo základové murivo a značne deštruované zvyšky múrov.
Pôvodne neskororománsky z polovice 13. stor., prestavaný v 14. stor. a zbarokizovaný v 18. stor. Z pôvodnej stavby sa zachoval pôdorys so štvorcovým presbytériom, loďou a vežou a čiastočná výška obvodového muriva. Z románskych detailov je južný portál lode, čiastočne zakrytý prístavbou barokovej predsiene. Vstupný portál je gotický. Loď má pruskú klenbu a je rozšírená transeptom zaklenutým krížovou klenbou. Neskorobarokové fasády sú členené lizénovým orámovaním. Vnútorné zariadenie je nové, na dvoch bočných oltároch sú uprostred barokové obrazy z 18. stor. V predsieni je neskorobarokový krucifix z druhej polovice 18. stor.
Šport.
Oddiely Športového klubu Breznovica Letanovce:
Oddiely Športového klubu TJ Družstevník Letanovce:
Pravidelné podujatia.
Každú druhú augustovú nedeľu v roku sa na Kláštorisku v Slovenskom raji koná oslava Dňa Slovenských hôr.
Každý rok posledný júlový víkend sa konajú folklórne slávnosti „Pod lipami“.
Hospodárstvo a infraštruktúra.
Farský úrad.
Rímskokatolícky - Slovenského raja 26 
Správca farnosti: Mgr. Marián Sivoň
Kaplán: Mgr. Štefan Belko

</doc>
<doc id="25885" title="Olcnava" url="https://sk.wikipedia.org/wiki?curid=25885">
Olcnava

Olcnava je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny a na severných svahoch Galmusu.
Susedné obce.
Bystrany, Poráč, Slovinky, Spišské Vlachy, Spišský Hrušov, Vítkovce 
Časti obce.
Palenčiareň, Raj, Kamenná
Vodné toky.
Hornád,Kamenný potok, potok Biela voda, potok Peklisko, Olcnavský potok
Vodné plochy.
Blatná
História.
Staré a cudzie názvy obce.
"Nemecký názov:" 
"Maďarský názov:" Detrefalva
Politika.
Starostovia obce.
1990 - 1994 Milan Gardošík (ČSSP + HP)
1994 - 2000 Milan Gardošík (HZDS)
2001 - 2002 Peter Horváth (ANO + KDH + SDKU)
2002 - 2006 Peter Horváth (ANO + KDH + SDKÚ)
2006 - 2010 Ing. RSDr. Jozef Gardošík (HZDS + SMER + SNS)
2010 - 2014 Jaroslav Salaj (SMER)
2014 - 2017 Jaroslav Salaj (SMER)
Obecné zastupiteľstvo.
1990 - 1994 - 11 poslancov
1994 - 1998 - 12 poslancov: (9 KDH, 3 HZDS)
1998 - 2002 - 11 poslancov: (6 HZDS, 5 KDH)
2002 - 2006 - 7 poslancov: (3 KDH, 2 NEKA, 1 ANO + KDH + SDKÚ, 1 HZDS)
2006 - 2010 - 7 poslancov: 
1)Boron František
2)Ing. Gardošík Peter
3)Ing. Gonda Peter ml.
4)PaedDr. Kožárová Zlatica
5)Sakmarová Renáta
6)Salaj Jaroslav
7)Salajová Tatiana
2010 - 2014 - 7 poslancov: Ing. Peter Gonda, Jolana Muchová, Bc. Zuzana Sedláková, Ing. Miroslava Rusnáková, Zuzana Fifiková, PaedDr. Zlatica Kožárová, Ján Olejník 
2014 - 2017 - 7 poslancov: PeadDr. Zlatica Kožárová, Ing. Miroslava Rusnáková, Bc. Juliana Krokusová, Ján Olejník, Jozef Olejník, Michal Kaščák, Miroslav Gardošík 
Obyvateľstvo.
Vývoj obyvateľstva od roku 1869: 
Zloženie obyvateľstva podľa náboženského vyznania (2001):
Zloženie obyvateľstva podľa národnosti (2001):
Najčastejšie priezviská (1995):
SALAJOVÁ 48×; SALAJ 48×; GARDOŠÍK 34×; GARDOŠÍKOVÁ 32×; KORFANT 28×; RUSNÁKOVÁ 25×; RUSNÁK 23×; HOLUB 20×; KORFANTOVÁ 18×; FIFIK 16×; HOLUBOVÁ 15×; SAKMÁR 15×; KOŽÁR 14×; OLEJNÍK 14×; MUCHA 13×; PRAPOTNÍKOVÁ 12×; SAKMÁROVÁ 12×; OLEJNÍKOVÁ 11×; PRAPOTNÍK 11×; FIFIKOVÁ 11×; FURMANOVÁ 10×; KOŽÁROVÁ 9×; SEDLÁKOVÁ 9×; DOLNAČKOVÁ 9×; DOLNAČKO 9×; ŠOFRANKOVÁ 9×; PAVOL 9×; SEDLÁK 8×; MUCHOVÁ 8×; PAVOLOVÁ 8×; CHOVANCOVÁ 8×; BEŽILA 7×; ZAHURANEC 7×; FĽAKOVÁ 7×; BUKAT 6×; KURTOVÁ 6×; KAŠČÁKOVÁ 6×; DOLNÝ 6×; BORONOVÁ 6×; KOČIŠ 6×; KOŠUTOVÁ 6×; SKALSKÝ 6×; ZAHURANCOVÁ 6×; BEŽILOVÁ 6×; BUKÁTOVÁ 5×; ŽILKO 5×; ŠOFRANKO 5×; KAŠČÁK 5×; PODRACKÁ 5×; FURMAN 5×; CHOVANEC 5×; DZURŇÁKOVÁ 4×; KIŠKOVÁ 4×; VRABĽOVÁ 4×; DIRDOVÁ 4×; DOLNÁ 4×; KOČIŠOVÁ 4×; VRABEĽ 4×; KROKUSOVÁ 4×; BUKATOVÁ 4×; ROVDER 4×; PECHA 4×; HORVÁTHOVÁ 4×; KLEŠČOVÁ 4×; SLIVKOVÁ 4×; FEDOROVÁ 4×; DZURŇÁK 3×; VRÁBEĽ 3×; SVETKOVSKÝ 3×; FURMANN 3×; PECHOVÁ 3×; FIFÍKOVÁ 3×; KLEŠČ 3×; ŽIVČÁK 3×; HAVRILLA 3×; LUDROVSKÝ 3×; SKALSKÁ 3×; KRIGOVSKÝ 3×; GURČÍKOVÁ 3×; KICKOVÁ 3×; KISEĽOVÁ 3×; BIROŠOVÁ 3×; PENDRÁKOVÁ 3×; BORON 3×; BURIAN 3×; KICKO 3×; CELECOVÁ 3×; KAŠŠAIOVÁ 3×; SMIKOVÁ 3×; KOČÍKOVÁ 3×; PODRACKÝ 3×; KERUĽOVÁ 3×; MACALA 3×; JANOŠÍK 3×; KANDRIČÁKOVÁ 3×; FALTINOVÁ 3×; DIRDA 3×; SLIVKO 2×; ROVDEROVÁ 2×; RICHNAVSKÁ 2×... 
KSSJ
Kultúra a zaujímavosti.
Stavby.
Pamiatky.
Neoklasicistický z konca 19. stor. Jednoloďová stavba s polkruhovým uzáverom, pristavanou sakristiou a predstavanou vežou. Presbytérium je zaklenuté konchou, loď kazetovým dreveným stropom. Fasády sú členené lizénami a nárožnými pilastrami. Hlavný oltár je v pseudorenesančno - manieristickom slohu z konca 19. stor. Kazateľnica je renesančno - manieristická z prvej tretiny 17. stor., renovovaná a doplnená roku 1891. Polygonálne rečnište je delené stĺpikmi, medzi nimi sú sochy Ježiša a 4 evanjelistov, na schodišťovom parapete sú štyri maľby na dreve. Neskorogotická socha Madony je slatvinského typu z konca 14. stor. Krucifix - ľudová drevorezba archaických tvarov (replika gotického kríža zo 14. stor.) z konca 17. stor. (v sakristii). Barokový krucifix je ľudová drevorezba z 18. stor.. kamenná náhrobná doska s erbom zo 17. stor.
Parky.
Obecný park, 
Park Božieho Milosrdenstva
Šport.
Futbal: 1. Trieda okresna,
Stolný tenis: 5. Liga
Hospodárstvo a infraštruktúra.
Farský úrad.
filiálka Rímskokatolíckeho úradu Bystrany
Školstvo.
Základná škola roč. 1-4 - Lučná 3
Materská škola

</doc>
<doc id="25891" title="Rudňany" url="https://sk.wikipedia.org/wiki?curid=25891">
Rudňany

Rudňany sú obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v západnej časti Galmusu v Slovenskom rudohorí.
Susedné obce.
Markušovce, Matejovce nad Hornádom, Nálepkovo, Poráč, Švedlár, Závadka
Symboly obce.
http://www.crwflags.com/fotw/flags/sk-sn-ru.html
Politika.
Starostovia obce.
1990 - 1994 Miroslav Blišťan (KSS)
1994 - 1998 Miroslav Blišťan (HZDS)
1998 - 2002 Miroslav Blišťan (SOP + KSS + ROI)
2002 - 2010 Miroslav Blišťan (NEKA)
2010 - 2014 Miroslav Blišťan
2014 - 2018 Miroslav Blišťan
2018 - Bc. Rastislav Neuvirth
Obecné zastupiteľstvo.
1990 - 1994 - 24 poslancov
1994 - 1998 - 16 poslancov (8 HZDS, 4 SDĽ, 3 KDH, 1 KSS)
1998 - 2002 - 16 poslancov (7 SDĽ, 4 HZDS, 3 KSS, 1 DÚ, 1 SNS)
2002 - 2006 - 11 poslancov (4 KSS, 3 HZDS, 3 KDH, 1 SDKÚ)
2006 - 2010 - 11 poslancov (4 ĽS-HZDS, 2 KDH, 2 SMER-SD, 2 NEKA, 1 KSS)
Hospodárstvo a infraštruktúra.
Farský úrad.
Rímskokatolícky - Huta 48
Duchovný správca: Mgr. Matuš Perignáth
Školstvo.
Materská škola - č. d. 234
Materská škola - Zimná 89
Základná škola - Zimná 96
Špeciálna škola - Zimná 83

</doc>
<doc id="25894" title="Spišský Hrušov" url="https://sk.wikipedia.org/wiki?curid=25894">
Spišský Hrušov

Spišský Hrušov () je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza v južnej časti Hornádskej kotliny na sútoku potokov Lodina a Hrušov.
Susedné obce.
Buglovce, Bystrany, Domaňovce, Hincovce, Chrasť nad Hornádom, Jamník, Olcnava, Vítkovce
Vodné toky.
Lodina, Hrušov
Politika.
Obyvateľstvo.
Vývoj obyvateľstva od roku 1880: 
Zloženie obyvateľstva podľa náboženskéhovyznania (2001):
Zloženie obyvateľstva podľa národnosti (2001):
Kultúra a zaujímavosti.
Pamiatky.
Kaštieľ.
Pôvodne renesančný z roku 1596, v polovici 18. stor. zbarokizovaný a zač. 19. stor. na priečelí upravovaný v klasicistickom slohu. Dvojpodlažná budova s obdĺžnym pôdorysom a trojtraktovou blokovou dispozíciou. Na priečelí stredný trojosový rizalit, členený na prízemí pilastrami a na poschodí pilierovou loggiou. Ústredný vestibul je zaklenutý valenou klenbou s lunetami. V jednej miestnosti je renesančný vyrezávaný trámový strop, na kartuši mešternice s letopočtom 1596 a iniciálkami. Ťažká, šindľom krytá manzardová strecha. 
Katolícky kostol sv. Kataríny Alexandrijskej.
Je pôvodne gotický zo začiatku 14. storočia, prestavaný v 17. a 18. stor., renovovaný roku 1900. Jednoloďový s rovným uzáverom, pristavanou sakristiou, bočnou kaplnkou a predstavanou vežou. Presbytérium zaklenuté krížovou rebrovou klenbou. Loď mala pôvodne drevený rovný strop a v 17. stor. bola zaklenutá krížovou hrebienkovou klenbou. Po celej jej dĺžke je pristavaná gotická kaplnka sv. Žofie zo 16. storočia, zaklenutá korýtkovou klenbou, v sakristii je pruská klenba. Interiérová výmaľba je kostola je od Jozefa Hanulu z roku 1896, výskum však potvrdil aj existenciu gotických nástenných malieb. Hlavný oltár je ranobarokový etážový, z konca 17. stor., v stĺpovej architektúre symetricky rozostavané sochy svätcov, uprostred nový obraz sv. Kataríny Alexandrijskej od J. Hanulu z roku 1900. V bočnej kaplnke oltár sv. Žofie, barokový z prvej polovice 18.stor., stĺpová architektúra so štítovým nadstavcom a novým ústredným obrazom sv. Žofie od J. Hanulu. Voľné obrazy: Sedembolestná P. Mária, baroková z prvej polovice 18. stor., Narodenie, neskoroklasicistický z polovice 19. stor., gotická Madona z konca 15. stor. Barokový kalich z obdobia okolo roku 1740. Pacifikál barokový z 18. stor., neskorogotický zvon z roku 1521 od zvonolejára Andreja. Z pôvodného zariadenia kostola dostalo sa gotické cibórium do Budapešti, jeho kópia je z roku 1916 a je v sakristii. 
Zrúcanina Kostola sv. Stanislava.
Východne od obce stojí v poli zrúcanina stredovekého Kostola sv. Stanislava, z ktorej sa zachovala už len veža. Kostol bol súčasťou zaniknutej dediny Miloj.

</doc>
<doc id="25896" title="Žehra" url="https://sk.wikipedia.org/wiki?curid=25896">
Žehra

Žehra je obec na Slovensku v okrese Spišská Nová Ves, v Košickom kraji.
Polohopis.
Obec sa nachádza vo východnej časti Hornádskej kotliny na východnom úpätí Dreveníka.
Susedné obce.
Dúbrava, Granč-Petrovce, Harakovce, Oľšavka, Spišské Podhradie, Spišské Vlachy
Časti obce.
Hodkovce
Politika.
Starostovia obce.
1990 - 1996: Ján Novák (KDH)
1996 - 1998: František Hadušovský (HZDS)
1998 - 2002: Jozef Mižigar (ROISR)
2002 - 2006: František Hadušovský (ANO + HZDS + KSS + PSNS + SNS + SMER + SDA + SDĽ)
2006 - 2010: Marián Mižigár (NEKA)
Obecné zastupiteľstvo.
1990 - 1994 - 12 poslancov
1994 - 1998 - 12 poslancov (9 ROISR, 3 KDH)
1998 - 2002 - 12 poslancov (7 ROISR, 4 KDH, 1 HZDS)
2002 - 2006 - 7 poslancov (6 ROISR, 1 HZDS)
Hospodárstvo a infraštruktúra.
Farský úrad.
Rímskokatolícky úrad - Žehra 87 
Duchovný správca - ThDr. Radomír Bodziony PhD., farský administrátor

</doc>
<doc id="25923" title="Špania Dolina" url="https://sk.wikipedia.org/wiki?curid=25923">
Špania Dolina

Špania Dolina je banícka obec na Slovensku v okrese Banská Bystrica v Banskobystrickom kraji.
Polohopis.
Nachádza sa asi severne od centra Banskej Bystrice, v západnej časti Starohorských vrchov. Obcou preteká Banský potok, ktorý pokračuje úzkym údolím juhozápadným smerom k Uľanke, kde sa vlieva do Bystrice. Južne od obce sa vypína vrch Panský diel s rekreačným strediskom Šachtičky.
Dejiny.
Špania Dolina bola pre svoje náleziská medenej rudy, obsahujúcej aj striebro, v minulosti preslávená po celej Európe. Začiatky ťažby v tejto lokalite možno iba približne datovať do 11.12. storočia. Archeologické nálezy však potvrdzujú dobývanie medenej rudy už v eneolite.
Špania Dolina, spolu s ďalšími baníckymi osadami – Staré Hory, Richtárová, Piesky, Moštenica a Tajov – sa rozvíjali najmä v súvislosti s usadením sa banských podnikateľov v meste Banská Bystrica. Majitelia baní, tzv. waldbürgeri, ktorých domy boli postavené na hlavnom banskobystrickom námestí, ťažili aj v oblasti Španej Doliny. Lokalita v prameňoch figuruje pod názvami: "Montana" (1263), "Grueb" (1458), "Herrengrundt" (1535), neskôr všeobecne ako Herrengrund. V latinčine mal názov obce podobu "Vallis Dominorum", po maďarsky "Úrvölgy".
Zlaté obdobie ťažby predstavovalo fungovanie Turzovsko-fuggerovskej spoločnosti (14931546). Ján III. Turzo začal na Španej Doline už v roku 1494 hĺbiť šachtu nového typu, tzv. hlavnú. Neskoršie bola nazývaná ako "Dolná" alebo "Ferdinandova šachta". Dosiahla hĺbku 250 m. Touto šachtou sa odvodňoval celý špaňodolinský revír. Po vyčerpaní ložísk strieborno-medenej rudy na Starých Horách okolo roku 1546 sa ťažba a spracovanie rudy odohrávali najmä na Španej Doline. Na prelome 16. a 17. storočia však začala rentabilita ťažby klesať.
V 17. a 18. stor. sa začali v Španej Doline hĺbiť ďalšie nové štôlne a šachty, ako napríklad šachta "Maximilián", šachta "Mária", a najhlbšia šachta "Ludovika" (do hĺbky 440 metrov). Konské gáple na pohon banských ťažných strojov začali nahrádzať vodné kolesá poháňané vodou z unikátneho banského vodovodu. K šachtám v Španej Doline privádzal vodu približne 36 km dlhý systém zberných, náhonových a spojovacích jarkov, ktorý začínal až pod Prašivou v Nízkych Tatrách. Vodovod sa začal budovať v 15. storočí a bol funkčný do začiatku 20. storočia. 
Najťažším obdobím v dejinách Španej Doliny bolo 17. storočie, kedy protihabsburské stavovské povstania ohrozovali ťažbu a spracovanie rúd. Zhoršovalo sa aj sociálne postavenie baníkov, čoho dôsledkom bolo niekoľko štrajkov a otvorených vzbúr (v 17. storočí v rokoch 1609, 1610, 1626, 1632, 1638, 1640, 1646 a 1673). Koncom 17 stor. pracovalo v Španej Doline už iba 800 robotníkov. V druhej polovici 18. storočia už boli z väčšej časti rudné ložiská vyčerpané, ale ťažba pokračovala ešte v 19. storočí. Bane boli napokon zatvorené v roku 1888.
V roku 1957 sa začalo s výstavbou úpravne rúd, ktorá bola otvorená v roku 1964. Získavala sa v nej meď zo starého haldového materiálu. Materiál na spracovanie sa dovážal aj z neďalekej lokality Piesky, a to tunelom, ktorý bol prerazený v roku 1961. 
Miestne obyvateľstvo si začalo privyrábať ťažbou a spracovaním dreva, ženy aj paličkovaním povestných špaňodolinských čipiek. V roku 1883 tu bola otvorená aj škola paličkovania. 
Zástavbu obce tvoria malé roztrúsené domčeky baníkov v strmých svahoch údolia. Na centrálnom námestí stoja administratívne a technické budovy, najmä budova banskej správy.

</doc>
<doc id="25929" title="Slovenská Ľupča" url="https://sk.wikipedia.org/wiki?curid=25929">
Slovenská Ľupča

Slovenská Ľupča (, ) je obec na Horehroní.
Polohopis.
Obec leží v severovýchodnej časti Zvolenskej kotliny, asi 10 km od Banskej Bystrice smerom na Brezno. Rozprestiera sa na pravom brehu rieky Hron, ktorá preteká údolím medzi Nízkymi Tatrami a Slovenským rudohorím. Jej územie zaberá 3 232 hektárov po obidvoch brehoch Hrona, pričom pravý breh spadá pod Národný park Nízke Tatry a ľavý pod CHKO Poľana. Nadmorská výška obce je v rozpätí od 370 m v obývanom území až do 699 m (okolité vrchy), centrum obce má nadmorskú výšku 378 m. Slovenská Ľupča je najväčšou dedinou v okrese Banská Bystrica
Dejiny.
Prvé písomné zmienky o obci Slovenská Ľupča pochádzajú až od roku 1250. Bola založená na starej obchodnej ceste Via Magna, spájajúca mestá Budín (dnes Budapešť) a Krakov. Osada bola postavená okolo dvoch dôležitých budov: hradu (Ľupčiansky hrad) a kláštora. V roku 1340 Karol I. povýšil osadu na mesto. Slovenská Ľupča stratila mestský charakter v 19. storočí.
Obec bola počas druhej svetovej vojny oslobodená 23. marca 1945 sovietskymi a rumunskými jednotkami. Vývoj dediny v 20. storočí dospel k postaveniu veľkej farmaceutickej továrne Biotika, ktorej výstavba bola dokončená v roku 1953 a stojí neďaleko dediny (v oblasti Príboj) spolu s inými priemyselnými stavbami, ako Messer, Confal alebo Brenntag.
Medzi ďalšie pamätihodnosti Slovenskej Ľupče patrí aj morový stĺp postavený v 18. storočí na poďakovanie Panne Márie za ukončenie smrteľného vypuknutia moru. Nachádza sa pred farským Kostolom Najsvätejšej Trojice (katolícky kostol). Okrem tohto kostola sa v dedina nachádza ešte jeden – protestantský (evanjelický) kostol.
Na západnej strane intravilánu obce, medzi ulicami Dolnou a Ľupčianskou a potokom Ľupčica sa na ploche približne 2,6 ha nachádzajú ruiny kláštora. Na mieste pôvodného kláštora (kapucínsky františkánsky) je archeologický park "Kláštorisko". Kláštor pochádza pravdepodobne z polovice 13. storočia. Najstaršia písomná zmienka o kláštore pochádza z roku 1263. Na mieste sa dnes nachádza lapidárium. Bol tu pochovaný podporovateľ kláštora magister Donč v 14. storočí. Kláštor bol opustený v 17. storočí.
Obyvateľstvo.
Slovenská Ľupča má 3 285 obyvateľov (2018): 97,7% obyvateľov tvoria Slováci, 1,3% tvoria Rómovia.
Z náboženského hľadiska: 58,6% sú rímskokatolíci, 20% sú evanjelici / lutheráni a 11,4% ľudí sa nehlási k žiadnemu náboženstvu.
Prírodné pomery.
Dedinou prechádza potok Ľupčica, ktorý ústi do Hrona južne od obce (okrem Slovenskej Ľupče prechádza obcami Baláže a Priechod). Priemyselnou časťou Slovenskej Ľupče – Príboj – preteká rieka Istebník z obce Priechod, ktorá sa na južnej časti Slovenskej Ľupče vlieva do Hrona. K dedine sa pripisuje aj rieka Driekyňa.
Obec Slovenská Ľupča má 4 mini-oblasti – Pod Zámkom, Majer, Príboj (priemyselná oblasť) a Driekyňa (chránená + poľnohospodárska) – a jedno sídlisko – Juhovýchod. Oblasť mimo týchto mini-oblastí sa považuje za centrum obce.
Pri obci sa nachádza množstvo vrchov patriacich do Národného parku Nízke Tatry (zo severu) a do Chránenej krajinnej oblasti Poľana (z juhu). Príkladom je napríklad Mackov bok, Šupín alebo neďaleká Dúbravka. Najvyššia nadmorská výška v obci je V obci sa nachádza prírodná pamiatka, a to Ľupčiansky skalný hríb v nadmorskej výške Od roku 1979 je oblasť v okolí skalného hríba chránenou prírodnou rezerváciou patriacou pod NAPANT.
Kultúra a zaujímavosti.
Kultúra.
Obec Slovenská Ľupča každý rok organizuje "Turičný jarmok" v období Turíc (Letníc). Táto udalosť trvá jeden víkend v máji. Počas tejto udalosti sú v okolí Námestia SNP stánky s rôznymi predmetmi (najmä historickými) na predaj. Zároveň nechýba mnoho stánkov s jedlom – napríklad guláš. Nechýbajú ani zábavné atrakcie pre deti a mládež.
V Slovenskej Ľupči sa odohráva medzinárodný tenisový turnaj "Pepas Cup U16 / Pepas Family Cup", ktorý organizuje Tenisové centrum "PEPAS" s tenisovou asociáciou Tennis Europe.

</doc>
<doc id="25940" title="Donovaly" url="https://sk.wikipedia.org/wiki?curid=25940">
Donovaly

Donovaly sú obec na Slovensku v okrese Banská Bystrica.
Polohopis.
Horská obec Donovaly sa nachádza severne od Banskej Bystrice v nadmorskej výške 960 metrov, na rozhraní pohorí Veľká Fatra a Starohorské vrchy. Jednotlivé osady obce ležia tak na severných (liptovských), ako aj južných (horehronských) svahoch horského sedla, pričom hranica katastra, a teda i okresu Banská Bystrica, prechádza takmer k osade Korytnica. V južnej časti sedla pramení Starohorský potok, ktorého prítoky odvádzajú vodu do Hrona, severnú časť chotára odvodňujú prítoky Korytnice. 
Obe najbližšie mestá – Banská Bystrica i Ružomberok – sú vzdialené približne a dostupné po ceste I/59. Východná časť chotára zasahuje do Národného parku Nízke Tatry a v tejto časti sa nachádza aj prírodná rezervácia Štrosy.
Miestne časti.
Obec tvoria vlastné Donovaly a osady Bully, Sliačany, Hanesy, Mišúty, Mistríky a Polianka. Donovaly sú významné centrum letnej i zimnej turistiky a nachádzajú sa tu štyri veľké lokality cestovného ruchu – Centrum I, Centrum II, Vrchbáň a Pod Magurou. Známe sú lyžiarske areály Záhradište a Nová hoľa, bežecké trate a množstvo značených chodníkov do okolitých pohorí. Od roku 1992 sa tu každoročne konajú preteky psích záprahov.
Dejiny.
História Donovál siaha do 17. storočia, keď tu začali vznikať osady, zamerané na výrobu dreveného uhlia. Postupne na ich základe bola v 18. storočí založená obec Donovaly, prvá písomná zmienka o ktorej pochádza z roku 1702. Prvý hotel sa na jej území začal stavať v roku 1936, prvý obchod bol postavený dedinčanmi už v roku 1922 (Jednota). Za posledných 10 rokov sa tu rozmohla výstavba apartmánových domov a hotelov.
Pri potláčaní SNP na Donovaly a Staré Hory ustupovala povstalecká armáda, ktorá tu zanechala väčšinu svojej ťažkej výzbroje. Pre vhodné prírodné podmienky sa Donovaly stali jedným z centier tzv. partizánskej republiky (neďaleko sa nachádza Nemcami vypálená obec Kalište). V 50. rokoch 20. storočia bola rozšírená cesta zo Starých Hôr a Korytnice, na ktorú sa presunula doprava z už nevyhovujúcej cesty cez sedlo Veľký Šturec a Liptovské Revúce. V súčasnosti ňou prechádza tranzitná trasa európskej cesty 77 z Budapešti do Krakova.
Kultúra a zaujímavosti.
Turizmus.
Donovaly sa nachádzajú v rovnomennom sedle na rozhraní Veľkej Fatry a Starohorských vrchov. Najvyšší vrchol nad nimi je Zvolen (), vedľa sa nachádza Nová hoľa (), kam vedie aj kabínková lanovka. Na svahoch Novej hole sa nachádza niekoľko zjazdoviek a lyžiarskych vlekov a juhovýchodné svahy sú obľúbenou lokalitou nadšencov závesného lietania. Niekoľko lyžiarskych svahov, vlekov a lanovka sa nachádza v stredisku "Záhradište" na severných svahoch vrchu Baník ().

</doc>
<doc id="25944" title="Nemce" url="https://sk.wikipedia.org/wiki?curid=25944">
Nemce

Nemce sú obec, ktorá sa nachádza severovýchodne od mesta Banská Bystrica. Jej kataster bezprostredne susedí s katastrom obce Selce, Kynceľová, Špania Dolina a mestom Banská Bystrica. Je to cestná radová dedina na východnom svahu pahorka "Pod stráne" nad údolím Nemčianskeho potoka, ktorý tvorí východnú hranicu chotára. Nadmorská výška 410 m. Chotár je pretiahnutého tvaru po vtok Nemčianskeho potoka do Selčianskeho potoka.
Z hľadiska prírodných komplexov predstavuje časť spadajúca do Bystrického podolia prírodný komplex pahorkatín na neogénnych horninách (štrky, piesky, íly), s hnedou až oglejenou pôdou a s pórovou podzemnou vodou.
V obci sa nachádza kaplnka sv. Bystríka, ktorá vznikla prestavbou vymeníkovej stanice tepla.

</doc>
<doc id="25946" title="Podkonice" url="https://sk.wikipedia.org/wiki?curid=25946">
Podkonice

Podkonice sú obec na Slovensku v okrese Banská Bystrica.
Dejiny.
Prvý raz sa Podkonice spomínajú v listine z roku 1340, ktorou kráľ Karol Róbert udelil Slovenskej Ľupči podobné výsady, aké mala Krupina. V listine sa Podkonice uvádzajú ako "possessio Connyce", bola to už vyvinutá poddanská obec. Pravdepodobne vznikli na ostatkoch staršieho osídlenia alebo neďaleko neho aj dlhší čas pred rokom 1250, keď vznikol Ľupčiansky hrad, k majetku ktorého Podkonice patrili ako poddanská obec. Ľupčiansky hrad na začiatku nemal iba obrannú funkciu, ale slúžil aj na ubytovanie kráľa a jeho družiny počas poľovačiek v rozsiahlych častiach Zvolenského lesa (zasahujúceho do priestoru chotárov dnešných obcí Slovenská Ľupča, Podkonice, Priechod a Moštenica).
V strede poľovného revíru na kopci Stráňa, kde bola veľká raveň (zvaná aj Raveň-Konice, alebo Ravnie Konice), postavili stajne pre kone určené pre panstvo pri rôznych honoch a poľovačkách. Tieto stajne volali koniarňami, konicami, z toho potom aj miestny názov Konice. Zrejme boli postavené natrvalo a kone tam boli umiestené po celý rok. Túto domnienku by podložilo aj okolie Ravných Koníc.
S koňmi tam museli bývať aj celý personál, ktorý tvorili opatrovatelia, kŕmiči, dorábatelia krmiva a sluhovia s rodinami (išlo najviac o 10-15 rodín, teda najviac 60 až 100 ľudí). Pri koniciach mali postavené i svoje obydlia. Ravnie Konice na Stráni je miesto, ktoré je veľmi rozsiahle a ťažko presnejšie lokalizovať osadu s koniarňami. Toto miesto bolo v malej kotline, ktorá bola chránená pred severným vetrom, kde sa začína dolina Močilná, ktorá susedí s dolinou Gálová. Túto domnienku robí pravdepodobnou aj to, ze v blízkosti sa nachádza prameň vody.
Lovecké koniarne budovaním hradu a jeho účelových objektov okolo roku 1250 postupne strácali na významosti. Spomenuli sme už, že vo výsadnej listine Slovenskej Ľupče z roku 1340 sa spomínajú ešte Konice, ale v metačnej listine podkonického a priechodského chotára z roku 1356 sa už hovorí o Podkoniciach. Čo spôsobilo túto podstatnú zmenu názvu obce za 16 rokov ale nie je známe. A nie je známe ani to, kedy a prečo sa presťahovali obyvatelia Koníc na miesto, v ktorom sa obec nachádza dnes. Podľa najstarších obyvateľov pôvodnú obec Konice odniesol veľký príval počas búrky dolu dolinou Močilná. Takéto vysvetlenie je pravdepodobné, no nie je nijak dokázané. Isté je len to, že obyvateľov Koníc sa prinútila presťahovať nejaká závažná príčina. Podľa nášho predpokladu sa premiestenie obce z Ravných Koníc do dnešného priestoru udialo na prelome 13. a 14. storočia najneskoršie v prvej štvrtine až v prvej tretine 14. storočia, pričom starý názov obce sa používal ešte dlhší čas, prípadne sa používal popri novom názve.
Chovateľská stanica Podkonice.
V obci sa tiež nachádza chovateľská stanica psieho plemena Welsh springer španiel od roku 2018. 
Kultúra a zaujímavosti.
Pamiatky.
RODÁCI
Pavol Tonkovič (*1907-1980) spoluzakladateľ a prvý umelecký vedúci SĽUKu, hudobný skladateľ, dirigent, folklorista, etnomuzikológ, hudobný pedagóg, rozhlasový pracovník

</doc>
<doc id="25947" title="Andrejová" url="https://sk.wikipedia.org/wiki?curid=25947">
Andrejová

Andrejová (, ) je obec na Slovensku v okrese Bardejov. 
Prvá písomná zmienka o obci pochádza z roku 1355. Obec mala k 31. 12. 2016 celkovo 365 obyvateľov, hustota obyvateľstva je 30,96 na km² a jej nadmorská výška je Prevláda gréckokatolícke náboženstvo. V obci je gréckokatolícka cerkev Pokrovu (Ochrany) presvätej Bohorodičky z roku 1893.
Obecné symboly.
Erb.
Erb obce tvorí: "V zelenom štíte v zlatej oblej pažiti stojaci zlatovlasý striebroodetý muž v čiernom klobúku a čižmách, držiaci v náručí pred sebou zlatý položený obrátený snop bezostných klasov."

</doc>
<doc id="25955" title="Becherov" url="https://sk.wikipedia.org/wiki?curid=25955">
Becherov

Becherov je obec na Slovensku v okrese Bardejov.
Polohopis.
Obec Becherov leží na severovýchode Slovenska v severnej časti okresu Bardejov pri hraniciach s Poľskou republikou. Katastrálne obec hraničí s obcami Ondavka, Vyšná Polianka, Jedlinka, Smilno, Chmeľová, Regetovka a s obcou Konieczna (Poľsko). Becherov sa rozkladá na ploche . 
Vodné toky.
Kamenec
Dejiny.
Obec Becherov sa prvýkrát spomína v roku 1414 pod názvom Kwbeher, keď kráľ Žigmund potvrdil barónom Cudarovcom vlastníctvo panstva Makovica, na území ktorého bola aj táto obec. Je zrejmé, že jestvovala už pred rokom 1414, ba aj pred rokom 1241. Vybudovali ju roľnícke, prípadne valašské domácnosti na čele so šoltýsom. V písomnostiach z 15. – 18. storočia sa názov obce vyskytuje v týchto tvaroch: "Kwbeher, Byharo, Biharo, Bicharo, Becharow". Meno Becher bolo pravdepodobne priezvisko prvého šoltýsa vo vznikajúcom Becherove.
Koncom 15. storočia Becherov patril k valašským dedinám na panstve Makovica s rusínskym obyvateľstvom. Vtedy tu už bol postavený drevený chrám bez veže a cintorín. Chrám a miestnu farnosť treba predpokladať od začiatku 15. storočia. Koncom 16. stor. bol Becherov stredne veľkou dedinou s rusínskym poddanským obyvateľstvom, šoltýskymi rodinami a rodinou pravoslávneho kňaza. V chotári boli veľké lesy, ľudia pracovali iba na panskom a v lesoch.
Najväčší počet obyvateľov obce bol zaznamenaný v roku 1828, a to 971 obyvateľov. Odvtedy počet obyvateľov Becherova klesal, pričom sa vždy pohyboval nad počtom 700 obyvateľov. Kým na začiatku 2. svetovej vojny žilo v Becherove 700 ľudí, po vojne to už bolo iba 553 ľudí. Počet obyvateľov v obci stále klesá najmä kvôli sťahovaniu rodín do miest, čomu v dnešnej dobe chceme zabrániť.
Z celospoločenského hľadiska je obec preslávená tým, že počas 1. svetovej vojny došlo v chotári k veľkým bojom medzi rakúsko-uhorským a ruským vojskom. Preto je na pohraničnom vrchu Dujava postavený kamenný pomník padlým, kde je pochovaných 168 vojakov rakúsko-uhorskej a 135 vojakov ruskej armády. Taktiež v obci na miestnom cintoríne z 1. svetovej vojny je 74 hrobov. V čase 2. svetovej vojny proti nemeckým okupantom odišlo k partizánom 60 mužov z tejto obce, z nich sa 15 domov nevrátili. Na počesť padlým je v obci postavený pamätník. V tejto vojne bol Becherov počas oslobodzovacích bojov značne poškodený.
V čase predmníchovskej republiky pracovali obyvatelia obce prevažne v lesoch a v poľnohospodárstve. V roku 1956 tu bol založený štátny majetok a v roku 1959 JRD.
K významnejším historickým pamiatkam ešte patrí aj gréckokatolícky chrám (cerkev) z roku 1847 a pravoslávna cerkov s prvkami staroruského baroka.
Politika.
Obecné zastupiteľstvo.
Starostom je Jozef Gmiterko
Obyvateľstvo.
K 31. 12. 2014 mala obec 279 obyvateľov
Kultúra a zaujímavosti.
Parky.
V katastrálnom území Becherova sa nachádza Národná prírodná rezervácia Becherovská tisina vyhlásená v roku 1954 s rozlohou . Nájdeme tu vzácne druhy fauny a flóry, prameň síričitej vody.
Pravidelné podujatia.
V obci sa každoročne koná folklórny festival Stretnutie pri vatre.
Hospodárstvo a infraštruktúra.
Dôležité firmy.
Obecná urbárska spoločnosť a súkromné lesy, poľnohospodárske družstvo (Magura Zborov), pobočka Slovenskej pošty

</doc>
<doc id="25956" title="Cigeľka (obec)" url="https://sk.wikipedia.org/wiki?curid=25956">
Cigeľka (obec)

Cigeľka (skôr Cigelka), po rusínsky Ціґелька, je obec na Slovensku v okrese Bardejov s rusínskymi a rómskymi obyvateľmi. Leží v údolí potoka Oľchovec pod horou Busov (1 002 metrov nad morom) v blízkosti slovensko-poľskej hranice. V obci je gréckokatolícky chrám svätých Kozmu a Damiána z roku 1816, v ktorom slúžil svoju primičnú liturgiu neskorší prešovský biskup Pavol Peter Gojdič.
Dejiny.
Prvá písomná zmienka o Cigeľke je z roku 1414. V nasledujúcich storočiach patrila do makovického panstva. V 19. storočí bola obec postihnutá vysťahovalectvom do Severnej Ameriky z ekonomických dôvodov, v roku 1947 sa časť obyvateľov na popud sovietskych úradov presťahovala na Ukrajinu (najmä do dediny Chomut, terajším menom Zelenyj Haj – Зелений Гай), odkiaľ sa od šesťdesiatych rokov 20. storočia do počiatku 21. storočia postupne väčšina vrátila na Slovensko.
V obci sa nachádza pomník obetiam druhej svetovej vojny pochádzajúcich z Cigeľky - ide najmä o sedem mladých chlapcov, ktorí boli poslaní bojovať koncom vojny bez riadneho výcviku, a niekoľko židovských rodín, ktorých členovia zahynuli v koncentračných táboroch. Pamätník bol odhalený v októbri 1989. Jeho autorom je akademický maliar Mikuláš Lovacký.
Minerálna voda.
V obci je žriedlo rovnomennej minerálnej vody. "Almanach lázní Československé republiky" z roku 1949 uvádza Cigeľku ako kúpeľné miesto na liečbu žalúdočných chorôb, chorôb horných dýchacích ciest, srdca a ciev, a kožných chorôb. V súčasnosti nemá Cigeľka štatút kúpeľného mesta. Za prvej republiky boli pri prameni minerálnej vody aj kúpele. Okrem slanej minerálnej vody vyvierá v Cigeľke z niekoľkých desiatok prameňov kyselka.

</doc>
<doc id="25961" title="Frička" url="https://sk.wikipedia.org/wiki?curid=25961">
Frička

Frička je obec na Slovensku v okrese Bardejov s prevažne rusínskym obyvateľstvom. V obci je gréckokatolícky chrám sv. Michala archanjela z 18. storočia. Nachádzajú sa tu viaceré minerálne pramene, ktoré sú nezameniteľné svojou chuťou a účinkami na zdravie ľudí. 
Pamiatky.
Drevený chrám sv. archanjela Michala vo Fričke
Cerkva archanjela Michala, postavená v 18. storočí. Trojdielnosť zrubovej stavby v exteriéri je naznačená kovovým krížom nad oltárnou časťou, malou vežičkou nad hlavnou loďou a dominujúcou vežou nad babincom. Časť ikonostasu je z roku 1830, niektoré obrazy sú až z konca 19. storočia. Ikona Pokrova je z konca 18. storočia. Oltár je datovaný roku 1716. Prešiel významnými úpravami v rokoch 1933 a 1971. Interiér vymaľoval v roku 1933 prešovský maliar J. Wagner.

</doc>
<doc id="25964" title="Zlaté" url="https://sk.wikipedia.org/wiki?curid=25964">
Zlaté

Zlaté je obec na Slovensku v okrese Bardejov.
Polohopis.
Obec Zlaté leží v severozápadnej časti Nízkych Beskýd, v strednej časti údolia severného prítoku Tople, v nadmorskej výške okolo 380 m.
Dejiny.
Existencia obce Zlaté siaha do 12.-13. storočia, čo potvrdil archeologický výskum, pri ktorom boli objavené zvyšky románskej architektúry a črepy keramiky. Najstaršia zachovaná písomná správa o obci je však až z roku 1355. V listine Jágerskej kapituly sa uvádza obec Zlaté ako majetková súčasť smilnianskeho panstva patriaca Tekulovcom. V tej istej listine sa spomína aj dedina Konštantín, ktorú založili usadlíci so šoltýsom Konštantínom pravdepodobne koncom 13. alebo v prvej štvrtine 14. storočia. Vzhľadom na to, že obidve dediny ležali veľmi blízko seba, v druhej polovici 14. stor. sídliskovo aj administratívne splynuli do jednej obce pod názvom Zlaté.
Názov dediny nepochybne vyjadruje skutočnosť, že v jej blízkosti sa nachádzali ložiská zlata. V r. 1355 na dolovanie drahých kovov dostal od kráľa Ľudovíta I. povolenie kastelán Makovického panstva Mikuláš. Pre nerentabilnosť sa ťažba drahých kovov koncom 15. stor. zastavila.
V písomnostiach od 14. stor. sa dedina uvádza pod názvom Aranpathak, čo je maďarizovaný tvar slovenského názvu Zlaté. V bardejovských písomnostiach bol zaužívaný názov Künsthel, Kensthel a pod.
Kráľ Žigmund v r. 1403 na základe nepravdivej informácie od mešťanov Bardejova, dal Bardejovu východnú polovicu splynutej dediny. Avšak Cudarovci, majitelia panstva Makovica, proti tomu protestovali a celú dedinu získali späť do svojho vlastníctva. V r. 1414 kráľ Žigmund potvrdil Cudarovcom dedičné vlastníctvo na panstvo Makovica aj s dedinou Zlaté. S Cudarovcami viedli Bardejovčania o Zlaté dlhé spory.
V rokoch 1441-1445 patrila dedina Bardejovu, čo potvrdzujú zachované daňové súpisy, podľa ktorých obyvatelia dediny odvádzali mestu ročný cenzus. Po vymretí Cudavovcov dal kráľ Matej celé panstvo v roku 1470 šľachticovi Osvaldovi z Rozhanoviec, no hneď nasledujúci rok, daroval Zlaté Bardejovu.
V poslednej štvrtine 16. stor. sa v Zlatom usadili nové rodiny, čím vzrástol počet sedliackych domácností a obývaných domov. Koncom 16. stor. bolo Zlaté veľkou dedinou takmer výlučne s poddanským obyvateľstvom.
Bardejov bol nepretržitým majiteľom obce až do začiatku 18. storočia, kedy z dôvodu zlej hospodárskej situácie dal Zlaté do zálohy šľachticom Sirmajovcom. Naspäť dedinu získal v roku 1775 a vo vlastníctve ju mal až do roku 1848.
Obyvatelia dediny sa v minulosti najviac zaoberali poľnohospodárstvom, v čase vegetačného pokoja si vypomáhali rôznymi remeselnými prácami, najmä košikárstvom, metliarstvom, výrobou šindľov a v nemalej miere prácou v lesoch a furmankami.
Stála tu voľakedy na panskom majeri „palenčáreň“. Poniže dediny bol mlyn, ktorý poháňala voda zo Zlackého potoka, a keďže nemal vždy dostatok vody na svoju prevádzku, urobil sa kanál z Mníchovského potoka. Po zhorení mlyna sa tu postavila píla, ktorá však časom zanikla a ostal názov Mlynárska lúka.
Takto ostali aj názvy jednotlivých honov od nepamäti až dodnes a pripomínajú buď udalosť, ktorá sa v týchto miestach stala, prírodný úkaz či iné znaky. Napr. hovorí sa o „Havírskych dzírach“ v lokalite lesa Polomisko a Magura, kde údajne boli strieborné bane.
V minulosti poľnohospodárstvo nebolo na vysokom stupni podobne ako v celej oblasti hornatého východného Slovenska. Roľníci tu najviac siali raž, ovos, jačmeň a neskoršie pšenicu, potom zemiaky a kapustu, ktoré boli hlavným zdrojom obživy. Z krmív pre zvieratá to bola ďatelina, ktorá sa kosila dvakrát do roka, ďalej kŕmna repa a samozrejme seno z lúk. Každý piaty rok sa nechávali úhory.
Dedina bola postavená z drevených domov pokrytých slamou. Táto krytina bola ako stvorená pre vznik požiarov. V rokoch 1865, 1880 a 1911 takto vyhorelo 19 domov. Príčinou bola častá neopatrnosť občanov.
Aj obyvateľov dediny vyháňala bieda a chudoba za more. Ľudia odchádzali do USA, Kanady, neskoršie do Argentíny. Mnohí tam ostali, mnohí sa vrátili domov. Veľa občanov ostalo na bojiskách prvej a druhej svetovej vojny.
Pre zaujímavosť – prvej svetovej vojny sa z dediny zúčastnilo 92 vojakov, z ktorých 15 padlo, ranených bolo 16 a v zajatí ostalo 17 vojakov.
Politika.
Obyvateľstvo.
Počet obyvateľov k 31.12.2005: 741
Kultúra a zaujímavosti.
Pravidelné podujatia.
Pravidelne sa tam konajú hasičske súťaže.

</doc>
<doc id="25969" title="Hrabské" url="https://sk.wikipedia.org/wiki?curid=25969">
Hrabské

Hrabské je obec na Slovensku v okrese Bardejov. V obci je gréckokatolícky kostol sv. Demetera z roku 1822. Obec susedí na západne s dedinou Snakov, juhu a juhovýchode s dedinou Malcov a na severe a severovýchode je štátna hranica s Poľskom. V obci sa narodil blahoslavený Vasiľ Hopko, biskup a mučeník z čias komunizmu. A taktiež aj Peter Darák.
Obecné symboly.
Erb.
Erb obce tvorí: "Zo spodného okraja strieborného štít vyrastá zelená listnatá rastlina maliny so štyrmi výhonkami ukončenými červenými bobuľami."

</doc>
<doc id="25975" title="Gaboltov" url="https://sk.wikipedia.org/wiki?curid=25975">
Gaboltov

Gaboltov je obec na Slovensku v okrese Bardejov. Každoročne sa tu uskutočňuje púť ku sv. bohorodičke Panne Márii (tzv. Gaboltovský odpust).
Polohopis.
Obec Gaboltov leží v severovýchodnej časti Slovenska 15 km severozápadne od Bardejova v údolí potoka Kamenec pod vrchom Busov. Asi 3 km od obce prebieha slovensko–poľská štátna hranica.
Dejiny.
Gaboltov bol osídlený od 11. – 12. storočia. Prvá písomná zmienka je z roku 1247 a je zaznamenaná v liste uhorského kráľa Bélu IV., ktorý bol adresovaný členom rádu cisterciátov v Bardejove. Hovorí sa v ňom o pôsobení rytierskeho rádu križiakov zvaných „strážcovia Božieho hrobu v Jeruzaleme“, ktorí sa podpisovali ako „cruciferi de Gaboltho“. Materský kláštor mali v poľskom Miechove a na Slovensko prišli na pozvanie uhorských panovníkov. Možno usudzovať, že ide o križiakov, ktorí mali svoj kláštor aj v Chmeľove. Historici tvrdia, že križiaci z Chmeľova už pred rokom 1212 získali majetok obce Gaboltov. Predpokladá sa, že v Gaboltove založili kláštor a postavili kostol zasvätený sv. Vojtechovi, biskupovi a mučeníkovi. Ich kláštor stál na krajnom južnom vrchu Busova a bol náboženským a kultúrnym centrom okolia. Z neznámych dôvodov križiaci v druhej polovici 13. storočia z Gaboltova odišli.
Stará tradícia hovorí, že sv. Vojtech na svojej misijnej ceste z Uhorska do Poľska prechádzal tzv. starodávnou soľnou cestou, ktorá viedla zo Šariša do Haliče cez Gaboltov a Kurovské sedlo. Svedčí o tom aj fakt, že v Gaboltove bola stanica, kde sa vyberalo mýto. Jestvovanie takejto stanice v Gaboltove bolo o niečo neskôr doložené dokumentom uhorského kráľa Ľudovíta I. z roku 1355. So svojim malým sprievodom si tu odpočinul a napil sa vody zo studničky, ktorá sa nachádza blízko kostola sv. Vojtecha. Dnes sa táto studnička nachádza v kaplnke zasvätenej sv. Vojtechovi. Kaplnka bola v roku 1891 renovovaná. Vo vnútri je obraz sv. Vojtecha ako sedí pod stromom a požehnáva prameň, s ktorého sa napil. Má na sebe biskupské insígnie. Na obraze sú tiež postavy dvoch mníchov, ktorí sv. Vojtecha na misijnej ceste sprevádzali. Jeden drží v ruke knihu a druhý džbánom naberá vodu.
Pôvod názvu obce.
Názov obce sa menil. V roku 1247 Gyboltho, v rokoch 1696-1698 Gabultow, v roku 1700 Gabolto. Ešte v roku 1935 sa obec nazývala Gabultov.
Obecné symboly.
Erb.
Erb obce tvorí: "V modrom štíte spoza zeleného vŕška vyrastá strieborný, červenoodetý svätec "– svätý Vojtech –" v striebornom plášti, so striebornou, zlatom zdobenou mitrou a lúčovitým nimbom, držiaci pred sebou vľavo šikmo zlatú berlu s odvrátenou hlavicou, vpravo od neho na pažiti strieborna kaplnka."

</doc>
<doc id="25977" title="Šiba" url="https://sk.wikipedia.org/wiki?curid=25977">
Šiba

Šiba je obec na Slovensku v okrese Bardejov.
História obce.
Prvá písomná zmienka o tejto obci je v súpise dedín zdanených v roku 1427 daňou kráľovi. Obec Šiba bola v minulosti známa Sklárskou hutou ktorá sa nazývala "Juliental". V obci sa v minulosti nachádzali aj mlyny horný a dolný (budova mlynu bola nedávno zdemolovaná). V obci mala sídlo aj pánska rodina "Fickerovcov". Táto "hájenka" ktorá bola ich sídlom dodnes stojí a je najstaršia zachovaná budova v obci.
Poloha obce.
Obec sa nachádza v juhozápadnej časti bardejovského okresu. Od okresného mesta je vzdialená 7 km. Nachádza sa na severovýchodnom úpätí pohoria Čergov. Najvyšší vrch v šibskom chotári je Bukový vrch ,ktorý dosahuje výšku 
Názov obce.
V roku 1427 sa obec spomína pod názvom Siba, v roku 1449 Seib, na začiatku 16. storočia Scheiba, neskôr Syba. Nemecké slovo scheibe označuje okrem iného aj okenné sklo, z ktorého sa neskôr vyvinulo nárečové šarišské slovo šiba. Avšak nepredpokladá sa, žeby sa tu v 14.-15. storočí rozvinula remeselná výroba tabuľového skla. Pravdepodobnejšie je, že Scheibe resp. Šiba bolo prezývkou prvého miestneho šoltýsa. Šoltýstvo-(dedičné richtárstvo).
Obecné symboly.
Erb.
Erb obce tvorí: "V červenom poli štítu na čiernej pôde zlatý pluh so strieborným lemešom vo vrchnej časti štítu strieborný obojručný nôž so zlatými rukoväťami."

</doc>
<doc id="25993" title="Varadka" url="https://sk.wikipedia.org/wiki?curid=25993">
Varadka

Varadka je obec na Slovensku v okrese Bardejov.
Polohopis.
Obec leží v Nízkych Beskydách, pod ich hlavným chrbátom. 
Dejiny.
Prvá písomná zmienka o obci je z roku 1470, ale šoltýs tu založil sídlisko už v polovici 15. storočia. Bola majetkom feudálneho panstva Makovica. V roku 1600 sídlisko pozostávalo len z 3 poddanských domov a mlyna. V roku 1715 až 1720 tu postupne hospodárilo 16 až 8 poddanských domácností, v roku 1828 bolo v obci 60 domov a 471 obyvateľov, v roku 1900 mala 296 a v roku 1970 228 obyvateľov.

</doc>
<doc id="26005" title="Borša" url="https://sk.wikipedia.org/wiki?curid=26005">
Borša

Borša () je obec na Slovensku v okrese Trebišov. Obyvateľstvo obce je slovenskej a maďarskej národnosti. V obci sa nachádza renesančný kaštieľ, v ktorom sa narodil František II. Rákoci.
Polohopis.
Borša svojím katastrom priamo hraničí s Maďarskom. Nachádza medzi hraničným priechodom do Maďarska (Slovenským Novým Mestom) a dedinou Viničky. Streda nad Bodrogom je od Borše vzdialená zhruba 3 km. Hraničný priechod do Maďarska je od obce vzdialený 4 km, hraničný priechod na Ukrajinu asi 50 km. 
Prírodné podmiensky.
Pri obci sa nachádza oblasť Lesík pri Borši, územie európskeho významu s druhým stupňom ochrany. Cez obec preteká rieka Bodrog.
Symboly obce.
Podľa Heraldického registra má obec tieto symboly prijaté 7. septembra 2001. Na erbe je poľnohospodársky motív podľa odtlačku pečatidla z prvej polovice 19. storočia.
Erb.
V zelenom štíte v zlatom perlovcovom kruhu (43 periel) strieborné sklonené a odvrátené radlice - čerieslo a lemeš.
Vlajka.
Vlajka má podobu štyroch pozdĺžnych pruhov zeleného, bieleho, žltého, zeleného v pomere 4:2:2:2. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
V roku 1910 mala obec 783 obyvateľov, pri sčítaní v roku 2011 1 214 obyvateľov.
Počas vrcholiacej maďarizácie na začiatku 20. storočia sa v obci v roku 1910 778 zo 783 osôb (99,4 %) prihlásilo k maďarskej národnosti. Pri zatiaľ poslednom sčítaní v roku 2011 sa 644 obyvateľov prihlásilo ku slovenskej národnosti (53,0 %) a 545 k maďarskej (44,9 %).
Doprava.
Obec je dostupná vlakovou a autobusovou dopravou. 
Občianska vybavenosť.
V obci je materská škôlka, základná škola, pošta, potraviny, priemyselný tovar, záhradkárstvo, kvetinárstvo, kaderníctvo, pohostinstvá rôznej cenovej skupiny. Zo sakrálnych stavieb sa v obci okrem reformovaného a rímskokatolíckeho kostola náchadza aj moderný gréckokatolícky chrám. 
Šport.
V obci sa nachádza futbalový klub Telovýchovná jednota Olympia Borša a stolnotenisový klub, ktorý hrá 3. ligu.

</doc>
<doc id="26019" title="Hraň" url="https://sk.wikipedia.org/wiki?curid=26019">
Hraň

Hraň (v minulosti "Garaň, Garaňa", ) je obec na Slovensku v okrese Trebišov. Nachádza sa tam aj kopec Stuchla. 
Polohopis.
Obec leží uprostred Východoslovenskej nížiny pri sútoku riek Trnávky a Ondavy vo výške 
Dejiny.
Hraň patrila v 14. storočí tamojším zemanom, nepochybne však v 14. a 15. storočí šľachticom z Lučenca a v druhej polovici 16. storočia postupne Bátoriovcom a Várdaiovcom.
Do písomností je v 14. a 15. storočí zaznamenaný ako Garan, od 16. storočia Garany, čo bol maďarizovaný tvar staršieho slovenského názvu Graň. Maďarčina ho zachovala ešte s hláskou g, ktorá sa v slovenčine od 13. storočia zmenila na h.

</doc>
<doc id="26022" title="Brezina (okres Trebišov)" url="https://sk.wikipedia.org/wiki?curid=26022">
Brezina (okres Trebišov)

Brezina (v minulosti "Kolbáš, Kolbas", ) je obec na Slovensku v okrese Trebišov.
Dejiny.
Prvé písomné zmienky o obci pochádzajú približne z roku 1300. Brezina sa v nich spomína pod menom Kulkassa a Kulbasa. Brezina bola počas svojej histórie prevažne poľnohospodárskou obcou, menšia časť obyvateľstva sa venovala remeslám ako košikárstvo, drevorubačstvo, kováčstvo, tkáčstvo a kolárstvo. Od roku 1920 sa obec nazývala Kolbaš, po maďarsky Kolbása.
Po Prvej viedenskej arbitráži a počas 2. svetovej vojny zostala Brezina súčasťou Česko-Slovenska, resp. neskôr prvej Slovenskej republiky, napriek svojej polohe v blízkosti Maďarska – nachádzala sa v jedinom úseku slovenských hraníc, ohraničeným obcami Slanec, Slanská Huta a Michaľany, kde nedošlo k odstúpeniu územia.
Rozvoj obce sa začal po 2. svetovej vojne. Obec bola oslobodená sovietskou armádou 17. decembra 1944. Do roku 1968 boli upravené miestne komunikácie a v roku 1981 bola dokončená regulácia potoka.
Na základe vyhlášky povereníka vnútra dr. Daniela Okáliho č. A-311/16-II/3-1948 z 11. júna 1948 (úradný vestník vlády č. 55 čl. 946/1948) bola obec premenovaná na Brezinu.
Polohopis.
Obec Brezina leží v regióne Dolný Zemplín na juhozápade okresu Trebišov, v rovinatej oblasti medzi Slanskými vrchmi, resp. ich časťou Milič a Zemplínskymi vrchmi, v tesnej blízkosti maďarských hraníc (približne 2 km). Susedí s obcami Kuzmice a Kazimír. Obcou preteká potok Izra. V obci začína značkovaná turistická trasa Brezina – Izra (jazero) – Čatorňa (Babia hora, medzi vrcholmi Zlodejka/Tolvaj-hegy a Lipovec/Hársas-hegy), ktorou je možné prejsť ďalej do malej obce Pusztafalu v Maďarsku. Chotár obce sa nachádza medzi 135 a 
Symboly obce.
Podľa Heraldického registra má obec tieto symboly prijaté 17. júna 2003. Na erbe je motív poľnohospodárstva a vinohradníctva podľa odtlačku pečatidla z roku 1824.
Erb.
V zelenom štíte strieborná bordúra skloneného lemeša, uprostred so sklonenou striebornou ihlou, to všetko sprevádzané vpravo veľkým zlatým pravošikmým klasom na krátkom steble, vľavo zlatým vyrastajúcim viničom s troma striebornými strapcami hrozna (vľavo dvoma) a hore s jedným zlatým listom.
Vlajka.
Vlajka má podobu deviatich pozdĺžnych pruhov zeleného, žltého, bieleho, zeleného, žltého, bieleho, zeleného, žltého, bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.
Obyvateľstvo.
Pri sčítaní obyvateľstva v roku 2001 sa z vtedajších 702 obyvateľov približne 86% (605) prihlásilo k slovenskej národnosti, necelých 8% (54) k rómskej a 0,43% (3) k maďarskej národnosti. 24,36 % obyvateľov sa hlásilo k rímskokatolíckej, 51,28 % ku gréckokatolíckej a 11,4% k pravoslávnej viere. Menej ako polovica obyvateľstva bola v ekonomicky aktívnom veku, z nich asi dve tretiny boli zamestnané. V obci bolo 224 domov, z toho 190 obývaných.
Občianska vybavenosť.
V obci je zavedený zemný plyn, nachádza sa tu niekoľko obchodov s potravinami a zmiešaným tovarom a pohostinstvo. V obci je futbalové ihrisko a obecná knižnica. V obci je materská škola a malotriedna základná škola. V obci sa každoročne konajú folklórne slávnosti. V obci sa nachádzajú napriek relatívne nízkemu počtu obyvateľov štyri kostoly: gréckokatolícky chrám sv. Petra a Pavla, reformovaný kostol, chrám pravoslávnej cirkvi z roku 1994 a rímskokatolícky kostol z roku 2004.

</doc>
<doc id="26057" title="Ladmovce" url="https://sk.wikipedia.org/wiki?curid=26057">
Ladmovce

Ladmovce () sú obec na Slovensku v okrese Trebišov.
Symboly obce.
Podľa Heraldického registra má obec tieto symboly prijaté 24. januára 2006. Na erbe je symbolika zemianstva bez možnosti bližšej identifikácie jej vlastníka podľa odtlačku pečatidla z roku 1722 doplnená o symbol viníc, ktoré sú v obci doložené už v 16. storočí.
Erb.
V červenom štíte dvoma striebornými ratolesťami hlboko ovenčené zlaté, zlatoodeté, striebornou šabľou ozbrojené rameno, v horných rohoch štítu po jednom zlatom strapci hrozna.
Vlajka.
Vlajka má podobu deviatich pozdĺžnych pruhov žltého, červeného, bieleho, žltého, červeného, bieleho, žltého, červeného, bieleho. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="26058" title="Čirč" url="https://sk.wikipedia.org/wiki?curid=26058">
Čirč

Čirč je obec na Slovensku v okrese Stará Ľubovňa. Je významným pútnickým miestom Gréckokatolíckej cirkvi na Slovensku.
Vodstvo.
Vodné toky.
Cez dedinu tečie potok Soliská (miestne zvaný aj Čirčanka), ktorá sa severozápadne od obce vlieva do rieky Poprad. Do Soliskej sa vlievajú potoky Oľšavec (Viľšavec), Rakovec (Rakyvec), Vlčí potok (Vovči jarok) a iné menej známe potoky.
Vodné plochy.
Andrejovské jazero pri Čirči. 
Politika.
Starostom je nezávislý Michal Didik.
História.
Obec bola založená na základe zakúpeného práva na území panstva Plaveč. Prvýkrát sa spomína v roku 1248 ako kráľovský poľovnícky revír. Autorom prvej písomnej zmienky je maďarský historik Tóth ktorý uvádza vlastníkov - rodinu Detre. V roku 1330 sa obec spomína v súvislosti s miestnym farárom menom Henrich a zápis spomína aj chrám. O takmer jedno storočie (r. 1427) je Čirč stredne veľká nezdanená osada, ktorú neskôr postupne dosídlilo rusínske obyvateľstvo. V 14. - 16. storočí bola obec súčasťou hradného panstva Kamenica, vlastníkom majetkov bola rodina Szirmayovcov, no po dobytí a zbúraní hradu Kamenica cisárskymi vojskami v roku 1557 sa za posledných vlastníkom územia uvádza rodina Dessewffyovcov.
V roku 1751 prichádza na vizitáciu aj do Čirča Mukačevský biskup Michal Manuel Olšavský, ktorý takto na príkaz Rakúsko-Uhorskej cisárovnej Márie Terézie vykonáva vizitácie všetkých svojich farností. Vo vizitačnom protokole spomína drevený kostol a presne opisuje jeho vnútrajšok, ďalej píše o matričnej knihe vedenej o pokrstených, dočítame sa aj o cintoríne, o dvoch zvonoch a uvádza meno farára Izaiaša Janoviča vysväteného od biskupa Georgija Bizancija.
V tomto protokole sa práve prvýkrát spomína v súvislosti s obcou Čirč rodina Janovičovcov, ktorá je šľachtického rodu, šľachtický titul im udelil Karol IV. r. 1722. S rodom Janovičovcov sa spája ešte tzv. „dedičné kňazstvo" - prechod kňazstva z generácie na generáciu. Takto v Čirči pôsobil tento rod nepretržite 166 rokov od roku 1640 do roku 1806. 
Posledným známym kňazom z tohto rodu je Ján Janovič ktorý pôsobil v Čirči v rokoch 1886-1900. Je pochovaný pri terajšom murovanom chráme spolu s Elenou Ivanovou Janovič, ktorá má na náhrobnom kríži napisané: „Elena Ivanova Janovič iz rodu dvorjan Čerskich" (preklad: Helena Jánova Janovič z rodiny šľachticov Čirských ). Rodina Janovičovcov bola viac ako 5 generácií spätá so životom Čirča a aj preto patria medzi významné osobnosti dejín Čirča.
Písomne doložené názvy obce:
Obyvateľstvo.
Vývoj počtu obyvateľov:
Náboženské zloženie obyvateľstva:
Národnostné zloženie obyvateľstva:
Kultúra a zaujímavosti.
Múzeá.
V obci sa nachádza Gréckokatolícke múzeum Myrona Podhájeckého, ktoré bolo sprístupnené verejnosti dňa 2. 9. 2006.
Je rozdelené na tri časti. V prvej, vstupnej časti sú podané krátke informácie z histórie obce. Druhá časť ponúka cirkevné dokumenty, knihy a artefakty, ktoré hovoria o bohatej minulosti tejto starobylej farnosti. Tretia časť je rozdelená do dvoch blokov. Ten prvý mapuje život a pôsobenie kňaza, významnej osobnosti v Čirči o. Myrona Podhajeckého, ako aj ďalších kňazov pôsobiacich v Čirči s originálnymi spismi, ktoré doplňuje prezentácia miestnej kultúry v jednotlivých exponátoch.
Hudba.
Obec Čirč má viacero hudobných skupín: 
Rolland:
http://www.rollandzcirca.sk/
Medium: http://www.kapelamedium.sk/
Juno:
http://www.junozcirca.estranky.sk/
Stavby.
Dom rozlúčky
Pamiatky.
Gréckokatolícky chrám zasvätený Ochrane presvätej Bohorodičky (Pokrov presvjatyja Bohorodicy), rekonštruovaný v roku 1843 v tradičnom barokovoklasicistickom slohu, jednoloďový, s oblým uzáverom svätyne a so západnou predstavanou vežou. Vnútorné zariadenie chrámu je nové. Dátum postavenia chrámu je neznámy.
Plastika: Kristus na kríži, z polovice 19. storočia, polychrómovaná drevorezba, ( vysoká) - národná kultúrna pamiatka.
Kaplnka so západnou predstavanou vežou severovýchodne od obce, postavená roku 1770 na hore Uhliská.
Pomníky.
Pomník padlým hrdinom 2. svetovej vojny
Šport.
Telovýchovná jednota Družstevník Čirč:
Pravidelné podujatia.
Folklórny festival k výročiu SNP
Odpustová slávnosť k sviatku Zosnutia Presvätej Bohorodičky (Uspenije)
Čirčanske lito (hudobný program)

</doc>
<doc id="26076" title="Vojčice" url="https://sk.wikipedia.org/wiki?curid=26076">
Vojčice

Vojčice (, , ) sú obec na Slovensku v okrese Trebišov.
Dejiny.
Najčastejšie uvádzaným písomným dokladom o existencii obce v listine kráľa Bela IV. z roku 1245 o predaji majetkov Albína z Dvorianok. Južný okraj dvorianskeho majetku susedil s chotárom Vojčíc. Ale máme aj iné dôkazy o jej histórii.
Fosílne nálezy dokazujú, že táto oblasť bola obývaná už v dobe kamennej. V lokalite Tábor (vinice) to dokladajú nálezy hmotnej kultúry ako keramika, sošky a nástroje z obsidiánu.
Dnešné obec sa po prvýkrát spomína ako osada v roku 1217 v listine Ondreja II. pod názvom „Weyche“. Jej názov pochádza zo slovanského meno Vojtěch. V roku 1219 bol vlastníkom obce šľachtic Kozma. V roku 1284 bol uvedený miestny šľachtic Ivanka syn šľachtica Ivanka. V roku 1376 sa obec uvádza pod názvom „Veche“ a v roku 1430 pod názvom „Wecze“. V roku 1380 obec Vojčice patrila k panstvu Trebišov. V roku 1387 získal od Žigmunda Luxemburského a kráľovnej Márie Peter Perényi. V roku 1598 patrila k pozostalosti šľachtica Drugetha z Humenného a časť patrila k panstvu Trebišov medzi rokmi 1601 a 1678. Od 1678 do roku 1766 bola obec v držbe trebišovskej cirkvi. V 19. storočí patrila Csákyovcom, Forgáchovcom a od konca 19. storočia do 20. storočia patrila rodine Andrássy. 1601 sa uvádza 15 obývaných a 13 neobývaných domov. V roku 1663 mor spustošil obec. V začiatku 18. storočia, boli dve tretiny obce zničené počas kuruckých vojen a vyplienená kuruckými a cisárskymi vojskami. V roku 1715 sa uvádza 6 neobývaných a 20 obývaný domov. V roku 1787 žilo v 65 domácnostiach 579 ľudí. V roku 1828 to bolo 98 domov a 783 obyvateľov. Obyvatelia sa zúčastnili v roku 1831 roľníckej vzbury, tzv. Východoslovenského roľníckeho povstania. V 18. storočí sa v obci nachádzala poštová stanica. Medzi rokmi 1871 a 1901 mnoho obyvateľov emigrovalo do zámoria.
Zemplén monografia uvádza, že „Vojčice, malá roľnícka slovenská obec, notársky úrad, 217 domov a 1191 obyvateľov; Vyznanie obyvateľov hlavne gréckokatolícke; pobočka pošty a telegrafu zo Sečoviec, železničná stanica sa nachádza v obci. V roku 1219 sa uvádza ako Velche v majetku šľachtica Kozmu. V roku 1378 pod názvom Veche ako majetok Michaela Konaki, v roku 1528 ako majetok Ladislava Zerdahelyi, 1562 majetok prevzal do držby ako dar Ján Drugeth z Humenného podiely od Julianny Kasuhy, Barbory Bogáthy, Alžbety a Žofie Rákóczi a Sarah Németh. 1678 – 1766 bola obec v držbe trebišovskej cirkvi, ale potom sa uvádzajú ako statkári Forgáchovci a Csákyovci. V súčasnosti vlastní najvačší majetok v obci Gejza Andrássy spolu so starým šľachtickým zámkom slúžiacim na lov a oddych, ktorý získal do grófa Csákyho. Vo Vojčiciach sa nachádzala dôležitá pošta už na začiatku minulého storočia. Táto obec prevzala meno rodiny Véchey. V roku 1663 a v roku 1831 mor a cholera, v roku 1898 veľký požiar spôsobil veľa škôd. Gréckokatolícky kostol bol postavený v roku 1790.“
1910, sú s počtom 1 244 väčšinovým obyvateľstvom Slováci, nevýrazným podielom maďarskej menšiny. Obec až do roku 1920 patrila do Zemplínskej stolice a do slúžnovského okresu Sečovce.
Symboly obce.
Podľa Heraldického registra má obec tieto symboly prijaté 4. mája 1995. Na erbe je motív podľa obecnej pečate z 18. storočia.
Erb, pečať a vlajka predstavujú trojicu najvýznamnejších symbolov.
Erb.
Heraldicky správny erb obce Vojčice má túto podobu: v červenom štíte je zobrazený po zlatej pažiti bežiaci strieborný býk so zlatou zbrojou. Zlatú farbu možno nahradiť aj žltou a striebornú bielou.
Pod zbrojou sa v heraldickej terminológii chápu zuby, drápy, kopytá a iné rozdielnou farbou zvýraznené časti heraldickej figúry.
Vlajka.
Vlajku obce Vojčice tvoria štyri pozdĺžne pruhy vo farbách bielej, žltej, červenej a žltej. Vlajka má pomer 2:3 a je ukončená tromi cípmi, t. j. zástrihmi siahajúcimi do tretiny listu vlajky.
Pečať.
Pečať obce Vojčice je okrúhla, uprostred s obecným symbolom a kruhopisom OBEC VOJČICE.

</doc>
<doc id="26077" title="Kolačkov" url="https://sk.wikipedia.org/wiki?curid=26077">
Kolačkov

Kolačkov je obec na Slovensku v okrese Stará Ľubovňa, v Prešovskom kraji. Má dve miestne časti: Pastovník a Rovienka. Najbližšia susedná obec je Nová Ľubovňa.
Polohopis.
Obec sa nachádza v severnej časti Levočských vrchov pod južnými a východnými svahmi Levočskej vrchoviny a severnými svahmi Kolačkovského chrbta. Obcou preteká Kolačkovský potok.
Administratívne začlenenie.
Kolačkov povodne patril pod Spišskú župu, v rokoch 1923-1928 pod Podtatranskú a v rokoch 1940-1945 pod Tatranskú župu. Následne bol začlenený do okresu Stará Ľubovňa do 1960, neskôr Poprad 1(960-1968). Od 1968 patrí pod okres Stará Ľubovňa.
História.
Obec vznikla koncom 13. storočia na území, ktoré dal roku 1293 Ondrej III. Spišskému prepošstvu. V metačnej listine z roku 1312 sa uvádza ako Calacz. Od roku 1390 ju vlastnil prepošt na polovicu s kapitulou. Okolo roku 1460 bola zničená. V roku 1464 dáva prepošt Petrovi z Chmeľnice šoltýske práva, aby ju znovu osídlil. 
V roku 1787 mala obec 72, v roku 1828 127 domov. V 1. polovici 19. storočia tu bol v prevádzke železný hámor, ktorý v 60. rokoch 19. storočia zanikol. Obyvateľstvo sa zaoberalo poľnohospodárstvom, pastierstvom, drevorubačstvom, výrobou dreveného náradia a súkna. V obci bolo niekoľko zemanov a želiarov. Po roku 1918 sa hlavné zamestnanie obyvateľstva nezmenilo. 12. mája 1941 bolo založené Potravné družstvo, ktoré sa 1. februára 1952 zlúčilo s Jednotou OSD. 
Počas SNP operovali v chotári viaceré partizánske skupiny. Pri oslobodzovaní obce došlo k tuhému boju, v ktorom zahynulo 7 Nemcov a 1 sovietsky poručík. Obec bola oslobodená jednotkami 320. gardového streleckého pluku 24. januára 1945. Revolučný národný výbor bol utvorený 28. januára 1945 - predsedom bol Rudolf Reľovský, podpredsedom Karol Duračinský a tajomníkom Tomáš Žoldák. Vo voľbách 1946 zvíťazila Demokratická strana, z 333 hlasov získala 315, KSS 11, Strana práce 1 a Strana slobody 6 hlasov. 
Po oslobodení bol v obci zavedený telefón, elektrická sieť (1955), miestny rozhlas, verejné osvetlenie, vodovod (1993), postavené boli nové rodinné domy, škola, budova MNV, kultúrny dom (1974), miestne komunikácie, uskutočnila sa regulácia potoka a postavili ďalšie objekty.
Staré a cudzie názvy obce.
"Nemecký názov:" Klotsch, Klautsch "Maďarský názov:" Kalács
Politika.
Obyvateľstvo.
Vývoj obyvateľstva od roku 1787: 
Zloženie obyvateľstva podľa náboženského vyznania (1921):
Zloženie obyvateľstva podľa náboženského vyznania (2001):
Kultúra a zaujímavosti.
Pamiatky.
"Rímskokatolícky kostol sv. Michala archanjela".
Je pôvodne gotický, postavený okolo r. 1300. Bol prestavaný a klasicisticky upravený po roku 1787. Je jednoloďový, s obdĺžnikovým presbytériom. Na západnej strane je ešte pôvodný gotický portál s kamenným ostením zo 14. storočia. Klasicisticky upravená veža má zvonicovú prilbu s malou kupolou. Na jednom z oporných stĺpov je neskororenesančný epitaf s erbmi z roku 1612. Hlavný oltár z 2. tretiny 17. storočia je ranobarokový, obnovený a doplnený novšími sochami.
Bočný oltár sv. Anny je pseudogotický. V jeho strede je neskorogotická skupina Metercie a dve maľované krídla s postavami sv. Jána Krstiteľa a sv. Michala na vnútornej, a sv. Róchusa a sv. Šebastiána na vonkajšej strane (zo zač. 16. storočia). 
Kazateľnica je klasicistická, z konca 18. storočia. 
Krstiteľnica so skupinou krstu Krista je z 18. storočia.
V kostole je obraz Panny Márie z roku 1716. Na jednom z oporných pilierov zo západnej strany kostola, vpravo od hlavného vchodu, je neskororenesančná náhrobná doska zemana Samuela Kolačkovského (Samuela Kolacskovzského, cca 1578-23.2.1612) z roku 1612, z červeného mramoru s erbom a nápisom. V hornej časti epitafu je rodový erb rodu Kolačkovských a v dolnej časti je erb jeho manželky Eufémie Fabiny. Erby sprevádzajú majuskulné latinské texty. 
Monštrancia - baroková, z 1. pol. 18. storočia, pozlátené striebro. 
Kalich - barokový, z 1. polovice 18. storočia pozlátené striebro.
Zvon - klasicistický, z r. 1808.
Hospodárstvo a infraštruktúra.
V obci je materská škola aj základná škola.

</doc>
<doc id="26086" title="Legnava" url="https://sk.wikipedia.org/wiki?curid=26086">
Legnava

Legnava (historicky , pol. Legnawa, , , ) je obec na Slovensku v okrese Stará Ľubovňa. 
Erb obce z roku 2006 je inšpirovaný znakom na pečatidle z roku 1868. Jeho autorom je V. Labuda. V červenom štíte je tromi striebornými vlnovkami symbolizovaná rieka Jordán. Z nej vyrastá zlatým latinským krížom ukončená palica - atribút sv. Jána Krstiteľa. Nad palicou sa vznáša strieborná holubica so šiestimi zlatými lúčmi - symbol Ducha Svätého.
Polohopis.
Leží v severnej časti Ľubovnianskej vrchoviny, v doline rieky Poprad pri hranici s Poľskom. Chotár obce s rozlohou 853 hektárov sa rozprestiera v nadmorskej výške 458 metrov nad morom.
Dejiny.
Obec vznika po roku 1366, keď vtedajší uhorský kráľ Ľudovít I. Veľký dal šľachticovi Jakubovi zalesnené územie medzi dedinami Starina, Orlov, Andrejovka a riekou Poprad, aby tam vznikla dedina. Prvá písomná zmienka o tejto obci pochádza z roku 1427. Obec mala vtedy 7 zdanených port a patrila panstvu Brezovica. V písomnostiach z 15. a 16. storočia sa vyskytuje ojedinele pod názvom Legnava, častejšie v maďarizovanom Langno, Lagnó, Hosszúvágás a pod nemeckým názvom Legenau, Langhaw. Nemecký názov prezrádza, že sídlisko vybudovali usadlíci so šoltýsom podľa zákupného práva. Listina z roku 1440 dokladá, že vtedy žili v obci valasi. Šoltýstvo sa v obci udržalo do 16. storočia. V roku 1600 pozostávala obec zo 16 poddanských domov. Koncom 16. storočia bola Legnava stredne veľkou obcou s výlučne poddanským obyvateľstvom zväčša rusínskeho pôvodu. V 17. storočí patrila Semseyovcom, v 18. storočí Szirmayovcom. V roku 1787 mala obec 298 obyvateľov a v roku 1880 dokonca až 503 obyvateľov. Obyvatelia sa v tedajšej dobe živili najmä poľnohospodárstvom, chovom oviec, pracovali v lesoch. Po roku 1918 roľníctvom, chovom dobytka a tkaním plátna. 
Asi kilometer od obce, na pravej strane pri rieke Poprad, pod vrchom nazývaným Ostriež, sa vypína neveľký výbežok, na ktorom bol kedysi postavený Legnavský baziliánsky monastier. Dnes na jeho nižnom konci stojí murovaná kaplnka, zasvätená sv. Mikulášovi Divotvorcovi. To sú pozostatky niekdajšej slávy Legnavského monastiera. Tento výbežok s okolím sa dodnes nazýva "Monastyrom" (kláštoriskom), hoci monastier tu už dávno nestojí. Monastier v Legnave bol založený v súvislosti s misijným poslaním kresťanstva. Jeho cieľom bolo priniesť do údolia rieky Poprad návrat k pravej viere. Vďaka nemu tunajší obyvatelia, žijúci v pohanstve, mohli prijať kresťanskú vieru. Pôvodný legnavský monastier bol postavený z dreva, ktorého bolo v okolí dostatok. Kedy bol zničený legnavský baziliánsky monastier, ktorý bol plne aktívny ešte v 16. storočí, nikto nevie. Miestni obyvatelia postavili na pamiatku dávno existujúceho monastiera v Legnave drevenú kaplnku zasvätenú sv. Mikulášovi Divotvorcovi. V roku 1755 prikázal jeden z grófov rodu Szirmayovcov kaplnku zbúrať a postaviť novú murovanú, ktorá stojí dodnes. Ku kaplnke, nachádzajúcej sa asi 1 kilometer od obce, vedie dnes iba neudržiavaná poľná cesta. 
Obyvatelia Legnavy sú gréckokatolíckeho vyznania. Náboženský život bol spravovaný tunajšou farnosťou, zriadenou v 19. storočí až do roku 2004, kedy bola farnosť zrušená a spolu s filiálkou Starina pričlenená k farnosti Malý Lipník. Pôvodne bol v obci drevený chrám. V roku 1883, za pôsobenia duchovného Gregora Beskida, bol uprostred obce postavený nový gréckokatolícky chrám, zasvätený sv. Jánovi Krstiteľovi. Ide o neoklasicistický chrám, s polygonálnym uzáverom presbytéria a vežou vstavanou do štítového priečelia, na fasáde nárožná rustika a pilastrové členenie. Vnútorné zariadenie je z čias stavby chrámu. Veľmi vzácnou pamiatkou je obraz sv. Cyrila a Metoda z roku 1884. Je to olejová maľba na plátne v rozmere 195x115 centimetrov, ktorej autorom je Pavel Bogdanský. 

</doc>
<doc id="26103" title="Sirník" url="https://sk.wikipedia.org/wiki?curid=26103">
Sirník

Sirník () je obec na Slovensku v okrese Trebišov.
Dejiny.
Osídlenie v oblasti obce Sirník je známe od neolitu. Bolo tu objavené sídlisko bukovohorskej kultúry s kanelovanou keramikou, ako aj mladšie nálezy zo staršej a mladšej doby bronzovej. Nájdené boli hallštattské, laténské a slovanské sídliskové nálezy. 
Archeologické nálezy potvrdzujú, že osídlenie v dnešnom katastri obce jestvovalo od 8. storočia a patrí k najstarším slovanským sídliskám v okolí. Prvá správa o dedine sa zachovala v listine o majetkoch kláštora v Zaste, napísanej okolo r. 1067. 
V roku 1419 bola zemianskym majetkom. V roku 1557 mala 10 port. Od roku 1598 do 19. storočia boli zemepánmi Barkóczyovci a iní. V roku 1715 mala obec 10 opustených a 8 obývaných domácnosti, v roku 1787 mala 51 domov a 348 obyvateľov, v roku 1828 mala 82 domov a 628 obyvateľov. Zaoberali sa najmä chovom dobytka. Sirník bol poľnohospodárskou obcou. V rokoch 1938–1944 bola obec pripojená k Maďarsku. V súčasnosti tu žije 603 obyvateľov.
Názov.
Vývin názvu obce

</doc>
<doc id="26104" title="Lomnička (okres Stará Ľubovňa)" url="https://sk.wikipedia.org/wiki?curid=26104">
Lomnička (okres Stará Ľubovňa)

Lomnička je obec na Slovensku v okrese Stará Ľubovňa. V roku 2019 mala asi 3 500 obyvateľov.
Polohopis.
Obec leží v doline Lomnického potoka v severnej časti Levočských vrchov.
Dejiny.
Obec je prvý raz doložená z roku 1294 ako "Parva Lompnicha", jej ďalšie zaznamenané názvy sú "Kuslomnicha" (1329), "Miskalomnic" (1511), "Malá Lomnica", "Lomnička" (1808); maďarsky "Kislomnic"; nemecky "Kleinlomnitz". 
Obec založili v 13. storočí Görgeyovci a zostala ich majetkom. Obec vznikla na základe nemeckého práva. Obyvateľstvo sa primárne zaoberalo poľnohospodárstvom, koncom 18. storočia bolo v obci plátennícke bielidlo. V roku 1787 mala obec 114 domov a 492 obyvateľov, v roku 1828 mala 161 domov a 1 160 obyvateľov.
Obec bola historicky čisto nemeckou obcou, osídlenou Karpatskými Nemcami, konkrétne Spišskými Nemcami. Počas Prvej ČSR pracovali obyvatelia ako roľníci a nádenníci. Vo voľbách v roku 1929 v obci zvíťazilo nemecké volebné spoločenstvo DW29. Po konci druhej svetovej vojny obyvateľov nemeckej národnosti odsunuli do Nemecka a do obce boli presťahovaní obyvatelia nacistami vypálenej obce Šambron. Šambrončania sa následne vrátili naspäť do svojej obce a Lomnička sa postupne zaľudnila Rómami z okolitých obcí. V 70. rokoch 20. storočia sa Slováci, ktorí sa do obce nasťahovali po roku 1945, sťahovali do Podolínca, naopak Rómovia z mesta smerovali do Lomničky.
Počas socializmu pracovala časť obyvateľov v Štátnych lesoch v Podolínci a vo Svite, časť ako stavební robotníci. 
V súčasnosti meno obce a zároveň aj spisovateľky Terézie Vansovej, ktorá v nej žila, nesú dve súťaže v umeleckom prednese – Vansovej Lomnička, ktorú organizuje Únia žien Slovenska, a Naša Vansovej Lomnička, organizovaná mestom Stará Ľubovňa a tamojším osvetovým strediskom.
Obyvateľstvo.
V rokoch 1869 až 1950 poklesol počet obyvateľov obce Lomnička pre odsun Karpatských Nemcov viac než dvojnásobne (z 1 016 na 473). V roku 1991 mala obec 972 obyvateľov s dynamickým rastom obyvateľstva na 1 516 obyvateľov v roku 2001 a až 2 680 obyvateľov v roku 2011. V roku 2019 mala obec už 3 472 obyvateľov. 
V roku 1991 žilo v obci podľa sčítania 77,8 % Rómovia 22,1 % Slovákov, v roku 2001 naopak 91,0 % Slovákov a 7,5 % Rómov. Pri zatiaľ poslednom SODB v roku 2011 sa v obci prihlásilo k rómskej národnosti 1 642 obyvateľov (61,3 %) a k slovenskej 531 (19,8 %) obyvateľov. Podľa Atlasu rómskych komunít z roku 2019 je Lomnička jedinou čistou rómskou obcou na Slovensku.
Obec je predominantne rímskokatolícka. V roku 2011 bolo 80,4 % Lomničkanov rímskokatolíkov, 0,4 % gréckokatolíkov. V obci nebol žiaden ateista ani luterán, ktorí pôvodne tvorili nemeckú majoritu obyvateľstva. 

</doc>
<doc id="26105" title="Matysová" url="https://sk.wikipedia.org/wiki?curid=26105">
Matysová

Matysová je obec na Slovensku v okrese Stará Ľubovňa. Typickou črtou sú jej drevenice.
Dejiny.
Vznik Matysovej sa datuje okolo roku 1400, ale tento údaj je značne zahmlený. Matysovú založil šoltýs Matis, ktorý sa tu usadil so svojou rodinou za čias Žigmunda, potom bola dlho majetkom Plavečského panstva.
V osemnástom storočí ju zdevastovala morová epidémia a predtým na určité obdobie aj zanikla. V roku 1773 bola Matysová opísaná ako čisto rusínska obec. V roku 1806 bolo v Matysovej 185 gréckokatolíckych veriacich. Najviac obyvateľov zaznamenala koncom 19. a začiatkom minulého storočia, ale po druhej svetovej vojne sa začalo pomalé no isté vyľudňovanie. Studené údolie Matysovského chotára nikdy neposkytovalo jeho obyvateľom dostatok obživy. Matysovčania nachádzali nový domov hlavne v Amerike, na Ukrajine a v mestách celého Česko-Slovenska.
K Matysovej patrila aj (od roku 1976 neexistujúca) osada Bydačová.
Okolie.
Dominantou matysovskej prírody je vrch Marmon (Marman), ktorý v sebe skrýva ojedinelú červenú horninu. V jeho blízkosti sa nachádza pamätná tabuľa a miesto tragickej udalosti z druhej svetovej vojny. Pád ruského ťažkého bombardéra spomínajú miestni, samozrejme tí skôr narodení, ešte aj dnes. 
Kultúra a zaujímavosti.
Pamiatky.
Pôvodný drevený kostolík sv. archanjela Michala postavený v roku 1833 je v skanzene hradu Stará Ľubovňa, kde bol v roku 1975 z Matysovej presťahovaný.

</doc>
<doc id="26121" title="Pusté Pole (okres Stará Ľubovňa)" url="https://sk.wikipedia.org/wiki?curid=26121">
Pusté Pole (okres Stará Ľubovňa)

Pusté Pole je obec na Slovensku v okrese Stará Ľubovňa.
Poloha.
Šarišská obec Puste Pole leží v doline potoka Hradlová, na styku Levočských vrchov a pohoria Čergov. Nachádza sa v nadmorskej výške , severozápadne od rovnomenného sedla. Kataster s rozlohou 324 ha bol vyčlenený z obce Krivany až začiatkom roku 1956, v ktorom sa osada Pusté Pole odčlenila od Krivian.
História.
Počiatky obce siahajú až do 13. storočia, kedy sa v listine uhorského kráľa Štefana V. z roku 1270 objavuje názov "Bachamezey". Kráľ v listine potvrdil, že tento kráľovský poľovný revír ako aj Kamenicu daroval synom Detrika a jeho príbuzným. Pri vytyčovaní hraníc sa opäť spomína Bachamezey ako obec, odkiaľ ide cesta do Plavča. Dedina však koncom 15. storočia zanikla, jej kataster spustol a to sa odrazilo v maďarskom názve Puszta Mezö (Pusté Pole), ktorý sa objavuje koncom 16. storočia pri novo založenej obci "Vislanka" (Vizranka, Puszta Mezö). Od roku 1927 sa Vislanka objavovala už pod jediným názvom a preto keď sa roku 1956 osada stala samostatnou obcou, prevzala historický názov Pusté Pole.
Doprava.
Obec sa nachádza na trase historickej cesty do Poľska. Prechádza ňou cesta I/68 z Prešova do Starej Ľubovne a poľského Starého Sonču. V trase cesty prechádza i železničná trať 188 vedúca z Košíc cez Prešov, Pusté Pole a Plaveč do Poľska.

</doc>
<doc id="26122" title="Ruská Voľa nad Popradom" url="https://sk.wikipedia.org/wiki?curid=26122">
Ruská Voľa nad Popradom

Ruská Voľa nad Popradom je obec v okrese Stará Ľubovňa, obývaná prevažne rusínskym obyvateľstvom. Nachádza sa na severe Slovenska pri hraniciach s Poľskom, ktorú rozdeľuje Smrečný potok pri poľskej obci Leluchów. V obci sa do seba vlievajú dva potoky, a to Pálený potok, ktorý vyviera vo výške približne a Chotárny potok, ktorý vyviera vo výške približne . Pálený a chotárny potok sa vlieva do spomínaného Smrečného potoka a následne do rieky Poprad. Prvé písomné zmienky o obci pochádzajú z roku 1357. Obec leží na severozápadnom upätí Čergovského pohoria, v nadmorskej výške okolo Neďaleko obce preteká rieka Poprad, odtiaľ názov obce.
Dejiny.
Šľachtic menom Rikolf, vlastník hradného panstva Kamenica, získal od kráľa Karola Róberta r. 1312 územie, ktoré sa tiahlo od rieky Poprad po potok Obručné. Prvé správy o obci sú však z roku 1588, keď ju Juraj Horvát, vlastník panstva Plaveč vzal do vlastníctva, no malá dedinka existovala už skôr (predpokladá sa okolo roku 1580). Pôvodný názov Nowawolya, nasvedčuje tomu, že dedina bola založená šoltýsom s usadlíkmi podľa zakupného práva. V roku 1600, keď boli poddaní povinní prvýkrát platiť dane kráľovi, mala Mladá Voľa okolo sedem domov. Žili tu prevažne drevorubači, roľníci, pastieri oviec teda poddaní, ktorí mali malé polia. V roku 1636, keď mala obec už zmenený názov na Volya, dedinčanov ešte stále považovali za želiarov, nie za sedliakov.
V roku 1718 emigrovalo z obce 11 rodín do susedného Poľska. V roku 1773 mala obec pôvodný základ terajšieho názvu, a to Ruska Wolya. Malá obec sa rozrastala a v roku 1787, kedy jej názov bol Orosz Wolya mala už 12 domov a 114 obyvateľov. V roku 1828 mala obec 33 domov a 260 obyvateľov. Najviac obyvateľov mala obec v roku 1869 - až 293 obyvateľov. V 19. storočí tu mali majetky Bornemiszovci a Dezőfihovci.
Počas dvoch svetových vojen bojovalo 12 mužov z vtedajšej Ruskej Voli na rôznych frontoch, a tiež pomáhali poľským utečencom, podporovali ilegálnych pracovníkov a na okolí operujúce partizánske skupiny, no polovica z nich padla. 
Dňa 21. 01.1945 bola obec oslobodená Sovietskou armádou. Po oslobodení bol utvorený revolučný národný výbor. V roku 1947 z obce optovalo do ZSSR 5 rodín a 3 občania.
Dňa 05. 08. 1950 postihla obec a okolie živelná pohroma (krupobitie), ktorá zničila úrodu a tiež silne poškodila strechy domov. V roku 1954 bola začatá výstavba novej štátnej cesty Ľubotín – Lenartov. 
Dňa 21.11.1958 bola obec pripojená na elektrickú sieť a v roku 1959 bolo vybudované a sprevádzkované verejné osvetlenie, miestny rozhlas, neskôr postavená budova MNV 1965, Jednoty SD 1973, miestne komunikácie, vodovod 1983, tenisové dvorce, chodníky, nové rodinné domy a ďalšie objekty. Jednotné roľnícke družstvo, ktoré bolo založené v roku 1950, sa rozpadlo. Znovu bolo založené v roku 1959, v roku 1965 prešlo do ŠM Lipany, ktorý bol v roku 1970 delimitovaný do ŠM v Starej Ľubovni a v roku 1975 ŠM v Ruskej Voli nad Popradom bol pripojený k JRD Čirč. 
V roku 1964 sa v katastri Ruská Voľa nad Popradom udiala v lesoch kalamita, pri ktorej bolo zničených veľa stromov. V roku 1986 bola v obci založená telovýchovná jednota - Slovan Ruská Voľa nad Popradom s futbalovým a stolnotenisovým klubom.
Obyvateľstvo.
18. storočie.
21.storočie.
Sčítanie obyvateľov, domov a bytov v roku 2011
Kultúra a zaujímavosti.
Pamiatky.
Gréckokatolícky kostol.
V obci sa nachádza gréckokatolícky chrám (cerkev) zasvätený archanjelovi Michalovi, jednoloďový s presbytériom, postavený v rokoch 1913 – 1916, prestavaný v roku 1952 a rekonštruovaná v rokoch 1970 – 1980. Táto cerkev je filiálkou gréckokatolíckej farnosti Čirč. Nadpis pred vstupom do cerkvi vyrezávaný rezbárom pochádzajúcim z obce.
Veľkou zaujímavosťou je sväté evanjelium, ktoré sa na prestole (oltári) v obci nachádza od roku 1899. Sväté evanjelium je však už z roku 1891. V tomto staroslovanskom evanjeliu je na spodnej časti strán evanjelia podľa Matúša od 1. až po 55. stranu vždy na každej druhej strane po jednom riadku napísaný záznam, ktorý bol takýmto spôsobom vpísaný pravdepodobne preto, aby nikto z evanjelia nevytrhol strany, lebo by musel odstrániť 55 strán. Tento záznam hovorí o tom, kto sväté evanjelium pre "Ruskovoľanskú" cerkev zakúpil.
Cerkev archanjela Michala bola do roku 1913 drevená. V súčasnej podobe bola dokončená v roku 1916.
Pomníky.
V obci sa nachádza tiež židovský cintorín. V roku 1942 udáva súpis obyvateľstva 3 rodín (16 ľudí) židovského pôvodu. Po udalostiach v rokoch 1939 – 1945, kedy židovské rodiny boli odvlečené do koncentračných táborov, nezostala a ani nikdy neprišla naspäť ani jedna z týchto rodín.
Náhrobných kameňov, na ktorých sa zachovali pôvodné nápisy je málo.

</doc>
<doc id="26123" title="Šambron" url="https://sk.wikipedia.org/wiki?curid=26123">
Šambron

Šambron je obec na Slovensku v okrese Stará Ľubovňa.
Geografická poloha.
Obec sa nachádza na východnom Slovensku, v Prešovskom kraji v okrese Stará Ľubovňa v prostredí Levočských vrchov. Stred obce má nadmorskú výšku 672 m, výškové rozpätie katastrálneho územia obce je 5801330 m. Najvyšší vrch týčiaci nad obcou sú Siminy (1287 m). Z geologicko-geomorfologického hľadiska sa obec nachádza vo flyšovom pásme západných Karpát. Nachádza sa tu sírouhlíkový prameň Smerďačky.
Dejiny.
Obec bola založená po roku 1366, keď kráľ Ľudovít I. daroval územie obce zemanovi Jakubovi. Prvýkrát sa obec písomne spomína v roku 1411 ako Fekethekuth, keď ju kúpil šľachtic Henrich. Neskoršie sa obec spomínala ako Swarczbron, Sambron a Šambron. V 15. alebo 16. storočí v obci postavili pravoslávny chrám (obec bola silne osídlená rusínmi), ktorý v roku 1872 prebudovali na gréckokatolícky. Je zasvätený Panne Márii Ochrankyni.
Začiatkom 20. storočia obec postihlo silné vysťahovalectvo. Počas 2. svetovej vojny (od roku 1943) bol Šambron prechodnou základňou partizánskych skupín. Pri prechode frontu cez obec Šambron, v januári roku 1945, nemecké vojská nasadili v bojoch delostrelectvo. Vojaci Červenej armády odpovedali paľbou z raketometov. Následkom týchto tvrdých bojov celá obec vyhorela a obyvatelia obce si holé životy zachránili útekom do neďalekého lesa Hajnica. Po návrate do dediny ich čakal nemilosrdný pohľad, keďže z ich domovov zostali len spálené trosky. Zhorelo 145 domov. Časť obyvateľov, ktorí ostali bez strechy nad hlavou, prichýlili v obciach Chmeľnica, Lomnička, Hniezdne a Podhorany. 
Historické pamiatky.
Najdôležitejšou kultúrno-historickou pamiatkou v obci je gréckokatolícky jednoloďový chrám Panny Márie Ochrankyne z roku 1872 (predtým pravoslávny). Je postavený v romantickom historizujúcom slohu s novorománskymi prvkami.

</doc>
<doc id="26137" title="Baňa (okres Stropkov)" url="https://sk.wikipedia.org/wiki?curid=26137">
Baňa (okres Stropkov)

Baňa je obec ležiaca v Nízkych Beskydách na pravostrannom prítoku Ondavy vo výške 413 m. Samostatnou obcou sa stala v roku 1957, dovtedy bola súčasťou bývalej obce Bokša, terajšej mestskej časti Stropkova.
Demografia.
Etnické zloženie.
Údaje: "Sčítanie obyvateľov, domov a bytov v roku 2011, Štatistický úrad SR"
Jazykové zloženie.
Udaje: "Sčítanie obyvateľov, domov a bytov v roku 2011, Štatistický úrad SR"
Náboženské zloženie.
Údaje: "Sčítanie obyvateľov, domov a bytov v roku 2011, Štatistický úrad SR"
Kultúra.
Každoročne sa 14. septembra koná celofarská púť na sviatok Povýšenia sv. Kríža, ktorú organizuje Rímskokatolícky farský úrad v Stropkove. Začiatkom milénia sa v prvý septembrový týždeň uskutočnilo niekoľko ročníkov cyklistických pretekov o pohár Tesly Stropkov s cieľom pri turistickej chate nad obcou.

</doc>
<doc id="26139" title="Breznica (okres Stropkov)" url="https://sk.wikipedia.org/wiki?curid=26139">
Breznica (okres Stropkov)

Breznica je obec na Slovensku v okrese Stropkov.
Je to počtom obyvateľov najväčšia obec v okrese.
Poloha obce.
Obec Breznica leží v geografickom celku Ondavskej vrchoviny južne od Stropkova. Je vybudovaná po oboch stranách potoka Vojtovec pri jeho sútoku s riekou Ondava v nadmorskej výške 176 m. Najvyšším vrchom chotára je Baranov (348 m n. m.). Chotár s rozlohou 991 ha leží východne od rieky Ondavy. Orná pôda zaberá rozlohu 329 ha, ostatná pôda je lesná a poľnohospodárska.Obec s pôdorysom v tvare kríža je v smere sever - juh dlha 1,8 km, v smere východ - západ 1 km. Má 2 autobusové zastávky. V roku 1921 bola autobusovou dopravou prepojená s mestami Prešov, Vranov a Stropkov.
História obce.
Prvá uznaná písomná zmienka o obci pochádza z roku 1404. Obec patrila k hradnému panstvu Stropkov, kde v tom čase vládli „Perenyiovci”, od roku 1567 „Pethovci“ a od 18. storočia rodina „Hadik Barkoczymu“. Vystriedala niekoľko názvov: r. 1404 „Wrezniche“, r. 1408 „Breza“, r. 1430 „Antiguabriza“, r. 1454 „Nagbriza“, r. 1773 „Welka Breznicza“ a od r. 1927 „Breznica“.
Obec bola postavená a žila na slovenskom poddanskom práve a podľa toho platila najvyššie dane a poplatky. Kým v roku 1454 mala 5,5 usadlostí, 12 sedliakov a 5 želiarov, v roku 1715 tu žilo len 7 sedliakov a 4 želiari. V roku 1767 sa počet usadlostí zvýšil na 21. V roku 1787 mala obec 462 obyvateľov, v roku 1828 555 obyvateľov, v roku 1900 459 obyvateľov, v roku 1991 705 obyvateľov, v súčasnosti 774 obyvateľov.
V 15. storočí bol v obci postavený drevený Kostol sv. mučeníkov Kozmu a Damiána so samostatnou zvonicou a jedným zvonom. Ten však v polovici 18. storočia vyhorel. Dnešný murovaný kostol zasvätený sv. Jozefovi bol vybudovaný v r. 1763. V 15.- 16. storočí bola obec farnosťou. Dôvod zániku farnosti nie je známy. Od r. 1997 je znova farnosťou s filiálkou Sitníky a N. Olšava. V prvej matrike sa v obci BREZNICA nachádzali najčastejšie tieto priezviská – Mihalenko, Novotňak, Ribar, Vaško, Brendza, Varga, Mandula, Mudry, Krajnik.
Výstavba.
V 15. storočí bol postavený umelý rybník s rozlohou cca 1,5 ha a vodný mlyn na 3 kamene, v 16. storočí stará farská budova, v 2. polovici 18. storočia panský majer a budova pre správcu majetku (kaštieľ).
V roku 1903 pribudla budova štátnej ľudovej školy (učilo sa maďarsky). V rámci povojnovej obnovy v rokoch 1947 – 1949 bolo postavených 18 domov, v roku 1957 ďalších 7, väčšinou svojpomocne. 28. 10. 1950 bola obec elektrifikovaná a bol napojený miestny rozhlas. V roku 1959 bol postavený kultúrny dom, v roku 1960 boli upravené cesty, postavené 2 mosty na miestnom potoku a predajňa OD, roku 1976 požiarna zbrojnica, cesta na cintorín, vodovod, roku 1981 daná do užívania Materská kola, v roku 1994 bola obec plynofikovaná, v roku 1997 bol postavený Dom nádeje a začalo sa s výstavbou kanalizácie, v roku 2003 bol obnovený obecný rozhlas a v roku 2004 bola dokončená a skolaudovaná stavba šatní a tribúny TJ.
Kultúra.
Do 22. 6. 1888 sa vyučovalo v cirkevnej škole v bývalej farskej budove. Vyučovali cirkevní pracovníci alebo ľudia nimi poverení. Posledným učiteľom bol p. G. Duplinský s manželkou. V rokoch 1903 – 1918 v novej budove školy vyučovala Ema Keyvari v maďarčine. V rokoch 1920-1923 učiteľ Kaszay zaviedol pravidelnú školskú dochádzku s vyučovacím jazykom slovenským.
V rokoch 1937 – 1963 v obci pôsobilo ochotnícke divadlo, v roku 1960 bolo otvorené stále kino, kde sa premietalo 3-krát týždenne.
V obci sa nachádzajú tenisový kurt s antukovým povrchom, futbalové a multifunkčné ihrisko. 
Príroda.
Chotár obce tvoria 2 hlavné časti: rovinatá a väčšia svahovitá, kde prevládajú sprašové hliny. V lesoch prevláda buk, hrab, breza, osika, borovica. Zo zvierat tu žije jeleň, diviak, v menšom počte jazvec, zajac, vlk, líška, kuna, rys. Vtáctvo je zastúpené rôznymi druhmi, ktoré tu zimujú, ale aj priletujú na hniezdenie.

</doc>
<doc id="26141" title="Brusnica (okres Stropkov)" url="https://sk.wikipedia.org/wiki?curid=26141">
Brusnica (okres Stropkov)

Brusnica je obec na Slovensku v okrese Stropkov.
Poloha.
Brusnica leží v Ondavskej vrchovine, v dolnej časti doliny potoka Čertiž alebo Brusnička, ľavého prítoku strednej Ondavy.
Prírodné pomery.
Mierne členitý povrch chotára tvoria súvrstvia treťohorného flyšu. V zalesnenom chotári prevláda bukový les. Poľnohospodárska pôda predstavuje 426 ha, orná pôda 128 ha a lesná pôda 917 ha. Podnebie je mierne. Z plodín sa najčastejšie pestuje jačmeň, pšenica, kŕmna repa, zemiaky, kukurica a záhradná zelenina. Z lesnej zveri sa najviac darí jelenej a srnčej zveri, diviakom a líškam. Vyskytuje sa ojedinele vlk a rys.
Dejiny.
Kráľ Žigmund daroval v roku 1408 šľachticovi Jánovi z Perína stropkovské panstvo, na ktorom bola vtedy aj dedina Brusnica. Zapísali ju vtedy v ponemčenom názve Prensincz. V roku 1454 sa spomína ako Brusnyicza. Je pravdepodobné, že názov mal najprv funkciu chotárneho názvu vyjadrujúc to, že sa tam hojne vyskytovala rastlina brusnica a po založení sídliska sa stala jeho názvom. Založenie tamojšieho sídliska možno predpokladať pred 14. storočím obyvateľmi z blízkej dediny, teda z Breznice alebo zo Stropkova. Brusnica bola v 14.-17. storočí nepretržite majetkovou súčasťou stropkovského panstva. Medzi vlastníkov patrili: Mikuláš Erdődy Bakóczar, Peter Erdődy, Gabriel Perény, ktorý nezanechal po sebe dediča a tak ju cisár Maximilián daroval Jánovi Petehöovi. Ešte v 17. storočí patrila Stropkovskému panstvu a jej pánom boli Pethoövci. Od 18. storočia sa dostala obec do majetku grófov Barkόczyovcov. Sídlisko malo v roku 1600 obývaných 15 poddanských domov a dom šoltýsa. Na prelome 16. a 17. storočia bola Brusnica stredne veľkou dedinou s rusínskym obyvateľstvom. Začiatkom 17. storočia sa do Brusnice prisťahovali viaceré rusínske rodiny. Už pred rokom 1639 si postavili chrám, ktorý v dedine aj neskôr jestvoval. Brusnické poddané domácnosti v 17. storočí chudobneli. V 17. storočí bol v Brusnici majer, ktorému patrili sedliakmi opustené alebo im zobraté pozemky. V roku 1715 žilo v Brusnici 12 a v roku 1720 13 poddanských domácností. Obyvatelia sa živili pastierstvom a pracovali v rozsiahlych lesoch. Do roku 1945 tu bola píla, ktorá zamestnávala asi 20 robotníkov.
Súčasnosť.
V obci sa nachádza kultúrny dom, materská škola so školskou jedálňou, dom smútku, gréckokatolícky a pravoslávny chrám. Poľnohospodárske družstvo sa zameriava na živočíšnu výrobu. V obci je spoločnosť komposesorátu a urbariátu obce Brusnica – pozemkové spoločenstvo. Obec pravidelne usporadúva kultúrne, spoločenské a športové podujatia: Uvítanie nového roka, Deň žien, Deň matiek, Majáles, Životné jubileá, uvítanie detí do života a futbalový turnaj. Okolie je vhodné na turistiku a agroturistiku.

</doc>
<doc id="26149" title="Chotča" url="https://sk.wikipedia.org/wiki?curid=26149">
Chotča

Chotča je obec na Slovensku v okrese okrese Stropkov.
Polohopis.
Rázovitá obec Chotča leží v Nízkych Beskydách v doline rovnomennej rieky Chotčianky. Mierne zvlnený povrch chotára je pahorkatina a tvoria ho flyšové súvrstvia a štvrtohorné usadeniny.
Vodné toky.
Chotčianka
Dejiny.
Počiatky Chotče súvisia s dejinami Stročína a jeho panstva. K tomuto panstvu až do roku 1379 patrilo územie obce od Chotčianky, ktorá bola zároveň chotárnou hranicou Stropkova a Chotče, až po obec Dubová a hranice s Poľskom. Je to takmer celé územie okresu Svidník v hraniciach do roku 1960.
Kultúra a zaujímavosti.
Do roku 1969 obec nemala kultúrny dom. Jeho výstavba sa realizovala v akcii ,Z" a ukončený bol v roku 1972.
Cirkev.
Terajší rímskokatolícky kostol je z roku 1910 s patrocíniom najsvätejšieho srdca Ježišovho. Podľa najstaršej 95-ročnej pamätníčky, už v tomto roku pôvodný drevený kostol bol zničený. Zachoval sa z neho obraz od neznámeho autora, ktorý znázorňuje odovzdávanie darov troch kráľov Ježišovi, kalich a drevená socha Panny Márie, ktoré sú umiestnené v rímskokatolíckom kostole.
V Chotči sa nachádza aj gréckokatolícky chrám postavený v roku 1969. Po dokončení bol 21 rokov z dôvodov náboženských nezhôd zatvorený. Jeho vysviacka sa konala až 21.11.1990.
Hospodárstvo.
Z plodín sa najčastejšie pestuje jačmeň, pšenica, kŕmna repa, zemiaky a záhradná zelenina. Zo živočíchov sa najviac darí jelenej a srnčej zveri, diviakom, líškam, vyskytuje sa ojedinele aj vlk alebo rys.
Školstvo.
Základná škola bola zriadená v roku 1901, ale budova školy bola postavená ešte v roku 1894. Do prvej svetovej vojny sa vyučovalo v maďarskom jazyku. V slovenčine sa začalo vyučovať až v roku 1919 a škola mala názov „štátna ľudová škola“. Za zv. Slovenského štátu bola premenovaná na rímskokatolícku a gréckokatolícku ľudovú školu. V roku 1964 začala svoju činnosť Materská škola.

</doc>
<doc id="26150" title="Jakušovce" url="https://sk.wikipedia.org/wiki?curid=26150">
Jakušovce

Jakušovce sú obec na Slovensku v okrese Stropkov.
Obec je horskou obcou v Nízkych Beskydách v doline malého potoka ústiaceho do Brusničky. Obec založená na zákupnom práve sa spomína v roku 1454. Patrila panstvu Stropkov od 16 storočia Dessewffyovcom, v 19 storočí Keglevichovcom. V roku 1715 mala 6 opustených a jednu obývanú domácnosť, 1787 bolo v obci 14 domov a 95 obyvateľov. V roku 1828 mala obec 20 domov a 154 obyvateľov. Živila sa povozníctvom a prácou v lesoch. Za prvej ČSR pracovali v poľnohospodárstve a v lesnom hospodárstve. Počas 2. sv. vojny obyvatelia spolupracovali s partizánmi. V roku 1944 Nemci obec vypálili. V roku 1947 sa časť obyvateľov presídlila na Ukrajinu v bývalom ZSSR. Dnes obyvatelia pracujú v priemyselných podnikoch a súkromných firmách na okolí. V súčasnosti má obec 44 obyvateľov a kataster s rozlohou 550 ha.

</doc>
<doc id="26157" title="Kručov" url="https://sk.wikipedia.org/wiki?curid=26157">
Kručov

Kručov je obec na Slovensku v okrese Stropkov. Pôvodne až do roku 1992 sa volal Ruský Kručov.
Poloha.
Kručov leží v juhozápadnej časti Ondavskej vrchoviny, v nadmorskej výške okolo 210 m.
Dejiny.
O kručovskom potoku a priľahlom územnom majetku je doklad z roku 1326. Prvá správa o dedine Kručov je v listine z roku 1382 o vrátení Kručova a susedných dedín, ktoré zabral Peter Cudár a pričlenil k panstvu Makovica oprávneným vlastníkom, teda šľachticom z Rozhanoviec. 
Kručov sa nevyskytuje v listinách o dedinách panstva Čičava ani iných panstiev zo začiatku druhej polovice 14. storočia. Z toho dôvodu predpokladáme, že tamojšie sídlisko vzniklo až v sedemdesiatych rokoch 14. storočia. 
Podobne, ako susediace dediny, zaiste aj Kručov založil šoltýs s poddanými podľa zákupného práva. Názov dediny bol prevzatý od staršieho názvu miestneho potoka. V písomnostiach zo 14. – 15. storočia sa vyskytuje v ľudovom názve Kručov, v písomnostiach zo 16. – 17. storočia v maďarizovanom názve bez koncového – v. Až začiatkom 18. storočia bol maďarizovaný, úradný názov rozšírený o rozlišujúcu časť v zmysle Rusínsky Kručov. Hoci sa Cudarovci aj neskôr usilovali získať, či zabrať Kručov do svojho vlastníctva, zostala táto dedina aj v 15. – 17. storočí trvalou majetkovou súčasťou panstva Čičava a vo vlastníctve šľachticov z Rozhanoviec, Bátoriovcov a ich dedičov. V roku 1493 hospodárila v Kručove okrem domácnosti šoltýsa len jedna poddanská domácnosť. O Kručove sa nezachovali správy z prvej tretiny 16. storočia, hoci o jestvujúcich dedinách na panstve Čičava sú viaceré správy. 
Tamojšie sídlisko malo v roku 1600 obývaných trinásť poddanských domov, dom šoltýsa, pravoslávny chrám a dom farára. Na prelome 16. a 17. storočia bol Kručov stredne veľkou dedinou s rusínskymi, poddanskými aj farskými obyvateľmi. V 17. storočí valašské domácnosti chudobneli a ubúdalo ich. 
Až koncom 17., prípadne začiatkom 18. storočia, poddanských domácností pribúdalo. V rokoch 1715 a 1720 žilo v Kručove po desať sedliackych domácností. 
Súčasnosť.
Veľkosť katastra je 821 ha. V obci je kultúrny dom, materská škola so školskou jedálňou, gréckokatolícky chrám z konca 18. storočia a pravoslávny chrám. 
V obci sa nachádza Predajňa potravín M. Babej, predajňa potravín A. Capová, Stolárstvo R. Štefánik a PD Lomné, zaoberajúce sa poľnohospodárstvom.
Obec je členom združenia Ondava so sídlom v Duplíne od roku 2003. Pravidelne, každoročne, sa tu uskutočňujú oslavy Deň Matiek a športový deň.
Okolie obce je vhodné na turistiku a agroturistiku.
Na východnom Slovensku sa nachádzajú aj obce Vyšný Kručov (vzdialený len 20 km) a Nižný Kručov (44 km), kde si skrátene tiež hovoria Kručov.

</doc>
<doc id="26158" title="Krušinec" url="https://sk.wikipedia.org/wiki?curid=26158">
Krušinec

Krušinec je obec na Slovensku v okrese Stropkov v Prešovskom kraji.
Obec leží v pohorí Nízke Beskydy, v dolnej častí doliny Chotčianky, v nadmorskej výške okolo 210 m. V obci je spoločenská sála, dom smútku a gréckokatolícky kostol. Približne 20 kilometrov od Krušinca sa nachádza rekreačná oblasť Domaša. Najbližšími mestami sú Stropkov (3 km), Svidník (15 km), Medzilaborce (29 km), Bardejov (43 km), Vranov nad Topľou (50km), Prešov (53 km) a Krosno (61 km, PL).
V obci Krušinec žije 237 ľudí. Z tohto počtu je vo veku do 18 rokov 61 obyvateľov, od 19 do 60 rokov 135 obyvateľov a nad 61 rokov 41 obyvateľov.
V obci sa každoročne konajú akcie pre rôzne vekovú skupiny. Ide najmä o Deň matiek, v ktorom si deti pripravujú za pomoci ich starších kamarátov program, s ktorým vystúpia. Ďalej je to Deň hier, počas ktorého sú organizované športové súťaže, rozdáva sa guľáš a občerstvenie. Tradičným sa taktiež stal aj Štefánsky stolnotenisový turnaj, ktorý sa koná každoročne 26. decembra (na Štefana).
Dejiny.
Najstaršia písomná zmienka o Krušinci sa nachádza v daňovom súpise z roku 1551, kedy sedliacke domácnosti prvý raz platili daň kráľovi.
Osídlenie tu začalo vznikať v 30. rokoch 16. storočia. Vybudovali ho usadlíci na čele so šoltýsom podľa zákupného práva. V písomnostiach sa vyskytuje pod pôvodným názvom Krušinec, ktorý je odvodený od mena prvého šoltýsa, prípadne to bol starší názov údolia, v ktorom osídlenie vzniklo. Krátko pred rokom 1567 dedinu čiastočne spustošilo kráľovské vojsko. Štyri sedliacke domácnosti aj so šoltýsom zutekali, ale šoltýska domácnosť sa čoskoro vrátila. V roku 1588 tu žili aj dve želiarske domácností. V roku 1600 tu bol aj jeden poddanský dom. V roku 1618 patrilo šoltýstvo s mlynom štyrom domácnostiam. Krušinec patril k rusínskym dedinám na panstve Makovica. Začiatkom 17. storočia sa tu usadilo nové obyvateľstvo a obec sa zväčšovala. V roku 1618 okrem šoltýskych obydlí s mlynom, bolo 6 obývaných poddaných domov. Obyvatelia Krušinca sa zaoberali poľnohospodárstvom.

</doc>
<doc id="26160" title="Abrahámovce (okres Kežmarok)" url="https://sk.wikipedia.org/wiki?curid=26160">
Abrahámovce (okres Kežmarok)

Abrahámovce (, 1927-1952 "Abrahamovce-Pikovce", 1952-1982 "Abrahamovce") sú obcou na Slovensku v Kežmarskom okrese, Prešovskom kraji.
Poloha.
Obec leží na juhozápadných svahoch Levočských vrchov, v blízkosti Popradu. 5 km od Abrahámoviec je obec Vrbov s termálnym kúpaliskom, neďaleko sa nachádza i golfové ihrisko vo Veľkej Lomnici.
Dejiny.
Prvá písomná zmienka o obci je z roku 1286 (Abraham), v roku 1323 známa ako Abrahe, 1367 Abraamfalua, 1786 Abranowcze. Abrahámovce patrili do Stolice 10 špišských kopijníkov. Obyvateľstvo sa venovalo prevažne poľnohospodárstvu, košíkárstvu a povozníctvu.

</doc>
<doc id="26167" title="Miková" url="https://sk.wikipedia.org/wiki?curid=26167">
Miková

Miková je obec na Slovensku v okrese Stropkov. Žije v nej 157 obyvateľov (2011).
Polohopis.
Obec Miková sa nachádza na severovýchode Slovenska v Prešovskom samosprávnom kraji v okrese Stropkov. Je situovaná v Nízkych Beskydách.
Obyvateľstvo.
Etnické zloženie (2011).
Rusíni - 63&lt;br&gt;
Slováci - 55&lt;br&gt;
Česi - 5&lt;br&gt;
Rómovia - 4&lt;br&gt;
Maďari - 2&lt;br&gt;
Ukrajinci - 1&lt;br&gt;
Náboženské zloženie (2011).
grécki katolíci - 68&lt;br&gt;
pravoslávni - 54&lt;br&gt;
rímski katolíci - 8&lt;br&gt;
Svedkovia Jehovovi - 7&lt;br&gt;
apoštolská cirkev - 2&lt;br&gt;
evanjelici a.v. - 2&lt;br&gt;
Dejiny.
Doložená je od roku 1430.
Kultúra a zaujímavosti.
Pravidelné podujatia.
Rusínsky festival Andyho Warhola.
Významné osobnosti.
Je to obec, v ktorej žili rodičia Andyho Warhola. 
Externé odkazy.
http://www.rusyn.sk/v-casoch-najvacsej-slavy-vytazili-v-chotari-az-200-litrov-ropy-denne/

</doc>
<doc id="26168" title="Spišské Hanušovce" url="https://sk.wikipedia.org/wiki?curid=26168">
Spišské Hanušovce

Spišské Hanušovce sú obec na Slovensku v Zamagurí, v okrese Kežmarok.
Poloha.
Obec sa nachádza v severnej časti Spišskej Magury, v údolí potoka Rieka. Prechádza ňou dôležitá cesta II/542, spájajúca Spišskú Belú a Spišskú Starú Ves.
Dejiny.
Spišské Hanušovce patria medzi najstaršie Zamagurské obce, založenej na starej obchodnej ceste do Poľska údolím Dunajca. Prvé písomné správy o osade Spišské Hanušovce /maďarsky Hanusfalva/ sa nachádzajú v kanonickej vizitácii farnosti, ktorú previedol Spišský prepošt Ján Figray. Podľa nej obec jestvovala už pred rokom 1234, kedy sa spomína dodnes stojaci kostolík, vystavaný rehoľníkmi z Lendackého kláštora. Tí spravovali Hanušovce i po založení miestnej farnosti, čo dokladá kanonická vizitácia z roku 1700, kedy bol tu farárom Adrianus Novolský, rehoľník uvedenej rehole. 
Majiteľmi Hanušoviec sa neskôr stali potomkovia rodiny Horváth de Palocsa, sídliaci na Nedeckom zámku, ktorí sa stali patrónmi farského kostola. 
Historické pamiatky.
V obci je rímskokatolícky kostol sv. Andreja apoštola z roku 1234, kaplnka sv. Barbory z roku 1803 a Panny Márie Nanebovzatej z roku 1815. V obci sa nachádza aj čiastočná ľudová architektúra.
Kostol svätého Ondreja apoštola.
Písomných prameňov o histórii Hanušoviec je veľmi málo a najviac informácii ponúkajú kanonické vizitácie, z ktorých najstaršia sa datuje k roku 1700. V nej sa uvádza, že v obci je murovaný kostol z obdobia už okolo roku 1200 (iný zdroj uvádza až rok 1314). Jeho pôvodná podoba je čiastočne viditeľná na veži a svätyni. Vchod do kostolíka bol zo západnej strany pod vežou od potoka, pod vežou bola predsieň kostola /tzv. babinec/ a do vlastného kostola sa vošlo vchodom, ktorý aj dnes vidieť za terajším hlavným oltárom. Kostolík nevyniká nijakým zvláštnym slohom. 
K väčšej oprave došlo až v roku 1831, kedy sa odstránili i pozostatky škôd po požiari v roku 1787, kedy vyhorel kostol i fara. Medzi rokmi 1758 až 1763 bola ku pôvodnému kostolíku pristavená dnešná chrámová loď. Prístavbu prevádzal farár Sophronius Mireczki s financovaním rehoľníkov z Miechovienského Konventu. Farské budovy boli opravené až roku 1790 a 1792 za pomoci spišského biskupa.
25. augusta 1801 bolo dané patronátne právo nad farnosťou Spišské Hanušovce barónovi Horváth de Palocza /z Plavča/. V roku 1873 bola prestavaná sakristia a podlaha kostola, v r. 1874 bol opravený orgán a o dva roky neskôr strecha. Súčasný oltár pochádza z roku 1893. 
Kaplnka sv. Barbory stojí od roku 1803 na mieste staršej drevenej kaplnky. Terajšia kaplnka má tri oltáre: sv. Barbory, P. Márie a sv. Vojtecha. Vnútorné zariadenie bolo prevzaté zväčša zo starej drevenej kaplnky. 
Za dedinou smerom na Reľov bola roku 1815 postavená kaplnka P. Márie Nanebovzatej. 
Škola.
O školskej výchove v obci je málo správ. Prvá zmienka o zriadení školy pochádza z 18. júna 1810, kedy bola uzavretá dohoda medzi občanmi Hanušoviec a Jezerska s Jozefom Janosfym ako inšpektorom ľudových škôl. Koncom 19. storočia bola postavená nová väčšia budova pre 80 detí s "patričnými potrebami" ako lavice, tabule, mapy, glóbus atď. Žiaci si školu pochvaľujú a na svoju dedinu sú patrične hrdí.
Pohromy a nešťastia.
Posledné dve storočia boli pre Hanušovčanov pomerne bohaté na rôzne pohromy a nešťastia. Zvlášť vynikajú cholera, požiare, povodne a hlad. 

</doc>
<doc id="26176" title="Vojňany" url="https://sk.wikipedia.org/wiki?curid=26176">
Vojňany

Vojňany sú obec na Slovensku v okrese Kežmarok. Do roku 1948 niesla názov Krig.
Polohopis.
Obec leží v severozápadnej časti Popradskej kotliny na úpätí Spišskej Magury. Nachádza sa tu minerálny prameň "Kvašná voda".
Dejiny.
Najstaršia písomná zmienka o Vojňanoch sa nachádza v listine z 26. septembra 1296, kde sa spomína ako obec "Kyrig" a na jej území aj potok "Belá" (dnešný Vojniansky potok). Založenie osady sa spája s nemeckou kolonizáciou v 13. storočí, hlavne so šľachtickou rodinou z Hrhova (Gyorgyovci). Do roku 1948 sa zachovali pomenovania obce nemeckým názvom - "Krigh", "Křig", "Kryg" (1808).
Pamiatky.
V obci je rímskokatolícky kostol sv. Kataríny Alexandrijskej z roku 1296.

</doc>
<doc id="26181" title="Gemerská Hôrka" url="https://sk.wikipedia.org/wiki?curid=26181">
Gemerská Hôrka

Gemerská Hôrka je obec na Slovensku v okrese Rožňava.
Polohopis.
Obec leží na rozhraní juhozápadnej časti Slovenského krasu a Rimavskej kotliny, na nive a terase rieky Slanej, na polceste medzi Rožňavou a Tornaľou. Rozloha obce je 1 286 ha. 
Dejiny.
Ako pokračovateľka stredovekých zemianskych usadlostí Malach a Özörény, obe doložené v roku 1243, patrí medzi najstaršie usadlosti v Gemeri. Názov Horka začína používať od roku 1413 a názov Gemerská Hôrka od roku 1927.
Hospodárstvo.
V súčasnosti je Gemerská Hôrka vyspelá priemyselná obec. Preslávili ju závody ako sú Gemerská Celulózka a Papiereň (1883-1992), SCA Hygiene Products a Domitri.

</doc>
<doc id="26183" title="Nižná Olšava" url="https://sk.wikipedia.org/wiki?curid=26183">
Nižná Olšava

Nižná Olšava je obec na Slovensku v okrese Stropkov.
Poloha.
Nižná Olšava leží v dolnej časti údolia Oľšavky, pravého prítoku strednej Ondavy, v nadmorskej výške okolo 191 m, asi 7 km vzdialená od okresného mesta Stropkov a 8 km od priehrady Domaša.
Vodné toky.
Cez obec Nižná Olšava preteká potok Olšavka.
Dejiny.
V roku 1390 sa objavili prvé priame doklady o dedine Oľšava. Dedina dostala základný názov prevzatím staršieho nárečového názvu údolia Oľšava. Vzhľadom na zemepisnú polohu dediny možno predpokladať, že sídlisko jestvovalo už pred 14. storočím. V písomnostiach sa neskôr vyskytuje pod rozšíreným názvom Nižná Oľšava (staré názvy: Also-Osva, Also-Olsva, Nizni Olssawy, Alsoolysava, Alsoolcsva, Alsoosva). V prvej polovici 19. storočia tam bol dokázateľne aj kostol a vysluhovali v ňom bohoslužby evanjelickí kazatelia. V roku 1600 bolo obývaných 20 poddanských domov. Na prelome 17. – 18. storočia už bola Nižná Olšava malou dedinou, v ktorej žilo 8, v roku 1720 len 5 poddanských domácnosti. Obyvatelia sa zaoberali poľnohospodárstvom a pracovali v rozsiahlych lesoch. V obci bol v prevádzke liehovar a píla. V rokoch 1953 – 56 sa v Nižnej Olšave nachádzala účtovnícka poľnohospodárska škola, ktorá bola presunutá do Stropkova.
Súčasnosť.
V obci je kultúrny dom, základná škola pre I. stupeň s počítačovou učebňou, materská škola so školskou jedálňou. Pôvodný rímskokatolícky kostol bol postavený v roku 1604, ďalší s farou bol postavený pred rokom 1749. Terajší je zo začiatku 19. storočia a k jeho veľkej rekonštrukcii došlo v roku 1966 a dom smútku. Prednedávnom bol vybudovaný park, kde si môže nielen mládež, ale aj dospelí oddýchnuť. Nachádza sa tam malý altánok, popri ktorom sú postavené lavičky. Taktiež bolo postavené malé jazierko s mostíkom. Významným zamestnávateľom v obci je súkromná firma SMS, zaoberajúca sa výstavbou vedení vysokého napätia. V obci je PD Tokajík so sídlom v Nižnej Olšave, ktoré sa zaoberá živočíšnou a rastlinnou výrobou. Neďaleko obce sa nachádza súkromná firma – píla. V obci sú štyri podnikateľské subjekty. Obec je členom Mikroregiónu Ondava so sídlom v Duplíne od roku 2002. V roku 2012 obec oslavovala 630. výročie. 
Podujatia.
Každoročne sa tu uskutočňujú kultúrne a spoločenské podujatia ako Regionálna výstava maľovaných kraslíc, Fašiangový ples nižnoolšavčanov, oslavy Dňa žien, Dňa detí, Regionálne slávnosti sv. Huberta, stretnutie s Mikulášom, Posedenie pri jedličke a Športový deň.
Šport.
Mládež sa v súčasnosti venuje futbalu, volejbalu a stolnému tenisu. Na začiatku dediny sa nachádza futbalové ihrisko. Okolie obce je vhodné na turistiku a agroturistiku

</doc>
<doc id="26188" title="Brdárka" url="https://sk.wikipedia.org/wiki?curid=26188">
Brdárka

Brdárka je obec na Slovensku v okrese Rožňava. Nachádza sa v Slovenskom rudohorí vo výške na južnom úbočí hory Veľký Radzim. V obci aj v okolí vyvierajú viaceré pramene kvalitnej pitnej vody.
Dejiny.
Dejiny Brdárky siahajú do 12. storočia, kedy sa na jej území nachádzali pastierske osady. Po ich zániku bola nanovo osídlená Valachmi, prvá písomná zmienka pochádza z roku 1556. Obec patrila rodine Bebekovcov, neskôr rodine Andrássyovcov. Začiatkom 19. storočia postihla obec morová epidémia, kde zahynula väčšina obyvateľov.
Svoj rozkvet prežívala Brdárka na prelome 19.20. storočia, kedy mala vyše dvesto obyvateľov. Zaoberali sa pastierstvom a chovom dobytka, drevorubačstvom a ovocinárstvom. Vychýrené boli brdárske čerešne, ktorých sady dodnes obklopujú obec.
Súčasnosť.
K 31. 12. 2015 má Brdárka 62 obyvateľov a 40 domov, mnohé sú opustené. Brdárčania pracujú zväčša na domácich hospodárstvach, v obci pôsobí občianske združenie Alter Nativa, ktoré propaguje permakultúru a zaoberá sa obnovou výnimočných ovocných sadov a výstavbou drobných štruktúr v obci. V minulosti sa tu organizovalo podujatie Leto v Brdárke zamerané na skrášľovanie obce a rozvoj tradičných ľudových remesiel. Vyvrcholením každého ročníka Leta v Brdárke bol Folklórny večer s ľudovou zábavou a prezentáciou folklórnych súborov tunajšieho regiónu.

</doc>
<doc id="26199" title="Javorina (vojenský obvod)" url="https://sk.wikipedia.org/wiki?curid=26199">
Javorina (vojenský obvod)

Javorina bol vojenský obvod na Slovensku v okrese Kežmarok v rokoch 19532010.
Vznik.
Vojenský obvod Javorina bol zriadený v roku 1952. Územie vojenského obvodu bolo vytvorené z celých katastrálnych území štyroch obcí (Ľubické Kúpele, Blažov, Dvorce a Ruskinovce) a z častí katastrálnych území ďalších 22 spišských obcí. Vojenský obvod Javorina mal päť katastrálnych území – Blažov, Ihla, Levočská dolina, Ľubické kúpele, Sypková. Jeho výmera bola 31 623,6 ha. Vojenský obvod bol majetkovoprávne nevysporiadaný (nevysporiadaných bolo 8 586 ha pozemkov).
Zánik.
Vojenský obvod bol zrušený s účinnosťou od 1. januára 2011, rozhodnutím vlády SR z 1. decembra 2010.&lt;ref name="455/2010"&gt;&lt;/ref&gt; Jeho územie bolo rozdelené medzi 19 priľahlých obcí (Bajerovce, Holumnica, Hradisko, Ihľany, Jakubany, Jurské, Kolačkov, Krásna Lúka, Levoča, Lomnička, Ľubica, Nižné Repaše, Podolínec, Poloma, Šambron, Tichý Potok, Torysky, Tvarožná, Vyšné Repaše) do 26 katastrálnych území.

</doc>
<doc id="26204" title="Krížová Ves" url="https://sk.wikipedia.org/wiki?curid=26204">
Krížová Ves

Krížová Ves (Poľsky Krzyżowa Wieś, maďarsky Keresztfalu, nemecky Kreuz) je obec na Slovensku v okrese Kežmarok. V roku 2012 tu žilo 2 061 obyvateľov. Prvá písomná zmienka o obci pochádza z roku 1290.
V obci je rímskokatolícky kostol Narodenia Pána, pôvodne sv. Kríža, z roku 1280 a kaplnka sv. Antona Paduánskeho z roku 1800.
História obce.
Obec bola pomenovaná v roku 1290 ako Krystur, neskôr ako Villa Sancte Crucis, Zenthkerezth, Keresthfalwa, Keresztfalu, Creutz, Keresztfalu, Kreutz, Křižowá, Kryžowá, Keresztfalu a od roku 1920 ako Krížová Ves.
Najstaršie písomné zmienky o obci sa vzťahujú k roku 1290. Obec bola však založená už pred rokom 1272 na majetku rodiny Brezovických, ktorí sídlili vo Veľkej Lomnici a patrila k majetku magistra Kokoša. V roku 1401 dostali obec Perényiovci.
Po víťaznej bitke kráľa Ferdinanda I. pri Moháči proti Jánovi Zápoľskému, panovník zhabal tzv. spišský majetok a previedol ho na rodinu Horvát Stančič de Gradec. V roku 1807 sa uskutočnilo nové vytyčenie hraníc medzi Kežmarkom a Krížovou Vsou. Ako vlastníčka vystupovala Barbara Horvát Stančič. Od roku 1900 majetok kúpili bratia Fehérovci. Neskôr knieža Hohenlohe a v roku 1914 urbárska obec.
Pamiatky.
Evanjelický kostol.
Evanjelici mali v obci drevený kostol, ktorý postupne chátral. Preto sa rozhodli postaviť nový. Svoj plán uskutočnili v roku 1970. Najprv zbúrali starý kostol a neďaleko od bývalej stavby postavili svojpomocne nový. Súčasne urobili oplotenie a schody ku kostolu. Zo starej modlitebne sa zachovala socha Ježiša Krista na kríži. Na kostol dávali milodary evanjelici z Krížovej Vsi, Spišskej Belej , Kežmarku a Popradu.
V septembri 2000 oslávili veriaci slávnostnými službami Božími 30. výročie výstavby kostola za účasti biskupa Júliusa Fila a jeho otca emeritného biskupa Júliusa Fila st. Na tejto peknej slávnosti sa zúčastnili aj kňazi – rodáci z obce farár Ondrej Koč, st. a Mgr. Zdenko Zacher. Kostolníkom v obci bol od roku 1946 až do roku 2004 Ján Koč, v súčasnosti je to pani Ružena Macková. Evanjelické bohoslužby v Krížovej Vsi sa konajú každý týždeň o 10. 30 hod. za účasti pána farára Mgr. Martina Fečka, ktorý dochádza zo Spišskej Belej.
Rímsko-katolícky kostol Narodenia Pána.
Bol postavený v gotickom slohu s oltárom na východ koncom 13. storočia. Písomne je doložený v roku 1 315 v súvise s krížovníkmi Božieho hrobu. Bol prestavaný v 14. storočí a v 15. storočí. Je to jednoloďová stavba so štvorcovým presbytériom zaklenutým krížovou klembou, ktorej ťažké blokové rebrá dosadajú na kamenné konzoly s rastlinnou ozdobou a štylizovanými ľudskými tvárami. Hlavná loď renesančného slohu bola, podľa obecnej kroniky, pristavaná asi v roku 1765.  Na severnej a západnej stene presbytéria sa nachádzajú nástenné gotické maľby. V interiéri je hlavný neskorobarokový oltár ambitového typu, pochádzajúci z 18. storočia. Na južnej stene kostola sú vertikálne slnečné hodiny.  V roku 1913 urobili obyvatelia veľké opravy kostola a zároveň doplnili jeho interiér. Zakúpili hlavný oltár, ktorý bol zhotovený v Tirolsku. Zadovážili kazateľnicu, dali vymaľovať chrámovú loď, urobili oporné múry k veži, dlažbu pred oltárom a betónovanie celého kostola. Zadovážili lavice, ktoré slúžia dosiaľ a železnú bránu.
V strede obce sa nachádzajú dva renesančné kaštiele, kedysi sídlo rodiny Grosserovcov, ktoré sú v súčasnej dobe v zlom stave, a kaplnka rodiny Grosserovcov, ktorá sa nachádza na vrchu v časti za Kostolkom.
Kaštieľ Grosserovcov.
Kaštieľ bol sídlom rodiny statkára Antona Grossera. Grosser krátko po ženbe árendoval breznianske mestské jatky. Krížovú Ves árendoval pred rokom 1853 (inde sa uvádza okolo roku 1849).
Grosserovci roku 1858 stavali pivovar, zriaďovali pálenicu a snažili sa o čo najvýhodnejšiu komasáciu pôdy.
Kaplnka Grosserovcov.
Anton Grosser s rodinou bol pochovaný v kaplnke nad obcou. Jej interiér bol renovovaný v roku 2000.

</doc>
<doc id="26221" title="Potoky (okres Stropkov)" url="https://sk.wikipedia.org/wiki?curid=26221">
Potoky (okres Stropkov)

Potoky sú obec na Slovensku v okrese Stropkov. Podľa údajov z roku 2011 v nej žilo 92 obyvateľov.
Obyvateľstvo.
Etnické zloženie (2011).
Slováci - 80&lt;br&gt;
Rusíni - 8
Náboženské zloženie (2011).
grécki katolíci - 78&lt;br&gt;
rímski katolíci - 7&lt;br&gt;
pravoslávni - 1&lt;br&gt;
Svedkovia Jehovovi - 1&lt;br&gt;
Pamiatky.
Gréckokatolícky drevený Chrám svätej Paraskievy.
Gréckokatolícky drevený filiálny chrám bol postavený v roku 1773. Zasvätený bol svätej Paraskeve. Ani počas dvoch svetových vojen nedošlo k jeho väčšiemu poškodeniu. Opravovaný bol až v rokoch 1956 - 1957. Vedľa chrámu leží cintorín menších rozmerov, ktorý sa ešte stále využíva. 
Chrám je trojdielny, trojpriestorový, trojvežový s troma krížmi. Konštrukcia je zrubová, u veže stĺpová. Vstup je cez západnú časť do predsiene. Zaujímavosťou tohto chrámu je, že má iba dve okná vo svätyni a dve v chrámovej lodi. Je tiež charakteristický nezvyčajne vysokou hlavnou vežou.
Ikonostas sa radí medzi národné kultúrne pamiatky a má päťradovú architektúru na piatich poschodiach. Predpokladá sa, že môže pochádzať obdobne ako oltár z polovice 18. storočia. Obsahuje málo sa vyskytujúce ikony piateho radu pod hlavnými ikonami.
Severozápadne od chrámu stojí mohutná drevená zvonica na nízkom základe. Pôdorys má obdĺžnikový. Smerom nahor sa zužuje. Konštrukcia je stĺpová. Na vrchole je osadený jednoramenný kríž. Vo zvonici sú zavesené tri zvony, z toho jeden zvon z roku 1839.
Väčšinu obce obklopujú krásne, husté lesy, s prameňmi vôd, potôčikmi. Obec má síce málo obyvateľov, a však má krásnu prírodu a pamiatky. 

</doc>
<doc id="26249" title="Šandal" url="https://sk.wikipedia.org/wiki?curid=26249">
Šandal

Šandal () je obec na Slovensku v okrese Stropkov.
Poloha.
Obec Šandal je jednou z obcí na severovýchode Slovenska. Leží vo východnej časti Prešovského kraja. Administratívne je v súčasnosti začlenená do okresu Stropkov. 
Obec Šandal leží v Nízkych Beskydách, v doline prítoku potoka Oľšavky. Obklopuje ju Ondavská vrchovina. Nadmorská výška v strede dosahuje 260 m, ale celkový chotár obce je v rozmedzí od 230 - 526 m. Obec má výhodnú polohu blízkosti okresného mesta Stropkov - 4 km, do susedného okresu Svidník je to 16 km a vzdialenosť od krajského mesta Prešov činí 50 km, čo je pomerne výhodné. 
Dejiny.
Obec sa spomína v roku 1391, keď ju v spore s Rozgoňovcami získali Czudarovci. V stredoveku patrila čičvianskemu hradnému panstvu, neskôr Czudarovcom a Stropkovskému panstvu, v 19. storočí Tahyovcom. Počas prvého sčítania ľudu z roku 1787 bolo v obci 34 domov a 268 obyvateľov, podľa súpisu z roku 1828 55 domov a 434 obyvateľov, v roku 1910 249 obyvateľov. Obyvateľstvo sa zaoberalo tradičným poľnohospodárstvom. V minulosti obec administratívne patrila do druhej polovice 19. storočia do Šarišskej stolice a od roku 1881 do roku 1918 do Zemplínskej stolice. 
Symboly obce.
Symboly obce sú zapísané v Heraldickom registri Slovenskej republiky pod signatúrou S-213/2001.
Erb obce.
V zelenom štíte zlatý snop so zľava zaseknutým strieborným položeným a prevráteným kosákom na zlatej rukoväti, sprevádzaný po bokoch v päte štítu dvomi zlatými osemhrotýmmi hviezdami.
Vlajka obce pozostáva z piatich pozdĺžnych pruhov vo farbách zelenej (4/8), žltej (1/8), zelenej (1/8), bielej (1/8) a zelenej (1/8). Vlajka má pomer strán 2:3 a ukončená je tromi cípmi, t. j. dvomi zástrihmi, siahajúci do tretiny jej listu. 
Inštitúcie a ostatné zariadenia.
V obci svoju činnosť vykonáva obecný úrad. Okrem starostu, ktorý je najvyšším zvoleným výkonným orgánom obce, rozhodovacím orgánom v najdôležitejších veciach a riešení všetkých základných otázok života v obci, je občanmi zvolené obecné zastupiteľstvo. V tomto volebnom období má 5 členov.
Obecné zastupiteľstvo:
Na výkon prenesených kompetencií štátu na obce bola zriadená spoločná úradovňa v meste Stropkov, ktorá slúži aj pre občanov obce Šandal.
Súčasnosť.
Veľký rozmach obec zaznamenala predovšetkým po druhej svetovej vojne. Do dediny bola zavedená elektrina, vybudovali sa cesty, vystaval sa kultúrny dom, budova predajne potravín a pohostinstva, obyvatelia si budovali svoje nové rodinné domy. V druhej polovice 20. storočia sa rapídne zlepšil život na našich dedinách, a nebolo to inak ani v tej našej. 
Obec je v súčasnosti splynofikovaná a má vlastný verejný vodovod, ktorý bol odovzdaný do používania v roku 1994. Zdrojom vody sú tri pramene "Pod Gavreckou", ktoré sú zachytené a voda je privádzaná do zásobného vodojemu, z ktorého potom samospádom prichádza do domácnosti.
Je tu rozostavaná stavba "Kanalizácia a ČOV Šandal". V obci sú zrealizované zberné kanalizačné stoky, chýba však ešte čistiareň odpadových vôd z nedostatku finančných prostriedkov. 
Obec zrekonštruovala všetky svoje miestne komunikácie. Pre zvýšenie kvality života v obci bol svojpomocne vybudovaný dom smútku, ktorý bol umiestnený pri miestnom cintoríne.
Demografia.
Počas prvého sčítania ľudí v r. 1784-87 bolo podľa archívnych údajov v obci 268 obyvateľov, ktoré žili v 34 domoch. Podľa súpisu z roku 1828 mala obec 55 domov a 434 obyvateľov. Ale napríklad pre ťažké životné podmienky začali obec hromadne opúšťať obyvatelia. Mnohí sa vysťahovali do USA, Argentíny atď. Dôsledkom migrácie bol značný pokles obyvateľstva v roku 1900, keď bolo zaznamenaných iba 133. Do roku 1910 však počet čiastočne narástol a v roku 1910 už v obci žilo 249 osôb. 
Z novších sčítaní obyvateľstva spomenieme dôležitý údaj zo sčítania v roku 1991. V obci vtedy malo trvalý pobyt 341 osôb. 
26. mája 2001 sa uskutočnilo posledné sčítanie obyvateľov, domov a bytov v Slovenskej republike. V obci Šandal trvale bývalo 304 obyvateľov, z toho 156 mužov a 148 žien. 
K 31.12.2007 je v obci trvale prihlásených 308 osôb.
K 31.12.2011 v obci Šandal bolo trvale prihlásených 315 občanov, z toho 161 mužov a 154 žien.
Z celkového počtu : od 0- do 15 rokov - 54 detí, od 16 - 62 bolo 98 žien a 113 mužov a nad 63 rokov bolo evidovaných 29 žien a 21 mužov.

</doc>
<doc id="26250" title="Tisinec" url="https://sk.wikipedia.org/wiki?curid=26250">
Tisinec

Tisinec je obec na Slovensku v okrese Stropkov.
Dejiny.
Obec sa spomína v roku 1379, keď kráľ Ľudovít I. potvrdil výmenu majetkov, pri ktorej šľachtici z rodu Ákoš dali panstvo Stročín šľachticom Cudarovcom. Majetkovou súčasťou bola aj dedina Tisinec. Pri výmene majetkov vznikli prvé správy o Tisinci. Z ich obsahu je zrejmé, že tunajšie sídlisko jestvovalo už pred rokom 1379. V 15.-.16. storočí bola obec nepretržite majetkovou súčasťou panstva Makovica. Slovenský názov korení v slovenskom pomenovaní ihličnatého stromu tis, ktorý hojne rástol v tejto časti doliny Ondavy ešte pred vznikom miestného sídliska.
Symboly obce.
Erb: V červenom poli štítu na žltej (zlatej) pôde stojaci biely (strieborný) kosec so žltým (zlatým) kosiskom a bielou (striebornou) kosou, po stranách s troma a dvoma žltými (zlatými) obilnými klasmi.
Politika.
Zastupiteľstvo tvorí 5 poslancov.
Stavby.
Rímskokatolícky kostol (pôvodne gréckokatolícky chrám Ochrany presvätej Bohorodičky) bol postavený v roku 1874 a je zasvätený sviatku obetovanej Panny Márii 21. novembra. Každoročné sa v obci koná odpustová slávnosť 15. augusta.
Šport.
Dominantou športu v obci Tisinec je futbal. Masovo sa začal organizovať v roku 1947. Vybudovalo sa prvé futbalové ihrisko pri rieke Ondava v lokalite Viriku.
Pravidelné podujatia.
V obci sú skoro pravidelné kultúrne posedenia so staršími občanmi, obecné plesy pre tunajších aj pre rodákov z obce, podujatia ako sú: deň matiek, deň detí, športové dni pre všetkých, Mikuláš a podobne.
Školstvo.
V budove Obecného úradu a Kultúrneho domu v Tisinci z roku 1999 v ktorej je umiestená Materská škola.

</doc>
<doc id="26251" title="Tokajík" url="https://sk.wikipedia.org/wiki?curid=26251">
Tokajík

Tokajík je obec na Slovensku v okrese okrese Stropkov. 
Poloha.
Obec sa nachádza v južnej časti Nízkych Beskýd, v trojuholníku medzi obcami Mrázovce, Piskorovce a Vyšný Hrabovec, asi 4 km severovýchodne od vodnej nádrže Veľká Domaša.
Prírodné podmienky.
Geomorfológia.
Obec je súčasťou geomorfologickej oblasti Nízke Beskydy a presnejšie jej geomorfologického celku Ondavská vrchovina.
Dejiny.
Prvá písomná zmienka o obci pochádza z roku 1430.
Druhá svetová vojna.
Cez druhú svetovú vojnu obyvatelia poskytovali pomoc sovietskym partizánom. 19. novembra 1944 zatkli nemecké jednotky všetkých 34 mužov z obce a za pomoc partizánom ich postrieľali asi 1 km severne od obce. Prežili iba dvaja zranení. Nasledujúceho dňa obec nacisti obkľúčili, ženy a deti vyhnali z domovov a obec zapálili. Nepoškodený zostal iba kostol.
Súčasnosť.
V súčasnosti (k 31. 12. 2015) žije v obci 101 obyvateľov.
Pamiatky.
V obci sa nachádza múzeum Tokajíckej tragédie, vojnový cintorín a pomník na mieste tragédie severne od obce. Obec si každoročne pripomína 19. november spomienkovým stretnutím a koncertom venovaným pamiatke padlých.
Múzeum Tokajíckej tragédie, resp. pamätná izba bola vybudovaná v roku 1969. Obec však nemala dostatok prostriedkov na jej prevádzkovanie, po 24. rokoch bolo múzeum po rekonštrukcii znovuotvorené dňa 11. mája 2009. Je otvorené od pondelka do piatku od 9.00-12.00. Múzeum je možno navštíviť i mimo otváracích hodín.
Kultúra.
V obci sa každoročne začína beh Stropkovská dvadsiatka a taktiež tu pokračuje štafetový beh Mieru, vďaky a svornosti Kalinovo-Banská Bystrica.

</doc>
<doc id="26252" title="Turany nad Ondavou" url="https://sk.wikipedia.org/wiki?curid=26252">
Turany nad Ondavou

Turany nad Ondavou je obec na Slovensku v okrese Stropkov. 
Prvá písomná zmienka o obci Turany je doložená z roku 1567 ako Turan. V ďalšom období sa uvádza ako Turany (1569), Turanye (1773), Turany (1808), Turiany (1920), Turany nad Ondavou (1948); po maďarsky Turany, Zemplénturány.
Obec patrila panstvu Stropkov, od 18. storočia rodine Jekelfalussyovcov, Horváthovcov, Sennyeyovcov. V roku 1569 mala 13 port, v roku 1715 mala 7 obývaných a 7 opustených domácností, v roku 1787 mala obec 44 domov a 302 obyvateľov, v roku 1828 mala 40 domov a 300 obyvateľov. Väčšinou sa zaoberali poľnohospodárstvom.
V období 1. ČSR pracovali obyvatelia prevažne na veľkostatkoch. Rozvinuté bolo aj tkáčstvo, košikárstvo a zhotovovanie drevených výrobkov. JRD založené v roku 1952 sa rozpadlo, znovu bolo založené v rokoch 19571958, následne bolo spojené s JRD Vyšný Hrabovec a Mrázovce a neskôr bolo súčasťou JRD Tokajík so sídlom v Nižnej Olšave. Časť obyvateľov pracovala v priemyselných podnikoch v Stropkove a vo Svidníku. V roku 1963 sa prisťahovalo niekoľko rodín zo zaniknutých obcí Petejovce a Valkov zaplavených vodným dielom Domaša.

</doc>
<doc id="26255" title="Varechovce" url="https://sk.wikipedia.org/wiki?curid=26255">
Varechovce

Varechovce sú obec na Slovensku v okrese Stropkov.
Názvy.
Historické názvy obce sú:
Dejiny.
Prvá písomná zmienka je z roku 1430. V starších listinách o stropkovskom panstve z rokov 1408 a 1410 ešte spomínaná nie je.
Názov obce pravdepodobne pochádza z priezviska prvého šoltýsa - Varecha. Obec patrila pod panstvo Stropkov. Od roku 1769 patrila rodine Vécseyniovcov, počas 19. storočia rodine Jekelfalušiovcov. V obci bola továreň na zápalky, ktorá bola zničená počas 1. svetovej vojny. Obyvatelia sa zaoberali poľnohospodárstvom. Počas 2. svetovej vojny tu operovali partizáni.
V obci sa nachádza gréckokatolícky kostol v barokovo-klasicistikom štýle, ktorý bol postavený na mieste pôvodného dreveného chrámu, ktorý vyhorel v roku 1827, obnovený z roku 1924 (novozastrešený, nová vnútorná výbava).

</doc>
<doc id="26256" title="Plešivec" url="https://sk.wikipedia.org/wiki?curid=26256">
Plešivec

Plešivec () je obec na Slovensku v okrese Rožňava.
Polohopis.
Nachádza sa v úzkom údolí Slanej, na sútoku s riečkou Štítnik. Z východu a severu obec ohraničujú planiny Slovenského krasu, z juhu Bodvianska pahorkatina a zo západu krajina prechádza do Rimavskej kotliny, geomorfologického podcelku Juhoslovenskej kotliny.
Plešivec je významnou regionálnou dopravnou križovatkou, keďže sa tu križuje cesta I/16 (E 58) s cestou II/587 do Štítnika, resp. južným smerom do Maďarska popri jaskyni Domica. Severným okrajom obce vedie železničná trať Zvolen – Košice, z ktorej tu odbočujú lokálne trate do Muráňa a Slavošoviec.
Okresné mesto leží severovýchodne, Revúca severozápadne, Rimavská Sobota juhozápadne a krajská metropola Košice je vzdialená východne.
Dejiny.
Pôvodne stredoveké mestečko bolo sídlom šľachtického rodu Bubekovcov, ktorí si tu postavili nížinný hrad a rodový kostol. Z hradu sa zachovala iba časť jedného z múrov, vysoká cca . 
Po porážke Rákociho povstania v roku 1711 vyšlo nariadenie uhorského kráľa Karla III. (VI.), aby každá župa ustálila svoje sídlo približne v centre svojho územia a postavila si vlastný župný dom, kde by bol umiestnený župný archív aj žalár. Pre Gemerskú stolicu, resp. župu, bol zvolený Plešivec. S výstavbou župného domu začali v roku 1716 a prvé slávnostné zasadnutie župy sa tu konalo 3. júna 1719. Plešivec bol sídlom Gemerskej stolice v rokoch 1719-1786 a následne tiež 1790-1898. Medzi týmito rokmi a finálne v roku 1898 bolo sídlo župy v Rimavskej Sobote.
V druhej polovici 19. storočia nastal v obci priemyselný rozvoj. Okrem iného bola postavená Miklóssyovská oceliareň, výrobňa elektrickej energie a nová celulózka, prvý papierenský závod v Uhrosku. Taktiež Manó Huppert otvoril magnezitku a vznikla tiež továreň na výrobu palíc, klincov a náradia. O kultúrnu obrodu v obci sa staral novovzniknutý Gemersko-maďarský vzdelávací spolok.
Medzi rokmi 1891-1893 sa na podnet hlavného župana Ladislava Hámosa a krajinského poslanca Gejzu Kubínyiho postavila železničná trať Plešivec – Muráň cez Revúcu, ktorá je prevádzkyschopná, no na ktorej je od roku 2011 pozastavená osobná preprava.

</doc>
<doc id="26259" title="Veľkrop" url="https://sk.wikipedia.org/wiki?curid=26259">
Veľkrop

Veľkrop je obec na Slovensku v okrese Stropkov.
Dejiny.
Vojnový cintorín obsahuje 127 hrobov. Z tohto počtu je 72 hromadných šácht a 55 jednotlivých hrobov. Cintorín vznikal postupne po skončení vojenských vojnových operácií v období prvej svetovej vojny. A taktiež z postupného exhumovania hrobov v miestach vojenských operácií.
Cintorín budovali vojenské jednotky, ktorých úlohou bola výstavba vojnových cintorínov a centralizácia roztrúsených hrobových miest do jedného priestoru. Na jeho výstavbe pracovalo niektoré z kriegsgräber kománd. Od septembra do októbra 1916 bolo pri Veľkropu exhumovaných 72 hrobov a pozostatky obetí prenesené na cintorín pri obci Veľkrop. Exhumovaných bolo 131 padlých vojakov. Hroby boli napr. na kóte 336 severozápadne od Varechoviec, medzi Veľkropom a Soľníkom, južne od obce Makovce, na kóte 450 pri Veľkrope, západne od spomínanej kóty a pod. Samozrejme sú to iba zlomky z celkového počtu, ale dokazujú systematické exhumačné práce už  v období vojny  a to na pomerne širokom priestore.
V obci Veľkrop boli vojenské vojnové operácie 1. svetovej vojny opakované. Prvýkrát ruské cárske vojská prenikli do Veľkropa začiatkom decembra 1914. O niekoľko dní boli rakúsko-uhorskou armádou vytlačené. Vo februári 1915 ruské cárske jednotky prenikli do Veľkropa znova. Obec sa po dobu nasledujúcich mesiacov marec až máj ocitla znova v epicentre bojov. K najťažším bojom na tomto úseku frontu došlo na prelome marca a apríla 1915 počas rozhodujúcej ruskej ofenzívy, ktorej cieľom bolo dosiahnuť prielom karpatského frontu a preniknúť do vnútrozemia Rakúsko-Uhorska. Tento cieľ sa nepodarilo splniť a z priestoru Veľkropa sa poslední ruskí vojaci stiahli v noci zo 4. na 5. mája 1915. Pozostatkom intenzívnej bojovej činnosti je vojnový cintorín nachádzajúci sa nad obcou. Vojnový cintorín Veľkrop je najväčší cintorín z prvej svetovej vojny na Slovensku. Miesto posledného odpočinku tu našlo 8662 vojakov rakúsko-uhorskej a ruskej armády. Z celkového počtu je známych len 11 vojakov. Zo širokého okolia boli exhumované vojnové hroby, ktoré boli prenesené na tento vojnový cintorín. Obnova vojnového cintorína začala v roku 2009. Podieľala sa na nej obec Veľkrop v spolupráci s Klubom vojenskej histórie Beskydy.
Vojnový cintorín.
Nad obcou sa nachádza najväčší cintorín na Slovensku z obdobia prvej svetovej vojny. V rokoch 2010 – 2018 bol cintorín zrekonštruovaný. Iniciátorom rekonštrukcie bol Klub vojenskej histórie Beskydy. Na cintoríne je pochovaných 8862 vojakov rakúsko-uhorskej a ruskej armády. Autorom centrálneho monumentu je krajinný architekt Marek Sobola. Pamätník na veľkropskom cintoríne vystihuje mimoriadne množstvo pochovaných vojakov, ktorí doteraz takýto pamätník nemali. Architekt na stavbu zvolil miestny domáci kameň z blízkeho okolia. Strohá architektúra centrálneho monolitu zapadá do krajiny a jeho tvar vychádza z analógie podobných stavieb, ktoré sa k tomuto účelu budovali po skončení prvej svetovej vojny. Na pamätníku je okrem latinských a pravoslávnych krížov kovaný letopočet 1914 – 1918 s ostnatým drôtom, ktorý je symbolom bojiska. Na jednotlivých krížoch pamätníka sú kovové lipové listy, ktoré symbolizujú pokoj a mier. Na obnove cintorína pracovalo viac ako 200 dobrovoľníkov zo Slovenska, Maďarska, Česka, Poľska, Ukrajiny a Rumunska.
Strom pokoja.
Pred pamätníkom sú vysadené dva pamätné stromy, duby letné v odrode Concordia. Názov odrody znamená v latinčine svornosť. Prvý zo stromov je vysadený ako časť medzinárodného projektu Strom pokoja, ktoré sú vysádzané aj na iných miestach Európy k pamiatke všetkým vojakom, ktorí padli v prvej svetovej vojne bez rozdielu národnosti a náboženstva. Druhý zo stromov vysadili maďarskí dobrovoľníci, ktorí počas rokov pracovali na obnove cintorína.

</doc>
<doc id="26277" title="Stratená" url="https://sk.wikipedia.org/wiki?curid=26277">
Stratená

Stratená je obec na Slovensku v okrese Rožňava.
Polohopis.
Vlakom z Banskej Bystrice cez zastávku Dobšinská ľadová jaskyňa (4 km) alebo Margecian. Autobusom z Popradu (30 km) cez Vernár (14 km) a zo Spišskej Novej Vsi (38 km).
Dejiny.
Pôvodne banícka obec, v ktorej roku 1723 postavili Čákiovci vysoké pece (neskôr ich odkúpili Coburgovci). Posledná pec pracovala ešte roku 1927. 
Kultúra a zaujímavosti.
Turistika.
V blízkosti sa nachádza štátna prírodná rezervácia Stratená, územie s hlbokými dolinami a vysokými horskými chrbátmi pokryté lesnými porastami osídľujúcimi aj tie najextrémnejšie stanovištia. 

</doc>
<doc id="26279" title="Štítnik (okres Rožňava)" url="https://sk.wikipedia.org/wiki?curid=26279">
Štítnik (okres Rožňava)

Štítnik (do roku 1927: Štitník; pôv. , ) je obec na Slovensku v okrese Rožňava. Dominantou obce je monumentálny gotický evanjelický kostol.
Polohopis.
Obec sa nachádza 14 km od okresného mesta Rožňava.
Ulice.
Družstevná, Jarková, Jelšavská, Lesná, Malá maša, Mierová, Mlynská, Nová, Ochtinská, Rožňavská, Školská, Teplická, Tichá, Veľká Maša, Záhradná.
Vodné toky.
Obcou preteká riečka s rovnomenným názvom.
Dejiny.
Prvá písomná zmienka o obci pochádza z roku 1243 v listine kráľa Bela IV. Ákošovcom – Filipovi a Detrichovi Bubekovcom. Dejinné podklady dokladajú vznik osídlenia ešte skôr a počiatky siahajú až do staršieho stredoveku – v 12. storočí patril kráľovským zbrojnošom, ktorí vlastnili Gemerský hrad. V spomínanej donačnej listine sa ako vôbec prvý v Uhorsku spomína Ditrichov hámor na železo.
Názov obce je odvodený buď z mena výrobcov štítov, alebo súvisí s označením uhliarskych milierov. Teda to potvrdzuje skutočnosť, že miestni obyvatelia sa od začiatku venovali ťažbe nerastov, najmä železnej rudy, ktorú aj spracovávali, ale aj medi, pričom natrafili aj na ložiská zlata. Historické dokumenty a okolnosti zaraďujú Štítnik medzi prvé miesta, v ktorých sa začala spracovávať železná ruda a rozvíjalo sa hutníctvo na Slovensku, ale aj v bývalom Uhorsku.
Kultúra a zaujímavosti.
Pamiatky.
Štítnik je okrem množstva hodnotných národných kultúrnych pamiatok výnimočný dochovaným historickým urbanizmom, ktorý sa v mestečku formoval od stredoveku okolo centrálneho námestia, ktorému dominuje stredoveký evanjelický kostol. Vďaka týmto hodnotám tu bola v roku 1991 vyhlásená pamiatková zóna. 
Školstvo.
Má dlhodobú tradíciu, bola tu prvá latinská škola v regióne. V roku 1903 bola postavená mešťanská škola na Jelšavskej ulici. V obci sa nachádza materská škola, základná škola vybudovaná v roku 1966 a dodnes vychováva asi 350 žiakov, celý komplex je tvorený 4 pavilónmi, telocvičnou, jedálňou, SOU poľnohospodárske v priestoroch vodného hradu existuje od roku 1954.

</doc>
<doc id="26281" title="Belejovce" url="https://sk.wikipedia.org/wiki?curid=26281">
Belejovce

Belejovce sú obec na Slovensku v okrese okrese Svidník. Je to najvyššie položená obec v okrese.
Symboly obce.
Erb a vlajka.
V modrom štíte na zelenej pažiti nad vyrastajúcim zeleným trsom trávy stojaci strieborný býk v zlatej zbroji.
Tento erb bol prijatý uznesením obecného zastupiteľstva dňa 4. marca 2006, č. OZ – 2/2006 a je zapísaný v heraldickom registri Slovenskej republiky pod signatúrou B – 230/2006.
Heraldicky stvárnený obsah z obecnej pečate z 19. storočia, hlavná figúra je svojou farbou zároveň hovoriacim znamením.
Autormi erbu sú Ladislav Vrteľ a Tomáš Brúder.
Vlajka obce pozostáva z deviatich pozdĺžnych pruhov vo farbách bielej (1/9), žltej (1/9), bielej (1/9), modrej (1/9), zelenej (1/9), modrej (1/9), bielej (1/9), žltej (1/9) a bielej (1/9). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26285" title="Beňadikovce" url="https://sk.wikipedia.org/wiki?curid=26285">
Beňadikovce

Beňadikovce sú obec na Slovensku v okrese Svidník.
Symboly obce.
Erb.
V zelenom štít nad striebornou prevrátenou pílou so zlatými rukoväťami zlatý kôš, po bokoch sprevádzaný dvoma zlatými snopmi bezostených klasov. Erb bol spracovaný podľa obsahu historickej pečiatky obce z 19. stor., pripomínajúceho blízkosť lesov a drevorubačské a košikárske tradície v obci. Autormi erbu sú Leon Sokolovský, Sergej Pančák a Peter Kónya. Erb bol prerokovaný obecným zastupiteľstvom 22. apríla 2005 a je zapísaný v Heraldickom registri SR pod číslom HR: B-222/2005.
Vlajka.
Vlajka obce pozostáva z troch pozdĺžnych pruhov vo farbách zelenej žltej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26287" title="Cernina" url="https://sk.wikipedia.org/wiki?curid=26287">
Cernina

Cernina (rusínsky: Цернина) je obec na Slovensku v okrese Svidník. Väčšina obyvateľov obce rozpráva rusínskym jazykom.
Symboly obce.
V červenom štíte je vo vysokej zelenej pažiti medzi dvoma prirodzenými listnatými zelenými striebrokmennými stromami kráčajúci strieborný obrátený jeleň v zlatej zbroji. Znamenie erbu má poľovnícky motív a je z mladšieho obecného pačatidla z roku 1868. Erb bol prijatý obecným zastupiteľstvom 27. decembra 1999 a je zapísaný v Heraldickom registri SR pod číslom, HR: C-84/1999. Autormi erbu sú Jozef Petrovič a Kvetoslava Hanzová.
Vlajka obce pozostáva z piatich pozdĺžnych pruhov vo farbách červenej, žltej, bielej, žltej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Vojenský cintorín z prvej svetovej vojny.
Na cerninskom vojnovom pohrebisku z prvej svetovej vojny sa nachádza 70 masových hrobov. Je v nich pochovaných 326 vojakov tarnopoľského Pešieho pluku 15, rakúsko-uhorskej armády. Tarnopoľský pluk spravidla tvorili vojaci rakúskej Haliče, ktorí boli rusínskej národnosti. S nimi boli taktiež vojaci poľského pôvodu. Medzi pochovanými príslušníkmi pluku sú uložené aj ostatky vojakov cárskej ruskej armády. 
V roku 1930 dostal cintorín konečnú podobu poslednou exhumáciou roztrúsených vojenských hrobov v katastri obce. Na vojnový cintorín v Cerine bolo z Makovice prenesených 15 telesných ostatkov a z vojenského cintorína na Širokej hore 223 zvyškov tiel vojakov. Identifikovateľné však boli len ostatky 30 Poliakov, 18 Rumunov, dvoch Rusov a jedného Juhoslovana. Identita ostatných pochovaných vojakov nie je známa. 
Starostlivosťou o vojnový cintorín bola v medzivojnovom období 30. rokoch 20. storočia poverená Žandárska stanica v obci Rovné. Dnešnú podobu pohrebisko získalo rozsiahlou rekonštrukciou v prvom decéniu 21. storočia.
Kultúra a zaujímavosti.
Šport.
Z obce pochádza jeden z priekupníkov kulturistiky na Slovensku, Juraj Pipasik.

</doc>
<doc id="26288" title="Cigla" url="https://sk.wikipedia.org/wiki?curid=26288">
Cigla

Cigla (, do roku 1927 "Cigľa") je obec na Slovensku v okrese Svidník.
Dejiny.
Obec bola založená na dedičnom nájme pôdy. Prvé písomné zmienky o obci sú z roku 1427 ako Cekla, neskôr ako Czygla (1492). V roku 1427 mala Cigla 44 port (brán – v stredoveku, kedysi daňový základ na výpočet dane, daňová jednotka).
Bola súčasťou panstva Makovica, v 16. storočí obcou disponovali Seredyovci, v 19. storočí obec ovládali Batekovci. 
V 15. storočí po agresívnych vpádoch poľských vojsk a v roku 1711 útekom poddaných obec bola vyľudnená. 
V roku 1787 mala obec 40 domov a 229 obyvateľov, v roku 1828 bol zaznamenaná vzostup, mala 43 domov a 322 obyvateľov.
Dedinčania spravidla pracovali v poľnohospodárstve a v lesoch. V priebehu 1. svetovej vojny v roku 1914/5 bola značná časť obce vypálená. V rokoch 1921 – 1930 bola postavená píla, v rokoch 1912 – 26 mlyn, v rokoch 1925 – 30 stupy (primitívne strojové zariadenie skladajúce sa z viacerých veľkých stúp, používané na drvenie tvrdých hmôt (rudy, kameňa, kôry, semena) alebo na ubíjanie vlny pri domácej výrobe hrubého súkna). Časť obyvateľstva pracovala v priemyselných podnikoch východného Slovenska.
Symboly obce.
Erb.
V červenom štíte pod zlatou, z horného okraja štítu vyrastajúcou dvojradovou šindľovou strechou dvaja striebroodetí muži, pravý obrátený, kladúci na vysoký zlatý stôl zlatú tehlu, ľavý sklonený, naberajúci zlatú hlinu zo zlatej, z ľavého dolného okraja štítu vyrastajúcej kopy.
Terajší erb bol prijatý uznesením obecného zastupiteľstva 30. novembra 2004, č. OZ – 2/2004 a je zapísaný v heraldickom registri Slovenskej republiky pod signatúrou C – 122/2005.
Zamestnanecky a hovoriaci motív upozorňujúci na ručnú výrobu tehál v obci podľa odtlačku pečatidla obce z roku 1787.
Autormi erbu sú Peter Kónya a Leon Sokolovský.
Vlajka.
Vlajka obce pozostáva z šiestich pozdĺžnych pruhov vo farbách červenej (2/8), žltej (1/8), bielej (1/8), červenej (2/8), žltej (1/8) a bielej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Historické názvy obce:
V obci sa v roku 1995 nachádzali najčastejšie tieto priezviská: 
Bilas; Bodrucký; Čema; Dzubaj; Ferenc; Hudák; Jačanin; Kľoc; Kučeravý; Lastivka; Leško; Kľoc; Ovšanik; Pavlík; Petranin; Petruš; Polak; Poľak; Regrút; Sidorová; Šepitka; Škorčík; Štefančík; Tkač; Tkáč; Vaškanin;

</doc>
<doc id="26289" title="Dlhoňa" url="https://sk.wikipedia.org/wiki?curid=26289">
Dlhoňa

Dlhoňa je obec na Slovensku v okrese Svidník.
Symboly obce.
Erb a vlajka.
V modrom štíte na zelenej pažiti stojaci strieborný vlk v zlatej zbroji, v horných rohoch po jednej zlatej odvrátenej vetvičke buka.
Tento erb bol prijatý uznesením obecného zastupiteľstva dňa 10. mája 2006, č. OZ – 4/2006 a je zapísaný v heraldickom registri Slovenskej republiky pod signatúrou D – 171/2006.
Prírodný motív podľa odtlačku pečatidla obce z roku 1868.
Autormi erbu je Peter Kónya, Leon Sokolovský a Sergej Pančák.
Vlajka obce pozostáva zo siedmich pozdĺžnych pruhov vo farbách žltej (1/7), modrej (1/7), zelenej (1/7), bielej (1/7), modrej (1/7), zelenej (1/7) a bielej (1/7). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Vodné toky.
Cez obec preteká riečka Svidničanka.
Vojnové pohrebisko z 1. svetovej vojny.
Na cintoríne s 12 hrobmi, vojnovom dedinskom pohrebisku z I. sv. vojny, dnes dominuje železný kríž a skorodované kovové hviezdice. Hviezdicami sa v Česko-Slovensku v medzivojnovom období označovali vojenské hrobové miesta. Pohrebisko je pôvodné, nenarušené a vzniklo exhumáciou 27. - 29. apríla 1922. Podiel na jeho výstavbe majú žandári, strážmajstri Rudolf Polívka a František Slezáček. 
Sedem samostatných hrobov dopĺňa 5 masových so 17 pochovanými vojakmi (6, 4, 3 a dva hroby po dvoch vojakov). 19 rakúsko-uhorských a 5 ruských vojakov zahynulo v jarných mesiacoch roku 1915. Dvaja vojaci zomreli na následky cholery. Niekoľko rakúsko-uhorských vojakov bolo z Pešieho pluku č. 50 (Alba Iulia, Rumunsko) a Pešieho pluku č. 96 (Karlovec, Chorvátsko)

</doc>
<doc id="26290" title="Dobroslava (obec)" url="https://sk.wikipedia.org/wiki?curid=26290">
Dobroslava (obec)

Dobroslava je obec na Slovensku v okrese Svidník.
Polohopis.
Nachádza sa v údolí Dobroslavského potoka, na severovýchodnom okraji Ondavskej vrchoviny. Obcou vedie cesta III/3538, ktorá ju napája na III/3537 a I/21, vedúcu do Svidníka. Okresné mesto je vzdialené juhozápadným smerom, krajské mesto leží rovnakým smerom.
Symboly obce.
Erb.
V modrom štíte v zelenej pažiti stojaci, spoločne strieborný pohár držiaci dvaja zlatovlasí privrátení muži, pravý striebroodetý, čiernoobutý, v čiernom klobúku, opierajúci sa o zlatú palicu v pravici, ľavý zlatovlasý, striebroodetý, v červenej veste a čiernych topánkach, z ľavého okraja štítu vyrastajúca zlatozastrešená a striebrom podmurovaná studňa. Na znamení je žánrový motív dedinčana a pútnika, podľa odtlačku pečatidla obce z roku 1787. Erb bol prijatý obecným zastupiteľstvom 3. februára 2004 a je zapísaný v Heraldickom registri SR pod číslom HR: D-147/2003. Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej, 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
V severnej časti Nízkych Beskýd, v doline prítoku potoka Kapišovky, leží dedina Dobroslava. Obec bola pravdepodobne založená v 70.-80. rokoch 16. storočia usadlíkmi so šoltýsom podľa zákupného práva. Najstaršia písomná zmienka o obci je z r. 1570, keď boli po prvýkrát zdanené najmenej 4 sedliacke domácnosti daňou kráľovi. Obec je doložená z roku 1600 ako Dobroszla, neskôr ako Dobroszlaw (1618), Dobroslava (1773), Dobroslav (1920), Dobroslava (1927); maďarsky Dobroszlava, Dobroszló. Názov obce je podľa F. Uličného odvodený od mena prvého šoltýsa Dobroslava.
Obec bola založená na území panstva Makovica a jeho majetkovou súčasťou bola až do zrušenia poddanstva. V r. 1712 sa obec útekmi poddaných takmer vyľudnila, ale postupne počet obyvateľov narastal. Podľa sčítania obyvateľstva z r. 1787 bolo v obci 23 domov a 154 obyvateľov a v r. 1828 to bolo 33 domov a 241 obyvateľov. V súčasnosti v obci je 37 domov, v ktorých žije 34 obyvateľov.
V r. 1705 bol postavený drevený chrám (cerkev) v barokovom slohu, ktorý v r. 1880 bol reštaurovaný a v r. 1932 rozšírený o prístavbu bočných kaplniek . Zrubový chrám s pôdorysom tvaru gréckeho kríža, s troma kopulovitými vežami a cenným ikonostasom z 18. storočia bol vyhlásený za národnú kultúrnu pamiatku.
Obecný úrad sídli v kultúrnom dome postavenom v r. 1960. v roku 1996 sa nanovo vyasfaltovala hlavná cesta do obce, v r. 2000 sa obec splynofikovala a takisto v tomto roku bolo ustanovené slávnostné ktitorstvo gréckokatolíckeho chrámu sv. Paraskievy, ktoré prijali Michal Kováč – exprezident SR a Anna Galovičová.
Gréckokatolícky chrám sv. Paraskevy.
Drevený gréckokatolícky chrám sv. Paraskevy bol postavený v roku 1705. Reštaurovaný bol v rokoch 1880 a 1932. Koncom druhej svetovej vojny bola obec silne zničená a chrám poškodený. V rámci obnovy chrámu bola jeho architektúra rozšírená o dve bočné kaplnky, čím pôdorys nadobudol tvar kríža, čo je v podstate medzi drevenými chrámami unikát. Chrám bol vlastníkovi vrátený 7. novembra 1992. Ostatné reštaurovanie exteriéru sa uskutočnilo v rokoch 2001 - 2002 výmenou plášťa a strešnej krytiny.
Chrám je päťdielny, päťpriestorový, hoci zachováva klasické členenie predsieň - loď - svätyňa. Je vybavený troma vežami a piatimi krížmi a postavený na kamennom základe, ktorý sa smerom k západnej časti zvyšuje pre vyrovnanie svahovitosti.
Z osobitostí ikonostasu možno uviesť hnedočervené ladenie, osadenie ikon medzi zdobené stĺpiky, popisy scén pri rade sviatkov a ozdobné stĺpiky pri ikonách apoštolov. Výnimočné je aj maľovné ostenie cárskych dverí.

</doc>
<doc id="26292" title="Dubová (okres Svidník)" url="https://sk.wikipedia.org/wiki?curid=26292">
Dubová (okres Svidník)

Dubová je obec na Slovensku v okrese Svidník.
Polohopis.
Vodné toky.
Cez obec preteká rieka Ondava.
Symboly obce.
Erb.
V modrom štíte zo zlatej oblej pažite vyrastajúce tri prirodzené listnaté stromy s hrubými a vysokými striebornými kmeňmi a malými zlatými korunami. Je to hovoriaci erb podľa odtlačku pečatidla obce, ktorý sa zachoval na písomnosti z roku 1787. Erb bol prijatý obecným zastupiteľstvom 26. mája 2004 a je zapísaný v Heraldickom registri SR pod číslom HR: D-154/2004. Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva zo siedmich pozdĺžnych pruhov vo farbách 1/9 žltej, 1/9 bielej, 1/9 žltej, 1/9 bielej, 1/9 žltej, 1/9 bielej a 3/9modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Šport.
Futbalový klub FK Dubová (predtým FC VTJ Minerál Dubová).

</doc>
<doc id="26293" title="Dukovce" url="https://sk.wikipedia.org/wiki?curid=26293">
Dukovce

Dukovce sú obec na Slovensku v okrese Svidník.
Symboly obce.
Erb.
V zelenom štíte sú strieborné odvrátené kosáky so zlatými rukoväťami, zdola ovenčené dvoma zlatými prekríženými klasmi. Znamenie na erbe tvorí nový erb s poľnohospodárskou tematikou, inšpirujúce sa historickou symbolikou obce z prvej polovice 19. storočia, ktorej obsahom je často sa opakujúce vyobrazenie obilného snopa obopnutého kosákom. Erb bol prijatý obecným zastupiteľstvom 22. septembra 2000 a je zapísaný v Heraldickom registri SR pod číslom HR: D-116/2000. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva z piatich pozdĺžnych pruhov vo farbách 1/6 zelenej, 1/6 bielej, 2/6 zelenej, 1/6 žltej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu

</doc>
<doc id="26294" title="Fijaš" url="https://sk.wikipedia.org/wiki?curid=26294">
Fijaš

Fijaš je obec na Slovensku v okrese Svidník.
Symboly obce.
Erb a vlajka.
V modrom štíte strieborný potok, ľavošikmo nadol vytekajúci z temena zeleného vŕška prevýšeného dvoma striebornými privrátenými kosákmi so zlatými rukoväťami.
Tento erb bol prijatý uznesením obecného zastupiteľstva dňa 23. júla 2006, č. OZ – 4/2006 a je zapísaný v heraldickom registri Slovenskej republiky pod signatúrou F – 13/2006.
Nový erb symbolizujúci prameň sírnatej minerálnej vody v chotári obce a poľnohospodárke zameranie jej obyvateľov.
Autormi erbu je Peter Kónya, Leon Sokolovský a Sergej Pančák.
Vlajka obce pozostáva z šiestiech pozdĺžnych pruhov vo farbách bielej (1/6), žltej (1/6), modrej (1/6), zelenej (1/6) modrej (1/6) a zelenej (1/6). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Literatúra: Heraldický register SR, VII., Ministerstvo vnútra, Matica Slovenska 2009, str 40-41.

</doc>
<doc id="26295" title="Havranec" url="https://sk.wikipedia.org/wiki?curid=26295">
Havranec

Havranec je obec v okrese Svidník v Prešovskom kraji.
Polohopis.
Havranec je obec v okrese Svidník v Prešovskom kraji. Nachádza sa na rozhraní Ondavskej a Laboreckej vrchoviny v severnej časti Nízkych Beskýd v pramennej oblasti potoka Svidničanka. Kataster obce o rozlohe 764 ha je vo výške 385 m nad morom v strede obce, až pri štátnej hranici s Poľskom. Do katastra obce zasahuje chránená krajinná oblasť Východné Karpaty a tiež tam vyviera minerálny prameň. Členitý povrch katastra s hlbokými dolinami tvoria flyšové súvrstvia, ktorý pokrýva súvislý listnatý les s porastom buka a v menšom rozmere aj brezy.
Symboly obce.
Erb a vlajka.
V červenom štítne na čiernej, veľkými striebornými skalami prekrytej pažiti dve strieborné sekery na zlatých skrížených poriskách.
Tento erb bol schválený uznesením obecného zastupiteľstva dňa 10. januára 2006 a je zapísaný v heraldickom registri Slovenskej republiky pod signatúrou B – 201/2006.
Za základ erbu bol vzatý odtlačok pečatidla pečiatka z roku 1868 na ktorej je vyobrazený zamestnanecký motív, charakterizujúci lesné práce a domácu výrobu šindľov. 
Autorom erbu je Peter Kónya, Leon Sokolovský a Sergej Pančák.
Vlajka obce pozostáva z štyroch pozdĺžnych pruhov vo farbách žltej (2/9), červenej 3/9), bielej (1/9) a čiernej (3/9). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Obyvateľstvo.
Havranec je jedna z najmenších obcí na Slovensku podľa počtu obyvateľov. Menšia je napr. obec Príkra, ktorá má 12 obyvateľov "(31.12.2019)".
V obci Havranec v roku 1995 nachádzali priezviská týchto rodín Adamčík, Bilas, Leľo, Ozogár, Rodák, Sadiv a Ščerba. 
K 31. 12. 2015 v obci žilo 13 občanov z ktorých 50 % sa hlásilo k slovenskej, 40 % k rusínskej a 10 % k ukrajinskej národnosti. V produktívnom veku boli len štyria muži.
V obci sa nachádza drevený gréckokatolícky chrám (cerkev) Premenenia Pána z roku 1968.
Dejiny.
Obec vznikla v období rokov 1598 až 1618 na hradnom panstve Makovica. V historických dokumentoch bola doložená v 1618 roku ako Gavriniecz. 
Názov obce sa vyvíjal nasledovne:
V roku 1787 mala obec 8 domov a 58 obyvateľov, v roku 1828 mala 10 domov a 79 obyvateľov.
Vojenské pohrebisko z 1. svetovej vojny.
Na havraneckom cintoríne je vojenské pohrebisko z prvej svetovej vojny (1914-1915) s 12 pochovanými rakúsko-uhorských vojakmi v 5 hroboch. Momentálna lokalita miesta posledného odpočinku vznikla exhumáciou zakopaných vojakov v chotári obce, policajtmi Československej republiky zo žandárskej stanice v Kapišovej. 
Posledná pietna rozlúčka bola vykonaná v dňoch 26. – 27. apríla 1922. V rove č. 2 sú pozostatky neznámeho rakúsko-uhorského cisársko-kráľovského majora Pešieho pluku č. 73 z českého Chebu. 
Nad hrobmi je kovový kríž s textom „ Na pamiatku padlým z prvej svetovej vojny“. Miesto posledného odpočinku vojakov je starostlivo ošetrované.
Pri karpatsko-duklianskej operácie od októbra do novembra 1944 obec bola značné poškodená. 
V katastri obce boli rozsiahle lesy. Obyvatelia obce pracovali v lesoch a od 17. storočia boli známi a vyhľadávaní šindliari. 
Pôdu obrábali súkromne hospodáriaci roľníci. Po socializácii obce v obci vzniklo JRD, kde boli využívané najmodernejšie poľnohospodárske stroje. Po rozpade družstva po roku 1990 a v nových spoločenských podmienkach zostáva veľká časť poľnohospodárskej pôdy nevyužitá.

</doc>
<doc id="26296" title="Hrabovčík" url="https://sk.wikipedia.org/wiki?curid=26296">
Hrabovčík

Hrabovčík je obec na Slovensku v okrese Svidník.
Symboly obce.
Erb.
V modrom štíte na striebornej kamennej zemi je stojaca strieborná žena s vlasmi upravenými do drdola, pravicou s pridŕžajúca o bok zlatu misu, s ľavicou opretou vbok. Je to erb vyhotovený podľa obecnej pečate z roku 1868. Erb bol prijatý obecným zastupiteľstvom 10. februára 1997 a je zapísaný v Heraldickom registri SR pod číslom, HR: H-70/1997. Autorom erbu je Ladislav Nagy.
Vlajka.
Vlajka obce pozostáva z troch pozdĺžnych pruhov vo farbách žltej, bielej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26297" title="Hunkovce" url="https://sk.wikipedia.org/wiki?curid=26297">
Hunkovce

Hunkovce sú obec na Slovensku v okrese Svidník.
Symboly obce.
Erb.
Erbom obce je zamestnanecký motív pripomínajúci roľnícko-dobytkársku orientáciu obyvateľov obce a ich gréckokatolícku vieru. V červenom štíte je zlaté dvojité jarmo, prevýšené strieborným trojitým krížom. Autormi erbu sú Leon Sokolovský a Sergej Pančák. Erb bol prijatý na obecnom zasadnutí 28. januára 2005 a je zapísaný v Heraldickom registri Slovenskej republiky pod poradovým číslom H -168/2004.
Vlajka.
Vlajka obce pozostáva z piatich pozdĺžnych pruhov vo farbe červená, biela, červená, žltá a červená. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
V písomnostiach makovického domínia sa po prvý raz spomínajú r. 1599.
Pamiatky.
V strede obce, na návrší, vpravo od hlavnej cesty, v smere toku Ladomirky, stojí drevená cerkov z roku 1799. Je lemkovského typu s osemhrannými byzantskými kupolami, národná kultúrna pamiatka od roku 1968. Tento malý chrám bol dostačujúci pre vtedajší počet obyvateľov. Je zasvätený Ochrane Presvätej Bohorodičky. Zaujímavosťou je natočenie svätyne na sever v dôsledku rešpektovania terénnych podmienok. Chrám bol opravovaný v roku 1922, následne však počas druhej svetovej vojny v roku 1944, bol nielen chrám, ale aj obec značne poškodená. 
Je to trojpriestorový zrubový objekt osadený na nízkej kamennej podmurovke. Veža cerkvi postavená z hranolov je obložená vertikálnymi doskami, s hmotou stavby ich spája šindľová strecha zakončená štvorstupňovitými kupolami. Obdobne kupoly sú nad presbytériom a loďou. Dynamickú stupňovitú strechu uzatvárajú ornamentálne riešené barokové kovové kríže. Cerkov je na ochranu pred vonkajšími vplyvmi počasia obložená vertikálnymi doskami a lištami z ihličnanov. 
Pôvodné drevené oplotenie, v tvare dlhých kmeňov, kmeňovej záseky, ktorému sa v miestnom nárečí hovorilo palánok, sa už nezachovalo. Do cerkvi sa vchádza cez drevenú bránu so šindľovou strieškou. Ikonostas a ďalšia pôvodná výzdoba chýba.
V cerkvi nie sú vykonávané žiadne cirkevné obrady.
Za obcou, vpravo od Ladomirky, oproti benzínovej pumpy, je cintorín 2 918 padlých vojakov fašistického Nemecka.
V polovici novembra 1944 sa v chotári obce na niekoľko dní stabilizovala frontová línia. Celé okolie Hunkoviec bolo zamínované a dominujúce výšiny nad obcou - Kobyliakov vrch (kóta 481) a chrbát Zapíla (kóta 471) - premenili fašisti na silne opevnený obranný systém z ktorého ovládli hlavnú cestu a celé okolie. V blízkom tyle mal nepriateľ sústredené početné zálohy vojska a bojovú techniku, predovšetkým tanky a delostrelectvo. 
Počas bojovej činnosti bola väčšina obce zničená. V okolí sa dodnes nachádzajú zvyšky okopov, krytov, zemľaniek a jamy po výbuchoch granátov a bômb.
Na pravej strane Ladomirky v blízkosti jej toku, poniže obce, oproti nemeckému vojenskému cintorínu z II. svetovej vojny je vojenské pohrebisko z I. svetovej vojny zriadené v roku 1922. Na ploche 380 m² je pochovaných 159 vojakov v 21 hroboch. Z nich je známy len Albert Korbus, príslušník rakúsko-uhorského pešieho pluku č. 58 (zomrel 10. 5. 1915), Rudolf Vogel, príslušník rakúsko-uhorského pešieho pluku č. 18 (zomrel 08. 5. 1915) a Karola Piliár, príslušník pluku č. 12 (zomrel 10. 5. 1915). 
Stav vojenského cintorína sa zhoršil v období 70. rokov 20. storočia, keď pri povodní bola plocha vojenského pohrebiska zanesená bahnom. Niektoré hrobové miesta boli úplne zničené. Dnes už je cintorín opravený, hroby sú upravené, cintorín je oplotený.
V obci v 90. rokoch 20. storočia žili rodiny s týmto priezviskom: 

</doc>
<doc id="26298" title="Jurkova Voľa" url="https://sk.wikipedia.org/wiki?curid=26298">
Jurkova Voľa

Jurkova Voľa je obec na Slovensku v okrese Svidník.
Symboly obce.
Erb.
V modrom štíte vľavo na zelenej oblej pažiti je vpravootočený zlatovlasý, striebroodetý a zlatoprepásaný muž v zlatých čižmách. Vľavo od neho je stojaca strieborná ovca v zlatej zbroji. Znamenie erbu bolo vytvorené podľa nejasnej pečate z 18. storočia, ktorej obsah sa tradične interpretuje v súlade s povesťou o založení obce. Erb bol prijatý obecným zastupiteľstvom 6. februára 2005 a je zapísaný v Heraldickom registri SR pod číslom HR: J-70/2005. Autormi erbu sú Ladislav Vrteľ a Tomáš Brúder.
Vlajka.
Vlajka obce pozostáva s piatich pozdĺžnych pruhov vo farbách 2/9 modrej, 1/9 bielej, 3/9 žltej, 1/9 bielej, 2/9 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26299" title="Kalnište" url="https://sk.wikipedia.org/wiki?curid=26299">
Kalnište

Kalnište je obec na východnom Slovensku v okrese Svidník.
Symboly obce.
Erb.
V zelenom štíte strieborné prekrížené sekery so zlatými poriskami, prevýšené piatimi zlatými klasmi obopätými strieborným kosákom so zlatou rukoväťou. Znamenie na erbe rozpracováva zamestnanecký motív, pripomínajúci tradičné poľnohospodárstvo a prácu v lese. Erb bol prijatý obecným zastupiteľstvom v roku 2000 a je zapísaný v Heraldickom registri SR pod číslom HR: K-175/2000. Autormi erbu sú Peter Kónya, Sergej Pančák a Leon Sokolovský.
Vlajka.
Vlajka obce pozostáva z troch pozdĺžnych pruhov vo farbách 1/6 žltej, 2/6 bielej a 3/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu. 

</doc>
<doc id="26300" title="Kapišová" url="https://sk.wikipedia.org/wiki?curid=26300">
Kapišová

Kapišová je obec na Slovensku v okrese Svidník.
Polohopis.
Nachádza sa v údolí Kapišovky, na severovýchodnom okraji Ondavskej vrchoviny. Obcou vedie cesta III/3537, ktorá ju napája na I/21, vedúcu do Svidníka. Okresné mesto je vzdialené južným smerom, krajské mesto leží juhozápadným smerom.
Symboly obce.
Erb.
V modrom štíte na zelenej rovnej pažiti je strieborný vôl v zlatej zbroji a v zlatom postroji, ťahajúci zlatý pluh so striebornými radlami. Je to roľnícky motív podľa pečatidla z roku 1868. Erb je zapísaný v Heraldickom registri SR pod číslom HR: K-79/1996. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo siedmich pozdĺžnych pruhov vo farbách 1/8 žltej, 1/8 bielej, 1/8 modrej, 1/8 zelenej, 1/8 žltej, 1/8 bielej, 1/8 modrej a 1/8 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26301" title="Kečkovce" url="https://sk.wikipedia.org/wiki?curid=26301">
Kečkovce

Kečkovce sú obec na Slovensku v okrese Svidník.
Symboly obce.
Erb.
V modrom štíte zo stredného vrchu nízkeho zeleného trojvršia vyrastajúci štíhly zlatý strom, na bočných vrchoch dve strieborne skáčuce privrátené kozy v zlatej zbroji.
Terajší erb bol prijatý uznesením obecného 22. augusta 2006, č. OZ – 1/2006 a je zapísaný v heraldickom registri Slovenskej republiky pod signatúrou K – 264/2006.
Súčasná heraldická kompozícia erbu symbolizuje chov dobytka je zároveň hovoriacim erbom, pretože ide o kozy (maď. kecske), podľa odtlačku pečatidla obce z roku 1867.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva z šiestich pozdĺžnych pruhov vo farbách bielej (1/8), žltej (1/8), zelenej (2/8), bielej (1/8), žltej (1/8) a modrej (2/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra: Heraldický register Slovenskej republiky VIII., Ministerstvo vnútra Slovenskej republiky, Matica slovenská 2009, str. 20 -21
Historické pomenovania a názvy obce:
► 1773 Kecskocz, Keczkowcze, 
► 1786 Kecschkócz, Kecschkowce, 
► 1808 Kecskócz, Keczkowce, Kečkowce, 
► 1863–1902 Kecskóc, 
► 1907–1913 Kecskőc, 
► 1920– Kečkovce

</doc>
<doc id="26303" title="Korejovce" url="https://sk.wikipedia.org/wiki?curid=26303">
Korejovce

Korejovce sú obec na Slovensku v okrese Svidník.
Polohopis.
Korejovce zaberajú rozlohu s pozemkami, ktoré sú ich súčasťou, 405 ha. Nadmorská výška v strede obce je 330 m n. m, v katastri obce od 310 – 534 m. Korejovce ležia v severnej časti Nízkych Beskýd v doline potoka Hrišov. Mierne členitý povrch chotára tvoria flyšové súvrstvia. Prevláda listnatý les s porastom buka.
Symboly obce.
Erb.
V červenom štíte je po zelenej pažiti skáčuci strieborný kôň v rovnakej zbroji. Erb bol prijatý podľa historickej pečate obce z r. 1787 a prerokovaný obecným zastupiteľstvom 22. apríla 2001. Je zapísaný v Heraldickom registri Slovenskej republiky pod č. HR: K-159/2001. Autorom erbu je Jozef Seňko. 
Vlajka.
Vlajka obce pozostáva zo siedmich pozdĺžnych pruhov vo farbách červenej, bielej, červenej, bielej, zelenej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Prvá písomná zmienka o obci pochádza z roku 1600, kde v literárnych prameňoch je uvádzaná pod názvom Kerowche, v roku 1618 je zapísaná pod názvom Koreocz, v roku 1773 Korejocz, Korejowcze, v roku 1786 Korejócz, Korejowce, v roku 1808 Korejócz, Korejowce, Kořejowce, v roku 1863–1902 Korejóc, v roku 1907–1913 Koróc, od roku 1920 až do dnešných dní – Korejovce.
Korejovce patrili do Šarišskej župy a okresu Svidník. Po vzniku ČSR boli súčasťou Prešovského kraja až do nového územnosprávneho usporiadania v roku 1960, kedy sa stali súčasťou Východoslovenského kraja a okresu Bardejov. Od roku 1968 sú znovu nedeliteľnou súčasťou Svidníckeho okresu.
Obec založili v rokoch 1573 až 1598. Patrila panstvu Makovica. Roku 1713 – 1714 obec bola vyľudnená, 1787 mali Korejovce 22 domov a 133 obyvateľov, v roku 1828 25 domov a 194 obyvateľov. V roku 1940 obci bolo postavených 19 domov v ktorých žilo 139 obyvateľov. Zaoberali sa poľnohospodárstvom a pracovali v lesoch. 
Za prvej ČSR sa mnohí vysťahovali. 
Počas karpatsko-duklianskej operácie v októbri 1944 cez Korejovce sa usilovali postúpiť vojenské jednotky Červenej armády 67. streleckého zboru 38. armády. 
Nemecké vojska mali obsadené dominujúce kóty Javorie (534 m), Hrabov, Kobyliakov vrch a Zapílu. 
V doline sú dodnes viditeľné stopy po ťažkých vojenských bojov, predovšetkým početné záseky, zákopy a palebné postavenia delostrelectva a zemľanky. Dedina počas bojov bola takmer zničená.
Časť obyvateľov trvalé žijúcich v obci do roku 1990 pracovali v priemyselných podnikoch vo Svidníku, Košiciach a v Česku. V 90. rokoch 20. storočia po reštrukturalizácia podnikov obyvatelia obce vycestovali za prácou do zahraničia. Pôdu obrábajú súkromne hospodáriaci roľníci.
Obyvateľstvo.
Obec vždy patrila medzi malé osady. V roku 1869 mali Korejovce 62 obyvateľov, v roku 1880 - 77 obyvateľov, 1890 – 96 obyvateľov, v roku 1900 – 106 obyvateľov, v roku 1910 – 104 obyvateľov, v roku 1921 – 103 obyvateľov, v roku 1930 – 117 obyvateľov, v roku 1940 – 139 obyvateľov, v roku 1948 – 131 obyvateľov, v roku 1961 – 141 obyvateľov a v roku 1970 – 141 obyvateľov.
V roku 1995 v obci sa nachádzali najčastejšie tieto priezviská: DUCÁR, FARKÁŠ, FEK, FRANČÁK, GOČ, HOMZA, KAŇUK, KARČÁK, LACA, MIKULA, SAGAN, VANČIŠIN, ŽÁK.
Pamiatky.
V obci je na plytkom kamennom základe drevená, zrubová trojpriestorová cerkov východného obradu Ochrany Bohorodičky, ktorá bola postavená v roku 1761 a od roku 1968 je národnou kultúrnou pamiatkou Slovenskej republiky.
Veža cerkvi vystupuje z hmoty sakrálneho objektu a tvorí podvežie v ktorom je malá vstupná predsieň. Veža, stanová strecha nad loďou a sedlová strecha nad svätyňou sú zakončené šindľovými cibuľkami s kovanými železnými krížmi. 
Objekt cerkvi je v exteriéri chránený pred poveternostnými vplyvmi vertikálne kladenými smrekovými doskami s lištami. Strecha cerkvi je pokrytá šindľom. V interiéri cerkvi je nekompletný ikonostas z ktorého sa zachovali sa len fragmenty. Pochádza z druhej polovice 18. storočia.
Ikonostas má netypickú štvorradovú architektúru, pričom sú ikony poskladané na štyroch poschodiach. 
Pred objektov cerkvi je drevená zvonica, v ktorej sú 3 zvony. Na jednom zvone z roku 1769 je nápis s reliéfom svätej Rodiny. Druhý zvon z roku 1771 má nápis a reliéf s dekórom kríža, pod ním Panna Mária Sedembolestná, sv. Trojica. Tretí z roku 1835 s dekórom dubových listov a nápisom.
Pomníky.
V obci sa nachádza vojenský cintorín z prvej svetovej vojny, zrekonštruovaný v roku 2004, za podpory rakúskej organizácie starajúcej sa o vojnové hroby.

</doc>
<doc id="26304" title="Kračúnovce" url="https://sk.wikipedia.org/wiki?curid=26304">
Kračúnovce

Kračúnovce sú obec na Slovensku v okrese Svidník.
Symboly obce.
Erb.
V modrom štíte pod striebornou osemhrotou položenou kométou je zlatý snop. Pod snopom je strieborný ľavošikmý kosák so zlatou rukoväťou. Je to historický pečatný symbol – snop s kosákom z 19. storočia a je doplnený o hovoriaci motív betlehemskej hviezdy, ktorá z neho robí hovoriaci erb Kačúnoviec - Kračún – Vianoce. Erb bol prijatý obecným zastupiteľstvom 28. júna 1995 a je zapísaný v Heraldickom registri SR pod číslom HR: K-58/1995. Autormi erbu Sergej Pančák a Peter Kónya.
Vlajka.
Vlajka obce pozostáva z troch pozdĺžnych pruhov vo farbách bielej, žltej, modrej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26305" title="Vyšná Voľa" url="https://sk.wikipedia.org/wiki?curid=26305">
Vyšná Voľa

Vyšná Voľa je obec na Slovensku v okrese Bardejov. K 31. 12. 2015 mala obec 401 obyvateľov. V obci sa nachádza predajňa potravín, dva kostoly (rímskokatolícky a evanjelický) a jedno pohostinské odbytové stredisko.
Vyšná Voľa leží medzi obcami Lukavica a Nižná Voľa.
Dejiny.
Najstaršia písomná správa o obci je z roku 1438, v ktorej zemania z Tročian a ich príbuzní protestovali proti zaberaniu majetkov v doline Tople, aj v obci Vyšná Voľa. V uvedenej listine sa obec uvádza v maďarskom tvare vo význame PETROVA PORUBA, Čo dosvedčuje, že obec založili usadlíci so Šoltýsom Petrom. V roku 1956 bola zavedená autobusová linka cez Vyšnú Voľu a to z Bardejova do Olšaviec. Obdobie rokov 19601980 je obdobím rokov novostavieb, rastie vzdelanosť a kultúrna úroveň vyšnovoľančanov. V roku 1960 bol zavedený prvý telefón do obce, v roku 1961 bola obec elektrifikovaná, v roku 1964 sa začala výstavba kultúrneho domu, 1965 výstavba cesty cez obec a cez kohútie, v roku 1967 začali občania s výstavbou skupinových vodovodov, 1974 sa začala výstavba materskej školy. V roku 1975 sa začalo kolektívne hospodáriť na pôde, vybudoval sa hospodársky dvor. 
Vznik a založenie.
Stará povesť vraví, že Vyšná Voľa vznikla na mieste bukových lesov, kde sa vyrábalo drevené uhlie pre potreby miest do železných pecí. Prví obyvatelia boli uhliari. 
Pôvodní obyvatelia boli evanjelického vierovyznania, katolíckeho boli väčšinou prisťahovalci. Pochádzali z poľských miest Nový Sacz, Grybov a z časti nazývanej Galícia. Poľské rodiny, boli veľmi priateľské a rozhodli sa, keďže neboli veľmi majetní, že prispejú na stavbu kostola, ktorý by slúžil všetkým obyvateľom. Dovtedy existoval drevený evanjelický kostol, kde majetná rodina Kmecová zakúpila v roku 1700 zvon a potom neskôr bol kúpený ešte jeden, na ktorí sa poskladali obyvatelia spolu s občanmi Poľskej republiky. Občania Voľe boli obyvateľom Poľska vďační za ich ochotu prispieť a umožnili im používať kostol na katolícke omše, respektíve obe omše sa konali naraz. 
V roku 1829 obec zasiahol požiar, ktorý zničil takmer polovicu domov. Po požiari prišiel do obce bardejovský inžinier Kulkaj, keďže obec ešte patrila k Bardejovu a rozdelil obec na pozemky a pridelil ich jednotlivým občanom.
Okolo roku 1873 prišla opäť epidémia, ktorá si vyžiadala niekedy takmer celú rodinu. Spomína sa, že rodina Odkanina Ondreja vymrela celá až na nevestu. Okolo roku 1895 nastala epidémia detského záškrtu, ktorá si vyžiadala 14 detských životov aj napriek snahe lekárov tomu zabrániť. Túto udalosť dokumentuje aj množstvo detských hrobov pri sebe na cintoríne z tohto obdobia. 
V roku 1898 sa robila prvá cesta, ktorá spojila obec s okolitými obcami. Dovtedy existovali len poľné cesty.
Počas prvej svetovej vojny bola obec prenasledovaná maďarským, ale aj ruským vojskom. Rusi vpadli do obce od Bardejova, Maďari od Nižnej Voľe, obsadili ju spolu s obcou Rešov, preto Rusi vtrhli do obce cez kopec Hrabovec, v mieste kde je postavená materská škola, v nočných hodinách. Čakali tu do rána až kým sa nestretli a strhla sa streľba, ktorá si vyžiadala jednu obeť a to ruského kozáka, ktorého potom pochovali na cintoríne.
Heraldika obce.
Obecný erb predstavujú dva voly hlavou otočené k sebe stojace na trojvrší, v pozadí je strom. Erb obsahuje červenú, čiernu, bielu, žltú a zelenú farbu.
Názvy obce v priebehu histórie.
1773 Felső-Volya , Wissna Wolya, 1786 Felschő-Wolya, 1808 Felső-Vólya, Horní Wola, 18631902 Felsővolya, 19071913 Felsőszabados, 1920– Vyšná Voľa
Pamiatky.
Medzi najstaršie pamiatky sa zaraďuje katolícky kostol sv. Terézie

</doc>
<doc id="26308" title="Vyšná Polianka" url="https://sk.wikipedia.org/wiki?curid=26308">
Vyšná Polianka

Vyšná Polianka je obec na Slovensku v okrese Bardejov.
Polohopis.
Obec leží v pod hlavným hrebeňom Nízkych Beskýd. 
Dejiny.
Prvá písomná zmienka o obci je z roku 1572, ale šoltýs tu založil sídlisko už okolo roku 1550. Bola majetkom feudálneho panstva Makovica. V roku 1600 sídlisko pozostávalo z 8 poddanských domov. V roku 1715 až 1720 tu postupne hospodárilo 10 až 6 poddanských domácností, v roku 1828 bolo v obci 42 domov a 335 obyvateľov, v roku 1900 mala 165 a v roku 1970 141 obyvateľov.
Kultúra a zaujímavosti.
Pamiatky.
V obci sa nachádza drevená gréckokatolícka cerkva a pravoslávna cerkva (kostol bol postavený v roku 1919 na mieste a z materiálu kostola z roku 1810) a cintorín z prvej svetovej vojny. Boje z prvej svetovej vojny sa v obci odohrali na prelome rokov 1914 – 1915. Je to tiež dedina kde vyrastala úspešná architekta Róberta Drajnová.

</doc>
<doc id="26310" title="Stebnícka Huta" url="https://sk.wikipedia.org/wiki?curid=26310">
Stebnícka Huta

Stebnícka Huta je obec na Slovensku v okrese Bardejov.
Polohopis.
Obec leží v pohorí Busov v blízkosti slovensko-poľskej hranice. Mierne zvlnený chotár obce na flyšovom podloží obkolesuje najmä bukový a jedľový les. Obcou preteká Rosucká voda, ktorá tu má niekoľko menších prítokov. Od Bardejova je vzdialená severným smerom a prístupná je cestou III/3505 cez Stebník.
Dejiny.
Najstaršia zachovaná písomná zmienka o osade „Volia Huta“ pochádza z roku 1600, kedy toto územie patrilo pod makovické panstvo. Postupne sa jej názov menil na Sklenná Huta, Stebnická Huť, Hutiská a až v roku 1927 obec získala názov Stebnícka Huta.
Od roku 1641 tu bola v prevádzke sklárska huta, ktorá až do roku 1856 vyrábala okrem iného aj krištáľové sklo. V minulosti tu boli v prevádzke aj mlyn, píla, valcha na súkno, lis na drvenie ľanových a konopných býľ a lisovanie oleja. Obyvatelia sa živili poľnohospodárstvom, chovom oviec a dobytka, ťažbou dreva a sklárstvom. Rímskokatolícky kostol bol vybudovaný roku 1853, budova základnej školy pribudla v roku 1909. V súčasnosti má obec potočnú radovú zástavbu a náročný život v horskom prostredí uľahčuje plynofikácia a obecný vodovod. 
Turizmus.
Okolie obce je vhodné na oddych, pešiu turistiku a rôzne letné i zimné športy. Ubytovacie služby pre 108 hostí tu poskytuje penzión Slnečný majer s jazdeckým klubom. V blízkosti obce boli v roku 2015 vybudované dva lyžiarske vleky, čím sa rozšírili možnosti na voľnočasové aktivity obyvateľov i turistov. 

</doc>
<doc id="26315" title="Vyšný Tvarožec" url="https://sk.wikipedia.org/wiki?curid=26315">
Vyšný Tvarožec

Vyšný Tvarožec je obec na Slovensku v okrese Bardejov
Polohopis.
Obec leží v pod hlavným chrbtom Nízkych Beskýd. 
Dejiny.
Prvá písomná zmienka o obci je z roku 1414, ale šoltýs s usadlíkmi tu založil sídlisko už okolo roku 1400. Bola majetkom feudálneho panstva Makovica. V roku 1600 sídlisko pozostávalo z 5 poddanských domov. V roku 1715 až 1720 tu postupne hospodárilo 7 až 5 poddanských domácností, v roku 1828 bolo v obci 32 domov a 244 obyvateľov, v roku 1900 mala 220 a v roku 1970 199 obyvateľov. (prevažne Rusínov).
Externé odkazy.
Obec Vyšný Tvarožec

</doc>
<doc id="26329" title="Vyšný Kručov" url="https://sk.wikipedia.org/wiki?curid=26329">
Vyšný Kručov

Vyšný Kručov je obec na Slovensku v okrese Bardejov.
Polohopis.
Obec leží v južnej časti Nízkych Beskýd, v doline Tople. 
Dejiny.
Prvá písomná zmienka o obci je z roku 1438, ale predpokladá sa, že sídlisko jestvovalo už pred 13. storočím, alebo ho založil šoltýs s usadlíkmi v 14. storočí. Patrila zemepánom z Tročian a ich príbuzenstvu. V roku 1600 sídlisko pozostávalo len zo 7 poddanských domov. V roku 1828 bolo v obci 32 domov a 239 obyvateľov, v roku 1900 mala 122 a v roku 1970 147 obyvateľov.

</doc>
<doc id="26330" title="Tročany" url="https://sk.wikipedia.org/wiki?curid=26330">
Tročany

Tročany sú obec na Slovensku v okrese Bardejov.
Polohopis.
Obec leží na styku Nízkych Beskýd a "Bartošovskou kotlinou". 
Dejiny.
Prvá písomná zmienka o obci je z roku 1277, ale sídlisko okolo kostola sv. Trojice už jestvovalo okolo roku 1100. Obec patrila miestnym zemepánom. V roku 1600 sídlisko pozostávalo len z 10 poddanských domov, kúrie miestnych zemanov, kostola a fary. V roku 1715 až 1720 tu postupne hospodárilo 10 až 6 poddanských domácností, v roku 1828 bolo v obci 47 domov a 360 obyvateľov, v roku 1900 mala 221 a v roku 1970 325 obyvateľov.

</doc>
<doc id="26332" title="Raslavice" url="https://sk.wikipedia.org/wiki?curid=26332">
Raslavice

Raslavice sú obec na Slovensku v okrese Bardejov v Prešovskom kraji. Obec vznikla v roku 1971 spojením dvoch obcí Vyšné a Nižné Raslavice.
Vodné toky.
Cez obec pretekajú rieky Sekčov, ktorá pramení v Čergovskom pohorí pod Bukovým vrchom a Hrabovec, ktorá pramení nad Kobylskou horou a tečie smerom od obce Kobyly a Janovce. Rieka Hrabovec sa južne za obcou vlieva do rieky Sekčov, ktorá je ľavostranným prítokom Torysy.
Dejiny.
Obec má výhodnú geografickú polohu, čo už v minulosti podmieňovalo vznik ľudských osídlení. Už v druhej polovici 13. storočia tu postavili dodnes zachovaný románsky kostol. Región bol v minulosti využívaný najmä poľnohospodársky. V 70-tych rokoch 20. storočia sa v obci začala rozvíjať priemyselná výroba. V súčasnosti obec žije najmä cestovným ruchom.
Hospodárstvo a infraštruktúra.
Doprava pomocou autobusov a vlakov.
Kultúra.
V obci funguje od roku 1931 Folklórna skupina Raslavičan a Divadelný súbor NA SKOK, ktorého prvopočiatky siahajú až do dvadsiatych rokov minulého storočia. V súčasnosti sa obe umelecké telesá venujú organizovaniu kultúrneho života v obci. Medzi tradičné každoročné podujatia patria napríklad „Šarišské slávnosti piesní a tancov“ organizované obcou v spolupráci s FSk Raslavičan a rôzne divadelné predstavenia organizované divadlom.

</doc>
<doc id="26339" title="Krajná Poľana" url="https://sk.wikipedia.org/wiki?curid=26339">
Krajná Poľana

Krajná Poľana (, do roku 1927 "Poľana") je obec na Slovensku v okrese Svidník. 
Symboly obce.
Erb a vlajka.
V modrom štíte na zelenej pažiti je strieborný kôň v rovnakej zbroji so zlatým postrojom. V zlatom sedle strieborne odetý rytier drži v ľavici striebornú šabľu so zlatou rukoväťou. 
Základom erbu je sediaci jazdec na sivkovi. Motív erbu pravdepodobne vychádza z rodového erbu neidentifikovateľného vlastníka. Erb vznikol podľa odtlačku pečatidla obce z roku 1868.
Autormi erbu sú Jozef Novák a Ladislav Čisárik.
Vlajka pozostáva z piatich pozdĺžnych pruhov vo farbách modrej (1/7), bielej (2/7), modrej (1/7), žltej (2/7) a zelenej (1/7). Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Erb bol prijatý obecným zastupiteľstvom dňa 15. marca 2000 a je registrovaný v heraldickom registri SR pod číslom HR: K-153/2000
Prírodné pomery.
Nadmorská výška 330 m stred obce, 320 – 507 v chotári. Krajná Poľana leží v severnej časti Nízkych Beskýd pri ústí riečky Bodružalíka do Ladomírky. Mierne členitý povrch zväčša odlesneného chotára tvoria flyšové súvrstvia.
V obci, ktorá patrí do územia Laboreckej vrchoviny, je od 17. septembra 2009 vyhlásené Ministerstvom životného prostredia "Chránené vtáčie územie", ktoré má zabezpečiť podmienky pre prežitie a rozmnožovanie vtákov európskeho významu.
Dejiny.
V polovici 19. storočia vysťahovalectvo. Do 1. svetovej vojny bolo v obci iba 10 drevených domov, v každom z nich žili 2-3 rodiny.
Za prvej ČSR pracovali obyvatelia v lesoch a na miestnej píle, chodievali na sezónne poľnohospodárske práce na veľkostatky do južných oblastí Slovenska. V roku 1907 bratia Tonetovci postavili v dedine pílu, ktorú v roku 1936 odkúpil Ladislav Vančura a nazval ju Párna píla veľkostatku L. Vančuru a spol. V roku 1929 do obce prišiel prvý učiteľ Anton Komanický.
Za druhej svetovej vojny počas prechodu frontu bola väčšia časť obce zničená, po oslobodení obnovená, vyznamenaná Radom červenej hviezdy. 
Väčšina obyvateľov pracovala do konca 90. rokov 20. storočia v miestnom závode Piloimpregna. Značná časť obyvateľov vo Svidníku a Stropkove. 
Pôdu obrábali do začiatku 70. rokov 20. storočia súkromne hospodáriaci roľníci. Po tomto období leso-poľnohospodárky podnik. Po prevrate, po roku 1990 väčšia časť pôdy je neopracovaná.
Pôvodnými osídlencami boli najmä pastieri oviec, kôz a dobytka, drevorubači a neskôr aj výrobcovia poľnohospodárskeho náradia a tkáči. 
Staré a inojazyčné názvy obce a obyvateľské mena.
Pôvodný názov – "Hunkovská Poľana" – svedčí o tom, že ju pôvodne vybudovali na poľane v susedstve Hunkoviec, neskôr bola premenovaná prívlastkom „krajná“, z čoho môžeme usudzovať, že ju spravovali krajníci. 

</doc>
<doc id="26341" title="Abrahámovce (okres Bardejov)" url="https://sk.wikipedia.org/wiki?curid=26341">
Abrahámovce (okres Bardejov)

Abrahámovce () je obec na Slovensku v okrese Bardejov, v Prešovskom kraji.
Lokalita.
Obec leži na hraniciach Nízkych Beskýd s Bartošovskou kotlinou.
Dejiny.
Obec nepochybne od 13. storočia patrila zemanom z Raslavíc.
Prvá písomná zmienka o obci pochádza z roku 1427 (pod názvom Abranfalua).
Koncom 16. storočia boli Abrahámovce stredne veľkou dedinou a výlučne poddanským obyvateľstvom. Vhodné prírodné podmienky predurčovali túto lokalitu pre poľnohospodárstvo. Okrem obrábania pôdy sa časť obyvateľstva zaoberala chovom dobytka a pláteníctvom. Poľnohospodársky ráz si obec zachovala aj za Československej republiky a po 2. sv. vojne. Všetká pôda bola v rukách súkromných vlastníkov až do roku 1957 kedy došlo k združstevňovaniu pôdy do spoločného užívania.
Bývalé názvy obce: Abranfalua (1427), Abran (1476), Abrahamovce (1786), Abranowece (1808)
Obyvatelia.
Väčšina obyvateľov Abrahámoviec sa hlási ku kresťanskému náboženstvu: evanjelickej a rímskokatolíckej cirkvi.

</doc>
<doc id="26344" title="Kružlová" url="https://sk.wikipedia.org/wiki?curid=26344">
Kružlová

Kružlová (rusín. Кружлёва) je obec na Slovensku v okrese Svidník.
Symboly obce.
Erb.
V modrom štíte na zelenej pažiti je zlatovlasý striebroodetý muž, ktorý oboma zdvihnutými rukami pridržiava na hlave položený veľký zlatý obilný snop. Znamenie erbu tvorí poľnohospodársky motív podľa obecného pečatidla z roku 1868. Erb bol prijatý obecným zastupiteľstvom 18. júna 1999 a je zapísaný v Heraldickom registri SR pod číslom HR: K-147/1999. Autormi erbu sú Jozef Novák a Ladislav Čisárik.
Vlajka.
Vlajka obce pozostáva z piatich pozdĺžnych pruhov vo farbách modrej, žltej, modrej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26345" title="Kuková" url="https://sk.wikipedia.org/wiki?curid=26345">
Kuková

Kuková je obec na Slovensku v okrese okrese Svidník. Prvá písomná zmienka o obci je z roku 1352. V súčasnosti sa rozbieha rozširovanie obce.
Symboly obce.
Erb.
V zelenom štíte je strieborný kolovrátok, medzi úzkymi zlatými prehnutými snopmi. Znamenie na erbu je z roku 2000, pripomínajúce tradičné zamestnanie obyvateľov obce poľnohospodárstvo, tkáčstvo a výrobu kolovrátkov. Erb bol prijatý obecným zastupiteľstvom 20. novembra 2001 a je zapísaný v Heraldickom registri SR pod číslom HR: K-171/2001. Autormi erbu sú Peter Kónya, Sergej Pančák a Leon Sokolovský.
Vlajka.
Vlajka obce pozostáva zo štyroch pozdĺžnych pruhov vo farbách 3/8 zelenej, 1/8 bielej 3/8 zelenej a 1/8 žltej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26346" title="Kurimka" url="https://sk.wikipedia.org/wiki?curid=26346">
Kurimka

Kurimka (, ) je obec na Slovensku v okrese Svidník.
Symboly obce.
Erb.
V modrom štíte na zelenej pažiti je strieborný doprava otočený muž v striebornom odeve, rovnakom klobúku a v čiernych topánkach, na pravom ramene so striebornou sklonenou puškou, ľavicou sa opierajúci o striebornú palicu a pravicou si pridržiavajúci strieborným dymom dymiacu zlatú fajku. Tento erb je spracovaný podľa odtlačku pečatidla obce z roku 1787. Zaraďujeme ho k tzv. hovoriacim erbom (v rusínčine kúriť – fajčiť), ikonograficky je netradičné zobrazená osoba s fajkou v ústach. Autorom erbu je Ladislav Nagy. Erb bol prijatý obecným zastupiteľstvom 27. mája 1997 a je zapísaný v Heraldickom registri SR pod č. HR: K-91/1997.
Vlajka.
Vlajka obce pozostáva z piatich pozdĺžnych pruhov vo farbách zelenej, bielej, žltej, zelenej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Pamiatky.
Prvý gréckokatolícky chrám bol zničený požiarom v roku 1915. Druhý drevený chrám, rovnako zasvätený Ochrane Presvätej Bohorodičky, bol postavený na mieste pôvodného v roku 1923. Úplne dokončený bol až v roku 1930. V 70-tych rokoch 20. storočia bol chrám zvonku omietnutý a tak značne znehodnotený.
Zo stavebného hľadiska ide o trojdielnu, trojpriestorovú stavbu s dvoma vežami. Celá zrubová konštrukcia spočíva na kamennom základe. Veža má stĺpovú konštrukciu a pod omietkou je obložená doskami. V pôvodnom chráme sa nachádzali tri zvony, v súčasnosti sú už iba dva. Vchod do chrámu je typicky zo západnej strany.

</doc>
<doc id="26348" title="Lúčka (okres Svidník)" url="https://sk.wikipedia.org/wiki?curid=26348">
Lúčka (okres Svidník)

Lúčka je obec na Slovensku v okrese Svidník.
Symboly.
Erb.
V modrom štíte na zelenej preliačenej pažiti sú skrížené nástroje strieborný zlatookovaný cep a zlatá kosa na striebornom kosisku, prekryté zlatým snopom so zľava zaseknutým zlatým kosákom na striebornej rukoväti. Znamenie erbu môžeme zaradiť medzi hovoriaci symbol z roku 2001. Erb bol prijatý obecným zastupiteľstvom v roku 2001 a je zapísaný v Heraldickom registri SR pod číslom HR: L-123/2001. Autormi erbu sú Peter Kónya, Sergej Pančák a Leon Sokolovský.
Vlajka.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26349" title="Lužany pri Topli" url="https://sk.wikipedia.org/wiki?curid=26349">
Lužany pri Topli

Lužany pri Topli sú neveľká obec na Slovensku nachádzajúcasa neďaleko mesta Giraltovce v okrese Svidník. Povrch jej chotára tvorí prevažne rovina, ktorou preteká rieka Topľa, iba východná časť je mierne kopcovitá.
Symboly obce.
Erb a vlajka.
V zelenom štíte nad strieborným zvlneným brvnom zlatý snop bezostných klasov, obopätý strieborným kosákom so zlatou ľavošikmou rukoväťou.
Tento erb bol prijatý uznesením obecného zastupiteľstva dňa 14. januára 2006, č. OZ – 1/2006 a je zapísaný v heraldickom registri Slovenskej republiky pod signatúrou L – 179/2006.
Všeobecná poľnohospodárska symbolika viacerých východoslovenským obci zo 40. rokov 19. storočia, doplnená o hovoriaci symbol rieky Topľa.
Autormi erbu sú Peter Kónya, Leon Sokolovský a Sergej Pančák.
Vlajka obce pozostáva zo štyroch pozdĺžnych pruhov vo farbách žltej (2/6), zelenej (1/6) bielej (2/6) a bielej (1/6). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 94- 95
Dejiny.
Praveké osídlenie v katastrálnom území obce je doložené už z obdobia eneolitu. Ide o tzv. východoslovenské mohyly, mohutné hroby, do ktorých boli pochovávaní ľudia rovnomennej kultúry.
Samotná obec vznikla v 14. storočí. V písomnostiach sa prvýkrát spomína v roku 1370 ako dedina Longh. Tento názov jazykovedci a historici spájajú s poľštinou, dá sa teda predpokladať, že prvými tunajšími usadlíkmi boli ľudia poľského pôvodu. Zhromaždil ich dedičný richtár – šoltýs, keďže dedina bola založená podľa zákupného práva. Jej majiteľmi boli viaceré šľachtické rodiny, medzi inými drienovskí Abovci, šľachtici zo Sečoviec či Šemšeiovci. V prvej polovici 15. storočia boli Lužany pri Topli stredne veľkou, roku 1600 už malou dedinou s 10 poddanskými domami. Počet obyvateľov obce sa však v nasledujúcom období zvyšoval, preto podľa záznamov z roku 1828 tu žilo už 244 obyvateľov.
Politika.
Obyvateľstvo.
Počet obyvateľov: Podľa údajov z 31. 12. 2005 mali Lužany pri Topli 255 obyvateľov.
Národnostná štruktúra: 
Konfesionálna štruktúra: 
Kultúra a zaujímavosti.
Šport.
Niekoľko družstiev tohto klubu súťaží v stolnotenisových regionálnych súťažiach.
Jazdecký klub, ktorý okrem chovu koní organizuje v obci každoročne jazdecké preteky.
Pravidelné podujatia.
Konajú sa každoročne v júli. Jazdci zo Slovenska i zahraničia súťažia vo viacerých kategóriách a stupňoch.

</doc>
<doc id="26350" title="Matovce" url="https://sk.wikipedia.org/wiki?curid=26350">
Matovce

Matovce sú obec na Slovensku v okrese Svidník.
Symboly obce.
Erb.
V zelenom štíte tri a tri zlaté prehnuté a prekrížené bezostené klasy, preložené strieborným obráteným kosákom so zlatou rukoväťou, to všetko prevýšené striebornými skríženými sekerami na zlatých poriskách.
Jestvujúci erb bol prijatý uznesením obecného zastupiteľstva dňa 30. juna 2006, č. OZ – 3/2006 a je zapísaný v heraldickom registri Slovenskej republiky pod signatúrou M – 184/2006.
Súčasná heraldická kompozícia nového erbu symbolizujúceho drevorubačstvo a lesné práce, doplňujúce atribúty roľníctva.
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo šiestich pozdĺžnych pruhov vo farbách žltej (1/6), bielej (2/6) zelenej (1/6) žltej (1/6), bielej (2/6) a zelenej (1/6). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 98 - 99.

</doc>
<doc id="26351" title="Medvedie" url="https://sk.wikipedia.org/wiki?curid=26351">
Medvedie

Medvedie je obec na Slovensku v okrese Svidník. 
Medvedie je obec s historickou potočnou obojstrannou zástavbou na brehoch potoka Hrišov. Je položená v severnej časti Nízkych Beskýd v blízkosti hranice s Poľskou republikou. Medvedie sa rozprestiera medzi chotármi obcí na sevorovýchode s Krajnou Porúbkou, na severozápade so Šarbovom, juhovýchodne s Krajnou Bystrou a juhu Korejovcami. Obec dejinne patrila do regiónu Šariš, panstvu Makovica a do Svidníckeho okresu.
Nadmorská výška v strede obce je Obec obklopujú zo severovýchodu vrch Čierťaž s nadmorskou výškou , južne vrch Ščob s výškou 518,1 m a západne vrch s názvom Vrch Rozloha mierne členitého povrchu katastrálneho územia je a tvoria ho flyšové vrstvy a svahové hliny.
Prevláda lesný porast s prevahou buka, brezy a borovice. Je tu sírnatý minerálny prameň.
Dejiny.
Prvá písomná zmienka o obci je z roku 1573, kde sa spomína ako osada Medvecza. Neskôr sa názvy osady jazykovo upravovali ako napríklad v roku: 
Obec vždy patrila medzi malé dediny Svidníckeho okresu.
Symboly obce.
Erb.
V modrom štíte na zelenej trávnatej pažiti stojaci zlatý medveď v striebornej zbroji. Je to hovoriaci symbol podľa odtlačku pečatidla obce z roku 1787. Autormi erbu sú Jozef Petrovič a Kvetoslava Hanzová. Erb bol prijatý obecným zastupiteľstvom 30. mája 2005 a je zapísaný v Heraldickom registri SR pod číslom HR: M-170/2005.
Vlajka.
Vlajka obce pozostáva zo šiestich pozdĺžnych pruhov vo farbách žltej, modrej, žltej, bielej, zelenej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Obyvateľstvo.
Z prvých súpisov obyvateľstva sa dozvedáme, že v roku 1787 mala 19 domov a 131 obyvateľov, v roku 1828 mala 35 domov a 276 obyvateľov. V roku 2004 žilo v obci len 58 občanov. Obyvatelia boli prevažne poľnohospodári, ktorých produkcia plodín vychádzala z klimatických podmienok a možnosti ktoré dávala bonita pôdy. Spravidla pestovali ovos, pohanku, jačmeň, ľan, konope, zemiaky a iné plodiny potrebné k zabezpečeniu chovu hovädzieho dobytka. Tým, že naokolo v chotári obce rástla borovica cez zimné obdobie vyrábali šindeľ.
Vojnové pohrebisko z 1. svetovej vojny.
Na miestnom cintoríne policajti Česko-Slovenskej brannej moci, po vykonaných exhumáciách, zriadili v roku 1922 vojenské pohrebisko so 43 hrobovými miestami. V 38 hroboch spí svoj večný sen 58 príslušníkov 10. jazdeckej divízie 3. cárskej ruskej armády, ktorí v tomto priestore viedli, po prekročení štátnej hranice a karpatských hrebeňov, od septembra 1914 do apríla 1915 bojovú činnosť. Pri nenávratných stratách nemala dôstojnícka cárska elita zabezpečenú činnosť tylových jednotiek na pochovávanie mŕtvych. 
Padlých exhumovaných vojakov preto pochovávali čs. policajti tak, ako ich našli, v jamách rozptýlených po medvedskom chotári. V ďalších 5 masových hroboch sú uložené ostatky 58 neidentifikovateľných tiel. 
Po vzniku Česko-Slovenskej republiky v roku 1918 sa mnohí občania obce vysťahovali do iných krajín a oblasti novej republiky. V čase karpatsko-duklianskej operácia v októbri až novembri 1944 bola obec zničená. V predchádzajúcich obdobiach pôdu obrábali súkromne hospodáriaci roľníci. V čase socializácia pôda bola združstevnená a v obci vzniklo JRD. Po vybudovaní Východoslovenských železiarni v Košiciach mladá dorastajúca generácia odchádzajú za prácou do Košíc a iných priemyselných podnikov na okolí. 
V obci MEDVEDIE v roku 1995 sa nachádzali najčastejšie tieto priezviská: 
Bobák; Breznoščák; Červák; Ducár; Fecenko; Feckanič; Feckanič; Frančák; Fučila; Furčák; Harajda; Hojda; Humeník; Gula; Lipinsky; Močilenko; Moľ; Oprondko; Petný; Sedlák; Sejkanič; Štefanco a Vančišin.
V obci sa nachádza drevená cerkev, ktorú v časoch moru preniesli zo susednej obce Šarbov, kde ho najskôr celý po kusoch rozobrali a v Medveďom znova poskladali.

</doc>
<doc id="26352" title="Mestisko" url="https://sk.wikipedia.org/wiki?curid=26352">
Mestisko

Mestisko je obec na Slovensku v okrese Svidník.
Symboly obce.
Erb.
V modrom štíte na zelenej, piatimi striebornými oválnymi kameňmi preloženej pažiti je zlatý obilný snop, podložený strieborným kosákom so zlatou zvislou rukoväťou. Na erbe je znamenie podľa odtlačku pečatidla obce z roku 1868. Erb bol prijatý obecným zastupiteľstvom 21. mája 1999 a je zapísaný v Heraldickom registri SR pod číslom HR: M-120/1999. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo šiestich pozdĺžnych pruhov vo farbách modrej, žltej, modrej, bielej, modrej a bielej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26353" title="Mičakovce" url="https://sk.wikipedia.org/wiki?curid=26353">
Mičakovce

Mičakovce sú obec na Slovensku v okrese Svidník.
Symboly obce.
Erb a vlajka.
V zelenom štíte nad zlatým mlynským kolesom na striebornom brvne strieborný kolovrátok, po bokoch sprevádzaný zlatými priklonenými snopmi bezostených klasov
Tento erb bol prijatý uznesením obecného zastupiteľstva dňa 30. decembra 2007, č. OZ – 01/12/2007 a je zapísaný v heraldickom registri Slovenskej republiky pod signatúrou M – 202/2007.
Súčasná heraldická kompozícia so zamestnaneckými prvkami – roľníctvom a tkaním plátna, mlynské koleso poukazuje na miestne mlyny a brvno na rieku Topľu..
Autormi erbu sú Peter Kónya, Leon Sokolovský a Sergej Pančák.
Vlajka obce pozostáva zo šiestich pozdĺžnych pruhov vo farbách zelenej (1/8), žltej (1/8) bielej (2/8) zelenej (1/8), žltej (1/8) a bielej (2/8). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 98 - 99.
Dejiny obce.
Prvá písomná zmienka.
Prvá písomná zmienka o obci je z roku 1390 ako Mikeuagasa, neskôr ako Mychkwagasa (1394). Historický názov obce sa vyvíjal podľa doložených dokumentov: Michak (1414), Micsák, Mičákowce (1808). 1863–1902 Micsák, 1907–1913 Mikevágása. Po vzniku Československej republiky obec dostala pomenovanie v roku 1920– Mičakovce.
Obec patrila do Šarišskej župu, panstvu Čičava, od roku 1493 panstvu Stropkov. Značná časť obyvateľov bola aktívne zapojená do Rákociovského povstania. V roku 1720 bola úplne opustená. O šesťdesiat rokov, neskôr obec už v roku 1787 mala 13 domov a 85 obyvateľov. 
V roku 1828 mala 15 domov a 113 obyvateľov. 
V okolitých lesoch obyvatelia z bukového dreva pálili drevené uhlie. Koncom 19. storočia v obci boli vysťahovalecké tendencie za prácou a za lepšími sociálnymi podmienkami. 
Za I. ČSR v obci sa rozvíjala spravidla len poľnohospodárska výroba. Časť obyvateľov po čiastočnom spriemyselnení Slovenska hľada prácu aj v priemyselných podnikoch vznikajúcich v Giraltovciach. Za socializmu v obci bolo založené jednotné roľnícke družstvo, kde väčšina obyvateľov pracuje na družstve v rastlívnej a živočíšnej výrobe. Obhospodárovania poľnohospodárskej pôdy má priemyselný charakter a bola dosiahnutá pomerne vysoká produktivíta práce. Mladá generácia pracujú v priemyselných podnikov v Košiciach, Prešove a Giraltovciach.

</doc>
<doc id="26355" title="Mlynárovce" url="https://sk.wikipedia.org/wiki?curid=26355">
Mlynárovce

Mlynárovce sú obec na Slovensku v okrese okrese Svidník.
Polohopis.
Vodné toky.
Cez obec preteká potok Radomka a taktiež menšie potôčiky Vlčinec a Račí potok.
Symboly obce.
Erb.
V modrom štíte na zelenej, šiestimi striebornými kameňmi preloženej pažiti je striebroodetý muž v zlatom klobúku a zlatých čižmách v upaženej pravici so striebornou sekerou na zlatom porisku, v upaženej ľavici so zlatou palicou. Znamenie erbu tvorí žánrový motív podľa odtlačku typária obce z roku 1868. Erb bol prijatý obecným zastupiteľstvom 14. septembra 2004 a je zapísaný v Heraldickom registri SR pod číslom HR: M-165/2004. Autormi erbu sú Sergej Pančák a Leon Sokolovský.
Vlajka.
Vlajka obce pozostáva zo štyroch pozdĺžnych pruhov vo farbách 1/6 modrej, 1/6 bielej 3/6 modrej a 1/6 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Kultúra a zaujímavosti.
Cirkev.
Chrám:Narodenia Presvätej Bohorodičky z roku 1877 
Kaplnka:Nanebovstúpenia Pána, 1890
Zoznam farárov: 
Andrej Hlivjak 17331752; Ján Hlivjak 17461746; Štefan Hlivjak 17521752; Jozef Kocakovič 17881792; Jozef Toronský 18021816; Anton Jakovič 1816 - 1821; Michal Beneš 1822 - 1839; Juraj Zubrický 18401859; Alexander Rojkovič 18591860; Anton Molčan 18601914; Aurel Petrik 19151920; Emil Kellö 19201922; Michal Baláž 19231956; Ján Kochaník 19561968; Juraj Červený 19681977; Michal Baraník (excur. z Cerniny) 19771978; Mikuláš Pavlík 19781980; Teodor Hanát 19801982; Michal Stanko st. 19821990; Vasiľ Kočemba (excur. z Hrabovčíka) 19901994; Pavol Litavec (excur. z Cerniny) 19941997; Juraj Popovič 19972003; Marián Buraľ 2003 2008; Vojtech Hornyák 2008 2018; Matúš Verba 2018 ?; 
Šport.
V minulosti mala obec veľmi aktívnu telovýchovnú organizáciu. Bola zameraná na futbal. V menšej miere na volejbal a stolný tenis. V súčasnosti obec nemá žiadnu organizovanú športovú aktivitu. Po predošlej činnosti ostalo v obci futbalové a tenisové ihrisko. Raz ročne, zvyčajne počas leta, obec organizuje športové hry pre deti, ktoré sú v obci na prázdninách.
Hospodárstvo a infraštruktúra.
Doprava.
Cesta tretej triedy: Šarišský Štiavnik – Rovné
Školstvo.
Obec nemá školu
Osobnosti.
V obci pôsobil ako učiteľ Fedor Lazorik – rusínsky spisovateľ
Ján Hurajčík – veliteľ partizánskej skupiny Bojovníci za slobodu 

</doc>
<doc id="26356" title="Nižná Jedľová" url="https://sk.wikipedia.org/wiki?curid=26356">
Nižná Jedľová

Nižná Jedľová je obec na Slovensku v okrese Svidník.
Leží v Nízkych Beskydách v nadmorskej výške 286 m n m. Sídlisko založil šoltýs s usadlíkmi v polovici 16. storočia. 
Symboly obce.
Erb.
V striebornom štíte z oblého, zlatou jalovcovu vetvičkou preloženého zeleného návršia vejárovito vyrastajúcich šesť štíhlych zelených topoľovitých stromov – krajné nižšie.
Tento erb bol prijatý uznesením obecného zastupiteľstva dňa 30. septembra 2006, č. OZ – 05/2006 a je zapísaný v heraldickom registri Slovenskej republiky pod signatúrou N – 70/2006.
Súčasná heraldická kompozícia zobrazuje prírodný motív, podľa odtlačku pečatidla obce z roku 1787, doplnený o jalovcovú vetvičku. 
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo siedmich pozdĺžnych pruhov vo farbách bielej (1/7), zelenej (1/7), bielej (1/7), zelenej (1/7), bielej (1/7), zelenej (1/7) a žltej (1/7). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Obec založili v rokoch 1553 - 1572. Prvý písomný doklad o dedine pochádza z r. 1559. Obec patrila panstvu Makovica. Obyvatelia sa zaoberali poľnohospodárstvom a chovom dobytka. 
Obec je doložená z roku 1572 ako Alsso Jedlowa, neskôr ako Also Jadlowa (1618), Nizna Jedlowa (1773), Alschó-Jedlova 1786, Alsó-Jedlova, Dolní Jedlová 1808, Alsójedlova (1863–1902), Alsófényves (1907–1913).
Od roku 1920 Nižná Jedlová. Dnešný názov obce pochádza z roku 1927– Nižná Jedľová.
Obyvateľstvo obce.
V r. 1600 bolo v sídlisku 7 poddanských domov. 
V r. 1715 až 1720 tu postupne hospodárilo 16 až 4 poddanské domácnosti.
V roku 1787 mala obec 23 domov a 151 obyvateľov, 
v roku 1828 mala 21 domov a 171 obyvateľov, 
v r. 1900 bolo 171 obyv., 
v r. 1970 173 obyv. 
V polovici 19. storočia sa polovica obyvateľov vysťahovala. 
V oboch svetových vojnách bola obec značne poškodená. 
V r. 1914 bol postavený gréckokatolícky chrám, od r. 1927 sa začalo vyučovať v miestnej škole. 
V r. 1952 bola zavedená elektrina. 
V r. 1953 zavedenie autobusovej dopravy. 
V r. 1959 vzniklo JRD. 
V r. 1972 bol vybudovaný dom kultúry a obecný vodovod, a od r. 1996 bola obec splynofikovaná. 
V r. 2000 bol postavený pravoslávny chrám. Súčasťou obce je chatová oblasť a letisko. Od. r. 2004 je v obci pravoslávna fara, v r. 1998 bolo postavené drevené detské ihrisko. 
Časť obyvateľstva pracovala v závodoch vo Svidníku. 
V obci sa v roku 1995 nachádzali najčastejšie tieto priezviska: 
Artim, Božik, Derbás, Derco, Dzijak, Džupin, Fecko, Herman, Hičar, Hrib, Jurčo, Jurina, Košik, Kukla, Magnus, Makara, Mihaľ, Mňahončák, Ondočko, Ondocsko, Račko, Savko, Semančo, Serafína, Sivík.

</doc>
<doc id="26360" title="Nižný Mirošov" url="https://sk.wikipedia.org/wiki?curid=26360">
Nižný Mirošov

Nižný Mirošov je obec na Slovensku v okrese Svidník.
Symboly obce.
Erb.
V zelenom štíte v striebornej zvlnenej pažiti stojaca čiernovlasá striebroodetá a čiernoobutá žena s dvoma veľkými zlatými džbánmi v rozpažených rukách. Znamenie erbu tvorí motív podľa odtlačku pečatidla obce z roku 1787. Erb bol prijatý obecným zastupiteľstvom 14. decembra 2003 a je zapísaný v Heraldickom registri SR pod číslom HR: N-105/2003. Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva zo siedmich pozdĺžnych pruhov vo farbách 2/9 zelenej, 1/9 bielej, 1/9 žltej, 1/9 čiernej, 1/9 žltej, 1/9 bielej a 2/9 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26361" title="Nižný Orlík" url="https://sk.wikipedia.org/wiki?curid=26361">
Nižný Orlík

Nižný Orlík je obec na Slovensku v okrese Svidník.
Symboly obce.
Erb.
V červenom štíte nad modrým vŕškom sú dva strieborné orly v zlatej zbroji. Pravý orol je obrátený so spustenými krídlami a ľavý so zdvihnutými krídlami. Je to hovoriaci erb podľa pečatidla obce z roku 1787. Erb bol prijatý obecným zastupiteľstvom 27. júna 1997 a je zapísaný v Heraldickom registri SR pod číslom HR: N-55/1997. Autorom erbu je Ladislav Nagy.
Vlajka.
Vlajka obce pozostáva zo šiestich pozdĺžnych pruhov vo farbách žltej, červenej, bielej, červenej, bielej a modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26362" title="Nová Polianka (okres Svidník)" url="https://sk.wikipedia.org/wiki?curid=26362">
Nová Polianka (okres Svidník)

Nová Polianka (, zastar. ) je obec na Slovensku v okrese Svidník.
Polohopis.
Obec sa nachádza asi 5 km juhovýchodne od okresného mesta Svidník.
Symboly obce.
Erb.
V zelenom štíte je strieborný ľavošikmý meč so zlatou priečkou a gombíkom prekrížený strieborným šikmým prevráteným kľúčom so štvoruhlým, na vrcholoch zlatým prstencom. Pred mečom a kľúčom je zlatá berla so zvinutou hlavicou, skrášlená striebrom opásanou ľaliou. Na berlu je pripevnená strieborná stuha so strapcami – sudárium. Autormi erbu sú Ladislav Vrteľ a Dragica Vrteľová. Erb bol prijatý v roku 2000 a je zapísaný v Heraldickom registri SR pod č. HR: N-83/2000. Berla v erbe pripomína prvého vlastníka obce premonštrátske prepoštvo v Nižnej Myšli, založené v 14. storočí, kľúč a meč sú atribútmi miestneho patocinia sv. Petra a Pavla.
Vlajka.
Vlajka obce pozostáva zo siedmich pozdĺžnych pruhov vo farbách zelenej, bielej, zelenej, žltej, zelenej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Kultúra a zaujímavosti.
Stavby.
Pamiatky.
Najviac drevených cerkví sa zachovalo v okrese Svidník, z celého súboru sakrálnych stavieb, v severovýchodnej časti východného Slovenska. V nich vyjadrili rusínski starousadlíci svoju hlbokú vieru a zbožnosť. Je to obdivuhodný prejav remeselného fortieľu pri opracovaní dreva do konečnej podoby. Dnes tieto stavby patria k skvostom drevenej architektúry. Typologicky ich zaraďujeme k lemkovským cerkvám s východným, byzantským, obradom. Rozpoznáme ich podľa troch objektov harmonicky pospájaných, ktorých strešné priestory sú zakončené vežovitými cibuľovitými nadstavcami. Jedine cerkva v Nižnom Komárniku predstavuje typ bojkovskej cerkvi. 
Gréckokatolícka cerkva je ovplyvnená byzantskou sakrálnou architektúrou. Je zhodná s pravoslávnou cerkvou. Jej hlavným znakom je ikonostas, t. j. stena s ikonami, ktorá oddeľuje priestor svätyne od priestoru, kde sú zhromaždení veriaci. Sú v ňom troje dvere. Stredné – sväté alebo cárske a dvoje postranné, južné a severné (tzv. diakonské). Ikonostas je to spravidla drevená stena, na ktorej sú umiestnené ikony s určitými ikonografickými zákonitosťami. Spravidla s barokovými ikonami so sakrálnym obsahom ich zaraďujem k cerkvám východného obradu, s východnou spiritualitou. 
Cerkva z Novej Polianky je zasvätená svätej Paraskieve, bola postavená v roku 1766. V novembri 1944 pri vojenských operáciách druhej svetovej vojny v priestore Karpatsko-duklianskej operácie bola poškodená. Bezprostredne po skončení vojny bola rekonštruovaná obyvateľmi obce. V roku 1961 bola demontovaná. Do skanzenu vo Svidníku bola inštalovaná v roku 1986. Jej prevezenie do skanzenu umožnilo vybudovanie murovanej cerkvi sv. Petra a Pavla (v roku 1937). 
Pôdorys cerkvi tvoria tri pozdĺžne usporiadané objekty vzájomné harmonicky, včleňujúce sa v poradí presbytérium, loď a babinec. V tomto usporiadaní je zvýraznený princíp Svätej Trojice. Orientácia v smere východ – západ vychádza z bohoslužobného aktu. Ikonostas je dielom majstrov v 18. storočí a pochádza z iného sakrálneho objektu.
Hmota stavby je zrubová z ihličnanov a je osadená na jednoduchú kamennú podmurovku. Väzba zrubových trámov a hranolov bola zabezpečovaná tesárskymi zámkami pomocou čapov, rozčapov a zadlabavania. Na spoje tesárskych väzieb sa použili spravidla dubové kolíky (ktoré zatĺkali do trámových vyvŕtaných otvorov). Na celej stavbe neboli používané kovové klince. Okná sú osadené na južnej strane. Dvojstupňová strecha je pokrytá šindľom a na jej začiatku je dekoratívne skrášlená čipkovým lemom. Západná veža je najvyššia a svojou formou sa odlišuje od lode a presbytéria. 
V cerkvi od roku 1993 sú vykonávané bohoslužobné obrady.

</doc>
<doc id="26363" title="Okrúhle" url="https://sk.wikipedia.org/wiki?curid=26363">
Okrúhle

Okrúhle je obec na Slovensku v okrese Svidník.
Symboly obce.
Erb.
V zelenom štíte je veľký zlatý, dvakrát previazaný snop, vpravo sprevádzaný strieborným pravošikmým kosákom na zlatej rukoväti. Znamenie erbu tvorí roľnícka symbolika podľa odtlačku pečatidla obce z roku 1848. Erb bol prijatý obecným zastupiteľstvom v roku 1996 a je zapísaný v Heraldickom registri SR pod číslom HR: O-30/1996. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva z piatich pozdĺžnych pruhov vo farbách zelenej, žltej, bielej, zelenej a žltej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
Osídlenie koncom eneolitu, začiatok doby bronzovej - skupina východoslovenských mohýl, spomína sa v roku 1394. Svedčí o tom skupina východoslovenských mohýl tiahnúcich sa v smere Okrúhle - Šapinec - Kožany hrebeňom pohoria Radumky. Preskúmané mohyly v minulosti v roku 1940 vydali dôkazový materiál z tejto doby. Nachádzajú sa tu aj vojenské zákopy z 1. svetovej vojny. 
Obec vznikla na území panstva Radoma v roku 1414. Patrila aj panstvu Makovica. V roku 1427 mala 47 stavenísk. Koncom 15. storočia bola po páde poľských hraníc vyľudnená. Záznamy z roku 1492 sa stručne zmieňujú o spustošení makovického panstva. Za poľského ťaženia v rokoch 1490-1492 kedy boli vypálené a úplne zničené aj obce Okrúhle a Štefurov. V 17. storočí boli zemepánmi Rákocziovci, v 18. storočí Szirmayovci, Asperontovci. V roku 1787 mala obec Okrúhle 47 domov a 392 obyvateľov, v roku 1828 49 domov a 369 obyvateľov. K 30. júnu 1948 bolo 529 obyvateľov. Občania sa zaoberali povozníctvom a predajom obilia. V 19. storočí sa zaoberali aj ovocinárstvom. Za 1. ČSR bola vúčšina obyvateľov zamestnaná na veľkostatku, v západnej časti obce sa ľudia zaoberali roľníctvom. Do roku 1945 boli v prevádzke liehovar a parná píla a v roku 1956-1957 prestal pracovať aj mlyn. Z pekného kaštieľa sa zachovali iba časti hrubého múra, ktorý tvorí dodnes steny rodinného domu. Namieste starého kostola z roku 1750 bol v roku 1902 postavený nový rímskokatolícky kostol sv. Martina z Tours.
Pôvodný názov obce Okrúhle bolv roku 1414 Kerekreth. Od roku 1773 Okrúhle, odvodeniny mien okruhliansky, Okruhľan, Okruhľanka. Maďarský názov bol Kerekrét.
Kultúra a zaujímavosti.
Šport.
V obci funguje športový futbalový klub FK Družstevník Okrúhle 
Osobnosti.
Významné osobnosti.
V obci sa narodil Michal Bosák (10. decembra 1869). V zamorí sa do povedomia dostal ako krajanský pracovník a slovenský bankár. Jeho podpis bol na 10 dolárovej bankovke v USA.

</doc>
<doc id="26365" title="Pstriná" url="https://sk.wikipedia.org/wiki?curid=26365">
Pstriná

Pstriná je obec na Slovensku v okrese Svidník.
Polohopis.
Pstriná sa rozprestiera v mierne členitom povrchu severnej časti Nízkych Beskýd a Laboreckej vrchoviny. V jej okolí sú lesy s bukovým porastom, ktorý je doplnený o brezu a jelšu. Pôvodné bukové lesy sa zachovali v menej dostupných polohách. Nadmorská výška v strede obce je 320 m n. m. a na území od 290 do 525 m n. m. Územie má rozlohu 623 ha.
Symboly obce.
Erb.
V modrom štíte po zelenej, šiestimi striebornými skalami preloženej pažiti kráčajúci strieborný jeleň v zlatej zbroji, sprevádzaný vpravo hore strieborným skloneným mečom, vľavo hore zlatými váhami.
Tento erb bol prijatý uznesením obecného zastupiteľstva v roku 2006 a je zapísaný v heraldickom registri Slovenskej republiky pod signatúrou P – 210/2006.
Súčasná heraldická kompozícia erbu symbolizujúceho prírodný motív, podľa odtlačku pečatidla obce z roku 1868, doplnený o atribúty miestneho patróna – sv. Michala Archanjela.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva z ôsmich pozdĺžnych pruhov vo farbách bielej (1/8), zelenej (1/8), žltej (1/8), modrej (1/8), bielej (1/8), zelenej (1/8), žltej (1/8) a modrej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi siahajúcimi do tretiny jej listu.
Dejiny.
Obec historicky patrila do Makovického panstva a prvýkrát je spomínaná v urbári roku 1497 pod názvom Psthryna. V roku 1548 je uvádzaná ako Pystrina, v roku 1551 Pstrina, v roku 1588 Pztrina, v roku 1773 Pisztrina, Pistrina, 1808 Bsztrina, Psztrina, Bstřina, Pstřina, 1863 Psztrina, v rokoch maďarizačných tendencii 1907 až 1913 Psztrina, Peszternye. Po vzniku ČSR v roku 1920 Pstrina, Postrina. Od roku 1927 zostáva dnešné pomenovanie Pstriná.
V roku 1787 mala obec 28 domov a 179 obyvateľov, v roku 1828 mala 21 domov a 185 obyvateľov, v roku 1942 spolu 40 domov 242 obyvateľov a 11 obyvateľov, hlásiacich sa k židovskému náboženstvu. 
Ľudia žijúci v obci sa zaoberali poľnohospodárstvom, chovom hovädzieho dobytka. Pracovali aj v lesoch a ženy z dopestované ľanu a konopí, priadli v zimných mesiacoch nite z ktorých potom na krosnách tkali látku na výrobu odevov a taktiež tkali i pokrovce. 
Prírodné a klimatické podmienky neposkytovali obyvateľstvu dobré podmienky na existenciu. Preto už od 19. storočia jednotlivé generácie chodili za príležitostnými prácami na žatvu do Zemplínskej župu a ďalších južnejších regiónov Uhorska. Bol to tiež jeden zo spôsobov prežitia v týchto klimatických podmienkach. 
V 19. storočí boli vlastníkmi pozemkov Szirmayovci. 
V roku 1932 sa obyvatelia obce zúčastnili hladových pochodov nezamestnaných a drobných roľníkov, kde žiadali zrušiť daňové a bankové dlhy, zastaviť exekúcie a prideliť panskú a cirkevnú pôdu malých roľníkom.
Tak ako ostatné obce i táto obec bola poznamenaná vysťahovalectvo. Bolo to i za prvej ČSR. Po roku 1945 mnoho obyvateľov odišlo do Sovietskeho zväzu a mnohí taktiež natrvalo sa usídlili v českom pohraničí.
Osobnosti.
V obci po skončení učiteľského ústavu, od školského roka 1911/12, vyučoval devätnásťročný Janko Borodáč, ktorý sa do povedomia slovenskej kultúrnej obce zapísal pôsobením na doskách, ktoré znamenajú svet. Patril medzi zakladateľov Slovenského národného divadla. Za svoje herecké a režisérske počiny získal titul národný umelec Česko-Slovenska.
V roku 1941 sa v Pstrinej narodil Prof. Dr. Ján Liguš, PhD. – filozof, teológ; dekan na UK Praha v rokoch 2000-2006. Autor vyše 100 monografií, učebných textov a štúdií najmä o D. Bonhoefferovi a kominikácii.
Obyvateľstvo.
V 90. rokoch 20. storočia v obci boli rodiny s týmito priezviskami: Bučko, Cuper, Černega, Čižmár, Čobirka, Čurpek, Dunčák, Flga, Gajdoš, Gundzik, Hladoník, Hrušč, Ilčisko, Jadlovský, Kekeľ, Kimak, Liguš, Mihalík, Rusinko, Suvák, Špavelko, Vorobeľ a Žumar.
Pamiatky.
V obci sa nachádza cerkva z roku 1906.

</doc>
<doc id="26366" title="Radoma" url="https://sk.wikipedia.org/wiki?curid=26366">
Radoma

Radoma je obec na Slovensku v okrese Svidník. 
Poloha.
Obec Radoma sa nachádza v Nízkych Beskydách, v Ondavskej vrchovine, v strednej časti údolia Radomky, severovýchodného prítoku rieky Topľa.
V extraviláne obce, za hranicami vlastnej zástavby sa nachádza mokraď Radomská slatina o ploche 9 980 m².
Symboly obce.
Erb.
V modrom štíte na zvlnenej zelenej pažiti vyrastajú štyri zlaté klasy. Naľavo od nich je stojaci striebroodetý muž v čiernom klobúku a krpcoch. Ľavicou sa opiera o striebornú palicu. Nad zlatými klasmi je obrátený strieborný polmesiac. To všetko je prevýšené striebornými hviezdami v horných rokoch štítu. Znamením erbu je poľnohospodársky a zamestnanecký motív podľa odtlačku pečatidla zo začiatku 19. storočia na písomnosti z roku 1854. Erb je zapísaný v Heraldickom registri SR pod číslom HR: R-53/1997. Autormi erbu sú Jozef Petrovič a Mikuláš Lovacký.
Vlajka.
Vlajka obce pozostáva z štyroch pozdĺžnych pruhov vo farbách modrej (2/8), zelenej (2/8), žltej (2/8) a bielej (2/8). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Dejiny.
V roku 1274 kráľ Ladislav IV. daroval radomský majetok bratom Itemerovi Uzovi a Štefanovi z roku Tekule. Pri tej príležitosti vznikla listina, v ktorej je darovaný majetok charakterizovaná ako roľnícky obrábaný, ale aj miesto častých lovov. Z toho je zrejmé, že na darovanom majetku jestvovalo radomské sídlisko pred rokom 1274. Napokon v listine z roku 1277 je Radoma jednoznačne uvedená ako dedina. 
V písomnostiach z 13.-16. storočia sa vyskytuje len pod názvom Radoma a v jeho pravopisných obmenách. Pozoruhodné je, že nemá maďarský variant. Pravdepodobne pre ľahkú výslovnosť v maďarčine, ale aj pre nejasný obsah už aj vtedajším Slovákom. Treba upozorniť, že v 14. storočí sa názov Radoma vzťahoval aj na panstvo, ku ktorému patrili majetky a dediny v strednej a hornej časti doliny Radomky. 
Starobylý názov a rozvinutosť dediny v 13. storočí vedú k názoru, že Radoma je najstaršou dedinou v doline Radomky a patrí k najstarším v okolí a severnom Šariši vôbec. Jestvovala nepochybne pred 11. storočím. Východne od Radomy bolo hradisko, po ktorom zostal názov, dnes už patriaci k osade Hradisko. Tamojšie hradisko nepochybne vybudovali obyvatelia Radomy, ktorým slúžilo pre 11.-12. storočím. 
Podľa obsahu uvedenej listiny Radoma do roku 1274 patrila uhorským kráľom a od roku 1274 zemanom Tekulovcom. Avšak listina kráľa Ladislava IV. informuje v tom, zmysle, že Radomu a iné dediny v severnom Šariši udajne už kráľ Štefan V. (1270-1272) daroval Ottovi z Biebersteinu, a kráľ Ladislav IV. tie dediny, teda aj Radomu, Ottovi v roku 1277 znova daroval. 
Obsah listiny sa však prieči zistiteľným skutočnostiam a ustanovenie o darovaní majetkov v roku 1277 sa neuskutočnilo. Radoma od roku 1274 patrila Tekulovcom. Synovia Itemera v roku 1298 predali svoju časť radomského majetku šľachticovi Sinkovi, synovi Tomáša, vlastníkovi panstva Šebeš, ale radomské panstvo aj v prvej polovici 14. storočia patrilo Tekulovcom. V 40-tych rokoch časť radomských majetkov patrila šľachticovi Zonkovi, ktorú kráľ Ľudovít v roku 1352 daroval Petrovi Cudarovi. 
Cudarovci neskôr získali alebo zabrali tekulovský časť a pripojili ju k panstvu Makovica. V 20-rokoch 15. storočia časť Radomy patrila šľachticovi z Drienova. V druhej polovici 15. a v 16. storočí celá Radoma bola majetkovou súčasťou panstva Makovica. Patrila k slovenským dedinám panstva. 
Radomské sedliacke domácnosti okrem richtárovej v roku 1472 zdanili od 80 port, takže Radoma bola najväčšou dedinou v okolí. Neskôr sa časť sedliakov odsťahovala, ale najviac ich zutekalo, prípadne zahynulo počas vpádov poľského vojska v rokoch 1471-1472 a 1491-1492. Po nich v roku 1492 zostali v Radome len dve sedliacke domácnosti, lebo 30 nedávno dedinu opustilo. V dedine bol ja mlyn. Cudarovci, aby podporili obnovenie dediny poskytli pravdepodobne usadlíkom zákupné práva. V 16. storočí tu už žila domácnosť šoltýsa. 
Sedliacke domácnosti v rokoch 1548, 1567 a 1588 zdanili od 2,5, 3, resp. 4 a ¾ porty, pričom v roku 1567 štyri domácnosti hospodárili na polovičných a štyri na štvrtinových usadlostiach. V uvedených rokoch tu boli 4, 8 a žiadna želiarska domácnosť. V roku 1600 sídlisko pozostávalo z 23 obývaných poddanských domov, domu šoltýsa, prípadne aj mlyna. 
V 16. storočí v Radome postupne pribúdalo sedliackych domácností a domov, takže koncom 16. storočia bola stredne veľkou dedinou. Mala takmer výlučne poddanské obyvateľstvo. 
V 17. storočí patrila Rákócziovcom, v 19. storočí Szirmayovcom a iným. Roku 1787 mala 45 domov a 413 obyvateľov, 1828 56 domov a 429 obyvateľov. Obyvatelia Radomy sa zaoberali poľnohospodárstvom, chovom dobytka a pracovali v lesoch. V rokoch 1850-1880 sa mnohí vysťahovali. 
Obec si zachovala poľnohospodársky ráz aj po 1918. JRD bolo v obci založené v roku 1959. Časť obyvateľstva pracuje v priemyselných závodoch v Giraltoviach, Svidníku a Košiciach.

</doc>
<doc id="26368" title="Rakovčík" url="https://sk.wikipedia.org/wiki?curid=26368">
Rakovčík

Rakovčík je obec na Slovensku v okrese Svidník.
Poloha a rozloha.
Obec Rakovčík sa nachádza na severovýchode Slovenska, približne 8 km južne od okresného mesta Svidník na hornom toku rieky Ondava. Katastrálne územie obce sa rozprestiera na výmere 467 ha. 
Chotár Rakovčíka susedí na severe s obcou Mestisko, na severozápade s Mlynárovcami, na východe s katastrom obce Duplín, na juhu so Šarišským Štiavnikom a na juhozápade s obcou Beňadikovce. 
Rakovčíkom preteká Studený potok, do ktorého sa v obci vlieva Bezmenný potok. 
Najvyšší bod obce dosahuje výšku 494 m n. m. , neďaleko od kóty Kochman (500,5 m n.m.). 
História.
Obec je doložená z roku 1572 ako Rakowcz, neskôr ako Rakocz (1618), Rakowce (1808), Rakovec (1920), Rakovčík (1927); maďarsky Rakóc, Felsőrákoc.
Obec patrila panstvu Makovica. Obyvatelia pracovali v v lesoch a chovali dobytok. V 19. storočí tu mali majetky Holländerovci.
V roku 1787 mala obec 22 domov a 160 obyvateľov, v roku 1828 mala 26 domov a 202 obyvateľov. V rokoch 1850 – 1880 tu bolo veľké vysťahovalectvo. Začiatkom 1. svetovej vojny ju obsadilo ruské vojsko.
V čase 2. svetovej vojny v obci bývala židovská rodina Rozembergovcov. V roku 1942 však bola odsunutá na neznáme miesto, a o jej ďalšom osude nie sú žiadne informácie. 
Hoci obec nezasiahla priama vlna bombardovania,jej obyvatelia boli pred nemeckými vojakmi evakuovaní. 8. 4. 1944 tu partizáni zo skupiny Čapajev demolovali diaľkové telefónne vedenie nemeckej armády. Bola to jedna z prvých partizánskych akcií na východnom Slovensku. Obec bola sovietskym vojskom oslobodená 18. januára 1945.
V bývalom dome Rozembergovcov bola zriadená škola. V roku 1960 bol na MNV zavedený prvý telefón. O rok neskôr bola založená Miestna ľudová knižnica, ktorá funguje do súčasnosti. 
Súčasnosť.
V súčasnosti sa obec zapája do rôznych projektov, vďaka ktorým sa zlepšuje životná úroveň občanov, ako aj vzhľad obce. V posledných rokoch bolo postavené multifunkčné ihrisko, hasičská zbrojnica, prebehla rekonštrukcia budovy obecného úradu, miestneho rozhlasu, regulácia potoka, oplotenie cintorína a iné. 
Gréckokatolícky chrám Ochrany Presvätej Bohorodičky.
V obci sa nachádza gréckokatolícky chrám Ochrany Presvätej Bohorodičky z roku 1890. Chrám je postavený v klasicistickom štýle a má pôvodnú kamennú vežu. Bol viackrát renovovaný, posledná veľká rekonštrukcia sa konala v roku 2010. Obnovený interiér a oltár posvätil prešovský arcibiskup-metropolita Ján Babjak. V roku 2015 prebehla ďalšia rekonštrukcia a v chráme bolo nainštalované podlahové kúrenie. Chrám bol v roku 1988 vyhlásený za Národnú kultúrnu pamiatku. 
Symboly obce.
Erb.
V modrom štíte na zelenej pažiti je strieborný kosák so zlatou rukoväťou. Znamenie erbu tvorí roľnícky nástroj a je vyhotovený podľa pečatidla obce z roku 1868. Erb bol prijatý obecným zastupiteľstvom v roku 2002 a je zapísaný v Heraldickom registri SR pod číslom HR: R-91/2002. Autormi erbu sú Jozef Novák a Ladislav Čisárik.
Vlajka.
Vlajka obce pozostáva zo štyroch pozdĺžnych pruhov vo farbách 2/6 bielej, 1/6 modrej, 2/6 žltej a 1/6 zelenej . Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu. 
Osobnosti obce.
Ladislav Macko (*1954) - skladateľ rusínskych ľudových piesní
Jaroslav Ivančo (*1971) - poslanec NRSR, štátny tajomník MŠVVaŠ SR

</doc>
<doc id="26369" title="Rovné (okres Svidník)" url="https://sk.wikipedia.org/wiki?curid=26369">
Rovné (okres Svidník)

Rovné je obec na Slovensku v okrese Svidník.
Symboly obce.
Erb.
V modrom štíte na zelenej pažiti je zlatý pluh s kolieskom a striebornými radlicami. Znamenia erbu boli spracované podľa pečatidla z roku 1868 a vychádzajú z poľnohospodárskeho motívu s čiastočne hovoriacou symbolikou, ktorá tvorí rovná pažiť. 
Erb bol prijatý obecným zastupiteľstvom 20. februára 1998 a je zapísaný v Heraldickom registri SR pod číslom HR: R-63/1998. Autormi erbu sú Jozef Novák a Ladislav Čisárik.
Vlajka.
Vlajka obce pozostáva zo štyroch pozdĺžnych pruhov vo farbách 3/8 modrej, 1/8 žltej, 1/8 bielej a 3/8 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26370" title="Roztoky (okres Svidník)" url="https://sk.wikipedia.org/wiki?curid=26370">
Roztoky (okres Svidník)

Roztoky sú obec na Slovensku v okrese Svidník.
Symboly obce.
Erb.
V modrom štíte zo zelenej pažite vyrastajúce dva zlaté listnaté prirodzené stromy, z pravého okraja štítu vyrastajúce strieborné skalné bralo, z ľavého okraja štítu vyrastajúci zlatý položený spílený peň, na ňom obkročmo sediaci vpravo otočený striebro odetý muž so striebornou sekerou vo zdvihnutej pravici.
Jestvujúci erb bol prijatý uznesením obecného zastupiteľstva dňa 20. júna 2005, č. OZ – 3/2005 a je zapísaný v heraldickom registri Slovenskej republiky pod signatúrou R – 136/2006.
Súčasná heraldická kompozícia erbu symbolizujúceho žánrový obrázok s prírodným a drevorubačským motívov podľa odtlačku pečatidla obce z roku 1767.
Autormi erbu sú Peter Kónya, Leon Sokolovský a Sergej Pančák. 
Vlajka.
Vlajka obce pozostáva zo siedmich pozdĺžnych pruhov vo farbách zelenej (1/9), modrej (1/9) bielej (2/9) žltej (1/9), bielej (2/9), zelenej (1/9) a modrej (1/9). Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.
Literatúra: Heraldický register Slovenskej republiky VII., Ministerstvo vnútra Slovenskej republiky, Matica slovenská 2009, str. 144 - 145.

</doc>
<doc id="26371" title="Soboš" url="https://sk.wikipedia.org/wiki?curid=26371">
Soboš

Soboš je obec na Slovensku v okrese Svidník.
Symboly obce.
Erb.
V zelenom štíte zlaté mlynské koleso, spodnou lopatkou prekrývajúce modrú pažiť, v horných rohoch štítu po trie malé zlaté bezostene klasy na listnatých steblách.
Tento erb bol prijatý uznesením obecného zastupiteľstva v roku 2006 a je zapísaný v heraldickom registri Slovenskej republiky pod signatúrou S – 368/2006. 
Nový erb, čiastočne sa inšpirujúci obsahom odtlačku pečatidla obce z polovice 19. storočia, doplnený o motív mlynárstva ktorého existencia je v obci doložená už v 15. storočí.
Autormi erbu sú Leon Sokolovský a Sergej Pančák.
Vlajka.
Vlajka obce pozostáva zo šiestich pozdĺžnych pruhov vo farbách žltej (1/6), zelenej (1/6), modrej (1/6), žltej (1/6), zelenej (1/6) a modrej (1/6). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra: Heraldický register Slovenskej republiky VIII., Ministerstvo vnútra Slovenskej republiky, Matica slovenská 2009, str. 44 - 45.

</doc>
<doc id="26372" title="Stročín" url="https://sk.wikipedia.org/wiki?curid=26372">
Stročín

Stročín je obec na Slovensku v okrese Svidník.
Polohopis.
Stročín leží v Nízkych Beskydách v doline Ondavy. Povrch západnej časti chotára je rovinatý, na východe mierne zvlnený. Ondava vytvára v severnej časti úzku prelomovú dolinu. Západná časť chotára je odlesnená, les s porastom buka a hrabu je vo východnej časti.
Nadmorská výška v strede obce je , v chotári od 200 do . 
Chotár obce zaoberá plochu .
Symboly obce.
Erb.
V striebornom štíte je zelený trojlístok so zlatými žilkami v strednom lístku. Erb bol vytvorený na základe odtlačku pečatidla obce z roku 1900. Jeho autormi sú León Sokolovský, Sergej Pančák a Peter Kónya. Erb bol prijatý na rokovaní obecného zastupiteľstva 13. septembra 1996 a je zapísaný v Heraldickom registri Slovenskej republiky pod p. č. S-121/1996.
Vlajka.
Vlajka obce pozostáva z piatich pozdĺžnych pruhov vo farbe zelená, žltá, zelená a biela. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
Prvé písomné správy o obci Stročín pochádzajú z roku 1317, kde v historických dokumentoch je uvádzaný pod názvom Strachyna, v roku 1414 ho môžeme zaregistrovať pod názvom Oostrachina, v roku 1427 Struchina, roku 1618 Sztrocsin. 
Je viac ako pravdepodobne, že pred rokom 1235 existovala dedina Stročín, ktorá vznikla koncom 12. storočia a je najstarším sídliskom na území hornej Ondavy. Územie obce s okolím patrilo feudálom Abovcom. Súčasťou jej územia bolo rovnomenné panstvo, ktoré siahalo až po riečku Chotčianku, ktorá je už v stropkovskom okrese. Bola to najsevernejšia obec niekdajšieho kráľovského komitátu Zemplín (Strachynna – Stratená – Soročyn – Stročín) a vznikla na zvykovom práve. Asi v polovici 13. storočia (v roku 1269) sa Stročín aj s jeho chotárom, dostal do závislosti dediny a majetku Smilno, ktorá dnes je v Bardejovskom okrese. 
V roku 1317 skonfiškoval uhorský kráľ Karol Róbert majetky neverného feudála Petra Peteňa, ktorému patrilo aj územie Stročína a daroval ich magistrovi Mikčovi, synovi Machala, comesovi a kastelánovi na hrade Šariš. Obec v ktorej sa vyberalo myto je v roku 1317 už uvádzaná ako majetok magistra Mikča. V 13. – 14. storočí bola významným strediskom panstva Stročín s trhom. Patrili k nemu obce Dubová, Duplín, Bokša, Chotča, Tisinec, Nižný Orlík a Svidník. Roku 1379 obce i panstvo získali Cudarovci a pričlenili ich k panstvu Makovica. Koncom 15. storočia existovali fara v Stročíne. Severná časť okresu, patriaca do Šarišskej stolice, bola územnosprávne spojená s makovickým panstvom.
Roku 1427 mal Stročín 48 port, v roku 1787 53 domov a 386 obyvateľov, roku 1828 mal Stročín 68 domov a 514 obyvateľov. V roku 1940 obec mala 63 domov a 384 obyvateľov. Začiatkom 17. storočia bola tu v prevádzke píla. 
V 19. storočí patrili majetky Holländerovcom. Obyvateľstvo sa zaoberali chovom dobytka, povozníctvom a chodili na sezónne práce. 
Obec bola pri prvej svetovej vojne v roku 1914-15 a druhej svetovej vojne 1944 poškodená. 
Za prvej ČSR si obyvatelia popri poľnohospodárstve vypomáhali prácou v lesoch. Jednotne roľnícke družstvo bolo založené v roku 1958 a v roku 1964 bolo zlúčené s JRD Nová Polianka. 
Obec v histórii bola súčasťou Šarišskej župy a patrila do okresu Svidník. Po vzniku ČSR patrila do Prešovského kraja až do roku 1960. Po novom územnosprávnom členení v roku 1960 bola súčasťou Východoslovenského kraja a patrila do okresu Bardejov. Od roku 1968 znovu patrí do okresu Svidník. Je to historický najstaršia obec v okrese Svidník.
Obyvateľstvo.
Obec v roku 1869 mala 377 obyvateľov, v roku 1880 – 299, obyvateľov, v roku 1890 – 401 obyvateľov, 1900 – 324, v roku 1910 – 334 obyvateľov, v roku 1921 – 328 obyvateľov, v roku 1930 – 342 obyvateľov, v roku 1940 – 384 obyvateľov, v roku 1948 – 353 obyvateľov, 1961 – 424 obyvateľov, 1970 – 399 obyvateľov.
Pamiatky.
V obci sa nachádza rímskokatolícky kostol, ktorý bol postavený v gotickom slohu, bol niekoľkokrát prestavovaný a rozšírený, barokizovaný okolo roku 1700, interiér kostola bol klasicistický upravený a začiatkom 19 storočia neskôr opravovaný.
Známe osobnosti.
Ján Rodák (pseudonym Ivan Oset) - Publicista, satirik, novinár, spisovateľ
Ing. Michal Jesenský CSc. - kandidát vied 

</doc>
<doc id="26373" title="Svidnička" url="https://sk.wikipedia.org/wiki?curid=26373">
Svidnička

Svidnička je obec na Slovensku v okrese Svidník.
Dejiny.
Obec podľa písomných dokumentov bola založená v rozpätí rokov 1553 – 1572 Šeredyovcami, majiteľmi Makovického panstva. Obec je v makovickom urbári spomínaná v roku 1572. 
Po neúspešnom povstaní Františka II. Rákociho začiatkom 18. storočia Bolo makovické panstvo konfiškované a rozdelené. Časť majetkov získal gróf Aspremont, manžel Juliany Rákociovej, časť Sirmayovci a menšiu časť Erdődyovci. Po zmene majiteľom bol zväčšený útlak obyvateľov, ktorý v roku 1712 bol zavŕšený hromadným útekom poddaných.
V roku 1787 mala obec 28 domov a 150 obyvateľov, 
v roku 1828 mala 31 domov a 250 obyvateľov. 
Hlavným zdrojom obživy bolo poľnohospodárstvo. K dedinským remeslám patrilo košikárstvo, tesárstvo, tkáčstvo, ale i kolesárstvo a výroba šindľov. Obec bola v oboch svetových vojnách veľmi poškodená. Obyvatelia v čase socialistickej výstavby pracovali v priemyselných podnikoch vo Svidníku v okresnom stavebnom podniku, Strojárňach potravinárskeho priemyslu a Odevných závodoch kapitána Jána Nálepku a v Tesle Stropkov. V 70. a 80. rokoch v obci úspešne prosperovala poľnohospodárska výroba, ktorá mala črty priemyselnej výroby a v nej pracovalo značné množstvo dedinčanov.
Symboly obce.
Erb.
V zelenom štíte vľavo striebroodetý pastier v pravici so strieborným bičom na zlatom bičisku, vpravo od neho dva strieborne prekrývajúce sa semhľadiace voly v zlatej zbroji.
Terajší erb bol prijatý uznesením obecného zastupiteľstva 5. júla 2004, č. OZ – 3/2004 a je zapísaný v heraldickom registri Slovenskej republiky pod signatúrou S – 317/204.
Symbolika pastierstva podľa staršieho odtlačku pečatidla obce z roku 1787.
Autormi erbu sú Jozef Petrovič a Kvetoslava Hanzová.
Vlajka.
Vlajka obce pozostáva z ôsmich pozdĺžnych pruhov vo farbách žltej (1/8), zelenej (1/8), bielej (1/8), zelenej (1/8), žltej (1/8), zelenej (1/8), bielej (1/8) a zelenej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Obyvateľstvo.
V roku 1995 v obci boli najpočetnejšie rodiny s týmito rodinnými menami:
Bogdaník, Bogdanik, Cerula, Dobrocký, Ducár, Friga, Fuga, Grocký, Hičar, Hičár, Holovač, Holováč, Hvizd, Južanin, Kandravý, Kněžík, Kobularčik, Kováč, Leškanin, Mackanin, Marčišin, Paňko, Pich, Rodák, Reňak, Rudý, Sabat, Simočko, Skirko, Soľanka, Suvák, Ščerba, Šott, Štec, Štefanco, Štenhura, Timan, Vapnár, Varchol, Vasilenko, Vojtašek, Židiak.

</doc>
<doc id="26375" title="Šarišský Štiavnik" url="https://sk.wikipedia.org/wiki?curid=26375">
Šarišský Štiavnik

Šarišský Štiavnik je obec na Slovensku v okrese Svidník.
Symboly obce.
Erb.
V modrom štíte zo zeleného návršia medzi dvoma zlatými vyrastajúcimi prirodzenými stromami tryskajúci strieborný prameň.
Tento erb bol prijatý uznesením obecného zastupiteľstva dňa 29. októbra 2005, č. OZ – 5/2005/B a je zapísaný v heraldickom registri Slovenskej republiky pod signatúrou S – 352/2005. Erb bol schválený podľa odtlačku historickej pečate obce z 19. storočia.
Nový erb s prírodným motívom vyjadrujúci skutočnosť, že chotár obce je zalesnený a nachádzajú sa v ňom minerálne pramene.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva zo štyroch pozdĺžnych pruhov vo farbách zelenej (3/9), bielej (1,5/9), žltej (3/9) a modrej (1,5/9). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra: Heraldický register Slovenskej republiky VIII., Ministerstvo vnútra Slovenskej republiky, Matica slovenská 2009, str. 52 - 53.
Kultúra a zaujímavosti.
V obci sa nachádza niekoľko prameňov minerálnej vody.
Vojenské pohrebisko z prvej svetovej vojny.
Na miestnom cintoríne bolo v 17 hroboch pochovaných 19 vojakov, ktorí od septembra 1914 až do mája 1915 zahynuli v bojoch v šarišskoštiavnickom chotári. Medzi nebohými boli 10 ruskí a 3 rakúsko-uhorskí vojaci. Ostatky 6 vojakov nebolo možné identifikovať. Toto konštatoval v roku 1929 pri exhumácii veliteľ četníckej stanice v Kurimke Š. Jungmann. 
Medzi pochovanými vojakmi sú aj ostatky ruského cárskeho plukovníka V. Robakova, príslušníka 3. ruskej armády. 
Dnes už toto pohrebisko neexistuje.

</doc>
<doc id="26376" title="Šemetkovce" url="https://sk.wikipedia.org/wiki?curid=26376">
Šemetkovce

Šemetkovce je obec na Slovensku v okrese Svidník. Nad obcou je zachovalý Drevený kostol z roku 1752 zasvätený sv. Michalovi archanjelovi, ktorý stále slúži svojmu účelu. 
Prvá písomná zmienka je o obci z roku 1572. V dobových dokumentoch je obec uvádzaná pod názvom Semethkocze, v roku 1618 Semetkocz, Semetkowze, 1773 Semetkocz, Semetkovecz, 1786 Sem[et]kócz, Semetkowcze, 1808 Szemetkócz, Semetkowce, Smetkowce, 1863–1902 Semetkóc, 1907–1913 Szemes, 1920 Semetkovce a od roku 1927 Šemetkovce.
Polohopis.
Obec historický bola súčasťou Šarišskej župy, Svidníckeho okresu. Po vzniku Československa do Prešovského okresu až do roku 1960. Po vzniku Východoslovenského kraja bola súčasťou Bardejovského okresu. Od roku 1968 patrila do novovzniknutého okresu Svidník.
Symboly obce.
Erb.
V modrom štíte v zelenej pažiti stojaci čierny obrátený medveď v striebornej zbroji, prednými labami sa opierajúci o veľký zlatý snop. Do snopu je zľava zapichnutý strieborný kosák so zlatou rukoväťou. Erb bol vytvorený podľa odtlačku pečatidla obce z roku 1868. Je to jedinečne kombinovaný symbol, ktorý v takejto podobe sa už neopakuje medzi erbami obci. Autormi erbu sú Jozef Novák a Ladislav Čisárik. Erb bol prijatý na rokovaní obecného zastupiteľstva 27. decembra 2000 a je zapísaný v Heraldickom registri Slovenskej republiky pod č. S-214/2000.
Vlajka.
Vlajka obce pozostáva z piatich pozdĺžnych pruhov vo farbe modrá, žltá, čierna, biela a zelená. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
Obec bola založená v rokoch 1553 až 1572. V zachovanej hramote písanej po maďarský od šľachtica-protestanta Juraja Rákocziho (išpana-župana Boršodu) z 28. marca roku 1623, je správa, že tento šľachtic obnovil privilégium (zvyšok dávneho Valašského práva), aby duchovný otec Alexander, kňaz zo Šemetkoviec bol uvoľnený z akejkoľvek roboty na panskom tj. z roboty, akú museli vykonávať iní poddaní a namiesto práce mal platiť ročne daň 10 florénov.
Šemetkovce boli súčasť panstva Makovica a v 19. storočia patrili Szirmayovcov. V roku 1782 mala obec 29 domov a 228 obyvateľov, v roku 1828 bolo v obci 32 domov a 252 obyvateľov, v roku 1940 42 domov a 268 obyvateľov, ktorí sa zaoberali chovom dobytka a pracovali v lesoch.
V polovici 19 storočia tento región postihlo veľké vysťahovalectvo, ktoré neubránilo ani túto obec. 
Aj na začiatku 20. storočia a vzniku prvej ČSR sa charakter zamestnania nezmenil. Pre vylepšenie finančnej situácie obyvatelia si vypomáhali sezónnymi práca. 
V rokoch 1943 až 1944 v obci a na okolí pôsobili partizánske skupiny. Počas prechodu frontu v novembri 1944 obec bola veľmi poškodená. 
JRD bolo založené až v roku 1960. Značná časť obyvateľov pracovala v priemyselných závodoch vo Svidníku a v Košiciach.
Pamiatky.
V obci sa nachádza drevená trojpriestorová zrubová cerkev východného obradu svätého Michala archanjela z roku 1752. Pri vojenských operáciách Karpatsko-duklianskej operácie, pri tankovej bitke v údolí smrtí, v októbri a novembri 1944, cerkva bola poškodená. K jej obnove prispeli občania obce v roku 1945. Od roku 1968 je cerkov národnou kultúrnou pamiatkou. 
Veža cerkvi je zakončená makovičkou s tamburom a kovaným kovovým krížom, ktorá vyrastá z konštrukcie objektu. Dvojstupňovité stanové strechy nad svätyňou a loďou sú zakončené kužeľovitými vežičkami pokrytými šindľom s kovanými krížmi. Celý zrub obdobne ako i ostatné drevené cerkvi z exteriéru je obložený vertikálne položenými doskami s lištami, ktoré boli obnovené v roku 2001. Pred portálom cerkvi je malá vstupná predsieň, ktorej taktiež strecha je pokrytá šindľom. 
V interiéri cerkvi na stenách sa zachovali zvyšky nástenných malieb. Barokový štvorradový drevený ikonostas s cárskymi dverami je z 2. polovice 18. storočia. Niektoré ikony zakomponované do ikonostasu sú zo staršieho obdobia. Ikonostas a oltár boli reštaurované v rokoch 1969 - 1970. Znovu bol reštaurovaný v roku 2005. Na oltári sú tzv. miniatúrne antické stĺpiky, a je tam malý bohostánok s ikonou Panny Márie.
Zvonica s tromi zvonmi z druhej polovice 20. storočia, bola postavená v 19. storočí a nachádza sa na mieste zvonice z 18. storočia.
Obyvateľstvo.
V roku 1869 mala obec 137 obyvateľov, v roku 1880 – 182, v roku 1890 – 191, 1900 – 194, 1910 – 317, 1921 – 232, 1930 – 265, 1940 – 168, 1948 – 233, 1961 – 321 a v roku 1970 – 231 obyvateľov.
V 90. rokoch 20.storočia sa obci vyskytovali rodiny s týmito priezviskami:
BREZNOŠČAK, ČIŽMAR, DELIMATA, DEMJAN, GEREK, HANÁSOVÁ, HOJDA, HRUBÝ, HURNÁ, IVANČO, JURČIŠIN, KNIŠ, KOVAĽ, KUNDRAT, ĽOS, MAGUĽÁK, MARCHEVSKÝ, PISANČÍK, SERAFIN, SKIČKA, TEĽATNÍK, VAŇKO, VOROBEĽ, ZAPOTOCKÝ, ZDRAVECKÝ, ŽELIZŇAK, ŽELIZŇÁK.
Rozloha katastra obce je 708 ha.

</doc>
<doc id="26377" title="Štefurov" url="https://sk.wikipedia.org/wiki?curid=26377">
Štefurov

Štefurov je obec na Slovensku v okrese Svidník.
Symboly obce.
Erb.
V dolnej polovici zeleného štítu zlatý snop, zdola obopnutý strieborným položeným a obráteným kosákom so zlatou rukoväťou, to všetko prevýšené troma postavenými striebornými balmi plátna.
Tento erb bol prijatý uznesením obecného zastupiteľstva dňa 23. augusta 2006, č. OZ – 5/2006 a je zapísaný v heraldickom registri Slovenskej republiky pod signatúrou S – 345/2006.
Súčasná heraldická kompozícia erbu symbolizujúceho všeobecnú poľnohospodársku symboliku, podľa odtlačku pečatidla obce zo 40. rokov 19. storočia, doplnená o zamestnanecký motív – plátenníctvo.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva zo šiestich pozdĺžnych pruhov vo farbách zelenej (1/8), žltej (2/8), bielej (1/8), zelenej (1/8), žltej (2/8) a bielej (1/8). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.

</doc>
<doc id="26378" title="Vagrinec" url="https://sk.wikipedia.org/wiki?curid=26378">
Vagrinec

Vagrinec je obec na Slovensku v okrese Svidník.
Polohopis.
Vagrinec leží v Nízkych Beskydách v doline potoka Vagrinček, ktorý sa vlieva do Ladomirky. Mierne členitý povrch chotára tvoria flyšové vrstvy a svahové hliny. Zväčšia je odlesnený, súvislý les je len v západnej časti (buk, hrab, breza). 
Nadmorská výška v strede obce je , 290 - 473 v katastri obce. 
Rozloha územia obce je 553 ha. 
Administratívne začlenenie.
Obec bola súčasťou svidníckeho okresu v starobylej Šarišskej župe v Rakúsko-Uhorskej monarchii, až do jej zániku v roku 1918. Po vzniku Československej republiky (až do roku 1960) bola zaradená do Prešovského kraja. Novým územno-správnym členením v 60. rokoch a zrušením niektorých okresov bola vo Východoslovenskom kraji včlenená do bardejovského okresu. V roku 1968, po ôsmich rokoch, znovu je súčasťou obnoveného okresu Svidník. Na začiatku Slovenskej republiky, v roku 1993, obec v nasledujúcich rokoch bola začlenená do svidníckeho obvodu Prešovského samosprávneho kraja.
Symboly obce.
Erb.
V červenom štíte po zelenej pažiti kráčajúci zlatý jeleň v striebornej zbroji. Erb bol vytvorený podľa otlačku pečatidla obce z roku 1868. Jeho autormi sú Jozef Novák a Ladislav Čisárik. Erb bol prijatý na obecnom zasadnutí 21. mája 2000 a je zapísaný v Heraldickom registri SR pod číslom HR: V-153/2000.
Vlajka.
Vlajka obce pozostáva z piatich pozdĺžnych pruhov vo farbách červenej, bielej, žltej, bielej a zelenej. Vlajka má pomer strán 2 : 3 a ukončená je tromi cípmi, t. j. dvoma zástrihmi, siahajúcimi do tretiny jej listu.
Dejiny.
Dejiny do 1918.
Obec po prvýkrát je uvedená v roku 1548 v makovických archívnych dokumentoch v XVI. storočí. Je súčasťou makovického panstva. V 18. storočí majetky v obci vlastnila rodina Bánovcov. Roku 1618 mala obec 5,5 porty, 
Dejiny po 1918.
V priebehu karpatsko-duklianskej operácie v II. svetovej vojny a veľkej tankovej bitky v Údolí smrti, pri Kapišove, bola značné poškodená. Obyvatelia poškodené obydlia postupne obnovovali. Vznikom jednotného roľníckeho družstva a násilnou kolektivizáciou, v roku 1960, mení sa štruktúra obyvateľstva. Časť mužskej populácie, predtým roľníkov, hľadá prácu v priemyselných podnikoch vo Svidníku a vo veľkých strojárskych podnikoch v Košiciach. Taktiež mnoho žien z obce sa zamestnáva v Odevných závodoch kpt. Jána Nálepku vo Svidníku. 
Po znovuobnovení zakázanej gréckokatolíckej cirkvi (50. roky XX. storočia) v roku 1968, v kostole boli vykonávané bohoslužby pravoslávnych veriacich, do roku 1990. Poprevratové obdobie je poznamenané skončím ekumenizmus vagrineckých kresťanov. Pravoslávni museli kostol opustiť. Niektorí Vagrinčania koncom 20. storočia realizovali výstavbu ešte dvoch kostolov. Bol to rímskokatolícky kostol a taktiež cerkva pravoslávnych veriacich.
obyvateľské mená.
Vo Vagrinci sa koncom 90. rokoch 20. storočia najčastejšie nachádzali tieto priezviská: Bezek, Cunder, Cuper; Čontoš, Drotár; Dudiak; Fecko; Ferko; Hermán; Hricko; Jurčišin, Kanaloš; Klim; Krajňak; Krempatský; Ksenič; Kuban; Kubán; Kubáň, Lakata, Mačuga; Marcin, Mňahončák, Pašeň, Pinďár; Pinďar; Pisančík; Ripper; Riško; Simčák; Slivka; Škurla; Študlik; Teraz; Varcholík; Vorobeľ; Vyrostko; 
Kultúra.
Pamiatky V obci bol v roku 1858 postavený gréckokatolícky kostol v neoklasickom slohu. Z architektonického hľadiska pozoruhodná je drevená zvonica z konca 19. storočia, ktorá má zhodné znaky zvoníc drevených kostolov zapísaných v zozname národných kultúrnych pamiatok. 

</doc>
<doc id="26380" title="Valkovce" url="https://sk.wikipedia.org/wiki?curid=26380">
Valkovce

Valkovce sú obec na Slovensku v okrese Svidník.
Valkovce ležia v doline Valkovského potoka v južnej časti Nízkych Beskýd v nadm. výške okolo 220 m n. m. a v katastri obce okolo 210 – 402 m n. m. Prírodné odlesnené prostredie obce tvoria pahorkatiny treťohorných flyšových vrstiev.
Dejiny.
Obec založil dedičný richtár Válka na teritóriu panstva Radoma s roľníckymi kolonistami po roku 1325 na zákupnom práve. Obec mali vo vlastníctve drienovskí šľachtici Abovci. 
V roku 1427, po sto rokoch jestvovania obce už naležala kamenickému panstvu s 15 portami. Feudálmi, pod ktorých obec patrila v časovom slede boli Somosyovci, Széchyiovci, Szirmayiovci, Tahyovci a v 19. storočí Dessewffyovci.
Prvá písomná zmienka je z roku 1382 ako Balkuagasa, neskôr ako Walkwagasa 
(1449), 
V obci pol v roku 1750 postavený grécko-katolícky kostol, ktorý veľakrát bol stavebne upravovaný.
Obyvatelia obce sa spravidla zaoberali poľnohospodárstvom, pre ktoré tu boli vcelku prijateľné podmienky. Druhá polovica 19. storočia obyvateľov bola poznamenaná vysťahovalectvom na južných časti Uhorska a taktiež do Ameriky. 
V 20. storočí časť obyvateľstva pracovala v priemyselných závodoch vo Svidníku a Giraltovciach. 
V obci v roku 1995 žili tieto rodiny: 
Bajcura; Bokšanský; Bučko; Cimba; Cvir; Červeňak; Drimák; Fedák; Gido; Choma; Chrzan; Ivančo; Ivanisko; Jadlovský; Kačala; Kaščak; Kaščák; Klimik; Kmec; Kolesár; Mager; Micenko; Michlik; Michlík; Milý; Obrochta; Pagáč; Paranič; Samek; Simko; Sokol; Šoltés; Štefanik; Štefaník; Vadila ; Voľanský; Vaňko; Vasičko; Zákutný;
Symboly obce.
Erb.
V modrom štíte strieborná otvorená kniha so zlatou väzbou a oriezkou, prevýšená strieborným položeným brkom.
Terajší erb bol prijatý uznesením obecného zastupiteľstva 28. júna 2002, č. OZ – 3/2002 a je zapísaný v heraldickom registri Slovenskej republiky pod signatúrou V – 189/2002.
Znamenie erbu predstavujú atribúty svätého Lukáša, patróna miestneho kostola.
Autormi erbu sú Peter Kónya, Leon Sokolovský a Sergej Pančák.
Vlajka.
Vlajka obce pozostáva z piatich pozdĺžnych pruhov vo farbách bielej (3/9), modrej (1/9), žltej (1/9), modrej (1/9), bielej (3/9). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.

</doc>
<doc id="26383" title="Vyšná Pisaná" url="https://sk.wikipedia.org/wiki?curid=26383">
Vyšná Pisaná

Vyšná Pisaná je obec na Slovensku v okrese Svidník.
Symboly obce.
Erb.
V striebornom štíte po nízkej zelenej, vľavo trávnatej pažiti kráčajúci semhľadiaci muž v zelenom odeve, čiernom klobúku a čižmách, s čiernou kapsou cez ľavé plece, pravicou držiaci hlaveň čiernej pušky, položenej na pravom ramene. Znamenie erbu tvorí motív strážcu hraníc podľa odtlačku pečatidla obce z roku 1787. Erb bol prijatý obecným zastupiteľstvom 25. júna 2001 a je zapísaný v Heraldickom registri SR pod číslom HR: VP-172/2001. Autormi erbu sú Jozef Novák a Ladislav Čisárik.
Vlajka.
Vlajka obce pozostáva z troch pozdĺžnych pruhov vo farbách 2/5 bielej, 1/5 čiernej a 2/5 zelenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26385" title="Veľký Biel" url="https://sk.wikipedia.org/wiki?curid=26385">
Veľký Biel

Veľký Biel (historicky , , ) je obec na Slovensku v okrese Senec. V obci je rímskokatolícky kostol Svätého kríža z roku 1896 a kaplnka sv. Ladislava z roku 1732.
Polohopis.
Obec leží v Podunajskej rovine 22 km od Bratislavy, 2 km od Senca. Súčasťou obce je časť Malý Biel, ktorá bola k obci pripojená v r. 1960. Neďaleko od obce (1 km) sa nachádza diaľnica Bratislava-Žilina, priamo v obci sa nachádza železničná zastávka na železničnej trati Bratislava-Budapešť. 
Stavby.
Pamiatky.
Monumentálny barokový kaštieľ - štvorkrídlová poschodová budova s nárožnými vežami a ústredným dvorom postavený v rokoch 1722-1725. Má pozoruhodnú výzdobu schodišťa. V 2. svet. vojne ťažko poškodený a anglický park miestnymi obyvateľmi zničený. Po rekonštrukcii v roku 1959-1963 slúžil ako domov dôchodcov, dnes sa odtiaľto sťahuje ženský ústav. 
Vzácny interiér barokového kostola z roku 1728. Viaceré zachované pôvodné ľudové sedliacke domy.
Demografia.
Sčítanie 1991.
V roku 1948 bola obec Maďarský Bél (maď. "Magyar Bél") premenovaná na Veľký Biel. V roku 1960 bola k obci pričlenená obec Malý/Nemecký Biel (maď. "Német" "Bél").

</doc>
<doc id="26391" title="Kalinkovo" url="https://sk.wikipedia.org/wiki?curid=26391">
Kalinkovo

Kalinkovo (historicky , , ) je obec na Slovensku v okrese Senec v Bratislavskom kraji. Od hlavného mesta Bratislavy vzdialená len sedemnásť kilometrov.
Poloha.
Kalinkovo leží v juhozápadnej časti Žitného ostrova medzi obcami Dunajská Lužná a Hamuliakovo. Juhozápadná časť obce sa nachádza pri brehoch Vodného diela Gabčíkovo (Hrušovskej zdrže). Dedinka je obľúbeným miestom vyznávačov windsurfingu a relaxu. Stred obce sa nachádza v nadmorskej výške cca Do katastra obce siahala štátna prírodná rezervácia - Ostrov kormoránov, ktorá žiaľ zanikla pri výstavbe Vodného diela Gabčíkovo. Rozloha Kalinkova je 2191 ha.
K názvu obce.
Najstaršia písomná zmienka o obci je v listine bratislavskej kapituly z 20. júna roku 1288 v tvare "Scemet". Z listiny sa dozvedáme o mimosúdnom vyrovnaní medzi vdovou "Elsou" (Alžbeta) zosnulého "Potka" s dcérou "Aglenc" v spore proti "Marcellovi" a "Paulovi", ktorí boli synovia Michala zo Scemetu. Potkova vdova pred kapitulou obviňovala spomínaných bratov zo zabitia jej muža, ktorí vyplatili 10 mariek (hrivien) ako odškodné. Je možné, že šlo o šľachticov, jednak zo spôsobu vyriešenia sporu, ale tiež zo zápisu v listine „"Marcello filio Mychaelis et Paulo de genero eiusdem de Scemet"“. „De genero“ môže byť vo význame - pochádzajúci zo Scemetu, ale zároveň môže naznačovať predikát rodu - „z rodu Scemet“. S názvom Scemet sa stretávame už v skoršom období, konkrétne ide o mužské meno rybára - "piscator(es)... Scemet" - v potvrdzujúcej donačnej listine kráľa Bela IV. na majetok benediktínskeho opátstva na hore sv. Martina (dnes Pannonhalma) z rokov 1237 - 1240, v ktorom je uvedený aj menoslov rybárov opátstva a ich povinnosti. Spomínaný rybár Scemet lovil ryby aj so svojou rodinou na majetku Salya (Šaľa) pri rieke Wag (Váh).
V roku 1343 sa objavuje ako "Zemeth", 1351 ako Oduarnokzemeth, Zemet Oduarnicala, Nagyzemet, v roku 1429 ako Zemety, v roku 1786 ako Semet a od roku 1948 ako Kalinkovo a po maďarsky Szemet. Názov obce Szemet sa nezmenil ani po prvej svetovej vojne a vzniku ČSR. Názov obce Szemet bolo zmenené na Kalinkovo až vyhláškou slovenského povereníctva vnútra A-311/16-II/3-1948 zo dňa 11. júna 1948 pod vedením Daniela Okáliho, vtedajšieho povereníka vnútra. Obec je pomenovaná pravdepodobne po evanjelickom biskupovi Joachimovi Kalinkovi, rodákovi z Ružomberka, avšak v období socializmu - náboženskej neslobody (pred rokom 1989) sa hovorilo, že názov obec dostala podľa sovietskej námornej bojovej lode Kalinka.
História.
Obec mala vo svojej histórii viacerých vlastníkov. Spočiatku bola kráľovským majetkom, časť "Udvarnokzemeth" - Dvornícky Semet patrila bratislavskému hradu ako súčasť služobníckej organizácie. Obyvatelia sa nazývali Udvornici (lat.) - Udvarnok (maď.) - Dvorníci, ktorí mali za úlohu výkon určitej služby na hrade, či panovníckom dvore, ako napríklad výrobu potravín, lov zveri, rybolov. Od 14. storočia časť dediny patrila panstvu grófov zo Svätého Jura a Pezinka a od 16. storočia panstvám Svätý Jur a hradu Eberhard (Malinovo). Prvý známy richtár obce sa posmrtne spomína v jednej listine bratislavskej kapituly z roku 1332, ktorá vdove po Petrovi, richtárovi z dediny "Zemeth" ("... relicte Petri, villici de villa Zemeth") potvrdzuje vlastníctvo polovice vinice v chotári dediny "Reche" (Rača). Podľa daňového súpisu z roku 1601 patrila stredná časť majetku Zemet Svätojurskému hradu a obecným richtárom bol Albert Sabo ("judex Albertus Sabo").
Obyvateľstvo.
V roku 2018 pri sčítaní žilo v obci 1378 obyvateľov.
Pamiatky.
Najvýznamnejšou pamätihodnosťou obce je rímskokatolícky Kostol svätého Františka Assiského, ktorý bol postavený v rokoch 1929 - 1930. Nahradil starší románsky kostol zo začiatku druhej polovice 13. storočia (rozobraný bol v roku 1936) a nachádzal sa na miernej vyvýšenine (zrejme mohyle), ktorá sa stala súčasťou starej protipovodňovej dunajskej hrádze. Pri obci sa podľa ústnej tradície mala nachádzať aj akási pevnosť, či kláštor „bielych mníchov“ (pravdepodobne išlo o rád Pavlínov) juhovýchodne od dnešnej obce v lokalite (hone) zvanom „"Várhely"“ (čo v slovenskom preklade znamená Hradisko).
Pamätihodnosťou je i neveľká kaplnka sv. Trojice - tzv. božia muka na začiatku Cintorínskej ulice, ktorá vznikla pred rokom 1869, pretože je už znázornená na mapách z druhého vojenského mapovania (1819 - 1869). Ďalšia novopostavená božia muka - kaplnka Panny Márie sa nachádza v novej časti obce Alej Hrušov na konci Konvalinkovej ulice pri starej hrádzi a bola posvätená 15. augusta 2018.
Za zmienku stojí i nový prícestný kríž pri ceste smerom do Dunajskej Lužnej posvätený pri príležitosti Dňa obce 5. júla 2019. Bol inštalovaný na mieste staršieho kríža zrejme z konca 19. storočia.

</doc>
<doc id="26393" title="Vyšný Mirošov" url="https://sk.wikipedia.org/wiki?curid=26393">
Vyšný Mirošov

Vyšný Mirošov je obec na Slovensku v okrese Svidník.
Symboly obce.
Erb.
V modrom štíte na zelenej pažiti vpravo je nad striebornou okrúhlou kamennou, čierno murovanou studňou zľava sa skláňajúci muž v striebornej košeli a nohaviciach, čiernej veste, klobúku a čižmách, oboma rukami držiaci strieborný džbán. Znamenie na erbe bolo vypracované podľa odtlačku pečatidla obce z roku 1787. Autormi erbu sú Jozef Petrovič a Kvetoslava Hanzová. Erb bol prijatý 31. decembra 1999 na rokovaní obecného zastupiteľstva a je zapísaný v heraldickom registri pod číslom: HR: V-130/1999
Vlajka.
Obecná vlajka má podobu štyroch pozdĺžnych pruhov vo farbách 1/6 modrej, 2/6 bielej a 1/6 modrej. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. Farebnosť pruhov na vlajke je daná farbami obecného erbu. 
História obce.
Obec založili v rokoch 1553 – 1567. Obec je doložená z roku 1567 ako Felsö Meraso, neskôr ako Felsso Mireso (1572), Felsö Miroso, Mirosso (1618), Miroscha (1786), Horní Mirosa (1808), Vyšný Mirošov (1920); maďarsky Felsőmirossó, Felsőmerse.
Najstaršia písomná správa o existencii obce je v listine z roku 1567. Jedná sa o záznam výmeru chotára Vyšného Mirošova na účely novej výstavby. V tomto prípade sa potvrdzuje, že Vyšný Mirošov má pravdepodobne čas svojho „narodenia“ na začiatku 15. storočia, lebo 8-ročný rozdiel medzi dosiaľ známymi údajmi dvoch príbuzných osád je veľmi krátky. 
Vyšný Mirošov patril v tom období panstvu Makovica. Makovické panstvo poslalo „brata Miroša“, aby začal budovať novú osadu – Vyšný Mirošov (1957). V jeho osade žila rodina šoltýsa a tri železiarske rodiny. Išlo však o vitálnych obyvateľov, keď do roku 1600 zabezpečili výstavbu už vtedy veľkej obce s 19 poddanskými a jednou až dvoma šoltýskymi chyžami (domami). Osadníkom štyroch šoltýskych dvorov patril mlyn (1618), ale počet domov sa neskôr zmenšil o päť. V obci pôsobil pravoslávny duchovný (baťko) a pribudli dve železiarske rodiny.
Roku 1781 kráľ Jozef II. vydal rozkaz o novej komasácii, t.j. o zavedení pozemkového katastra (súpis pozemkov s opisom a podrobnými údajmi o ich charakteristike). Pôda poddaných bola oddelená od panských pozemkov a táto skutočnosť, zvýhodňujúca pánov, bola zapísaná do osobitných katastrálnych kníh.
V 18. storočí patril Vyšný Mirošov Aspremontom. V rokoch 1850 – 1890 tu bolo veľké vysťahovalectvo. V 19. storočí obec patrila Széchényiovcom. 
1. svetová vojna: V rokoch 1914 – 1915 obsadilo Vyšný Mirošov ruské vojsko. 
Časť obyvateľov pracovala v priemysle vo Svidníku. 
2. svetová vojna: V rokoch 1941 – 1945 bola obec tiež oslobodená ruským vojskom.
Na česť sovietskych letcov je v obci postavený pamätník. 
Počas obdobia komunizmu obyvateľstvo obce pracovalo hlavne na obecnom družstve (statky kráv a prasiat), ktoré je dnes už iba ruinami. 
Súčasnosť.
V súčasnosti sa v centre obce nachádza chrám pravoslávnej cirkvi, v ktorej sa nachádza nádherný ikonický oltár z storočia. 
Pri jeho blízkosti sa nachádza vystavený dom smútku a hlavný obecný cintorín. 

</doc>
<doc id="26394" title="Vyšný Orlík" url="https://sk.wikipedia.org/wiki?curid=26394">
Vyšný Orlík

Vyšný Orlík je obec na Slovensku v okrese okrese Svidník.
Symboly obce.
Erb.
V modro-červenom štiepenom štíte strieborný zlatokorunovaný orol v
zlatej zbroji.
Terajší erb bol prijatý uznesením obecného zastupiteľstva 23. mája 2003 č. OZ – 4/2003. 2/2 a je zapísaný v heraldickom registri Slovenskej republiky pod signatúrou V -105/2003.
Hovoriaci symbol podľa odtlačku pečatidla obce z roku 1787. 
Autorom erbu je Ladislav Nagy. 
Vlajka.
Vlajka obce pozostáva zo siedmich pozdĺžnych pruhov vo farbách modra (1/7), biela (1/7), modra (1/7), žltá (1/7), červena (1/7), biela (1/7) a červena (1/7). Vlajka má pomer strán 2 : 3 a ukončená je tromi cípmi, t. j. dvoma zostrihmi, siahajúcimi do tretiny jej listu.
Literatúra:
Heraldický register Slovenskej republiky V, Ministerstvo vnútra SR, Matica slovenská 2006, str. 196-197.
Polohopis.
Vodné toky.
Cez stred obce Vyšný Orlík preteká rieka Ondava. Jej pravým prítokom je potok Riečka a ľavým potok Mostovka. Za obcou smerom na Bardejov sa nachádza rybník, ktorý sa využíva na rekreačný rybolov.
Začiatkom mája bude slávnostne otvorená rybárska sezóna na rybníku spojená so súťažou všetkých vekových kategórii.
Kultúra a zaujímavosti.
Pravidelné podujatia.
Medzi pravidelné podujatia vo Vyšnom Orlíku je volejbalový turnaj "O pohár starostu obce Vyšný Orlík". Koná sa prvú augustovú nedeľu. V roku 2007 sa konal 9. ročník.
V roku 2007 sa konal 1. ročník tohto istého turnaja "Memoriál Jána Čvaňa".
Hospodárstvo a infraštruktúra.
Školstvo.
V obci je základná škola - 1. stupeň (1 až 4) a materská škola.

</doc>
<doc id="26395" title="Železník" url="https://sk.wikipedia.org/wiki?curid=26395">
Železník

Železník je obec na Slovensku v okrese Svidník. Rozprestiera sa na južnom okraji Nízkych Beskýd v doline Tople v nad­morskej výške 170-400 m. Má rozlohu 583 ha. V severnej časti až rovinatý. Železník má 468 obyvateľov. 
Symboly obce.
Erb.
V zelenom štíte nad červenou zvlnenou zvýšenou pätou štítu je strieborný zlatolistý strapec hrozna, medzi dvoma zlatými klasmi na listnatých stopkách. Znamenie erbu tvorí nový erb z roku 2000, znázorňujúci vinohradnícky a poľnohospodársky motív. Vlnovka znázorňujúca potok Vašpatak (Železný potok) tvorí čiastočne hovoriaci symbol. Erb bol prijatý obecným zastupiteľstvom v 27. apríla 2000 a je zapísaný v Heraldickom registri SR pod číslom HR: Z-80/2000. Autormi erbu sú Leon Sokolovský, Sergej Pančák a Peter Kónya.
Vlajka.
Vlajka obce pozostáva zo šiestich pozdĺžnych pruhov vo farbách 1/6 žltej, 1/6 bielej, 1/6 zelenej, 1/6 žltej, 1/6 bielej a 1/6 červenej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26396" title="Malinovo" url="https://sk.wikipedia.org/wiki?curid=26396">
Malinovo

Malinovo (, historicky , ) je obec na Slovensku v okrese Senec v blízkosti Malého Dunaja. V obci je rímskokatolícky kostol sv. Juraja z roku 1870.
História.
Prvá písomná zmienka o obci sa datuje do roku 1209. Hovorí sa o maďarskej dedine ležiacej na západe Žitného ostrova, v Bratislavskej župe, Šamorínskeho okresu.
Jej pôda je úrodná, lesy veľmi pekné. Má dosť ovocných stromov a lúk, je v nej rozvinutý chov oviec. Hlavným zamestnaním obyvateľov je poľnohospodárstvo.
Starý hrad obce kedysi patril mocným grófom zo Svätého Jura a Pezinka. Neskôr sa stal majetkom arcibiskupa Szelepcényiho, keď slúžil ako väznica mnohých kalvínskych kazateľom. Arcibiskup ho neskôr dal prestavať na kaštieľ. Terajšiu podobu získal v prvej polovici 19. storočia. Nakoniec sa kaštieľ stal majetkom grófov Apponyiovcov, ktorí boli známi svojou dobročinnosťou. Táto rodina je známa aj tým, že svoj pôvod odvádza od rodu Pech, ktorý patrí medzi 108 rodov, ktoré sem prišli ešte s Arpádom. Ich meno sa na Apponyi zmenilo roku 1392 kráľom Žigmundom. Grófsky titul im daroval 30. mája 1739 kráľ Karol III.
Gróf Albert Apponyi bol známi svojimi školskými zákonmi, ktoré tvrdo potláčali práva menšín vo vtedajšom Uhorsku. Po jeho úteku pred maďarskými komunistami počas Maďarskej republiky rád mu prvá ČSR poskytla azyl, počas ktorého žil na svojom panstve v Malinove. Po páde Maďarskej republiky rád sa vrátil do Maďarska.
Na hrobke rodiny Apponyiovcov je postavený dnešný kostol, ktorý bol obnovený v rokoch 1993 až 1994. Vnútri sa nachádzajú krypty grófov. Na mozaikových sklách nad oltárom je zobrazená Ježišova krížová cesta. Na chóre, ktorý bol vybudovaný roku 1954 sa nachádza nový organ.
Okolo Malinovského kaštieľa sa nachádza rozľahlý park. Zaujme najmä starými platanmi a buxusovými guľami z bývalej pravidelnej záhrady. Okolo kaštieľa sú pozostatky bývalej vodnej priekopy.
Obyvatelia obce v čase vypuknutia vojen boli celkovo maďarskej národnosti. Mobilizáciu prijalo s radosťou, považovali to za svoju vlasteneckú povinnosť. Počas druhej svetovej vojny patrila obec horthyovskému Maďarsku.
Pomery v obci počas vojen nemožno považovať za neznesiteľné. Odvedení zamestnanci veľkostatku, všetci bez výnimky, dostali počas celej vojny svoje dávky. Rodina, ktorá dostávala tieto dávky, z finančnej stránky pochodila lepšie, ako tá, ktorej hlava rodiny zostala doma. 
Počet ľudí na fronte bol 154, vojnových zajatcov bolo 27. Počet padlých a tých, ktorí zomreli v dôsledku choroby získanej na bojisku bol 27. Na uctenie ich pamiatky bol v roku 1992 postavený pamätník v kostolnom parku. Na ňom sú vyryté všetky mená padlých vojakov a zaznamenané aj to, v akej vojne bojovali.

</doc>
<doc id="26400" title="Želmanovce" url="https://sk.wikipedia.org/wiki?curid=26400">
Želmanovce

Želmanovce sú obec na Slovensku v okrese Svidník.
Symboly obce.
Erb.
V modrom štíte vpravo je zlatý snop, sprava obopätý pravošikmým strieborným kosákom so zlatou rukoväťou. Naľavo je strieborný obrátený ohliadajúci sa Baránok v zlatej zbroji, držiaci pred sebou zlatú pravošikmú krížovú žrď s obrátenou striebornou, do troch jazykov vybiehajúcou zástavou so znázornením červeného gréckeho tlapovitého kríža. Znamenie na erbu vychádza z poľnohospodárskeho motívu preneseného z odtlačku pečatidla obce z roku 1837. Erb bol doplnený o atribút sv. Jána Krstiteľa, patróna miestneho kostola. Erb bol prijatý obecným zastupiteľstvom 10. novembra 1996 a je zapísaný v Heraldickom registri SR pod číslom HR: Z-25/1996. Autorom erbu je Ladislav Nagy.
Vlajka.
Vlajka obce pozostáva zo štyroch pozdĺžnych pruhov vo farbách 1/6 červenej, 2/6 bielej, 2/6 žltej a 1/6 modrej. Vlajka má pomer strán 2 : 3 a ukončená je tromi cípmi, t. j. dvoma zastrihmi, siahajúcimi do tretiny jej listu.

</doc>
<doc id="26404" title="Chorvátsky Grob" url="https://sk.wikipedia.org/wiki?curid=26404">
Chorvátsky Grob

Chorvátsky Grob (historicky , , , ) je obec na Slovensku v okrese Senec. V obci je rímskokatolícky kostol Krista Kráľa z roku 1589 a kaplnka Najsvätejšej Trojice z roku 1880. K obci patrí miestna časť Čierna Voda s kostolom sv. Jána Pavla II. z roku 2014.
Dejiny.
Trvalé osídlenie lokality doložené archeologickými nálezmi je už z mladšej doby kamennej. Prvá písomná zmienka o obci pod názvom Monar pochádza z roku 1214. V tom čase sa v obci vyrábali šperky. Prví Chorváti prišli na územie Chorvátskeho Grobu v roku 1552. Podľa poznámky zo zápiskov z roku 1553 chorvátskych kolonistov povolal a usadil gróf Illésházy. Chorváti sa zaoberali poľnohospodárstvom a vinohradníctvom. Rozvinula sa domáca výroba a ľudový výtvarný prejav - rezbárstvo, čipkárstvo, výšivkárstvo a maliarstvo. V rokoch 1634 - 1780 v obci žilo čisto chorvátske obyvateľstvo.
K výraznému ústupu chorvátčiny došlo začiatkom 20. storočia, no jej prítomnosť pretrváva v obci až dodnes.
Súčasnosť.
V roku 2001 bolo v obci sčítaných 1587 obyvateľov. Koncom roku 2009 žilo v obci vyše 3 000 obyvateľov. K 31. 12. 2015 bol počet obyvateľov v obci 5 040 a k 31. 12. 2016 sa v obci nachádzalo už 5 388 obyvateľov.
Demografia.
1910.
 
Zatiaľ čo na konci 19. storočia,podľa uhorského sčítania ešte v obci prevažovalo chorvátske obyvateľstvo, na začiatku 20. storočia sa chorvátske obyvateľstvo vo veľkej miere poslovenčilo ("najmä kvôli jazykovej príbuznosti slovenčiny a chorvátčiny") a v roku 1910 už tvorilo iba významnú menšinu. Naďalej sa však zachovávala kultúrna odlišnosť a povedomie o chorvátskom pôvode. 
1880.
Na konci 19. storočia v obci prevažovalo chorvátske obyvateľstvo, ktoré prišlo do obce v priebehu 16-17.storočia. 
Verejná doprava.
Verejnú dopravu do obce zabezpečuje spoločnosť Slovak Lines z AS Mlynské nivy/Zlatých pieskov linkou č. 525, 527 (cez miestnu čast Čierna Voda) a linkou č. 528 (cez Ivanku pri Dunaji a Bernolákovo). Autobusy SLOVAK LINES premávajú podľa cestovného poriadku v sekcii Regio. Cestovné v rámci Bratislavského kraja je integrované prostredníctvom IDSBK. Obec Chorvátsky Grob je v IDSBK zóne 525 a miestna čast Čierna Voda v zóne 610.
Výsledky komunálnych volieb 2018.
V komunálnych voľbách 2018 si občania Chorvátskeho Grobu zvolili za starostu Ing. Vladimíru Vydrovú. V obecnom zastupiteľstve je zvolených 11 poslancov.

</doc>
<doc id="26406" title="Hamuliakovo" url="https://sk.wikipedia.org/wiki?curid=26406">
Hamuliakovo

Hamuliakovo (historicky , , ) je obec na Slovensku v okrese Senec. Leží približne južne od Bratislavy. Patrí do regiónu Podunajsko.
Poloha.
Obec Hamuliakovo sa nachádza v západnej časti Podunajskej nížiny, na Žitnom ostrove. Terén je rovinný, s minimálnym kolísaním nadmorskej výšky od 127 do Katastrálne územie obce má rozlohu 527 ha. Susediace sídla sú Šamorín a Kalinkovo. 
Dejiny.
Podľa Arnolda Ipolyiho, známeho etnografa a kunsthistorika, v roku 1222 v listinách spomínaný Gutt je dnešná obec Hamuliakovo.
O tom svedčí aj kameň, ktorý sa našiel v roku 1870 pri stavbe organu v kostolnej stene. Na kameni bol vytesaný rok 1222. Ďalším údajom o vzniku obce je rok 1244, avšak dôkaz o jeho vierohodnosti chýba. Zdá sa, že najreálnejším dátumom je rok 1249, keď sa synovia Petra Guttoriho dohodli na deľbe majetkov. V roku 1284 je meno obce zapísané ako Gutora, v roku 1287 ako Gwttur. Obec teda bola kolískou rodu Guthoriovcov.
V listinách z 13. a 14. storočia sa spomínajú 3 podobné obce: Nagygútor (Veľký Gutor), Kisgútor (Malý Gutor) a Gutorszeg (Gútor-časť). Obec Gutorszeg zrejme zničil Dunaj, možno za veľkej povodne roku 1568. Neskôr podobný osud postihol aj Malý Gutor. Dnes ich pamiatku uchovávajú chotárne názvy.
Neskôr sa zo šľachtického sídla stala typická zemianska obec. Na konci 15. storočia sa tu objavila rodina Sydóovcov, ktorá v obci vlastnila majetky až do začiatku 20. storočia. Istý čas tu boli zemepánmi aj Kisguthoriovci. V roku 1519 v obci získal majetok od Bertalana Sydóa Ján Földes, ale zakladateľom tunajšej línie rodu pokladáme Wolfganga. V 17. storočí tu boli zemepánmi rodiny Amprusterovcov, Eperjessiovcov, Kerekesovcov, na konci storočia aj Korláthovci a Késmárkovci. Na začiatku 18. storočia František Földes vymenil tento majetok za iný s grófom Jánom Szapárym.
V 18. storočí tu sú vlastníkom majetkových dielov nové zemianske rodiny Naszvadyovcov a Boronkayovcov. Zemianskými majiteľmi v 19. storočí sú rody: Földesovcov, Korláthovcov, Szapáryovcov, Késmárkovcov, Sidóovcov, Naszvadyovcov, Zichyovcov a Szmrtnikovcov. Neskôr k nim pribudli rodiny Szalayovcov a Zsitvayovcov. Dedinu často sužovali rôzne prírodné katastrofy, predovšetkým povodne v rokoch 1679, 1809, 1829 a 1862. Obyvatelia obce sa zaoberali poľnohospodárstvom, rybárstvom a mlynárstvom na Dunaji bolo až 22 mlynov. V chotári obce ešte začiatkom 19. storočia bol dubový a cerový les, ktorý bol najväčším bohatstvom obce.
Dunaj prispel k rozvoji obce aj k jej ničeniu. Poskytoval bohatú zásobu čistej, čerstvej pitnej vody. Pôda obce bola mimoriadne úrodná na rozdiel od ostatných dedín, ktoré neboli v bezprostrednej blízkosti Dunaja. Nebezpečné boli povodne, hlavne tie zimné, a jarné, keď nielen silno prúdiaca voda ale aj samotný ľad spôsobil katastrofálne škody. Viackrát sa hrádza na najslabších miestach pretrhla. 
Poloha obce, aleje, kamenisté ale aj piesočnaté zátoky, boli využívané turistami na kúpanie a rybolov. Čisté ovzdušie priťahovalo cestovateľov. Prvá svetová vojna si vyžiadala z radov tunajšieho obyvateľstva 21 životov. Po roku 1918 sa stal Gutor súčasťou novovzniknutého Česko-Slovenska.
Ďalšie povodne obec postihli v roku 1928 a 1929. V rokoch 1938 – 1945 bola obec pripojená Maďarsku. Do roku 1945 boli väčšími vlastníkmi pôdy G. Feigenbaum, J. Nagy, Š. Sághy. II. svetová vojna si z tunajšieho obyvateľstva vyžiadala 20 obetí. Po roku 1945 Gutor sa stal opäť súčasťou Česko-Slovenska. V roku 1947 v rámci výmeny obyvateľstva bola násilne odsunutá časť tunajšieho obyvateľstva maďarskej národnosti do Maďarska a na ich miesta prisťahovali slovenské rodiny z Maďarska.
Súčasnosť.
Chotár obce leží v Podunajskej nížine v západnej časti Žitného ostrova na agradačnom vale Dunaja v nadmorskej výške 125 – 130 m. Obec sa stáva vyhľadávaným cieľom turistov, rekreačnou oblasťou obyvateľov Bratislavy. V Hamuliakove sa úspešne rozvíja súkromne podnikanie, zlepšujú sa služby. Chotárom obce prechádzajú turistické trasy, poloha na brehoch hrušovskej zdrže vodného diela Gabčíkovo dávajú Hamuliakovu predpoklady ďalšieho rozvoja.

</doc>
<doc id="26410" title="Dunajská Lužná" url="https://sk.wikipedia.org/wiki?curid=26410">
Dunajská Lužná

Dunajská Lužná je obec na Slovensku v okrese Senec. 
Dunajská Lužná leží približne juhovýchodne od hlavného mesta Slovenska Bratislavy smerom na Dunajskú Stredu a Komárno. Dunajská Lužná patrí do bližšieho okolia Bratislavy, keďže v nej bujnie stavebný ruch, naznačujúci zvyšujúci sa počet nových obyvateľov, prichádzajúcich sem buď z hlavného mesta alebo okolia. 
Obec vznikla 1. januára 1974 z troch, pôvodne samostatných sídiel – Nových Košarísk, Jánošíkovej a Novej Lipnice. 
Popri obci leží ochranná hrádza, vybudovaná na účely ochrany pred dunajskými vodami, ktorá začína v Bratislave a pokračuje smerom na vodnú nádrž Gabčíkovo. Neďaleko obce smerom na Senec, sa nachádza jazero Malá voda (jazero Nové Košariská I) a v inundačnom pásme za ochrannou hrádzou sa nachádza jazero Piesková jama (jazero Nové Košariská II). Obe slúžia na rybolov a Malá voda býva v lete zaplnená aj kúpaniachtivými návštevníkmi, keďže pre nich poskytuje príjemný relax. Piesková jama túto výhodu pre svoje bahnité dno a kalnú vodu nemá. Obyvateľstvo obce je prevažne slovenskej národnosti, okrem nej tu žijú najmä príslušníci maďarskej a rómskej národností. Súčasný počet obyvateľov (koniec roka 2013) je 5 195.
V obci je rímskokatolícky kostol Povýšenia sv. Kríža z roku 1797 a kaplnka sv. Martina – zvyšok (presbytérium) pôvodného románskeho kostola z 13. storočia, ktorý vyhorel v roku 1852. Evanjelický kostol bol postavený v roku 1814 v klasicistickom štýle. 
Futbalový klub OFK Dunajská Lužná hrá momentálne 3. najvyššiu slovenskú ligu.
Názov obce.
Súčasný názov obce vošiel do platnosti 1. januára 1974 a je odvodený od polohy obce pri dunajských lužných lesoch.
Pôvodný maďarský a nemecký názov miestnej časti Nové Košariská (historicky , , ) odvodzoval jazykovedec Ján Stanislav z dávneho slovanského slova "Mišär", za modernú rekonštrukciu názvu určil tvar "Myšiare". V roku 1945, keď sa do obce začalo sťahovať obyvateľstvo z Košarísk-Priepastného, Lubiny a Bziniec bol názov zmenený na "Nové Košariská".
Pôvodný maďarský a nemecký názov miestnej časti Nová Lipnica (historicky , , ) sa odvádza od stredovekého slovanského mena "Torec". Meno patrí k "tor", ktoré znamená košiar (na statku). Súčasný názov "Nová Lipnica" dostala obec v roku 1948, keď sa do nej začali sťahovať obyvatelia z Veľkej Lipnice na Orave, ktorá pripadla Poľsku.
Pôvodný maďarský názov miestnej časti Jánošíková (historicky , , ) vznikol pravdepodobne z latinského mena Dionysius podľa patrocínia svätého Dionýza, prvého parížskeho biskupa a jedného z patrónov Francúzska. V roku 1293 sa spomína ako "Dyenus". Pôvodné nemecké pomenovanie "Schildern" je pravdepodobne odvodené zo stredovekého povolania výrobcov štítov – štitárov. V najstaršej pozemkovej knihe mesta Bratislavy (po roku 1439) sa spomína v podobe "Schiltarn". Pomenovanie "Jánošíková" dostala obec v roku 1948 po prisťahovalcoch z Terchovej, rodiska Juraja Jánošíka.
Dejiny obce.
V erbe obce je znázornený sv. Martin z Tours, ktorý bol biskupom vo Francúzsku a pôvodne sa narodil ako syn rímskeho dôstojníka okolo roku 316 v rímskom tábore Sabaria (dnes Szombathely). Tento svätec bol patrónom pôvodného farského kostola v časti Nové Košariská.
Obec Dunajská Lužná je známa aj v európskej archeológii mohylovým pohrebiskom zo staršej doby železnej, z obdobia
700550 pred Kr.. Archeologický výskum v časti Nové Košariská preskúmal mohylovú nekropolu
so žiarovým spôsobom pochovávania s centrálnym hrobom v zemnej mohyle. V pohrebisku sa našlo veľké množstvo keramických nádob s bohatým umeleckým prejavom. Kovové predmety sa však zachovali len vo veľmi malom množstve.
Do skončenia druhej svetovej vojny, počas ktorej boli obce, ktoré dnes tvoria Dunajskú Lužnú, pohraničné, bolo obyvateľstvo najmä nemeckej národnosti. Po skončení druhej svetovej vojny sem namiesto nich prišli kolonisti zo myjavských kopaníc a severného Slovenska. 
V januári 2004 bola v Dunajskej Lužnej otvorená stála expozícia HISTÓRIA A SÚČASNOSŤ OBCE, umožňujúca návštevníkom detailnejšie sa oboznámiť s minulým a súčasným životom obce.
Obecné symboly.
Erb.
Erb obce Dunajská Lužná tvoria "zo spodného modrého štítu vyrastá zlatovlasý biskup v striebornom, zlatom zdobenom rúchu, držiaci pred sebou zlatý kalich; nad ním sa vznáša zlatá, striebrom zdobená mitra a po bokoch ho sprevádzajú dva a dva nad sebou postavené zlaté kvety na zelených stopkách".
Vlajka.
Vlajku obce Dunajská Lužná tvorí farby obecnej vlajky sú odvodené z farieb erbu, pozostáva zo štyroch pruhov vo farbách bielej, žltej, zelenej a modrej. Vlajka je ukončená tromi cípmi.
Obyvateľstvo.
V roku 2013 mala Dunajská Lužná 5 195 obyvateľov.
Národnostné zloženie: 

</doc>
<doc id="26417" title="Bratislava – mestská časť Čunovo" url="https://sk.wikipedia.org/wiki?curid=26417">
Bratislava – mestská časť Čunovo

Bratislava – mestská časť Čunovo (iné názvy: Bratislava-Čunovo, Mestská časť Čunovo, Čunovo; nesprávne: "Čuňovo"; maď. "Dunacsún", ) je mestská časť Bratislavy v okrese Bratislava V. Je to najjužnejšia mestská časť Bratislavy a bezprostredne susedí s Maďarskom a Rakúskom. Nachádza sa v blízkosti Dunajskej cyklistickej cesty i Vodného diela Gabčíkovo. 
K Česko-Slovensku bolo pripojené 15. októbra 1947 na základe Parížskej mierovej konferencie (spolu s Rusovcami a Jarovcami). Dôvodom malo byť umožnenie výstavby bratislavského prístavu na Dunaji. V tom čase išlo z národnostného hľadiska o prevažne chorvátsku obec, časť z tamojších obyvateľov stále používa chorvátčinu a uchováva si národný folklór. 
Na severnom cípe ostrova v strede mohutného toku Dunaja bolo 9. septembra 2000 otvorené jedno z najmladších európskych múzeí moderného umenia – Danubiana.
Demografia.
Ku koncu roka 2014 žilo v mestskej časti 1 248 obyvateľov.

</doc>
<doc id="26420" title="Hájske" url="https://sk.wikipedia.org/wiki?curid=26420">
Hájske

Hájske (v minulosti "Kepešd, Dverníky", , ) je obec na Slovensku v okrese Šaľa.
Polohopis.
Obec Hájske je situovaná 26 km na západ od mesta Nitra v Podunajskej nížine na juhozápadnom okraji Nitrianskej pahorkatiny.
Nadmorská výška obce je Katastrálne územie má rozlohu 1407 ha. Odlesnený, rovinný až pahorkatinový chotár tvoria treťohorné uloženiny, v severovýchodnej časti s vrstvou spraše. Z pôd prevažuje úrodná černozem. Samotné pôdne a klimatické podmienky určujú poľnohospodársky charakter obce.
Dejiny.
Prvá písomná zmienka o Hájskom pochádza z roku 1113, obec sa v nej spomína pod názvom "Copusde" ako majetok Nitrianskeho hradu. Obec následne vystriedala viacerých majiteľov - Balogovci, Naďovci, Turčániovci, Esterháziovci a iní. Pomenovanie obce sa v priebehu ďalších storočí menilo. V roku 1270 sa uvádza názov "Kopusd", v roku 1773 "Kőpösd" a v roku 1786 dokonca aj nemecky znejúci variant "Köppeschd". Začiatkom 19. storočia sa uvádzali tri názvy "Köpösd, Kepessd, Kepežd" a od roku 1867 už len maďarská verzia "Köpösd".
Súpis z roku 1715 udáva, že v Hájskom sa v tom čase nachádzalo 21 domácností. Ďalšia štatistika z roku 1751 tu vykazovala trvalý pobyt 109 rodín. Písomné pramene z roku 1787 dokumentujú 143 domov a 709 obyvateľov, v roku 1828 sa spomína 123 domov a 861 obyvateľov. V uhorskom geografickom lexikóne z roku 1851 sa obec spomína ako prevažne slovenská s 858 obyvateľmi. Štatistika z roku 1910 vykazovala v Hájskom 1289 obyvateľov, z toho bolo 1215 Slovákov, 34 Maďarov, 26 Nemcov a 14 obyvateľov inej, resp. nezistenej národnosti.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal čiastočne poslovenčený názov "Kepešd". V novembri 1938 po Viedenskej arbitráži pripadla obec Maďarsku, no po vyjednávaniach o výmene obcí sa Hájske dostalo späť do teritória Česko-Slovenska. V roku 1948 došlo k zmene názvu obce na "Dverníky" a o tri roky neskôr bol názov opätovne zmenený do súčasnej podoby.

</doc>
<doc id="26421" title="Horná Kráľová" url="https://sk.wikipedia.org/wiki?curid=26421">
Horná Kráľová

Horná Kráľová je obec na Slovensku v okrese Šaľa.
Polohopis.
Katastrálne územie obce je rozložený v Podunajskej nížine, na Nitrianskej tabuli a pahorkatine, západná časť sa znižuje k brehom rieky Váh. Centrum Kráľovej je položené vo výške Najnižšia časť chotára je vo výške Intravilán dediny je v doline pozdĺž potoka Dlhý kanál.
Staré mapy chotára sa uchovávajú v Štátnom oblastnom archíve v Ivanke pri Nitre, v archívnom fonde Hospodárstva Nitrianskeho biskupstva. Je tam plán obce z roku 1797, mapa močenského rybníka od Hornej Kráľovej z roku 1797, Jozefínska mapa dediny z roku 1780-1790, ako aj spoločná mapa obcí Močenok, Kráľová, Čápor a Jarok. Sú to vzácne pamiatky. Staršie a novšie mapy chotára našej obce sa nachádzajú na Geodézii v Nitre.
Celý dnešný chotár je rozložený na 1 917 hektároch, z čoho je 1 545 ha ornej zeme, 33 ha sú vinohrady, 42 ha záhrady, 105 ha pasienky a obec má aj 47 ha lesov.
Dejiny.
Prvá zmienka o obci pochádza z roku 1113. Podľa legendy kráľ Koloman mal rád poľovačky v okolitých lesoch. Raz po dlhej ceste a poľovačke oddychoval pri prameni, ktorého občerstvujúcou vodou si uhasil smäd. Posedel si tu a rozhodol sa, že si na mieste terajšej obce založí usadlosť.
V listine z roku 1113 je táto usadlosť zapísaná ako „De villa Crali...“, čo malo význam - kráľovský dvorec, letohrádok, kráľova zem, dedina. Studnička nachádzajúca sa v chotári obce zapísali do tejto listiny ako „furras“, čo znamená prameň, žriedlo. V súčasnosti je tento prameň známy ako „Studnička na Geríci“. 
Obyvateľstvo.
Obyvateľstvo obce bolo v roku 2011 zložené z 85,9% slovenskej a 12,9% maďarskej národnosti.

</doc>
<doc id="26422" title="Močenok" url="https://sk.wikipedia.org/wiki?curid=26422">
Močenok

Močenok (v minulosti "Močonok, Mučeníky, Sládečkovce", ) je obec na Slovensku v okrese Šaľa.
Dejiny.
Prvá písomná zmienka o Močenku sa nachádza v Zoborskej listine z roku 1113, uloženej v Biskupskom archíve v Nitre. Ďalšia z dávnych historických zmienok o obci je z 13. júna 1623, keď cisár Ferdinand II. udelil obci právo vyberať mýto na terajšom Zúgovskom moste. Historici predpokladajú, že staroslovenský názov obce "Močenok" pochádza z latinského názvu "musenic". Pomenovanie obce prešlo v priebehu ďalších storočí len drobnými zmenami. V roku 1773 sa uvádza názov "Mocsonok", v ďalšom súpise z roku 1786 zas "Mocschonok" a od roku 1808 opätovne "Mocsonok". V uhorskom geografickom lexikóne z roku 1851 sa obec spomína ako prevažne maďarská s 1 828 obyvateľmi. Štatistika z roku 1910 vykazovala v Močenku 3 878 obyvateľov, z toho bolo 3 041 Slovákov, 706 Maďarov, 47 Nemcov, 3 Rómovia a 81 obyvateľov inej, resp. nezistenej národnosti.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal poslovenčený názov "Močonok" resp. "Močonek", neskôr bol zmenený na "Močenok". V roku 1948 došlo k zmene názvu obce na "Mučeníky" a o tri roky neskôr bol názov opätovne zmenený na "Sládečkovce". V roku 1992 bol obci prinavrátený pôvodný historický názov "Močenok".
Kultúra a zaujímavosti.
Pravidelné podujatia.
V obci sa od roku 1993 každoročne koná festival kresťanského divadla Gorazdov Močenok na počesť biskupa sv. Gorazda, ktorý bol jedným z najznámejších žiakov vierozvestov Konštantína a Metod. 

</doc>
<doc id="26426" title="Trnovec nad Váhom" url="https://sk.wikipedia.org/wiki?curid=26426">
Trnovec nad Váhom

Trnovec nad Váhom (maďarsky "Tornóc") je obec na Slovensku v okrese Šaľa. 
Polohopis.
Leží vo východnej časti Podunajskej nížiny, na ľavobrežnom vale rieky Váh. Chotár obce sa rozprestiera na riečnych nivách s priečnymi valmi. Má prevažne rovinatý povrch. V severovýchodnej a východnej časti sa nachádzajú pieskové presypy – duny. Na širokom vale sú lužné a nivné pôdy s opustenými ramenami Váhu. 
Časti obce.
Miestne časti: Trnovec nad Váhom, Horný Jatov, Kľučiareň a Nový Dvor.
Obyvateľstvo.
Etnické zloženie v roku 2011: 76,2 % Slováci, 17,7 % Maďari.
Dejiny.
Prvá písomná správa o obci sa vyskytuje v zoborskej listine z roku 1113 vo forme "Durmuz" a "Dormuzc". V dobe vzniku tejto listiny boli teda dve dediny s týmto názvom, ktoré boli kráľovským majetkom. Jedna časť patrila kráľovským lámačom ľadu a druhá kráľovským nosičom rybárskych sietí. 
V 13. storočí tu mal majetky Bartolomej z Veče, neskôr, po vymretí jeho rodu sa dedina stala majetkom Aladára a Petra, synov Ivánku. Počas stredoveku v dedine mali významnejšie majetky príslušníci rodiny Čúzi, Aponi a kastelán šintavského hradu Juraj Byb. Dedina sa v stredoveku delila na Horný Trnovec, Veľký Trnovec a Malý Trnovec. V 17. storočí okrem spomínaných tu mali majetky aj príslušníci rodín Amade, Sembery, neskôr Huňadi. Táto rodina postupne nadobudla majetkovú prevahu a stala sa najvýznamnejším zemepánom až do zrušenia poddanstva. 
V roku 1869 mala obec 220 domov a 1613 obyvateľov, ktorí sa zaoberali prevažne poľnohospodárstvom. Zastúpené boli však aj niektoré remeslá, najmä krajčíri, obuvníci a čižmári. 

</doc>
<doc id="26427" title="Kráľová nad Váhom" url="https://sk.wikipedia.org/wiki?curid=26427">
Kráľová nad Váhom

Kráľová nad Váhom () je obec na Slovensku v okrese Šaľa.
Dejiny.
Prvá písomná zmienka o Kráľovej nad Váhom pochádza z roku 1237. V nasledujúcich listinách sa obec spomína pod názvom "villa Regis" (1332), neskôr v roku 1371 ako "Kyral" a v roku 1570 ako "Kyralfalva".
Pomenovanie obce sa v priebehu ďalších storočí čiastočne menilo. V súpise z roku 1773 sa Kráľová nad Váhom uvádza po názvom "Kiralyfalva", v roku 1786 ako "Királyfalwa" a v roku 1808 je uvedený maďarský názov "Királyfalva" a aj jeho slovenský ekvivalent "Králowá". Od roku 1867 sa používala už len pozmenená maďarská verzia "Vágkirályfalu", ktorá bola o desať rokov neskôr zmenená na "Vágkirályfa". V uhorskom geografickom lexikóne z roku 1851 sa obec spomína ako prevažne maďarská s 974 obyvateľmi. Štatistika z roku 1910 vykazovala v Kráľovej nad Váhom 1650 obyvateľov, z toho bolo 1644 Maďarov a 6 Slovákov.
Po prvej svetovej vojne pripadla obec na základe Trianonskej mierovej zmluvy Česko-Slovenskej republike. V medzivojnovom období sa používal starší slovenský názov z roku 1808 upravený podľa pravidiel pravopisu a s pridaním lokalizačnej prípony "Kráľová nad Váhom". V novembri 1938 po Viedenskej arbitráži pripadla obec Maďarsku, no po druhej svetovej vojne sa vrátila späť do teritória Česko-Slovenska.

</doc>
<doc id="26428" title="Diakovce" url="https://sk.wikipedia.org/wiki?curid=26428">
Diakovce

Diakovce () je obec na Slovensku v okrese Šaľa.
Polohopis.
Obec leží v Podunajskej rovine, približne juhozápadne od Šale. Prístupná je cestami III. triedy 1349 a 1366 a východným okrajom vedie železničná trať Šaľa – Neded. Galanta je vzdialená , Kolárovo a Nitra .
Dejiny.
Diakovce ležia v blízkosti starého riečneho brodu cez Váh, ktorým od praveku putovali ľudia. Potvrdzuje to nález sídliska z mladšej doby bronzovej, ktoré bolo na území dnešnej obce. Slovania si tu vybudovali sídlo v období Veľkej Moravy, na ktorého základoch vznikla osada "Vag", spomínaná už v roku 1002. Listina kráľa Ladislava z roku 1090 nepriamo poukazuje na existenciu benediktínskeho kláštora. Rímskokatolícky kostol tu stál už v roku 1102 a súčasný kostol Panny Márie Nanebovzatej pochádza z roku 1228. Rozsiahla oprava kostola bola vykonaná v roku 1700, v tomto období bol vybudovaný aj kaštieľ, pôvodne slúžiaci pre obnovené priorstvo.
Škola bola v obci už v 17. storočí, koncom 18. si svoju školu, kostol i modlitebňu postavili aj reformovaní veriaci. Kalvária pri katolíckom kostole dola postavená v roku 1822, zvonica a kamenný kríž pri ceste do Tešedíkova je z roku 1883. V obci sa zachoval tiež cintorínsky kríž z roku 1798, socha Sv. Juraja z prelomu 19. a 20. storočia, socha Sv. Trojice pri kostole z roku 1905, socha Sv. Jána Nepomuckého z roku 1936 a prícestný kríž z roku 1992.
V roku 1898 bol postavený parný mlyn, v roku 1911 bola dokončená výstavba novej katolíckej školy, nová kalvínska škola bola otvorená v roku 1928. Kultúrny dom bol vybudovaný v roku 1938, budovanie Novej osady začalo v 50. rokoch 20. storočia. Postupne boli upravené cesty a chodníky, vybudovaná kanalizácia, vodovod i plynovod, termálne kúpalisko, evanjelický kostol a fara, no tiež materská a základná škola. Medzi najnovšie stavby patrí nový obecný dom.

</doc>
<doc id="26434" title="Kravany (okres Poprad)" url="https://sk.wikipedia.org/wiki?curid=26434">
Kravany (okres Poprad)

Kravany sú obec na Slovensku v okrese Poprad.
Poloha a prírodné pomery.
Táto obec sa nachádza v Podtatranskom regióne, v Prešovskom kraji, v okrese Poprad. Konkrétne 12 km na juhozápad od Popradu. Kravany ležia na hornom toku Hornádu v jeho priekopovej prepadline, vyplnenej v starších treťohorách ílovcovým súvrstvím. Významné sú i štvrtohorné uloženiny. Severná časť chotára sa rozprestiera na Vikartovskej hrasti, na južných a severných svahoch Nízkych Tatier.
Má hnedé lesné pôdy, často oglejené, alebo pozolované a nivné pôdy. V prepadline je odlesnený. Svahy Vikartovskej hraste pokrývajú listnaté lesy a na svahoch Nízkych Tatier sú ihličnaté lesy.
Dejiny.
Obec vznikla na majetku cisterciátskeho opátstva v Spišskom Štiavniku. Spomína sa v roku 1317 ako "Villa Michaelis". Odvtedy prešla táto obec mnohými zmenami názvov od "Scenthymhal", "Cravan", "Krawen," "Krawjany", maďarského "Kravján", alebo "Erzsébetháza", či nemeckého "Kuhschwanz" až po súčasnú podobu - Kravany. Od konca 18. storočia patrila Spišskému biskupstvu. Pečaťou Kravan je obraz svätej Alžbety na štíte, ktorej je obec zasvätená.
V súčasnosti majú Kravany 903 obyvateľov.

</doc>
<doc id="26454" title="Vikartovce" url="https://sk.wikipedia.org/wiki?curid=26454">
Vikartovce

Vikartovce sú obec na Slovensku v okrese Poprad.
Polohopis.
Obec sa nachádza v juhozápadnej časti okresu, na západnom okraji Vikartovskej priekopy oddeľujúcej pohoria Kozie chrbty a Nízke Tatry. Severne nad obcou sa vypína vysoký Kozí kameň, dominanta Kozích chrbtov, južnému obzoru dominuje Predná hoľa s výškou 
Zo západu preteká Vikartovcami Hornád, ktorý v okolí priberá pravostranný Malý Hornád, Vikartovský potok a Červenec a ľavostranný Polákov s niekoľkými menšími prítokmi.
Dejiny.
Prvá písomná zmienka o osade "Villa Wykardi" pochádza z roku 1398. Krátko po získaní Vikartoviec kežmarským hradným kapitánom Krištofom Warkotschom v roku 1499 do prenájmu dochádza k ich vyľudneniu. K opätovnému osídleniu pastiermi oviec došlo v roku 1513 a v roku 1581 sa spomína evanjelizácia obyvateľov. Pod správu jezuitov a štiavnického opátstva sa obec dostala v roku 1697, no už v roku 1735 ju pre ťažký útlak opustilo 12 rodín. Podľa písomných dokladov sa vo Vikartovciach v roku 1832 hovorí po slovensky a občania vyznávajú katolícku vieru. Súčasný názov nesie obec od roku 1921.
Do prvej svetovej vojny sa zapojili aj desiatky mužov z obce, z ktorých až 33 padlo a ďalších 23 utrpelo zranenie s trvalými následkami. V druhej svetovej vojne a v SNP bojovalo 51 miestnych mužov, z ktorých padlo 15. Na jar roku 1945 bolo 5 miestnych občanov bez akéhokoľvek obvinenia odvlečených do gulagov v ZSSR. Vrátili sa po 3 rokoch s poškodeným zdravím. Povojnový rozvoj priniesol násilnú kolektivizáciu, ktorá sa však skončila rozpadom družstva v 60. rokoch. V roku 1964 sa vybudoval kultúrny dom, v roku 1973 sa opäť založilo miestne JRD a v roku 1994 sa vybudovala čistička odpadových vôd s postupným budovaním kanalizácie. V rokoch 1998 – 2000 sa realizovala plynofikácia obce. Medzi najnovšie investície patrí vybudovanie domu smútku a rekonštrukcia kultúrneho domu v rokoch 2004 – 2005.
Ulice.
Názvy ulíc sú: Hlavná, Školská, Krížna, Majerská, Nižná, Konečná, Slnečná, Rovná, Nová, Severná, Lesná, Záhradná, Hornádska, Okružná, Lúčna, Riečna a Májová
Doprava.
Vikartovce sú dostupné po ceste III. triedy z Hranovnice do Liptovskej Tepličky. 
Turistika.
Poloha obce vytvára dobré podmienky na horskú cyklistiku, letnú i zimnú turistiku. Z obce vedú dve vetvy zeleno značeného turistického chodníka, na ktorý nadväzujú ďalšie trasy do pohorí Kozie chrbty a Nízke Tatry.

</doc>
<doc id="26483" title="Klubina" url="https://sk.wikipedia.org/wiki?curid=26483">
Klubina

Klubina je obec na Slovensku v okrese Čadca.
Polohopis.
Obec Klubina sa nachádza v juhovýchodnej časti okresu Čadca, v Bystrickej doline, na západnom okraji Bystrickej brázdy (podcelku Kysuckej vrchoviny). Katastrálne územie je však výrazne natiahnuté v smere juh-sever a zasahuje aj do podcelku Vojenné na juhu a do Kysuckých Beskýd (podcelku Rača) na severe až po hranicu s Poľskom. Na severnom okraji územia, na hranici s Poľskom, na nachádza najvyšší bod Klubiny a zároveň najvyšší vrchol Kysuckých Beskýd, vysoká Veľká Rača.
Obec sa nachádza približne 12 km juhovýchodne od okresného mesta Čadca a 20 km severovýchodne od krajského mesta Žilina, najbližšie mesto je Krásno nad Kysucou, vzdialené približne 5 km.
Vodné toky.
Osou Bystrickej doliny je rieka Bystrica, ktorá priteká zo Starej Bystrice a tečie po okraji osídlenia spočiatku na severozápad, ale postupne sa stáča na sever a pokračuje pri hlavnej ceste do Zborova. Najväčším prítokom na území obce je Klubinský potok, ktorý pramení na svahu Veľkej Rače a pokračuje smerom na juhozápad okrajom katastrálneho územia, kde priberá viacero horských potokov, následne preteká obývanou časťou obce a na hranici so Starou Bystricou sa vlieva do Bystrice.
Dejiny.
Prvá písomná zmienka o Klubine ako obci pochádza z roku 1662, dovtedy bola registrovaná skôr ako salaš a pastvisko. V tomto roku patrila strečnianskemu panstvu. V 18. storočí existovala v doline pod Malou Račou skláreň. Na konci 19. storočia vznikla budova vodného mlynu a píly, ktorá fungovala do roku 1945 a v súčasnosti je umiestnená v Múzeu kysuckej dediny. V roku 1960 bola po zániku okresu Kysucké Nové Mesto obec začlenená do okresu Čadca, kde zostala aj po roku 1996, keď vznikol okres Kysucké Nové Mesto v súčasnej podobe. V rokoch 1983 – 1989 v obci fungoval kameňolom, ktorý slúžil na dodávku kamenia pri výstavbe nádrže v Novej Bystrici
Hospodárstvo a infraštruktúra.
Obyvateľstvo za prácou prevažne dochádza do podnikov v hlavnej priemyselnej osi Kysúc: Čadca – Krásno nad Kysucou – Kysucké Nové Mesto, prípadne do Žiliny.
Doprava.
Hlavnou dopravnou osou územia je cesta II/520 z Krásna nad Kysucou do Trstenej, ktorá slúži ako prepojenie Kysúc a Oravy. Pri výstavbe vodnej nádrže bola cesta preložená do podoby obchvatu a jej pôvodná trasa cez centrum obce dnes tvorí cestu III/2039.
Školstvo.
Od roku 2004 funguje v obci základná škola s materskou školou, ktorá nahradila alokované triedy, patriace pod základnú školu v Starej Bystrici. Školu navštevujú žiaci 1. stupňa (1. – 4. ročník), starší dochádzajú do školy v Starej Bystrici.

</doc>
<doc id="26523" title="Združenie robotníkov Slovenska" url="https://sk.wikipedia.org/wiki?curid=26523">
Združenie robotníkov Slovenska

Združenie robotníkov Slovenska (skratka ZRS) je bývalá parlamentná politická strana pôsobiaca na Slovensku, ktorá existovala medzi rokmi 1994 až 2017. 
História.
Strana vznikla odštiepením od SDĽ. Na ministerstve vnútra bola zaregistrovaná 26. apríla 1994. Definovala sa ako ľavicová strana „"so záujmom o robotníkov, roľníkov, inteligenciu, ako i záujmom o ostatné sociálne skupiny obyvateľstva"“.
V parlamentnom období 1994 – 1998 pôsobila v parlamente a spolu s HZDS a SNS tvorila vládnu koalíciu. Od roku 1998 sa už do Národnej rady nedostala a bola dlhé roky prakticky v nečinnosti. 28. novembra 2017 ju jej dlhoročný predseda Ján Ľupták nechal rozpustiť.
Volebné výsledky.
Výsledky volieb do Národnej rady SR, v ktorých sa zúčastnila strana ZRS. Volieb do Európskeho parlamentu sa strana doteraz ani raz nezúčastnila.
Volebné preferencie.
Volebné preferencie Združenia robotníkov Slovenska sú v posledných rokoch také nízke, že sa neobjavuje v prieskumoch verejnej mienky.

</doc>
<doc id="26539" title="Delaware (štát USA)" url="https://sk.wikipedia.org/wiki?curid=26539">
Delaware (štát USA)

Delaware je štát Spojených štátov amerických. Leží na východnom pobreží. Na severe susedí s Pensylvániou, na východe s New Jersey a Atlantikom a na juhu a západe s Marylandom. Hlavným mestom je Dover a najväčším Wilmington.
Patrí medzi zakladajúce štáty. Ústavu ratifikoval ako prvý 7. decembra 1787. 
Mestá.
V hlavnom meste Dover sa nachádza jedna z najväčších vojenských leteckých základní Dover Air Force Base. Je to štát oslobodený od daní. Medzi mestá, ktoré prispievajú ekonomike tohto štátu patria najmä tzv. "letoviská" ako napr.: Rehoboth Beach, Dewey Beach... Jednu hranicu tohto štátu tvorí oceán, teda pobrežné mestá sú významné hlavne z dovolenkového hľadiska. Chodí sem mnoho nie len "zaoceánskych" turistov, ale taktiež domácich turistov.

</doc>
<doc id="26541" title="Mačkovité" url="https://sk.wikipedia.org/wiki?curid=26541">
Mačkovité

Mačkovité () sú čeľaď cicavcov z radu mäsožravcov.
Charakteristika.
Druhy sú veľké až stredne veľké s krátkou širokou lebkou. Majú špecializovanú dentíciu. Prvé črenové zuby v oboch čeľustiach a horná stolička bývajú veľmi malé alebo neexistujú, takže celkový počet zubov je 32 – 26. Najlepšie vyvinuté sú očné zuby a trháky (horný posledný črenový a spodná stolička). Predné nohy sú viacsmerne pohyblivé a používajú sa na chytanie koristi a lozenie po stromoch. Všetky mačkovité, okrem geparda, majú veľmi ostré hákovité pazúry zaťahované do osobitných pošvičiek na konci prstov (aby sa zabránilo ich otupovaniu pri chôdzi).
Ich pohyb je ľahký, pružný, vedia dobre skákať. Väčšinou žijú na zemi, ale lezú aj po stromoch. Chytajú iba živú korisť, zvyčajne mohutným skokom. Jedine gepard, jeden z najrýchlejších bežcov medzi cicavcami, beží za korisťou.
Živia sa drobnými hlodavcami a vtákmi (menšie druhy) až veľkými párnokopytníkmi a nepárnokopytníkmi.
Rozmnožujú sa pravidelne, každoročne, tiger a niektoré spravidla menšie druhy sa rozmnožujú s prestávkami viacerých rokov. Počet mládať je veľmi rôzny, zvyčajne 2 – 6. Gravidita je krátka (pri tigrovi napríklad okolo 100 dní). Pri chove v zajatí nechajú chovatelia aj spáriť rozličné mačacie druhy (Iba veľké mačky s veľkými a malé s malými), takže sa z mláďata stane tzv. mačací hybrid.
Zo samca tigra a levice môže takto vzniknúť tigon.
Rozšírenie.
Mačkovité žijú v Európe, Ázii, Afrike a (celej) Amerike. Podčeľaď pantery žije v Ázii, Afrike, Amerike. 
Systematika.
Novšia systematika.
Súčasná systematika recentných mačkovitých je takáto (stav okolo roku 2017, ale v zásadných rysoch má takéto delenie už napr. Wilson a Reeder 2005) :&lt;br&gt;
mačkovité ("Felidae"):
Staršia systematika.
Nasledujú príklady starších systémov recentných mačkovitých. Uvádzame len latinské názvy podčeľadí (podčeľaď Lyncinae sa po slovensky volá rysy alebo rysorodé a podčeľaď Acononychinae gepardy alebo gepardorodé):
(1) mačkovité (Felidae) [delenie pôvodne podľa Pococka]:
(2) mačkovité (Felidae) [delenie pôvodne podľa Haltenortha]:
Poznámka: Rod Neofelis (čiže leopard obláčkový v širšom zmysle) sa radil buď pod Felinae alebo pod Pantherinae alebo tvoril samostatnú piatu podčeľaď Neofelinae.
(3) mačkovité (Felidae):
(4) U niektorých autorov všetky recentné rody mačkovitých patria do jednej podčeľade Felinae; ostatné podčeľade mačkovitých sú potom tvorené vyhynutými taxónmi. 
(5) Alternatívne existoval systém, v ktorom pre recentné taxóny podčeľade nie sú potrebné, pretože všetky recentné druhy mačkovitých sú zaradené do dvoch rodov - Acinonyx (gepard; t.j. len gepard) a Felis (mačka; t.j. všetky ostatné druhy). Alternatívne sa do takto široko poňatého rodu Felis zaraďovali len všetky druhy z podčeľade malé mačky (okrem geparda).

</doc>
