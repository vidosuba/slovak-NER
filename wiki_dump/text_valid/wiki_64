<doc id="666047" title="Alexander Adam" url="https://sk.wikipedia.org/wiki?curid=666047">
Alexander Adam

MUDr. Alexander Adam (* 26. január 1898, Košice† 11. máj 1979, Košice) bol česko-slovenský lekár ftizeológ.
Život.
So štúdiom medicíny začal na univerzite v Budapešti a dokončil ho na Nemeckej univerzite v Prahe v roku 1923, pričom medzitým sa zúčastnil prvej svetovej vojny. V roku 1918 bol členom Galileiho revolučného študentského krúžku a literárnej skupiny okolo básnika Endreho Adyho v Budapešti. V roku 1923 nastúpil do práce v Štátnej nemocnici v Košiciach a v roku 1924 už pracoval v Detskej nemocnici v Bytčici, neskôr ako sekundárny lekár. Absolvoval študijný pobyt v Berlíne zameraný na röntgenológiu.
Od roku 1936 pôsobil ako hlavný lekár okresnej nemocenskej poisťovne, no v roku 1938 bol suspendovaný a žil pod policajným dozorom v Lučenci. V roku 1944 ho deportovali do trestného tábora. Ušiel počas transportu do koncentračného tábora Mauthausen a do roku 1945 pracoval ako robotník v továrni na muníciu v Budapešti. Po druhej svetovej vojne pôsobil ako obvodný lekár a lekár nemocenskej poisťovne v Lučenci.
Už od začiatku svojej lekárskej praxe sa špecializoval na ftizeológiu. Popri tradičnej hygienicko-dietetickej terapie „využíval novú metódu – pneumotorax, s ktorým dosahoval dobré výsledky“. Viedol preventívnu protituberkulóznu poradňu a v roku 1963 založil protifajčiarsku poradňu v Lučenci a neskôr aj v Košiciach.

</doc>
<doc id="666048" title="Eduard Bárta" url="https://sk.wikipedia.org/wiki?curid=666048">
Eduard Bárta

MUDr. Eduard Bárta (* 10. február 1910, Košice† 23. marec 1973, Spišská Sobota) bol rakúsko-uhorský a potom česko-slovenský lekár židovského pôvodu.
Život.
Po absolvovaní štúdia na Lekárskej fakulte Univerzity Komenského v Bratislave (1936) pôsobil ako sekundárny lekár v Košiciach a neskôr v Slovenskom Novom Meste. V rokoch 19441945 bol z rasových dôvodov väznený v koncentračnom tábore v Osvienčime a v tábore Dornahu, pričom aj vo väzení pôsobil ako lekár.
Po druhej svetovej vojne pracoval v západočeskom pohraničí ako praktický lekár a v roku 1951 sa prisťahoval do Popradu. Pracoval ako obvodný lekár v Matejovciach (obec pričlenená k Popradu v roku 1974) s pridruženými obvodmi a súčasne ako závodný lekár podniku Tatrasmalt a posudkový lekár.

</doc>
<doc id="666069" title="Pracujúca chudoba" url="https://sk.wikipedia.org/wiki?curid=666069">
Pracujúca chudoba

Pracujúca chudoba je občianske združenie založené 13. júla 2016 v Bratislave, ktoré nadviazalo na činnosť rovnomennej stránky na sociálnej sieti Facebook vytvorenej 31. júla 2014. Združenie spoluzaložil a ako štatutárny orgán (predseda) ho vedie odborový funkcionár, bloger a komentátor Ing. Milan Kuruc (oficiálne od 11. augusta 2016). Zaoberá sa problematikou výšky miezd a pracovného práva a jeho vymožiteľnosti na Slovensku. Deklarovaným cieľom združenia je „pohnúť nízkymi mzdami [smerom nahor] a skvalitňovať pracovné prostredie na Slovensku“.

</doc>
<doc id="666075" title="Martin Farkaš" url="https://sk.wikipedia.org/wiki?curid=666075">
Martin Farkaš

Mjr. Martin Farkaš (* 1979, Poprad) je slovenský vojak (finančný dôstojník), príslušník Ozbrojených síl Slovenskej republiky (SR). Ako jediný zo 43 osôb na palube lietadla Antonov An-24 Vzdušných síl SR prežil leteckú nehodu pri obci Hejce v Maďarsku 19. januára 2006, doposiaľ najväčšiu leteckú nehodu v dejinách samostatnej SR.
Život.
Absolvoval štúdium na obchodnej akadémii a Vojenskej akadémii v Liptovskom Mikuláši. „[P]ôvodne [ho] prijali na tri vysoké školy. Najmä pre finančnú únosnosť si vybral vojenskú. Zavážilo aj to, že dôstojníkom bol i strýko.“ Následne slúžil mesiac na vojenskom útvare (VÚ) v Trenčíne a od októbra 2003 na VÚ 2207 Levice. Od 14. apríla 2005 bol príslušníkom mierovej misie Sily pre Kosovo (KFOR) v Kosove, kde slúžil vo funkcii náčelníka skupiny finančnej služby.
Letecká nehoda An-24.
Pri návrate z Kosova, približne 3 km od maďarsko-slovenskej štátnej hranice a 20 km od cieľového letiska Košice lietadlo Antonov An-24, v ktorom sa okrem (vtedy nadporučíka) Farkaša prepravovalo 41 ďalších slovenských vojenských príslušníkov KFOR-u a jeden civilný zamestnanec Ministerstva obrany SR, narazilo do terénu. Ako jediný túto haváriu prežil. Bezprostredne po prebratí sa na mieste nehody sa snažil zavolať na linku 158, no neúspešne, pričom následne zavolal manželke, ktorú informoval o situácii. Potom „ho šokovaného našiel miestny poľovník, ako sedí na kuse plechu“.
Po ošetrení ho maďarská záchranná zdravotná služba sanitkou dopravila do Košíc, kde bol o 22:15 SEČ prijatý na anestéziologicko-resuscitačnom oddelení a bol s ťažkými zraneniami hospitalizovaný na Klinike úrazovej chirurgie Fakultnej nemocnice Louisa Pasteura. „[O]krem opuchu mozgu tržno-zhmoždené rany v tvárovej a lebečnej časti a na pravej ruke“. 25. januára predstúpil pred novinárov na tlačovej besede v priestoroch nemocnice. Na doporučenie vypočúvajúceho sa k okolnostiam nehody ani k situácii na mieste nehody nevyjadroval kvôli zabráneniu možnému sťaženiu objektívnosti vyšetrovania.
Vojenská kariéra po havárii.
Po návrate a zotavení slúžil opäť v Leviciach a neskôr v Bratislave, pričom sa zúčastnil tiež mierovej misie Medzinárodné bezpečnostné a pomocné sily (ISAF) v Afganistane.

</doc>
<doc id="666081" title="Žilinský kraj (1948 – 1960)" url="https://sk.wikipedia.org/wiki?curid=666081">
Žilinský kraj (1948 – 1960)

Žilinský kraj bol správny celok v Česko-Slovensku, ktorý existoval v rokoch 1948 – 1960. Jeho centrom bola Žilina. Kraj mal rozlohu 8 274 km².
Vznikol na severozápadnom Slovensku 24. decembra 1948 na základe administratívnej reformy, pri ktorej bolo k 31. decembru 1948 zrušené krajinské zriadenie. "Krajský národný výbor" bol zriadený 1. januára 1949 a v roku 1955 mal 16 okresov. Kraj bol zrušený k 30. júnu 1960 počas ďalšej administratívnej reformy, pri ktorej vznikli nové kraje. Územie Žilinského kraja bolo vtedy zahrnuté do Stredoslovenského kraja.
Okresy.
Pri vzniku mal Žilinský kraj tieto okresy:

</doc>
<doc id="666082" title="Banskobystrický kraj (1948 – 1960)" url="https://sk.wikipedia.org/wiki?curid=666082">
Banskobystrický kraj (1948 – 1960)

Banskobystrický kraj bol správny celok v Česko-Slovensku, ktorý existoval v rokoch 1948 – 1960. Jeho centrom bola Banská Bystrica. Kraj mal rozlohu 9 281 km².
Vznikol na strednom Slovensku 24. decembra 1948 na základe administratívnej reformy, pri ktorej bolo k 31. decembru 1948 zrušené krajinské zriadenie. "Krajský národný výbor" bol zriadený 1. januára 1949 a v roku 1955 mal 15 okresov. Kraj bol zrušený k 30. júnu 1960 počas ďalšej administratívnej reformy, pri ktorej vznikli nové kraje. Územie Banskobystrického kraja bolo vtedy zahrnuté do Stredoslovenského kraja.
Okresy.
Pri vzniku mal Banskobystrický kraj tieto okresy:

</doc>
<doc id="666084" title="Prešovský kraj (1948 – 1960)" url="https://sk.wikipedia.org/wiki?curid=666084">
Prešovský kraj (1948 – 1960)

Prešovský kraj bol správny celok v Česko-Slovensku, ktorý existoval v rokoch 1948 – 1960. Jeho centrom bol Prešov a kraj mal rozlohu 8 428 km².
Vznikol na severovýchodnom Slovensku 24. decembra 1948 na základe administratívnej reformy, pri ktorej bolo k 31. decembru 1948 zrušené krajinské zriadenie. "Krajský národný výbor" bol zriadený 1. januára 1949 a v roku 1955 mal 15 okresov. Kraj bol zrušený k 30. júnu 1960 počas ďalšej administratívnej reformy, pri ktorej vznikli nové kraje. Územie Prešovského kraja bolo vtedy zahrnuté do Východoslovenského kraja.
Okresy.
Pri vzniku mal Prešovský kraj tieto okresy:

</doc>
<doc id="666099" title="Nitriansky kraj (1948 – 1960)" url="https://sk.wikipedia.org/wiki?curid=666099">
Nitriansky kraj (1948 – 1960)

Nitriansky kraj bol správny celok v Česko-Slovensku, ktorý existoval v rokoch 1948 – 1960. Jeho centrom bola Nitra. Kraj mal rozlohu 7 940 km².
Vznikol na južnom Slovensku 24. decembra 1948 na základe administratívnej reformy, pri ktorej bolo k 31. decembru 1948 zrušené krajinské zriadenie. "Krajský národný výbor" bol zriadený 1. januára 1949 a v roku 1955 mal 16 okresov. Kraj bol zrušený k 30. júnu 1960 počas ďalšej administratívnej reformy, pri ktorej vznikli nové kraje. Územie Nitrianskeho kraja bolo vtedy zahrnuté do Západoslovenského kraja, s výnimkou okresu Prievidza, ktorý sa stal súčasťou Stredoslovenského kraja.
Okresy.
Pri vzniku mal Nitriansky kraj tieto okresy:

</doc>
<doc id="666101" title="Bratislavský kraj (1948 – 1960)" url="https://sk.wikipedia.org/wiki?curid=666101">
Bratislavský kraj (1948 – 1960)

Bratislavský kraj bol správny celok v Česko-Slovensku, ktorý existoval v rokoch 1948 – 1960. Jeho centrom bola Bratislava. Kraj mal rozlohu 7 551 km².
Vznikol na juhozápadnom Slovensku 24. decembra 1948 na základe administratívnej reformy, pri ktorej bolo k 31. decembru 1948 zrušené krajinské zriadenie. "Krajský národný výbor" bol zriadený 1. januára 1949 a v roku 1955 mal 20 okresov. Kraj bol zrušený k 30. júnu 1960 počas ďalšej administratívnej reformy, pri ktorej vznikli nové kraje. Územie Bratislavského kraja bolo vtedy zahrnuté do Západoslovenského kraja.
Okresy.
Pri vzniku mal Bratislavský kraj tieto okresy:

</doc>
<doc id="666108" title="Žižkova ulica (Bratislava)" url="https://sk.wikipedia.org/wiki?curid=666108">
Žižkova ulica (Bratislava)

Žižkova ulica (od roku 1939 do roku 1945 Ulica Hermanna Göringa, predtým Podhradská ulica/cesta) je ulica v Bratislave v Starom Meste v Podhradí.
Pôvodne to bola hlavná výpadová cesta z mesta cez Podhradie smerom na Devín.
Ulica sa pôvodne skladala z dvoch častí, po dnešný tunel sa volala od roku 1894 ako Ulica Márie Terézie, od tunela smerom na západ ako Karloveská cesta.
Pred výstavbou Nábrežia arm. gen. Ludvíka Svobodu to bola hlavná cesta z Mlynskej doliny na západ. Bola výrazne upravená v súvislosti s výstavbou PKO a úpravou dunajského nábrežia okolo roku 1956, čím vznikla nová Karloveská cesta, dnes časť Nábrežia Ludvíka Svobodu a severne od nej stará Žižkova ulica.
Bolo tu veľa barokových domov, napr. Brauneckerova kúria z roku 1790, tri kúrie, židovský cintorín z roku 1753.

</doc>
<doc id="666121" title="Zámocká ulica (Bratislava)" url="https://sk.wikipedia.org/wiki?curid=666121">
Zámocká ulica (Bratislava)

Zámocká ulica je ulica v Bratislave v Starom Meste.
Najstaršie pomenovanie je iba označením miesta, za mestom nad hradnou priekopou. Ulica patrila mestu, ktoré tu aj vyberalo dane.
V roku 1439 sa spomína železná brána oddeľujúca mesto od hradu a na noc sa zatvárala. Prvé domy sa spomínajú v roku 1607. Na pláne mesta od Fritscha z roku 1753 sú zakreslené Pálffyho záhrady ohraničené ulicami Zámocká, Palisády, Zochova a Podjavorinskej, na pláne z roku 1765 je synagóga, malá mestská verejná studňa a pamätný stĺp. Obojstranná zástavba a vinohrady.
V Pálffyho dvore sa narodil významný bratislavský sochár Ján Fadrusz. 

</doc>
<doc id="666131" title="Miroslav Hlivák" url="https://sk.wikipedia.org/wiki?curid=666131">
Miroslav Hlivák

JUDr. Miroslav Hlivák, PhD., LLM (* 1978, Rožňava) je slovenský právnik a štátny úradník, ktorý od 14. septembra 2017 pôsobí vo funkcii predsedu Úradu pre verejné obstarávanie.
Život.
Po vyštudovaní Gymnázia Pavla Jozefa Šafárika v Rožňave (19921996) nastúpil na magisterské štúdium práva na Právnickú fakultu Univerzity Komenského v Bratislave (PrF UK; 19962001), kde neskôr v roku 2003 absolvoval rigoróznu skúšku v odbore občianske právo procesné a získal titul doktora práv. 
Právnické vzdelanie si neskôr rozšíril absolvovaním postgraduálneho študijného programu v odbore Slovak Business Law in the European Union („slovenské obchodné právo v Európskej únii“) Nottingham Trent University na BIBS – vysokej škole v Brne v roku 2012. V roku 2013 zavŕšil doktorandské štúdium v študijnom programe občianske právo na Ústave súkromného práva Fakulty práva Paneurópskej vysokej školy v Bratislave, v rámci ktorého obhájil dizertačnú prácu "Osobitosti občianskoprávnych vzťahov a občianskoprávneho rozhodovania sporov v oblasti profesionálneho futbalu" spracovanú pod vedením školiteľa Jána Ciráka.
Právnická kariéra.
Po spromovaní začal pôsobiť ako advokátsky koncipient v advokátskej kancelárii JUDr. Jozefa Vaculíka (20012004), kde sa okrem iného podieľal na majetkovoprávnom vysporiadaní nehnuteľností pri výstavbe Mostu Apollo.
Od 1. januára 2005 pracoval – už ako advokát – v advokátskej kancelárii SOUKENÍK - ŠTRPKA, s. r. o., kde zároveň v období od 1. apríla 2009 do 14. septembra 2017 pôsobil ako prokurista a od roku 2013 tiež zastával pozíciu partnera. Medzi jeho najvýznamnejšie prípady patrilo zastupovanie VODOHOSPODÁRSKEJ VÝSTAVBY, ŠTÁTNEHO PODNIKU v súdnom spore o neplatnosť zmluvy o prevádzke vodnej elektrárne Gabčíkovo z marca 2006, v ktorom jeho klient uspel a domohol sa neplatnosti zmluvy.
Predseda Úradu pre verejné obstarávanie.
Keď sa na jar 2017 blížilo ku koncu päťročné funkčné obdobie predsedníčky Úradu pre verejné obstarávanie (ÚVO) Zity Táborskej, nominantky vlády Ivety Radičovej vymenovanej Národnou radou Slovenskej republiky (NR SR) 28. júna 2017, vláda SR v zmysle § 141 ods. 1 vety druhej zákona č. 343/2015 Z. z. o verejnom obstarávaní a o zmene a doplnení niektorých zákonov v znení neskorších predpisov 29. marca zverejnila výzvu na prihlásenie kandidátov na predsedu ÚVO.
Keďže z prvého verejného vypočutia vláda nevybrala žiadneho z troch prihlásených kandidátov, 31. mája vyhlásila opätovnú výzvu. V júli 2017 dekan PrF UK Eduard Burda na kandidatúru navrhol M. Hliváka, ktorého napokon vláda vybrala spomedzi deviatich uchádzačov o funkciu. Hlivák počas výberového konania čelil kritike opozičných politikov (napr. Veroniky Remišovej) za to, že skrze advokátsku kanceláriu SOUKENÍK - ŠTRPKA, s. r. o. má prepojenie na vládnu stranu MOST – HÍD. Opozícia poukazovala na to, že táto spoločnosť mala uzavreté zmluvy o poskytovaní právnych služieb s Ministerstvom životného prostredia SR (MŽP SR), na ktorého čele stál László Sólymos, s Národnou diaľničnou spoločnosťou, a.s., ktorej stopercentným vlastníkom je Ministerstvo dopravy a výstavby SR, vtedy vedené Árpádom Érsekom, a s Environmentálnym fondom, ktorý patrí do gescie MŽP SR. Hlivák „odmietol, že by mal blízko k vládnej strane Most-Híd, alebo že by sa v súvislosti s kandidatúrou na post šéfa ÚVO stretol s nejakým politikom“.
Poslanci Národnej rady SR (NR SR) M. Hliváka zvolili do funkcie predsedu ÚVO v tajnom hlasovaní 13. septembra 2017. Získal 78 zo 104 platných hlasov, proti bolo 21 poslancov a piati sa zdržali. Nasledujúci deň mu predseda NR SR Andrej Danko odovzdal dekrét o zvolení do funkcie, čím sa oficiálne ujal funkcie.

</doc>
<doc id="666143" title="Evermore (album)" url="https://sk.wikipedia.org/wiki?curid=666143">
Evermore (album)

Evermore (štylizované malými písmenami) je deviaty štúdiový album americkej speváčky-skladateľky Taylor Swift. Vyšiel 11. decembra 2020 prostredníctvom vydavateľstva Republic Records, necelých päť mesiacov po speváčkinom ôsmom štúdiovom albume "Folklore". "Evermore" bol spontánnym projektom rozšírenej spolupráce s koproducentom albumu "Folklore", Aaronom Dessnerom, s ktorým si vytvorili medzi sebou kreatívnu chémiu.
Swiftová ho vníma ako „sesterskú nahrávku“ albumu "Folklore." Je tematickým pokračovaním, pričom oba sú to albumy ohlásené len niekoľko hodín pred uvedením na trh. Je to alternatívna rocková, folk-popová a chamber rocková nahrávka, ktorá sa vyznačuje zimnými aranžmánmi vybrnkávaných tónov gitary, jemného klavíra a občasných sláčikov. Text sa točí okolo fiktívnych aj nefiktívnych konceptov lásky, manželstva, nevery a smútku, ktoré sú vypracované vo forme rozprávania z pohľadu tretej osoby a impresionistického rozprávania. Obsahuje vokály amerických kapiel Bon Iver, Haim a The National. "Evermore" si získal pozitívne uznanie hudobných kritikov, z ktorých mnohí ocenili jeho charakterovú dynamiku, experimentálnu produkciu a označili ho za doplnok albumu "Folklore". "Evermore" bol zaradený do zoznamov najlepších albumov roka 2020.
Zoznam skladieb.
Evermore – štandardná edícia
Evermore – deluxe edícia (bonusové skladby)
Evermore – japonská deluxe edícia (bonusové skladby)

</doc>
<doc id="666154" title="Jack Ma" url="https://sk.wikipedia.org/wiki?curid=666154">
Jack Ma

Jack Ma (, ; * 10. september 1964, Chang-čou), je čínsky podnikateľ, investor a filantrop. Je spoluzakladateľ a bývalý výkonný predseda spoločnosti Alibaba Group. Ma je silným zástancom otvorenej a trhom riadenej ekonomiky. Jeho majetok činil v apríli 2021 51,5 miliárd dolárov, čo ho robí tretím najbohatším človekom v Číne (po Čung Šan-šan a Ma Chua-tcheng), a jedného z najbohatších na svete – umiestnený 26. podľa Bloomberg Billionaires Index. V roku 2019 ho časopis "Forbes" vymenoval vo svojom zozname „Ázijskí hrdinovia filantropie 2019“ pre jeho pomoc v znevýhodnených spoločenstvách v Číne, Afrike, Austrálii a na Strednom Východe.
Život a vzdelanie.
Jack Ma sa narodil v Chang-čou, Zhejiang, Čína. Jack sa začal učiť anglický jazyk v mladom veku tým, že konverzoval s anglicky hovoriacimi ľudmi v medzinárodnom hoteli v Chang-čou. Neskôr v mladosti mal ťažkosti sa dostať na vysokú školu. Dvakrát neurobil prijímacie skúšky na Hangzhou Teachers College, kvôli jeho slabému prospechu z matematiky. Až tri roky ho to stálo prejsť týmito skúškami, keďže sa konali každoročne. Ma navštevoval Hangzhou Teacher's Institute (v súčastnosti známa ako Hangzhou Normal University). Jack ukončil štúdium v roku 1988 ako bakalár slobodných umení v angličtine. Počas štúdia bol vedúcim študenskej rady. Po ukončení štúdia sa stal lektorom anglického a medzinárodného obchodu na univerzite Hangzhou Dianzi University. Tvrdí, že sa desaťkrát uchádzal o štúdium na Harvard Business School a zakaždým bol odmietnutý.

</doc>
<doc id="666160" title="Považská župa" url="https://sk.wikipedia.org/wiki?curid=666160">
Považská župa

Považská župa alebo župa XVII bola jednotka územnej správy a samosprávy, zavedená v prvorepublikovom Česko-Slovensku v rámci nového župného zriadenia. Existovala v rokoch 1923 – 1928, mala rozlohu 6 801 km² a jej správnym centrom bol Turčiansky Svätý Martin. 
Vznik a zánik župy.
Po zániku Uhorska v roku 1918 bol pôvodný uhorský systém žúp prevedený v takmer nezmenenom územnom rozsahu do správneho systému Česko-Slovenskej republiky. Toto provizórne postuhorské usporiadanie trvalo len do roku 1922. V roku 1920 bol prijatý zákon č. 126/1920 Sb. "o zriadení župných a okresných úradov v republike Československej", ktorým malo byť celé územie Česko-Slovenska (okrem Prahy a Podkarpatskej Rusi) rozdelené na 21 žúp. Jednou z nich bola aj Považská župa, ako jedna zo šiestich žúp, zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku hovorilo "veľžupy". Považská župa mala poradové číslo XVII. Zákon stanovil vznik župného úradu v čele so županom, ktorý bol vládou menovaným štátnym úradníkom, a župného zastupiteľstva čoby samosprávneho orgánu. Pri župnom zastupiteľstve mal byť zriadený župný výbor, župná finančná komisia a ďalšie komisie. Považská župa mala byť súčasťou nadregionálneho župného zväzu v rámci celého Slovenska.
Župné zriadenie čelilo od počiatku silnej kritike a bolo do praxe uvedené až v roku 1923, no iba na Slovensku. Dňa 30. septembra 1923 sa tu konali voľby do župných zastupiteľstiev. Županom Považskej župy bol vymenovaný Jozef Országh.
Dňa 14. júla 1927 bol prijatý zákon č. 125/1927 "o organizácii politickej správy", rušiaci župy a zavádzajúci krajinské zriadenie, účinné od 1. júla 1928. Považská župa sa stala súčasťou krajiny Slovenskej. Na rozdiel od českých zemí, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia republiky Česko-Slovenskej, boli župy na Slovensku ako správne jednotky úplne eliminované. 
Územné vymedzenie župy.
Považská župa sa rozkladala na území severozápadného Slovenska a patrili do nej Horné Považie, Kysuce, Orava a Turiec.
Okresy.
Pri vzniku mala Považská župa týchto 13 okresov:

</doc>
<doc id="666180" title="Liškova Punkva" url="https://sk.wikipedia.org/wiki?curid=666180">
Liškova Punkva

Liškova Punkva je otužilecké podujatie, ktorým sa tradične od roku 1981 otvára zimnoplavecká sezóna v Česku, a to v prvú októbrovú nedeľu. Miestom konania podujatia ja výtok ponornej riečky Punkva z Punkevnej jaskyne , a to v národnej prírodnej rezervácii Vyvieračky Punkvy () v chránenej krajinnej oblasti Moravský kras v okrese Blansko.
História.
Tradícia otvorenia otužileckej sezóny plávaním z jaskyne vznikla na podnet Oldřicha Lišku (1910-1981), nestora otužileckých a diaľkových plavieb vo vtedajšom Československu. O. Liška plával prvýkrát z Punkevnej jaskyne v júni 1949 a prvé kolektívne vyplávanie sa uskutočnilo 2. októbra 1949. V roku 2020 sa podujatie konalo už po 40.-krát. Organizačne toto podujatie pripravujú počas celej jeho éry brnenskí zimní plavci a možno ku nemu nájsť aj fotodokumentáciu - napríklad z ročníka 2019
Priebeh podujatia.
Účastníkmi podujatia môžu byť len prihlásení zimní plavci/otužilci obvykle v maximálnom počte 150 osôb. Teploty Punkvy bývajú medzi 6-10°C. Plávajú sa dve trate od dvoch nástupíšť do lodí: jedno nástupište je vo vzdialenosti asi 100m od výtoku a druhé nástupište je vo vzdialenosti asi 300m. Formálne je podujatie prvým kolo Českého pohára v zimnom plávaní (datuje sa od roku 1975) príslušnej sezóny s tým, že do roku 2019 boli body pripísané za túto súťaž fixné pre jednu resp. druhú zaplávanú trať. 

</doc>
<doc id="666185" title="Oldřich Liška (plavec)" url="https://sk.wikipedia.org/wiki?curid=666185">
Oldřich Liška (plavec)

Oldřich Liška (* 7. august 1910, Praha – 5. marec 1981, Praha) bol nestorom športového otužovania (dnes je to zimné plávanie) a diaľkového plávania v Československu, v tejto oblasti bol aktívny v rokoch 1928-1981. 
Život.
O. Liška bol profesijne robotnícky majster. V oblasti otužovania začal byť aktívny v roku 1928 otužovaním v prírode, prvé verejné vystúpenie absolvoval na Vianoce roku 1930 plávaním vo Vltave v centre Prahy spolu s ďalšími 62 plavcami na čele s priekopníkom otužileckých aktivít v Československu Alfredom Nikodémom (1864-1946), po smrti ktorého prevzal vedenie otužileckých aktivít v Prahe a dlhé desaťročia bol inštruktorom - trénerom plávania pre deti aj dospelých na Hostivařskej priehrade. 
Zakladateľské aktivity.
V roku 1947 založil Oldřich Liška v Prahe Telovýchovný otužilecký lklub (TOK). Na jeho podnet vzniklo v roku 1949 otužilecké podujatie - plavba do výtoku ponornej riečky Punkvy z Punkevnej jaskyne v Moravskom krase, ktoré už od roku 1981 otváralo československú (neskôr len českú) otužileckú sezónu a dnes nesie názov Liškova Punkva. A v roku 1949 zorganizoval tiež plavecký maratón Štěchovice-Praha (25 km), čoho pokračovaním bolo neskôr v roku 1967 založenie diaľkoplaveckého maratónu na vodnej nádrži Lipno, ktorý organizoval až do svojej smrti a s prestávkou rokov 1992-2000 sa táto tradícia dodržiava doteraz. 
Výnimočnosti.
O. Liška sa počas 2. svetovej vojny stal pri skupinovom tréningu pri Trójskom moste svedkom neďalekého výbuchu bomby v rieke (mala zasiahnuť elektráreň) a raritou v jeho otužileckom živote bolo ilegálne januárové plávanie vo Vltave v Prahe 1945 (počas okupácie to bolo zakázané), za čo Liška dostal od robotníkov Zbrojovky kovovú plaketu. A unikátom je aj pamätná doska inštalovaná na bytovke v Prahe 13, kde býval.

</doc>
<doc id="666188" title="Solange Sanfourche" url="https://sk.wikipedia.org/wiki?curid=666188">
Solange Sanfourche

Solange Sanfourche (* 18. júl 1922 v Carsac-Aillac – † 12. jún 2013, Sarlat-la-Canéda) bola počas druhej svetovej vojny bojovníčkou francúzskeho odporu. Solange sa v roku 1945 v Périgueux vydala za Édouarda Valéryho, vedúceho oddelenia hnutia odporu v druhej svetovej vojne. Solange bola spisovateľka a styčná dôstojníčka. Počas okupácie rodina Sanfourcheových držala a skrývala v Périgueux desiatky tajných bojovníkov, ktorí nechceli, aby boli zajatí gestapom alebo francúzskymi milíciami .
Nadviazal vzťahy s odbojármi departementu franc-tireur, partizánmi a francúzskym vnútorným hnutím Résistance, ktoré na konci roku 1941 vytvorilo vedenie francúzskej komunistickej strany a potom francúzskych vnútorných síl.

</doc>
<doc id="666194" title="Vybíjaná" url="https://sk.wikipedia.org/wiki?curid=666194">
Vybíjaná

Vybíjaná je loptová hra, v ktorej hráči vyraďujú súperov z hry vybíjaním. Cieľom tejto hry je zostať v hre čo najdlhšie a zároveň vybiť čo najviac hráčov zo súperovho tímu.
Pravidlá.
Každé družstvo obsadí obe polovice hracej plochy. Potom si zvolia kapitána, ktorý sa postaví za súperov tím. Na začiatku hry sa medzi hráčov hodí lopta, najlepšie mäkká, aby sa počas vybíjania predišlo vážnejším zraneniam. Na to, aby hráči mohli vybiť súperov, alebo hodiť loptu kapitánovi, musí byť lopta tzv. "nabitá". To sa dá docieliť tým, že si hráči budú hádzať loptu medzi sebou. Potom môžu vybíjať súperov. Ak sa im to podarí, súper odchádza do tímu, ktorý ho vybil. S loptou hráč nemôže urobiť viac ako tri kroky.

</doc>
<doc id="666198" title="Šífr (vodná plocha)" url="https://sk.wikipedia.org/wiki?curid=666198">
Šífr (vodná plocha)

Šífr (tiež označovaný ako Šífry) je zatopený lom, ktorý sa nachádza v katastri moravskej obce Svobodné Heřmanice v Moravsko-sliezskom kraji v okrese Bruntál. 
Dejiny.
Lom vznikol ťažbou bridlice, ktorá sa pozdĺžne dobre štiepi, používala sa napríklad ako izolant v elektrotechnike, na výrobu brúsok a v minulosti hlavne aj ako krytina na strechy domov alebo na tvorbu obeliskov a epitafných doskek na hroby. Povrchová ťažba v lome sa datuje už od roku 1775 a ukončená bola v 50. rokoch 20. storočia.
Šífr ako športovisko.
Po ukončení ťažby bridlice sa lom zatopil a vzniklo prekrásne obdĺžnikové jazero asi 10 m pod úrovňou terénu, má strmé brehy, dĺžku 470 m, maximálnu šírku 70 m a s maximálnou hĺbkou 36 metrov. Dnes je to atraktívne miesto vhodné na plávanie a potápanie s dobrými parkovacími možnosťami. Hladina vody je pešo dostupná zo severnej kratšej strany, v minulosti sa na ňom konali aj súťaže Českého pohára v diaľkovom plávaní označované ako Heřmanické Šífry – aj s účasťou plavcov zo Slovenska. Asi najväčšou plaveckou udalosťou boli preteky pred nomináciou českých diaľkových plavcov na OH v Pekingu 2008. Potápačské aktivity sú atraktívne, ale aj nebezpečné a smrteľných prípadov je na tomto jazere v rámci Česka najviac. Na brehu sú aj symbolické pomníčky venované niektorým potápačom, ktorí v lome zahynuli.
Externé odkazy.
Sdružení potápěčů lomu Šifr

</doc>
<doc id="666204" title="Marcel Grega" url="https://sk.wikipedia.org/wiki?curid=666204">
Marcel Grega

Mgr. Marcel Grega (* 8. február 1979, Bardejov) je slovenský ekonóm a manažér, od februára 2014 generálny riaditeľ televíznej skupiny JOJ Group (TV JOJ, JOJ Plus atď.).
Život.
Stredoškolské štúdium absolvoval na Nonnewaug High School v americkom meste Woodbury, štát Connecticut v roku 1998. Štúdium na Fakulte managementu Univerzity Komenského v Bratislave absolvoval v roku 2003, popritom v rokoch 2001-2 študoval aj na Fakulte ekonómie a business manažmentu na belgickej Ghent University. V rokoch 2003-6 absolvoval štúdium Accounting and Finance na Oxford Brookes University. Od roku 2017 je výkonný riaditeľ Asociácie nezávislých rozhlasových a televíznych staníc.
Významné funkcie:

</doc>
<doc id="666205" title="Michal Liday" url="https://sk.wikipedia.org/wiki?curid=666205">
Michal Liday

Mgr. Michal Liday je slovenský matematik a manažér, od roku 2015 predseda predstavenstva a generálny riaditeľ Tatra banky. V roku 1992 absolvoval štúdium matematiky na Univerzite Komenského v Bratislave a v nasledujúcom roku pokračoval v štúdiu na City University of London a Minnesota State University. V roku 1997 absolvoval odborné štúdium na Johannes Kepler Universität Linz a v roku 2010 na Harvard Business School. Od jej vzniku v roku 2004 je predseda Správnej rady Nadácie Tatra banky.
Prehľad činnosti.
Významné funkcie:

</doc>
<doc id="666206" title="Dream pop" url="https://sk.wikipedia.org/wiki?curid=666206">
Dream pop

Dream pop (tiež uvádzaný ako dreampop) je hudobný subžáner alternatívneho rocku a neo-psychedélie, ktorý sa vyznačuje dychovými vokálmi, gitarovými efektami, hutnou produkciou so zdôraznením na zvukovú textúru a atmosféru rovnako ako melódiu. Často sa prekrýva s príbuzným žánrom shoegaze, s ktorým sa občas zamieňali.
Žáner sa dostal do popredia v 80. rokoch 20. storočia vďaka skupinám Cocteau Twins či A.R. Kane. Po vzniku shoegaze sa ambient pop vyvinul ako variant dream popu, no obsahuje elektronické textúry.
Charakteristika.
Predpokladá sa, že dream pop (vo voľnom preklade „"zasnívaný pop"“) súvisí s „ponorením sa“ do hudby, ktoré poslucháč v momente prežíva. "The AllMusic Guide to Electronica" (2003) definoval dream pop ako „atmosférický subžáner alternatívneho rocku, ktorý sa spolieha rovnako na melódiu, ako aj na zvukové textúry“. Spoločnou charakteristikou sú dychové vokály, použitie gitarových efektov a husto produkovaný zvuk. Hudba sa skôr zameriava na textúru a náladu, ako na rýchle a silné rockové riffy. Texty piesní sú často introspektívnej alebo existenciálnej povahy. Podľa názoru Simona Reynoldsa dream pop „oslavuje nadšené a transcendentné zážitky, často s použitím drog a mystických obrazov“. Podľa Rachel Felderovej sa umelci dream popu často bránia zobrazovaniu sociálnej reality v prospech nejednoznačných alebo halucinogénnych zážitkov. 

</doc>
<doc id="666207" title="Dalhousie University" url="https://sk.wikipedia.org/wiki?curid=666207">
Dalhousie University

Dalhousie University je univerzita v Halifaxe, v kanadskej provincii Nové Škótsko. Založená bola v roku 1818 a v súčasnosti má viac ako 19 tisíc študentov.
História.
Univerzita je jedna z najstarších v Kanade. Založená bola v roku 1818. Založil ju George Ramsay, 9. earl z Dalhousie a viceguvernér Nového Škótska (neskôr generálny guvernér Kanady). Jeho cieľom bolo založiť vzdelávaciu inštitúciu pre všetkých, nezávisle od náboženstva. Inšpiroval sa Edinburgh University a chcel vytvoriť protiváhu anglikánskemu University of King’s College, v novoškótskom Windsore. Dalhousie do inštitúcie investoval 7 000 vtedajších libier, ktoré Royal Navy vybralo na clách počas blokády prístavu Castine v štáte Maine. Krátko potom ako inštitúciu založil bol Dalhousie menovaný za generálneho guvernéra a budúca univerzita sa hýbala len pomaly. Prvá výuka bola zorganizovaná v roku 1838. Vtedy bol za prvého rektora menovaný Thomas McCulloch a od roku 1841 mala status univerzity. V roku 1848 bola však zreorganizovaná na strednú školu. V roku 1863 bola opäť otvorená ako univerzita a v roku 1866 udelila svoje prvé tituly. Od roku 1881 na nej môžu študovať aj ženy. V roku 1997 bola Dalhousie spojená s Technical University of Nova Scotia.
Profil.
Univerzita je najväčšia v atlantickej Kanade. Má štyri kampusy. Hlavný kampus je v historickom okrsku Halifaxu, South End. Ďalšie dva sú v centre mesta a agrotechnický v Truro. Trinásť fakúlt ponúka viac než 200 študijných programov. Na Dalhousie University študuje viacej ako 19 tisíc študentov, z toho je 60% mimo provincie. V roku 2017 mala 999 profesorov. V jeseni 2020 spolu 148 569 absolventov.
Mottom univerzity je „Ora et Labora“, Modlidba a práca. Farbami sú čierna a zlatá.
Od roku 2020 je 12. rektorom a vicekancelárom Dr. Deep Saini.

</doc>
<doc id="666209" title="Bubblegum pop" url="https://sk.wikipedia.org/wiki?curid=666209">
Bubblegum pop

Bubblegum (tiež nazývaný ako bubblegum pop) je hudobný žáner popovej hudby s melodickým charakterom a živým rytmom, uvádzaný na trh, aby oslovil deti a dospievajúcich. Tento výraz tiež označuje popový subžáner pochádzajúci zo Spojených štátov, ktorý sa vyvinul koncom 60. rokov z garage rocku, novelty songs a zvuku Brill Building a ktorý bol tiež definovaný tým, že jeho cieľová skupina sú tínedžeri. Úspech piesne „Sugar, Sugar“ od skupiny The Archies z roku 1969 bol reprezentatívnym príkladom, ktorý viedol ku cartoon rocku.
Producenti Jerry Kasenetz a Jeffry Katz si pripísali zásluhu na vytvorení pojmu „bubblegum“, keď povedali, že počas diskusie o svojom cieľovom publiku, rozhodli, že to budú „tínedžeri a malé deti“. V tom čase zvykli žuvať žuvačky a smiali sa na tom: „Á, toto je ako žuvačková hudba“. Tento výraz potom spopularizoval ich šéf, výkonný riaditeľ vydavateľstva Buddah Records, Neil Bogart.
Väčšina umelcov tohto žánra boli one-hit wonders, teda umelci s jednou známou skladbou. K výnimkám patrili napríklad Partridge Family a Tommy Roe. V 70. rokoch bol pôvodný bubblegum zvuk vplyvom pre punk rock, new wave a melodický metal.

</doc>
<doc id="666212" title="Tomáš Salomon" url="https://sk.wikipedia.org/wiki?curid=666212">
Tomáš Salomon

Ing. Tomáš Salomon (* 1. marec 1966) je český ekonóm a manažér, od 1. januára 2016 predseda predstavenstva a generálny riaditeľ Českej sporiteľne. V roku 1984 maturoval na Gymnáziu Jízdárenská v Ostrave a v roku 1988 absolvoval štúdium na Fakulte ekonomiky služieb a cestovného ruchu Vysokej školy ekonomickej v Bratislave. V roku 2018 bol v Česku zvolený bankárom roku. V roku 2020 bol Bankár roku znova a získal aj cenu "MasterCard Special Award".
Prehľad činnosti.
Významné funkcie:

</doc>
<doc id="666215" title="IC 4997" url="https://sk.wikipedia.org/wiki?curid=666215">
IC 4997

IC 4997 je planetárna hmlovina v súhvezdí Šíp, nachádza sa v ňom na hranici so súhvezdím Delfín. Bola objavená nezávisle od seba americkou astronómkou Williaminou Flemmingovou a českým astronómom Gustávom Grussom v roku 1896. Presný dátum ich pozorovaní nie je známy, takže je prisudzovaný obom. V prípade českého astronóma sa jedná o jeho jediný objav. V centre hmloviny sa nachádza hviezda 14. magnitúdy s teplotou 49 000K. 
Hmlovina patrí medzi takzvané stelárne hmloviny, čo znamená že je tak malá, alebo tak ďaleko, že bežným pozorovaním ju nie je možné odlíšiť od hviezdy. Odlíšiť ju od hviezd je možné až použitím spektroskopu. Vzdialenosť hmloviny od Zeme nie je známa, preto nepoznáme ani jej skutočné rozmery. Pri odhade vzdialenosti na úrovni 8 000 ly, by jej priemer bol zhruba 0,1 ly. Z meraní teploty vyplynulo, že je extrémne horúca. S teplotou okolo 20 000K sa radí medzi najhorúcejšie známe hmloviny. Okrem vysokej teploty je aj veľmi hustá. Rôzne merania dávajú rozsah od 1 000 do 100 000 častíc plynu na centimeter kubický. Centrálna časť sa rozpína rýchlosťou 20 km/s a odhaduje sa, že patrí medzi veľmi mladé hmloviny, s vekom len 700 rokov. 
Nezvyčajným na tejto hmlovine, je jej veľká premenlivosť. V 60. rokoch bola pozorovaná výrazná zmena jej spektra, o pôvode ktorej sa len špekuluje. Môže ísť o pokles teploty hmloviny, ale úlohu tu môže hrať aj centrálna hviezda. Pozorovania v rádiovej časti spektra odhalili zmeny v štruktúre hmloviny na časovej škále jednotlivých rokov. 

</doc>
<doc id="666216" title="Wen-čchang (kozmodróm)" url="https://sk.wikipedia.org/wiki?curid=666216">
Wen-čchang (kozmodróm)

Kozmodróm Wen-čchang ( – "Wen-čchang chang-tchien fa-še čchang"; ) je čínsky kozmodróm na ostrove Chaj-nan. Nachádza sa na území mestského okresu Wen-čchang na východnom konci ostrova. Jeho výstavba prebiehala približne v rokoch 2009 až 2014. Vďaka tomu, že kozmodróm sa nachádza v najjužnejšej časti Číny, je vhodný na vypúšťanie geostacionárnych družíc a tiež medziplanetárnych kozmických sond. Kozmodróm Wen-čchang je určený pre štarty nosných rakiet Čchang-čeng CZ-5 a CZ-7. Prvý štart z Wen-čchangu sa uskutočnil 25. júna 2016 o 12:00 svetového času, pričom išlo o prvý štart rakety Čchang-čeng CZ-7.

</doc>
<doc id="666217" title="Sweetener (album)" url="https://sk.wikipedia.org/wiki?curid=666217">
Sweetener (album)

Sweetener je štvrtý štúdiový album americkej speváčky Ariany Grande, ktorý vyšiel 17. augusta 2018 prostredníctvom vydavateľstva Republic Records. Produkovala ho spolu so švédskym producentom Maxom Martinom a Američanmi Pharrellom Williamsom a Savanom Kotechom. Na albume sa nachádzajú spolupráce s Nicki Minaj, Pharrellom a Missy Elliott. "Sweetener" je primárne popová, R&amp;B a trapová nahrávka a obsahuje rôzne hudobné žánre vrátane house, funku, neo soulu, hip hopu, synth-popu a ďalších minimalistických vplyvov urban contemporary. Texty sa zaoberajú témami úzkosti, bolesti, traumy, lásky, vzťahov a posilňovania postavenia žien.
"Sweetener" vyhral cenu Grammy za najlepší vokálny popový album na udeľovaní cien Grammy 2019.
Zoznam skladieb.
Štandardná edícia

</doc>
<doc id="666218" title="Kozmická stanica Tchien-kung" url="https://sk.wikipedia.org/wiki?curid=666218">
Kozmická stanica Tchien-kung

Kozmická stanica Tchien-kung (; doslova: "Nebeský palác"; ; anglický názov stanice: "Tiangong space station"; skratka: "TSS") je viacmodulová čínska kozmická stanica, ktorej výstavba sa začala v roku 2021 úspešným vypustením základného modulu Tchien-che na nízku obežnú dráhu Zeme. Štart základného modulu stanice sa uskutočnil 29. apríla 2021 o 03:23:15,613 svetového času pomocou nosnej rakety Čchang-čeng CZ-5B z kozmodrómu Wen-čchang na ostrove Chaj-nan. Ide už o tretiu čínsku kozmickú stanicu a zároveň to bude prvá viacmodulová čínska stanica na obežnej dráhe Zeme, keďže predchádzajúce stanice Tchien-kung 1 a 2 boli len malé experimentálne moduly, ktoré poslúžili na prvé čínske dlhodobé pilotované kozmické lety, odskúšanie postupov pri spájaní kozmických telies v automatickom i pilotovanom režime, zásobovaní stanice, doplňovaní paliva a viacerých ďalších technológií potrebných na stavbu väčšieho orbitálneho komplexu.
V prvej fáze letu bola stanica neobývaná, pričom 29. mája 2021 k nej vyštartovala nepilotovaná nákladná kozmická loď Tchien-čou 2 a 17. júna pilotovaná kozmická loď Šen-čou 12 s troma kozmonautmi, ktorí tvoria prvú stálu posádku novej stanice. Na kozmodróme Ťiou-čchüan v čínskej autonómnej oblasti Vnútorné Mongolsko je vždy pre prípad núdze pripravená raketa Čchang-čeng CZ-2F/G a kozmická loď Šen-čou na prípadnú záchrannú misiu ku kozmickej stanici. Tchien-kung však nemá byť trvalo obývaný ako je Medzinárodná vesmírna stanica. Zásobovanie zabezpečujú nákladné lode Tchien-čou. Súčasťou stanice majú byť aj laboratórne moduly Wen-tchien a Meng-tchien a tiež voľne lietajúci teleskop Sün-tchien.

</doc>
<doc id="666223" title="Orbis pictus" url="https://sk.wikipedia.org/wiki?curid=666223">
Orbis pictus

Orbis pictus (pôvodne Orbis sensualium pictus, slovensky Svet v obrazoch) je všeobecne uplatniteľná učebnica, ktorú napísal český pedagóg, teológ a filozof Ján Amos Komenský. Kniha bola publikovaná roku 1658 v Norimberku v latinčine, nemčine a neskôr preložená do mnohých európskych jazykov.
Obsah.
Kniha obsahuje priemerne 152 kapitol (závisí od vydania) s tematickými ilustráciami, ktoré knihu obohacujú a sprostredkovávajú i mladším čitateľom. Zahrnuje základy dejepisu vrátene informácií o astronómii, fyzike, biológii, umenia, význačné časti sú venované remeslám a obchodu, potom nasleduje etika, politika a správa štátu. Kapitola náboženstva sa delí na kresťanstvo, pohanstvo, judaizmus a moslimské náboženstvo. Samotný text je skomponovaný pútavým spôsobom (autor uplatňuje svoju myšlienku „schola ludus“, v preklade „škola hrou“) ako dialóg medzi učiteľom a žiakom.

</doc>
<doc id="666228" title="Ugljan" url="https://sk.wikipedia.org/wiki?curid=666228">
Ugljan

Ugljan () je chorvátsky ostrov. Nachádza sa v skupine ostrovov severnej Dalmácie, severozápadne od ostrova Pašman a juhovýchodne od ostrovov Sestrunj a Rivanj. S ostrovom Pašman je prepojený mostom cez prieplav Ždrelac. Rozloha ostrova je 50,21 km², dĺžku má 22 km a šírku takmer 3,8 km.
Geografia.
Vápencová časť ostrova je pokrytá prevažne makchiami, zatiaľ čo dolomitová časť je využívaná pre poľnohospodárstvo. Z významnejších zátok je na severozápade ostrova zátoka Muline, zátoky Lamjana Vela a Lamjana Mala sú na juhovýchode. Východné pobrežie se mierne zváža do mora.
Sídla.
Na ostrove sa nachádza 7 samostatných dedín, pričom päť z nich pripadá obci Preko a dve (Kali a Kukljica) tvorí samostatné obce, zahrnujúce len jedno sídlo. Dediny, nachádzajúce sa pri východnom pobreží, ležia od severu k juhu v tomto poradí: Ugljan, Lukoran, Sutomišćica, Poljana, Preko, Kali a Kukljica. Najväčším sídlom na ostrove je dedina Kali (1 638 obyvateľov), najmenšou dedinou Poljana (294 obyvateľov).

</doc>
<doc id="666229" title="Plazská" url="https://sk.wikipedia.org/wiki?curid=666229">
Plazská

 Plazská (pred 2012 aj " Palaska " alebo " Paláska ") je potok na Gemeri na území obce Dražice v okrese Rimavská Sobota. Je to pravostranný prítok Dražického potoka v povodí Slanej; má dĺžku 3,3 km. Je vodným tokom VII. rádu. Hydrologické poradie (číslo povodia): 4-31-03-127.
Prameň.
Vodný tok Plazská pramení v nadmorskej výške 366 m n. m. na území obce Zacharovce v blízkosti obecnej hranice medzi obcami Dražice a Zacharovce v okrese Rimavská Sobota. Pramení na juhozápadnom svahu Veľkého vrchu (Juhoslovenská kotlina) (517,4 m n. m.), na vrchole ktorého je vysielač (rádioreleová stanica). Pramení a preteká geomorfologickými jednotkami: celkom Juhoslovenská kotlina, podcelkom Rimavská kotlina a časťou Valická pahorkatina.
Opis toku.
Od prameňa tečie východným smerom na území obce Zacharovce tesne sledujúc v dĺžke 400 m obecnú hranicu medzi Dražicami a Zacharovcami, po opustení obecnej hranice sa stáča smerom na SV a pokračuje územím obce Dražice najprv lesným priestorom, ďalej tečie v blízkosti hranice medzi lesom "Dolný les" a ornou pôdou "Driek", neskôr pokračuje ornou pôdou orámovaný pásom stromovej príbrežnej vegetácie vytvárajúc v rovinatom priestore meandrovité zákruty. Pred zaústením do Dražického potoka preteká ornou pôdou "Veľký diel", kde križuje poľnú cestu. Potok v svojom priebehu priberá postupne tri ľavostranné prítoky. V dolnej rovinatej časti bol pôvodný kľukatý tok Plazskej v dvadsiatom storočí z väčšej časti umelo narovnaný, kanalizovaný. Ústi v nadmorskej výške 226 m n. m. do Dražického potoka, ktorý ďalej vteká do rieky Blh a ten je prítokom Rimavy.
Podrobný pohľad na pôvodný meandrovitý tvar vodného toku Plazská aj v jeho dolnej časti ešte pred umelým zásahom vyrovnávania potoka poskytuje pôvodná katastrálna mapa zo 4. štvrtiny 19. storočia. 
Pôvod názvu.
Geografický názov Plazská bol motivovaný charakteristickým meandrovitým, kľukatým, plazivým tvarom potoka v dolnej polovici toku pripomínajúcim pohyb hada. Pomenovací akt prebehol v slovenskom jazykovom prostredí v podobe "Plazská voda" → "Plazská"; po prisídlení maďarského obyvateľstva bol názov Plazská podľa zákonitostí preberania cudzích slov do maďarčiny prevzatý a modifikovanný do podoby → "Palaszka"; po opätovnom posune slovensko-maďarskej etnickej a jazykovej hranice bol tento názov späťprevzatý do slovenčiny v podobe → "Palaska/ Paláska"; názvoslovná autorita v roku 2012 revitalizáciou pôvodného názvu štandardizovala podobu → 'Plazská".
Podobnú motiváciu pomenovania toponyma má aj geografický názov "Plazno", potok v obci Tŕnie v okrese Zvolen, a geografický názov "Plazov", pomenúvajúci silné rameno vytekajúce z Malého Dunaja a smerujúce na sever k Ivanke pri Dunaji a k Bernolákovu v hornej časti Žitného ostrova, ktoré už v stredoveku zaniklo. Etapy historického vývoja toponyma Plazov i toponyma Plazská v zmiešanom slovensko-maďarskom jazykovom prostredí sú si veľmi podobné.

</doc>
<doc id="666239" title="Drag queen" url="https://sk.wikipedia.org/wiki?curid=666239">
Drag queen

Drag queen je muž, ktorý sa prezlieka za ženu za účelom zabávania obecenstva. Môže používať oblečenie, parochňu a makeup. Môžu pôsobiť extravagantne. Drag queen je často gay. Kedže drag queens svoje správanie limitujú hlavne alebo výlučne v kontexte vystupovania, nie sú totožné s transsexuálmi a transvestitmi.
Terminológia.
Alternatívnym termínom je "female impersonator". Niektoré drag queens považujú termín drag queen za neprijateľný pokiaľ nie je používaní členmi komunity.
Pôsobenie.
Vystúpenia drag queens bývajú v nočných kluboch alebo na Pride podujatiach kde spievajú, lip-synch alebo tancujú. Väčšina drag queens pôsobí na čiastočný úväzok.
V kultúre.
Umelkyňa RuPaul sa v roku 1992 dostala do rebríčkov so svojou pesničkou “Supermodel (You Better Work)”. K popularite konceptu prispeli filmy ako "The Birdcage" (1996) alebo muzikály ako "Rent" alebo "Hairspray".

</doc>
<doc id="666242" title="Konektory prívesov v Európe" url="https://sk.wikipedia.org/wiki?curid=666242">
Konektory prívesov v Európe

Konektory prívesov v Európe sú rôzne podľa štátov a roku používania. Konektor prívesu slúži na prepojenie elektroinštlácie ťažného a prípojného vozidla. V strednej Európe je najrozšírenejší konektor starší, 7-pinový konektor (ISO 1724) a novší, 13-pinový konektor (ISO 11446). Existuje aj NEN 6120, 13-pinový klon odvodený zo 7-pinového konektora.
7-pinový konektor (ISO 1724).
"Poznámky: 
13-pinový konektor (ISO 11446).
13-pinový konektor (ISO 11446) je novším typom, je spoľahlivejší a odolnejší vlhkosti. Je vhodný pre nosiče bicyklov, pre brzdené i nebrzdené vozíky.
Pre spojenie so 7-pinovým konektorom je možné použiť redukciu (prevodový konektor).

</doc>
<doc id="666244" title="Ulica svornosti (Bratislava)" url="https://sk.wikipedia.org/wiki?curid=666244">
Ulica svornosti (Bratislava)

Ulica svornosti ("časť cesty I/63") je ulica v Bratislave, v mestskej časti Podunajské Biskupice. Križuje sa spolu so 14 ulicami: Závodná, Slovnaftská, Kazanská, Prípojná, Pšeničná, Pasienková, Lieskovská cesta, Mramorová, Jegenešská, Šamorínska, Lopárska, Ovčiarska, Pri hrádzi a Hydinárska.
Ulicu tvorí zástavba rodinných domov, firiem a obchodov, ako napr. OC Slovnaftská s OD Kaufland, čerpacie stanice Slovnaft a OMV.
Dopravné spojenie.
Pri ulici sa nachádzajú zastávky MHD:

</doc>
<doc id="666257" title="Spútaný motýľ" url="https://sk.wikipedia.org/wiki?curid=666257">
Spútaný motýľ

Spútaný motýľ (tur. Hercai) je romantický a dramatický turecký seriál, v ktorom hlavné úlohy stvárňujú Akın Akınözü a Ebru Şahin. Na Slovensku tento seriál vysiela TV Doma od 4. januára 2021 od pondelka do štvrtka o 20:30 v dvoch častiach za sebou. 7. a 8. júna 2021 sa seriál presunul na 22:30 a v oba dni ponúkol jednu premiérovú časť. Od 9. júna 2021 sa seriál presunul na 21:40, kde ho TV Doma vysiela opäť v dvoch častiach za sebou. 
Dej.
Reyyan je vnučka rodiny Şadoğluovcov, prominentnej rodiny v meste Midyat. Jej starý otec Nasuh a otec Hazar sú veľmi dôležitými osobnosťami v jej živote a rodine. Reyyan sa však nikdy necítila byť v rodine milovaná nikým okrem svojho otca Hazara, matky Zehry a mladšej sestričky Gül. Jej starý otec Nasuh Reyyan vždy týral kvôli tomu, že Reyyan nie je Hazarova biologická dcéra, hoci Reyyan o tom vôbec nič nevie. Nasuh v minulosti prijal Reyyan do rodiny len kvôli svojmu synovi Hazarovi. 
Jedno ráno Reyyan vyrazí na prechádzku na svoje obľúbené miesto so svojím koňom Mavim. Má to tam rada, pretože si tam môže dokonale vychutnávať východ slnka. Keď sa už Reyyan vracia domov, takmer ju a jej koňa zrazí auto. Mavi sa splaší, Reyyan z neho spadne na zem a stratí vedomie. Z auta vystúpi pekný mladý muž menom Miran, ktorý Reyyan vezme na svojom aute domov a ktorý Reyyan začne veľmi priťahovať. Tu sa začína príbeh jednej veľkej lásky a ukrutne boľavej pomsty...
Yaren, dcére Hazarovho brata Cihana a Handan, sa Miran tiež veľmi páči. Lenže Miran sa zamiluje do jej sesternice Reyyan. Yaren sa preto rozhodne Reyyan pomstiť za to, že jej zničila šťastie a život. Miran nakoniec navrhuje rodine Şadoğluovcov, že si vezme Reyyan za manželku. Hoci spočiatku to nevyzerá veľmi reálne, nakoniec sa Reyyan a Miran zosobášia. Reyyan je šťastná, že po Miranovom boku bude môcť žiť život, ktorý jej bol doteraz odopieraný jej starým otcom Nasuhom. Lenže hneď nasledujúce ráno, po prvej spoločne strávenej noci, Miran Reyyan opustí... Reyyan naplní pocit zrady a nenávisti, keď Miranovi povie, že kým bude žiť, tak mu nikdy neodpustí! Ukazuje sa, že všetko, čo Şadoğluovci vedeli o Miranovi, bola lož (svadba, jeho rodina, meno, ...). Miranovým plánom bolo získať si dôveru rodiny Şadoğluovcov a vziať si nevinnú Reyyan, aby ju na druhý deň ráno mohol opustiť a splniť tak prvú časť plánu svojej pomsty. 
Miran si však začína uvedomovať, že jeho city k Reyyan boli skutočné a takisto aj jeho láska k nej, ktorú začal pociťovať vo svojom srdci od chvíle, keď Reyyan po prvýkrát uvidel. Lenže v Miranovom srdci sa okrem lásky nachádza aj niečo, kvôli čomu sa k Reyyan zachoval tak kruto. Je to totiž túžba po pomste. Túžba pomstiť sa Hazarovi Şadoğluovi za to, že uniesol, znásilnil a zabil jeho matku a zastrelil jeho otca...
Mirana už od detstva vychovávala jeho stará mama Azize Aslanbeyová a vždy mu hovorila, že musí pomstiť smrť svojich rodičov a vyzdvihnúť tak meno Aslanbeyovcov. 
Postupom času Reyyan a Miran odhaľujú ďalšie tajomstvá. Reyyan však stále bojuje s citmi, ktoré cíti k mužovi, ktorý ju opustil a kruto ponížil a Miran zas bojuje so svojím svedomím, pretože vie, že Reyyan hlboko ranil a preto sa veľmi snaží o to, aby mu Reyyan odpustila, pretože Miranovi na nej skutočne veľmi záleží... 

</doc>
<doc id="666260" title="Olympia Dukakisová" url="https://sk.wikipedia.org/wiki?curid=666260">
Olympia Dukakisová

Olympia Dukakisová (vl. menom "Olympia Mary Dukakis"; * 20. jún 1931, Lowell, Massachusetts, USA† 1. máj 2021, New York, New York, USA) bola americká herečka, producentka, režisérka a aktivistka. V roku 1987 získala Academy Awards, v kategórii Najlepšia herečka vo vedľajšej úlohe, za svoj herecký výkon vo filme "Pod vplyvom splnu". Má svoju hviezdu na Hollywoodskom chodníku slávy. 
Detstvo a mladosť.
Dukakisová sa narodila ako dcéra gréckych emigrantov v Spojených štátoch. Mala o šesť rokov mladšieho brata Apolla. V detstve sa venovala aktívne športu a bola trojnásobnou šampiónkou šermu v Novom Anglicku. 
Študovala v meste Arlington, v štáte Massachusetts, na Arlington High School a neskôr na Univerzite v Bostone. Vyštudovala fyzikálnu terapiu, ktorú praktizovala pri pacientoch s detskou obrnou. Neskôr sa vrátila na Univerzitu v Bostone, kde začala študovať herectvo.
Kariéra.
Od roku 1961 pracovala v divadle ako divadelná herečka. V roku 1963 získala ocenenie Obie za svoj herecký výkon v divadelnej inscenácii Človek sa rovná človeku, kde stvárnila vdovu Leocadiu Begbick. Za svoju divadelnú kariéru, sa objavila vo viac ako 130 divadelných inscenáciách.
Spoločne s Louisom Zorichom a inými hereckými pármi spolu založila divadelnú spoločnosť. Prvá divadelná hra, ktorá mala premiéru, bola v roku 1973, "Naše mesto". Herci ktorí účinkovala v divadle boli Colleen Dewhurst, Blythe Danner či Samuel L. Jackson. 
V roku 1987 si zahrala po boku Cher, vo filme "Pod vplyvom mesiaca". Jej herecký výkon bol pozitívne prijatý filmovými kritikmi a tiež získala niekoľko ocenení, vrátane Academy Awards. Po boku Shirley MacLaine, Sally Field a Dolly Parton si zahrala vo filme "Oceľové magnólie", z roku 1989. V rovnakom roku sa pripojila k hereckému obsadeniu filmu "Pozri, kto to hovorí", kde sa objavila aj v ďalších dvoch častiach, v rokoch 1990 a 1993. V menšej úlohe sa objavila vo filme Woodyho Allena, "Mocná Afrodité".
V roku 2006 si zahrala v kanadskom filme "Ďaleko od nej", po boku Julie Christie a Gordona Pinseta. V roku 2013 získala svoju hviezdu na Hollywoodskom chodníku slávy. V roku 2018 vyšiel dokumentárny film s názvom "Olympia". V dokumente sa objavilo tiež niekoľko známych osobností, ako napríklad Laura Linney či Whoopi Goldberg. O rok neskôr, si zahrala v televíznom seriáli "Výstredná spoločnosť", po boku hereckého obsadenia ako Laura Linney a Barbara Garrick. Za svoj herecký výkon v pôvodom seriáli v roku 1993 získala Dukakisová nomináciu na Emmy. 
V roku 2021 si zahrala vo filme "Nezabudni", ktorého cieľom bolo zvýšiť podvedomie o Alzheimerovej chorobe. 
Osobný život.
Jej manželom bol Louis Zorich, s ktorým mala tri deti. Zorich zomrel v januári 2018.
Bola silnou aktivistkou za práva žien a homosexuálov. Nemala problém hrať homosexuálne postavy aj v jej filmoch. Často hovorila o problémoch, ktoré prežívala počas dospievania, nakoľko boli spojené s neprijatím gréckej komunity v Spojených štátoch. 
Úmrtie.
Dukakisová zomrela 1. mája 2021 vo veku 89 rokov, po dlhej chorobe v hospicovej starostlivosti v jej dome v New Yorku.

</doc>
<doc id="666263" title="Vanguard Group" url="https://sk.wikipedia.org/wiki?curid=666263">
Vanguard Group

Vanguard Group je americká spoločnosť pre správu investícií ktorá v 2021 spravuje aktíva vo výške 7,2 miliárd USD. Patrí medzi najväčšie spoločnosti na svete v oblasti správy investícií. 
Spoločnosť bola založená v 1975 a je pomenovaná po bojovej lodi britského kráľovského námorníctva HMS Vanguard ktorá bola uvedená do prevádzky v 1787. Zakladateľom spoločnosti bol americký biznismen, investor a filantrop John C. Bogle ktorý spoločnosti predsedal do 1999 a je považovaný za tvorcu prvého indexového fondu ktorý je k dispozícií pre individuálnych investorov. John C. Bogle tiež presadzoval a zohral významnú úlohu vo vytvorení možností lacného investovania pre jednotlivcov.
Vanguard v 2021 spravuje 209 fondov v Spojených štátoch a 232 fondov na trhoch mimo Spojených štátov pričom počet investorov presiahol 30 miliónov v asi 170 krajinách.

</doc>
<doc id="666266" title="Phil Campbell" url="https://sk.wikipedia.org/wiki?curid=666266">
Phil Campbell

Philip Anthony „Phil“ Campbell (* 7. máj 1961, Pontypridd, Wales, Spojené kráľovstvo) je waleský hudobník. Od roku 1984 do roku 2015 bol sólovým gitaristom skupiny Motörhead.
Životopis.
Narodil sa v meste Pontypridd na juhu Walesu a na gitaru začal hrať vo svojich desiatich rokoch. Onedlho začal vystupovať s prvními skupinami Contrast a Rocktopus; v roku 1979 spoluzakladal skupinu Persian Risk. V roku 1984 zháňala skupina Motörhead nového gitaristu. Do najužšieho výberu sa dostali Michael Burston a práve Phil Campbell. Skupina však zháňala len jedného člena, ale ich frontman Lemmy Kilmister nakoniec, potom, co ich počul spoločne hrať, prijal oboch. So skupinou hral až do roku 2015, kedy sa po smrti Lemmyho rozpadla.
Má troch synov: Todda, Danea a Tylu.

</doc>
<doc id="666288" title="Alfred Nikodém" url="https://sk.wikipedia.org/wiki?curid=666288">
Alfred Nikodém

Alfred Nikodém, tiež Alfred Nikodem (* 25. marca 1864, Praha – †30. októbra 1949), bol pražský podnikateľ, majiteľ zlatníckej firmy a všestranný športovec – bežec, chodec, jazdec. Je známy predovšetkým ako priekopník zimného plávania.
Život.
Narodil sa ako ôsme z deviatich detí účtovníka Karla Nikodema, ktorý bol v tom čase oficiálom českého miestodržiteľstva v Prahe a jeho manželky Arnoštky, jej rodné priezvisko bolo Matulová, ktorá bola tiež z Prahy. Vyučil sa za účtovníka tak, ako jeho otec, bol schopným obchodníkom, ktorý skupoval zlatnícky a hodinársky tovar z aukcií a záložní a predával ich vo svojom obchode. V prosperujúcej živnosti sa tituloval ako zlatník a klenotník, hoci na odbornú prácu zamestnával zlatníckych robotníkov. Z manželstva s Annou, rodenou Pávovou, mal dcéru Miroslavu (* 1900).
Šport.
Alfred Nikodém plával prvýkrát verejne v Prahe vo Vltave na Vianoce 1923 . Tento zvyk sa ujal a v roku 1928 už plávalo pod jeho vedením v zime pri Národnom divadle 63 plavcov. Naposledy plával Nikodém verejne vo Vltave v decembri 1945, čo bolo prvé vystúpenie otužilcov po skončení vojny. V roku 1946 odovzdal vedenie pražských otužilcov Oldřichovi Liškovi.
Oldřich Liška založil "Telovýchovný otužilecký klub" a 21. decembra 1947 zorganizovali vianočné plávanie otužilcov pri Národného divadla. Alfred Nikodém zomrel o dva roky neskôr a je pochovaný na Vyšehrade. Tradícia plávania počas Vianoc vo Vltave pri Národnom divadle trvá dodnes. Pod názvom "Memoriál Alfreda Nikodéma" to organizuje "I. plavecký klub otužilcov Praha" vždy 26. decembra.
Pravopis priezviska.
V úradných záznamoch o pobyte osôb a na Nikodémovom náhrobku je jeho priezvisko (aj krstné meno) uvádzané bez dĺžňa: Alfred Nikodem. Tento pravopis preferujú aj niektorí autori, napr. Václav Židek. Sám Alfred Nikodém sa bežnejšie podpisoval v českom kontexte rovnako, ako bol uvedený ako autor publikácie Dvomi morami, ktorá bola vydaná za jeho života.

</doc>
<doc id="666299" title="Anastázia Nikolajevna Romanovová" url="https://sk.wikipedia.org/wiki?curid=666299">
Anastázia Nikolajevna Romanovová

Anastázia Nikolajevna Romanovová (rus. Анастасия Николаевна Романова; * 18. jún 1901, Petergrof, Petrohrad, Ruské impérium - † 17. júl 1918, Jekaterinburg, Sovietske Rusko) bola najmladšou dcérou ruského cára Mikuláša II., a jeho manželky, cárovnej Alexandry Fiodorovny.
Anastázia bola mladšou sestrou veľkovokňažien Oľgy, Tatiany a Márie a bola staršou sestrou careviča Alexeja Nikolajeviča. Spolu s rodinou ju zavraždili bolševici 17. júla 1918 v Jekaterinburgu.
Životopis.
Mladosť.
Anastázia sa narodila 18. júna 1901. Bola štvrtou dcérou cára Mikuláša II. a cárovnej Alexandry. Po jej narodení cársky pár netajil sklamanie z toho, že sa im narodila ďalšia dcéra.
Bola pomenovaná na počesť svätej Anastázie mučedníčky zo 4. storočia.
Anastázia bývala v spoločnej izbe so staršou sestrou Máriou, s ktorou si boli blízke.
Revolúcia.
Vo februári 1917 sa v krajine vystupňovala nespokojnosť s vládou jej otca Mikuláša II., čo vyústilo do februárovej revolúcie. Mikuláš II. abdikoval 15. marca. Od 9. marca bola cárska rodina na rozkaz Dočasnej vlády držaná v domácom väzení v Alexandrovskom paláci v Carskom Sele. Deti sa v lete nakazili osýpkami. V dôsledku vysokých teplôt a liekov začali dievčatám vypadávať vlasy a po konzultácii s lekárom napokon deťom oholili úplne hlavy.
Na príkaz Dočasnej vlády bola sa rodina 12. augusta začala presúvať do Toboľsku na Sibíri. Do Toboľsku dorazili 26. augusta 1917.
Po boľševickom prevrate rozhodol Všeruský ústredný výkonný výbor v apríli 1918 o presune Mikuláša do Moskvy, kde sa mal zodpovedať súdu. S bývalým cárom odišla aj manželka Alexandra a dcéra Mária. Anastázia zostala so sestrami Tatianou a Oľgou a s bratom Alexejom v Toboľsku. 3. mája 1918 vyšlo najavo, že odchod bývalého cára do Moskvy bol z nejakého dôvodu zrušený a cár Mikuláš so ženou Alexandrou a dcérou Máriou boli nútení zostať v dome inžiniera Ipatieva v Jekaterinburgu. Cárovná požiadala svoje dcéry, aby „správne zlikvidovali lieky“, čo bola šifra pre zaistenie šperkov, ktoré sa im podarilo schovať a vziať so sebou. Anastázia pod vedením staršej sestry Tatiany všila zvyšné šperky do korzetov šiat.
Smrť.
Po boľševickom prevrate prepukla v krajine občianska vojna. Po tom čo sa v júli 1918 priblížili Jekaterinburgu oddiely československých légií spolupracujúce s bielou (protiboľševickou) armádou rozhodli boľševici o likvidácii všetkých členov cárskej rodiny.
V noci zo 16. na 17. júla 1918, o 23:30, dvaja špeciálne splnomocnení zástupcovia uralského sovietu odovzdali písomný rozkaz na popravu veliteľovi ochranného oddielu. Po krátkom spore o spôsobe popravy bola cárska rodina prebudená a pod zámienkou možného nebezpečia streľby, presunutá do rohovej suterénnej miestnosti Ipatievovho domu. Romanovci do poslednej chvíle nič netušili. Do suterénu boli prinesené stoličky, na ktorých sa usadila bývalá cárovná a Mikuláš so svojím synom v náručí. Anastázia spolu so svojimi sestrami stála vzadu. Sestry si so sebou priniesli niekoľko osobných vecí a Anastázia aj svojho psa Jimmyho, ktorý ju sprevádzal počas celého exilu. Následne vstúpila do miestnosti popravčia čata, ktorá na bývalého cára a rodinu vystrelila. Niektoré svedectvá naznačujú, že dievčatá Tatiana, Maria a Anastázia prežili prvé výstrely. Zachránili ich klenoty všité do korzetov šiat. Neskôr svedkovia vypočúvaní vyšetrovateľom Sokolovom vypovedali, že z cárových dcér Anastázia odolávala smrti najdlhšie. Ranené dievčatá vrahovia usmrtili bajonetmi a pažbami pušiek. Podľa svedectiev boli údery také silné, že bajonet zakaždým uviazol v podlahe. Spolu s cárskou rodinou zavraždili aj niekoľko členov ich služobníctva, ktorí ich sprevádzali.
Špekulácie o jej prežití.
Po jej smrti kolovali neustále zvesti o jej možnom úteku, podporované skutočnosťou, že miesto jej pohrebu nebolo známe počas desaťročí komunistickej vlády. Opustenú baňu slúžiacu ako hromadný hrob neďaleko Jekaterinburgu, v ktorej sa nachádzali okyslené pozostatky cára, jeho manželky a troch ich dcér, odhalili v roku 1991. Telá Alexeja Nikolajeviča a jednej z dievčat - buď Anastázie alebo jej staršej sestry Márie - boli objavené v roku 2007. Jej údajné prežitie bolo presvedčivo vyvrátené. Vedecké analýzy vrátane testov DNA potvrdili, že pozostatky patria členom cárskej rodiny, čo ukazuje, že všetky štyri veľkokňažné boli zavraždené v roku 1918. 
Niekoľko žien falošne tvrdilo, že boli Anastázia. Najznámejšou podvodníčkou je Anna Andersonová. Andersonovej telo bolo po jej smrti v roku 1984 spopolnené, ale testovanie DNA v roku 1994 nepreukázalo žiadny vzťah k rodine Romanovcov.

</doc>
<doc id="666313" title="Basket Liga Kobiet" url="https://sk.wikipedia.org/wiki?curid=666313">
Basket Liga Kobiet

Basket Liga Kobiet, skratka BLK, v súčasnosti pre sponzorské účely ENERGA Basket Liga Kobiet (v rokoch 20012013 "Polska Liga Koszykówki Kobiet", skratka "PLKK") je najvyššia profesionálna súťaž ženského basketbalu v Poľsku. Víťazný tím vyraďovacej časti získava titul Majstrov Poľska za danú sezónu. 
V súčasnosti hrá v BLK, ktorá sa hrá podľa pravidiel federácie FIBA Europe, 12 klubov. Sezóna BLK pozostáva zo základnej a vyraďovacej časti, pričom do vyraďovacej časti sa prebojuje osem najlepších klubov základnej časti. Aktuálnym víťazom za sezónu 2020/21 je tím Arka Gdynia.
Dejiny.
Basketbalová súťaž bola založená v roku 1929, kedy sa prvým víťazom stal klub Cracowia. BLK bola konaná každoročne s výnimkou roku 1935 a rokov druhej svetovej vojny. Najúspešnejším klubom v histórii súťaže je ďalší krakovský klub, Wisła Can-Pack Kraków, ktorý zvíťazil 25-krát, nasledovaný klubmi AZS Warszawa, Arka Gdynia a ŁKS Łódź so 14, 12 a 9 titulmi. Gdynia je držiteľkou najdlhšej víťaznej série s ôsmimi víťazstvami po sebe v rokoch 19982005.

</doc>
<doc id="666321" title="Attila Végh" url="https://sk.wikipedia.org/wiki?curid=666321">
Attila Végh

Attila Végh (* 9. august 1985, Dunajská Streda, ČSSR) je slovenský bojovník zmiešaných bojových umení (MMA), ktorý súťažil v divíziách poloťažkej váhy Bellator Fighting Championships a Konfrontacja Sztuk Walki (KSW). Vyhral letný turnaj Bellator 2012 Summer Series Light Heavyweight Tournament a potom šampionát Bellator poloťažkých váh. 
Detstvo.
Végh sa narodil 9. augusta 1985 v Dunajskej Strede. Vyrastal v Gabčíkove, od 5 do 16 rokov sa venoval wrestlingu, potom prešiel na Kempo Karate. Stal sa v tejto disciplíne úspešným a získal množstvo titulov vrátane titulu majstra sveta, európskeho titulu a 14-krát vyhral majstrovstvá Maďarska v kempo karate.
Kariéra.
Začiatky.
Végh absolvoval profesionálny MMA debut na Slovensku v marci 2008. Prvý rok svojej kariéry bol neporazený s bilanciou 9 výhier bez prehier.
V máji 2009 debutoval za KSW v Poľsku a zásluhou Lukasza Jurkowského prvýkrát v profesionálnej kariére prehral. Vo februári 2010 mal Végh dôležitý zápas, keď sa stretol s Aleksanderom Radosavljevicom v zápase o titul Noc Skorpiona 6 (turnaj MMA v chorvátskom Karlovci), kde v 3. kole zvíťazil. Stal sa majstrom Európy v MMA v rámci World Free Fight Association. To bol hlavný dôvod, prečo neskôr získal kontrakt s Bellatorom prostredníctvom svojho manažéra Zvonimira Brala.
V nasledujúcich troch rokoch Végh pokračoval v bojoch pre rôzne organizácie po celej strednej Európe. Po prehre s Jurkowskim si pripísal na svoje konto ďalších 15 výhier, 3 prehry a 2 remízy. Medzi významné výhry patria zápasy s Marcusom Vanttinenom a Jonasom Billsteinom.

</doc>
<doc id="666325" title="5-Minute Crafts" url="https://sk.wikipedia.org/wiki?curid=666325">
5-Minute Crafts

5-Minute Crafts je cyperský DIY kanál na YouTube v anglckom jazyku. Kanál má v súčasnosti viac ako 71 miliónov sledovateľov, čím je piatym najväčším kanálom na platforme.
Charakteristika.
5-Minute Crafts vlastní spoločnosť TheSoul Publishing so sídlom v Limassole na Cypre. Spoločnosť založila ruská dvojica Pavel Radaev a Marat Mukhametov. Spoločnosť uviedla, že mesačne produkuje 1 500 videí a zamestnáva 550 ľudí, ktorí pracujú na rôznych kanáloch YouTube a stránkach na Facebooku. Kanál patrí pod sieť Channel Frederator. 5-Minute Crafts má aj stránku na Instagrame. 
Kanál obsahuje hlavne videá na tému výroby a zjednodušení pre život, ktoré sú navrhnuté vo DIY a návodových formátoch. Videá kanála používajú populárny štýl pohľadu, v ktorom je kamera nasmerovaná priamo na stôl, pričom zamestnanci na obrázku ukazujú iba svoje ruky.
História.
5-Minute Crafts boli zaregistrované na YouTube 15. novembra 2016. Prvé video kanála s názvom "5 essential DIY hacks that you will to know" bolo zverejnené nasledujúci deň. V nasledujúcich týždňoch počet sledovateľov a prehratí videa na kanáli rýchlo vzrástol. Keď kanál v marci 2019 dosiahol 50 miliónov sledovateľov, stal sa tretím najsledovanejším kanálom na YouTube.

</doc>
<doc id="666337" title="Podtatranská župa" url="https://sk.wikipedia.org/wiki?curid=666337">
Podtatranská župa

Podtatranská župa alebo župa XIX bola jednotka územnej správy a samosprávy, zavedená v prvorepublikovom Česko-Slovensku v rámci nového župného zriadenia. Existovala v rokoch 1923 – 1928, mala rozlohu 7 645 km² a jej správnym centrom bol Liptovský Svätý Mikuláš. 
Vznik a zánik župy.
Po zániku Uhorska v roku 1918 bol pôvodný uhorský systém žúp prevedený v takmer nezmenenom územnom rozsahu do správneho systému Česko-Slovenskej republiky. Toto provizórne postuhorské usporiadanie trvalo len do roku 1922. V roku 1920 bol prijatý zákon č. 126/1920 Sb. "o zriadení župných a okresných úradov v republike Československej", ktorým malo byť celé územie Česko-Slovenska (okrem Prahy a Podkarpatskej Rusi) rozdelené na 21 žúp. Jednou z nich bola aj Podtatranská župa, ako jedna zo šiestich žúp, zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku hovorilo "veľžupy". Podtatranská župa mala poradové číslo XIX. Zákon stanovil vznik župného úradu v čele so županom, ktorý bol vládou menovaným štátnym úradníkom, a župného zastupiteľstva čoby samosprávneho orgánu. Pri župnom zastupiteľstve mal byť zriadený župný výbor, župná finančná komisia a ďalšie komisie. Podtatranská župa mala byť súčasťou nadregionálneho župného zväzu v rámci celého Slovenska.
Župné zriadenie čelilo od počiatku silnej kritike a bolo do praxe uvedené až v roku 1923, no iba na Slovensku. Dňa 30. septembra 1923 sa tu konali voľby do župných zastupiteľstiev. Županom Podtatranskej župy bol vymenovaný Ján Sekáč.
Dňa 14. júla 1927 bol prijatý zákon č. 125/1927 "o organizácii politickej správy", rušiaci župy a zavádzajúci krajinské zriadenie, účinný od 1. júla 1928. Podtatranská župa sa stala súčasťou krajiny Slovenskej. Na rozdiel od českých zemí, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia republiky Česko-Slovenskej, boli župy na Slovensku ako správne jednotky úplne eliminované. 
Územné vymedzenie župy.
Podtatranská župa sa rozkladala na pomedzí stredného a východného Slovenska a patrili do nej Liptov, Spiš a časť Gemera. Zaberala tak územie od poľskej hranice na severe, po maďarskú na juhu.
Okresy.
Pri vzniku mala Podtatranská župa týchto 12 okresov:

</doc>
<doc id="666338" title="Košická župa" url="https://sk.wikipedia.org/wiki?curid=666338">
Košická župa

Košická župa alebo župa XX bola jednotka územnej správy a samosprávy, zavedená v prvorepublikovom Česko-Slovensku v rámci nového župného zriadenia. Existovala v rokoch 1923 – 1928, mala rozlohu 11 458 km² a jej správnym centrom boli Košice. 
Vznik a zánik župy.
Po zániku Uhorska v roku 1918 bol pôvodný uhorský systém žúp prevedený v takmer nezmenenom územnom rozsahu do správneho systému Česko-Slovenskej republiky. Toto provizórne postuhorské usporiadanie trvalo len do roku 1922. V roku 1920 bol prijatý zákon č. 126/1920 Sb. "o zriadení župných a okresných úradov v republike Československej", ktorým malo byť celé územie Česko-Slovenska (okrem Prahy a Podkarpatskej Rusi) rozdelené na 21 žúp. Jednou z nich bola aj Košická župa, ako jedna zo šiestich žúp, zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku hovorilo "veľžupy". Košická župa mala poradové číslo XX. Zákon stanovil vznik župného úradu na čele so županom, ktorý bol vládou menovaným štátnym úradníkom, a župného zastupiteľstva čoby samosprávneho orgánu. Pri župnom zastupiteľstve mal byť zriadený župný výbor, župná finančná komisia a ďalšie komisie. Košická župa mala byť súčasťou nadregionálneho župného zväzu v rámci celého Slovenska.
Župné zriadenie čelilo od počiatku silnej kritike a bolo do praxe uvedené až v roku 1923, no iba na Slovensku. Dňa 30. septembra 1923 sa tu konali voľby do župných zastupiteľstiev. V Košickej župe vtedy zvíťazili protivládne a opozičné strany. Županom Košickej župy bol vymenovaný Ján Rumann.
Dňa 14. júla 1927 bol prijatý zákon č. 125/1927 "o organizácii politickej správy", rušiaci župy a zavádzajúci krajinské zriadenie, účinný od 1. júla 1928. Podtatranská župa sa stala súčasťou krajiny Slovenskej. Na rozdiel od českých zemí, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia republiky Česko-Slovenskej, boli župy na Slovensku ako správne jednotky úplne eliminované. 
Územné vymedzenie župy.
Košická župa sa rozkladala na území východného Slovenska a patril do nej časť Spiša, Šariš, Zemplín a časť Abova. Zaberala tak územie od poľskej hranice na severe, po maďarskú na juhu a Podkarpatskú Rus na východe.
Okresy.
Pri vzniku mala Košická župa týchto 17 okresov:

</doc>
<doc id="666351" title="Zrútenie nadjazdu metra v Mexiku" url="https://sk.wikipedia.org/wiki?curid=666351">
Zrútenie nadjazdu metra v Mexiku

Dňa 3. mája 2021 o 22.25 h SELČ sa pod prechádzajúcim vlakom v štvrti Tláhuac, Mexiko. zrútil nosník pod nadjazdom linky 12 mexického metra. Nadjazd a posledné dva vozne vlaku spadli na triedu Tláhuac v blízkosti stanice Olivos. Zahynulo najmenej 25 ľudí a viac ako 70 bolo zranených. Išlo o najsmrteľnejší incident v metre za posledných takmer 50 rokov.
Linka 12, otvorená v roku 2012, je najnovšou linkou v systéme. Od jej otvorenia sa na nej vyskytli technické a štrukturálne problémy, ktoré viedli v rokoch 2014 a 2015 k čiastočnému uzatvoreniu nadzemných úsekov, na ktorých došlo k nehode. Zemetrasenie v meste Puebla v roku 2017 tento úsek ešte viac poškodilo, a hoci bol v priebehu niekoľkých mesiacov opravený, miestni obyvatelia uvádzali, že problémy pretrvávajú aj po rokoch.
Pozadie.
Linka 12, známa aj ako Zlatá linka, je najnovšou linkou mexického metra. V októbri 2012 ho otvorili prezident Felipe Calderón a predseda vlády hlavného mesta Mexika Marcelo Ebrard. Od začiatku prevádzky sa linka 12 stretávala s problémami s vlakmi na vyvýšených úsekoch, čo si na niektorých úsekoch vyžiadalo rýchlosť až 5 km/h z dôvodu obáv z vykoľajenia.
Zrútenie.
Dňa 3. mája 2021 o 22.25 h CDT prechádzal v obci Tláhuac vlak smerujúci na východ po vyvýšenom úseku trate medzi stanicami Olivos a Tezonco. Približne 220 metrov pred stanicou Olivos sa úsek zrútil, keď zlyhal nosný trám držiaci nosníky koľajníc, čo spôsobilo pád posledných dvoch vagónov. Trosky spadli na automobil idúci po triede Tláhuac, pričom zabili vodiča a zranili jeho manželku.
Dvadsaťpäť ľudí zahynulo a 70 ďalších utrpelo zranenia; 65 obetí bolo hospitalizovaných, z toho sedem vo vážnom stave.

</doc>
<doc id="666353" title="Majstrovstvá sveta v ľadovom hokeji hráčov do 18 rokov 2011" url="https://sk.wikipedia.org/wiki?curid=666353">
Majstrovstvá sveta v ľadovom hokeji hráčov do 18 rokov 2011

Majstrovstvá sveta v ľadovom hokeji hráčov do 18 rokov 2011 boli v poradí 13. MS tejto vekovej kategórie. Konali sa od 14. do 24. apríla 2011 v nemeckých mestách Crimmitschau a Drážďany.
Nižšie divízie.
I. divízia.
Skupina A.
Turnaj skupiny A v rámci I. divízie MS 2011 sa hral v Rige v Lotyšsku od 11. do 17. apríla 2011. sa odhlásilo z turnaja pre zemetrasenie a cunami v Tóhoku. IIHF rozhodla, že Japonsko si udrží miesto v I. divízii aj pre rok 2012 a do II. divízie zostúpi 5. tím.
Skupina B.
Turnaj skupiny B v rámci I. divízie MS 2011 sa hral v Maribore v Slovinsku od 10. do 16. apríla 2011.
II. divízia.
Skupina A.
Turnaj skupiny A v rámci II. divízie MS 2011 sa hral v Brašove v Rumunsku od 19. do 25. marca 2011.
Skupina B.
Turnaj skupiny B v rámci II. divízie MS 2011 sa hral v Donecku na Ukrajine od 27. marca do 2. apríla 2011.
III. divízia.
Skupina A.
Turnaj skupiny A v rámci III. divízie MS 2011 sa hral v Tchaj-peji na Taiwane od 11. do 17. apríla 2011.
Skupina B.
Turnaj skupiny B v rámci III. divízie MS 2011 sa hral v Mexiku, hlavnom meste Mexika, od 13. do 20. marca 2011.

</doc>
<doc id="666355" title="Polárium v Talline" url="https://sk.wikipedia.org/wiki?curid=666355">
Polárium v Talline

Tallinské polárium () je expozícia ľadových medveďov (medveď biely, ) v zoologickej záhrade Tallinu. Polárium bolo vybudované v západnej časti mesta na veľkorysej ploche asi 5000 m2, a to ako nový domov pre ľadových medveďov v miestnej zoologickej záhrade. Areál polária je len časťou ZOO, ale je v nej dominantný.
História.
Komplex Polária sa začal stavať v roku 2016 s celkovými nákladmi 3 mil. EUR a bol ukončený v novembri 2017 - krátko pred 100. výročím formálneho vyhlásenia nezávislosti Estónska (24. február 1918). Ľadové medvede mali v tallinskej ZOO zastúpenie už od jej vzniku v roku 1939, po 2. svetovej vojne však expozícia ľadových medveďov zanikla a obnovila sa až v roku 1964.
Areál.
Areál medveďov obsahuje pozemnú plochu s rôznymi bariérami pre pohyb, výstupy a hranie sa medveďov (pozri fotogalériu) a dve vodné plochy rozdelené hlavnou pozorovateľňou, kde sa nachádza podzemné akváriové podlažie a nadzemné pozorovanice miesto. Informačné panely sa nachádzajú predovšetkým v hlavnej pozorovateľni. Areál je ohradený kamennými múrmi a je úplne bezpečný.
Informačné panely.
Areál polária obsahuje početné trojjazyčné (estónsky, anglicky a rusky) náučné panely monograficky pokrývajúce nielen biologické atribúty ľadových medveďov, ich život a výskum : v našom regióne neznámu históriu ľadových medveďov v cirkusoch a ZOO , estónske expedície do polárnych oblastí za ľadovými medveďmi , legendy a mytológiu viažúcu sa na ľadové medvede , ďalej aj neestónske dejiny týkajúce sa ľadových medveďov, zmienky o proto-eskymákoch, dejinné zmienky o ich biologických popisoch od roku 1774 (Constantine Phippis) či o genéze hnedých medveďov na medvede biele.
Miesta pozorovaní.
Areál poskytuje tri druhy pozorovaní ľadových medveďov: z poschodia (z nadhľadu), terestriálne (spoza mreží a okien) a podzemné „akváriové“ pozorovania. Medvede majú v areáli dosť priestoru na pohyb, plávanie, na hry (napríklad s loptou vo vode), na ponáranie sa a diváci sú aj účastníkmi kŕmení. Náučno-zábavný pavilón je určený nielen pre deti: obsahuje hry s motívmi Arktídy, termovíziu, naučné panely smožnosťou absolvoania kvízu. Pozoruhodná je aj možnosť externe absolvovať virtuálnu prehliadku areálu polária. 
Pozri aj.
Estónsko
Tallinn
Tallinn Zoo
Externé odkazy.
Tallinn Zoo
Tallinn Zoo Official

</doc>
<doc id="666366" title="Abo Tbileli" url="https://sk.wikipedia.org/wiki?curid=666366">
Abo Tbileli

Svätý Abo Tbileli (* okolo 757, asi Bagdad† (po?) 6. januári 786, Tbilisi) bol gruzínsky svätec a mučeník arabského pôvodu, patrón gruzínskeho hlavného mesta Tbilisi. Jeho sviatok pravoslávni Gruzínci oslavujú 8. januára (resp. 21. januára podľa juliánskeho kalendára).
Životopis "Umučenie svätého Aba" od gruzínskeho spisovateľa Ioaneho Sabanisdzeho patrí k významným prameňom gruzínskych náboženských a sociálnych dejín 8. storočia. Vznikol na popud katolika Samuela III. (VII.) krátko po Abovej smrti. Existujú aj synaxárové vydania jeho života.
Mená.
Svätcovo meno je odvodené z arabského slova Habíb.
Životopis.
O Abovom pôvode sa mnoho nevie. Primárne pramene o ňom tvrdia, že pochádzal z rodiny obchodníkov s parfumami z Bagdadu a bol arabským moslimom. Narodiť sa mal niekedy okolo roku 757 do početnej rodiny. Asi ako sedemnásť alebo osemnásťročný vstúpil do služieb kartlijského (gruzínskeho) semiautonómneho vládcu Nersea II., syna kuropalata Adarnaseho. Poskytoval mu parfumérske a prekladateľské služby. Po tom, čo sa Nerses dostal do nemilosti abbásovského kalifa al-Mansúra, bol Abo spolu s ním uvrhnutý do žalára.
Za vlády kalifa al-Mahdího bola gruzínskemu vládcovi a jeho služobníctvu udelená amnestia a gruzínska delegácia spolu s Abom opustila Bagdad. V Gruzínsku Abova moslimská viera ochladla, pre mocenské postavenie moslimov v gruzínskych krajinách však nekonvertoval. Nerseova vláda v Kartli netrvala dlho a gruzínsky panovník sa čoskoro opäť dostal do nemilosti. Spolu s časťou služobníctva preto v roku 781 odišiel do Chazarskej ríše (resp. chazarského Osetska) a neskôr do mocensky byzantského Abcházska, kam vládcu nasledoval aj Abo. Niekedy počas tejto cesty v krajine nezávislej od moci Abbásovcov a nepriateľskej voči islamu sa Abo hlbšie zoznámil s kresťanskou ortodoxnou teológiou a prijal krst.
Po tom, čo sa situácia v Kartli upokojila, bolo utečencom umožnené vrátiť sa do Tbilisi. V meste Abo nejaký čas pôsobil, až dokým nebol pre presadzovanie kresťanstva miestnymi moslimskými elitami uväznený a vyzvaný, aby sa novej viery vzdal. Po tom, čo odmietol, bol v januári 786 mučený a následne popravený. Jeho telo bolo spálené a popol v mechu hodený do neďalekej rieky Mt'k'vari (dnešná Kura). Na mieste, kde bol hodený do rieky sa malo podľa legendy nasledujúci deň objaviť stĺpovité svetlo podobné blesku. Prakticky ihneď po poprave bol Abo uctievaný ako svätý. Katolikos Samuel III. (niektoré pramene uvádzajú Samuel VII.; 789794) prikázal spisovateľovi Ioannovi Sabanisdzeovi zdokumentovať Abov život, v dôsledku čoho vzniklo umelecky i historiograficky významné dielo "Umučenie svätého Aba" (786790). Na mieste spálenia svätcových pozostatkov mal byť o niekoľko storočí neskôr postavený Chrám Metechi, kde sa istý čas uchovávala aj Abova, údajne zázračná ikona. V 19. storočí mu bola v Tbilisi na kamennej skale vystavaná kaplnka. Pôvodná stavba sa nezachovala, na mieste však vznikla nová moderná kaplnka. 

</doc>
<doc id="666377" title="Nitrianska župa (Česko-Slovensko, 1923 – 1928)" url="https://sk.wikipedia.org/wiki?curid=666377">
Nitrianska župa (Česko-Slovensko, 1923 – 1928)

Nitrianska župa alebo župa XVI bola jednotka územnej správy a samosprávy, zavedená v prvorepublikovom Česko-Slovensku v rámci nového župného zriadenia. Existovala v rokoch 1923 – 1928, mala rozlohu 5 876 km² a jej správnym centrom bola Nitra. 
Vznik a zánik župy.
Po zániku Uhorska v roku 1918 bol pôvodný uhorský systém žúp prevedený v takmer nezmenenom územnom rozsahu do správneho systému Česko-Slovenskej republiky. Toto provizórne postuhorské usporiadanie trvalo len do roku 1922. V roku 1920 bol prijatý zákon č. 126/1920 Sb. "o zriadení župných a okresných úradov v republike Československej", ktorým malo byť celé územie Česko-Slovenska (okrem Prahy a Podkarpatskej Rusi) rozdelené na 21 žúp. Jednou z nich bola aj Nitrianska župa, ako jedna zo šiestich žúp, zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku hovorilo "veľžupy". Nitrianska župa mala poradové číslo XVI. Zákon stanovil vznik župného úradu na čele so županom, ktorý bol vládou menovaným štátnym úradníkom, a župného zastupiteľstva čoby samosprávneho orgánu. Pri župnom zastupiteľstve mal byť zriadený župný výbor, župná finančná komisia a ďalšie komisie. Košická župa mala byť súčasťou nadregionálneho župného zväzu v rámci celého Slovenska.
Župné zriadenie čelilo od počiatku silnej kritike a bolo do praxe uvedené až v roku 1923, no iba na Slovensku. Dňa 30. septembra 1923 sa tu konali voľby do župných zastupiteľstiev. Županom Nitrianskej župy bol vymenovaný Ján Jesenský.
Dňa 14. júla 1927 bol prijatý zákon č. 125/1927 "o organizácii politickej správy", rušiaci župy a zavádzajúci krajinské zriadenie, účinný od 1. júla 1928. Nitrianska župa sa stala súčasťou krajiny Slovenskej. Na rozdiel od českých zemí, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia republiky Česko-Slovenskej, boli župy na Slovensku ako správne jednotky úplne eliminované. 
Územné vymedzenie župy.
Nitrianska župa sa rozkladala na území západného Slovenska a patrilo do nej prakticky celé Ponitrie a prihraničné oblasti s Maďarskom na juhu.
Okresy.
Pri vzniku mala Nitrianska župa týchto 9 okresov:

</doc>
<doc id="666379" title="Bratislavská župa (Česko-Slovensko, 1923 – 1928)" url="https://sk.wikipedia.org/wiki?curid=666379">
Bratislavská župa (Česko-Slovensko, 1923 – 1928)

Bratislavská župa alebo župa XV bola jednotka územnej správy a samosprávy, zavedená v prvorepublikovom Česko-Slovensku v rámci nového župného zriadenia. Existovala v rokoch 1923 – 1928, mala rozlohu 11 458 km² a jej správnym centrom bola Bratislava. 
Vznik a zánik župy.
Po zániku Uhorska v roku 1918 bol pôvodný uhorský systém žúp (vrátane Bratislavskej) prevedený v takmer nezmenenom územnom rozsahu do správneho systému Česko-Slovenskej republiky. Toto provizórne postuhorské usporiadanie trvalo len do roku 1922. V roku 1920 bol prijatý zákon č. 126/1920 Sb. "o zriadení župných a okresných úradov v republike Československej", ktorým malo byť celé územie Česko-Slovenska (okrem Prahy a Podkarpatskej Rusi) rozdelené na 21 žúp. Jednou z nich bola aj v nových hraniciach vymedzená Bratislavská župa, ako jedna zo šiestich žúp, zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku hovorilo "veľžupy". Bratislavská župa mala poradové číslo XV. Zákon stanovil vznik župného úradu na čele so županom, ktorý bol vládou menovaným štátnym úradníkom, a župného zastupiteľstva čoby samosprávneho orgánu. Pri župnom zastupiteľstve mal byť zriadený župný výbor, župná finančná komisia a ďalšie komisie. Bratislavská župa mala byť súčasťou nadregionálneho župného zväzu v rámci celého Slovenska.
Župné zriadenie čelilo od počiatku silnej kritike a bolo do praxe uvedené až v roku 1923, no iba na Slovensku. Dňa 30. septembra 1923 sa tu konali voľby do župných zastupiteľstiev. V Bratislavskej župe vtedy zvíťazili protivládne a opozičné strany. Županom Bratislavskej župy bol vymenovaný Method Bella.
Dňa 14. júla 1927 bol prijatý zákon č. 125/1927 "o organizácii politickej správy", rušiaci župy a zavádzajúci krajinské zriadenie, účinný od 1. júla 1928. Bratislavská župa sa stala súčasťou krajiny Slovenskej. Na rozdiel od českých zemí, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia republiky Česko-Slovenskej, boli župy na Slovensku ako správne jednotky úplne eliminované. 
Župy boli obnovené na území Slovenska ešte v rokoch 1939 – 1945 za Slovenského štátu. Vtedy vznikla i novo vymedzená Bratislavská župa.
Územné vymedzenie župy.
Bratislavská župa sa rozkladala na území juhozápadného Slovenska a patrilo do nej okrem Bratislavy aj Záhorie, Dolné Považie a časť Stredného Považia a Podunajska. Zaberala tak prihraničné územie s Moravou, Rakúskom i Maďarskom.
Okresy.
Pri vzniku mala Bratislavská župa týchto 15 okresov:

</doc>
<doc id="666380" title="Rosum" url="https://sk.wikipedia.org/wiki?curid=666380">
Rosum

Rosum je novovybudovaný administratívny projekt. Nachádza sa na okraji Bajkalskej ulice v Bratislavskom Ružinove.
Projekt tvorí 20.875 metrov štvorcových kancelárií a 1.228 metrov štvorcových retailu. Výstavba začala v roku 2015 a bola dokončená v roku 2016. Objekt tvorí 10 poschodí a 470 parkovacích miest. Developerom je Penta Real Estate a architektom Helika.
Súčasťou projektu je nabíjacia stanica pre elektromobily a množstvo stojanov na bicykle pre zamestnancov. 
Nachádza sa v exponovanej lokalite v blízkosti jazera Štrkovec na nároží Ružinovskej a Bajkalskej. Lokalita je obsluhovaná mestskou hromadnou dopravou, električkou číslo 9 a autobusmi číslo 50, 66, 98, 75, 74. V bezprostrednej blízkosti je cyklotrasa R26 a stanica Slovnaft BAjku.

</doc>
<doc id="666384" title="Majstrovstvá sveta v zimnom plávaní 2018" url="https://sk.wikipedia.org/wiki?curid=666384">
Majstrovstvá sveta v zimnom plávaní 2018

Majstrovstvá sveta v zimnom plávaní 2018 boli 11. Majstrovstvá sveta v zimnom plávaní, ktoré prebehli 6. až 10. marca 2018 v Tallinne. Boli podujatím typu "masters", kedy sa súťaží vo vekových kategóriách mužov a žien s intervalom 5 rokov (konkrétne kategórie A až J2), štartuje sa na princípe komerčných prihlášok (štart na 450 m stál 80€). Šampionát bol súčasťou osláv 100. výročia deklarácie o samostatnosti Estónska z 24.2.1918
Základné informácie.
Organizátor podujatia: Medzinárodná asociácia zimného plávanid IWSA (International Winter Swimming Association) so sídlom v Jelgave (Lotyšsko). 
Miesto konania: Prístav v Starom meste Tallinu, bazén 25 m bol vyrezaný v morskom ľade, teplota vody bola -0,8 až -0,5°C, k dispozícii bol aj náhradný bazén. 
Poveternostné podmienky: denné teploty vzduchu boli 0-5°C, súťažilo sa od 10. do 15. hod., v prípade súťaže na 450 m sa plávalo aj po zotmení (do skončenia súťaže). 
Organizačné zabezpečenie: centrálny hotel Euroopa bol sídlom štábu WSWC (vo vzdialenosti asi 100 m od bazéna), pri bazénoch tribúny, priame prenosy pretekov boli vysielané v kuloároch do hotela Euroopa, šatne na prezliekárne boli spojené so saunami určenými pre súťažiacich po skončení ich disciplín. Všetci účastníci WSWC 2018 dostali účastnícky diplom a účastnícku pamätnú medailu. 
Účasť a pravidlá.
Účasť: 1100 súťažiacich, zo Slovenska sa súťaží zúčastnilo 58 plavcov/plavkýň, najväčšie skupiny otužilcov boli z Košíc a okolia (asi 40 osôb) a zo Žiliny (10 osôb). Súťažilo sa na tratiach 25, 50,100, 200 a 450 metrov a pre plávanie 200 a 450 m boli nutné vyhlásenia o zdolaní definovaných kvalifikačných tratí vo vode do 5°C, zdravotné potvrdenia a EKG od lokálneho lekára a deň pred súťažami boli povinné aj zdravotné kontroly na mieste (krvný tlak a EKG).
Hlavné pravidlá: plavci v jednotlivých kategóriách plávali v rozplavbách, z výsledných časov vzniklo konečné poradie. Súťažné plavecké štýly boli voľný spôsob, prsia a otváracou disciplínou boli preteky na 25 m štýlom motýlik. Súťaží sa vždy od najstaršej kategórie J2 po najmladšiu A. Súťažiaci na 1.-3. mieste získali medailey udeľované každodenne na konci súťaží.
Výsledky a sprievodný program.
Najúspešnejšie tímy plavcov boli z Nemecka, Ruska a Česka (exaktné tabuľky úspešnosti štátov sa na WSWC nevedú), účastníci zo Slovenska získali jeden bronz a jedno striebro (obaja na trati 450 m). Najúspešnejších individuálnym plavcom bol Nemec Christof Wandratsch (Nemecko) s ôsmimi medailami z 9 disciplín a s najlepším absolútnym časom na 450 m z 88 súťažiacich.
Mimosúťažný program: slávnostné otvorenie podujatia, seminár s témami zimného plávania a otužovania (aj so slovenskou účasťou), záverečná recepcia v neďalekom Estónskom námornom múzeu.
Výletné ciele: v meste hlavne historické centrum s centrálnym námestím, parlamentný kopec s vyhliadkami na mesto, Polárium v ZOO s expozíciou ľadových medveďov. Okolité výletné ciele tvorili jachtársky prístav Pirina vybudovaný pre Letné olympijské hry 1980 v Moskve a jednodňové výlety blízkym trajektom do Helsínk.

</doc>
<doc id="666386" title="Brampton (Ontário)" url="https://sk.wikipedia.org/wiki?curid=666386">
Brampton (Ontário)

Brampton je mesto v kanadskej provncii Ontáriu. V sčítaní obyvateľstva v roku 2016 malo 593 638 obyvateľov.
Dejiny.
Osídlenie v údoliach riek Credit River a Humber River siaha približne 8000 rokov pred n.l. V roku 1818 boli Chinguacousy a Toronto Gore Townships zmerané zememeračmi.
Územie do roku 1834 John Elliott rozdelil na parcely na predaj, nazval ho „Brampton“. Názov bol onedlho prebratý ďalej. Elliott pochádzal z Bramptonu v Anglicku.
V roku 1853 bol Brampton založený ako dedina (village). Vtedy mal viac než 500 obyvateľov. V januári 1867 sa okres Peel County odpojil od okresu County of York. Zlúčené boli od roku 1851. Brampton sa stal sídlom Peel County a od roku 1873 mal štatút mesta (town).
V roku 1856 Grand Trunk Railway pripojila mesto k železničnej sieti, nasledoval ekonomický rozmach. Edward Dale v roku 1860 založil pestovanie kvetov, mesto sa vďaka nemu stalo “Flowertown of Canada”. V roku 1869 mal Brampton 1 800 obyvateľov. V roku 1910 malo mesto 4000 obyvateľov. V 50. rokoch 20. storočia vznikla plánovaná komunita Bramalea. V roku 1974 bol vytvorený Region of Peel a Brampton dostal štatút mesta (city). Bol vytvorený z Chinguacousy Township, Toronto Gore Township, a pôvodného Town of Brampton.
Doprava.
Mestskú dopravu zabezpečuje Brampton Transit so 70 linkami. Od roku 2010 prevádzkuje Züm, expresné autobusové linky. Celkovo vlastní 450 autobusov. V roku 2019 prepravil takmer 32 miliónov pasažierov.
Bramptonom prechádzajú diaľnice 410 a 407 ETR, na juh od mesta diaľnica 401. Na juh od mesta je aj Pearsonovo medzinárodné letisko.
Kultúra.
V Bramptone sú divadlá The Rose a Lester B. Pearson Theatre. Medzi múzeá patria: PAMA - Peel Art Gallery, Museum &amp; Archives, The Great War Flying Museum a The Lorne Scots Regimental Museum.

</doc>
<doc id="666388" title="Michal Aláč" url="https://sk.wikipedia.org/wiki?curid=666388">
Michal Aláč

JUDr. Michal Aláč, PhD. (* 1. marec 1985, Detva) je slovenský právnik a vysokoškolský pedagóg. Od mája 2021 je riaditeľ Slovenskej informačnej služby.
Životopis.
V júni 2008 absolvoval magisterské štúdium práva na Právnickej fakulte Univerzity Pavla Jozef Šafárika. V decembri 2009 na nej získal titul JUDr. Od júla 2008 pracoval ako právnik a od septembra 2008 vedúci právneho oddelenia v Liptovskej vodárenskej spoločnosti. Od roku 2009 pracoval v Slovenskej informačnej službe ako starší referent špecialista, od októbra 2014 ako vedúci oddelenia a od marca do novembra 2018 ako riaditeľ odboru. Počas práce vyštudoval doktorandské štúdium na Právnickej fakulte Trnavskej univerzity.
Od roku 2015 je zároveň odborným asistentom na Katedre správneho práva, práva životného prostredia a finančného práva Právnickej fakulty Trnavskej univerzity, od roku 2018 je zástupcom vedúceho tejto katedry. Od decembra 2018 je spoločníkom firmy CAVET, s.r.o. Od apríla 2019 bol poradcom a od novembra 2019 do mája 2020 zástupcom riaditeľa Záchrannej služby Košice.
Do Slovenskej informačnej služby sa vrátil v júni 2020 ako riaditeľ sekcie a od decembra 2020 bol námestníkom riaditeľa SIS.
Od júna 2019 je členom Rady Úradu pre reguláciu hazardných hier.
Riaditeľ Slovenskej informačnej služby.
14. marca 2021 sa vzdal funkcie riaditeľa SIS Vladimír Pčolinský. 20. apríla 2021 Boris Kollár za riaditeľa navrhol Aláča, dovtedajšieho námestníka riaditeľa. Aláča 28. apríla 2021 schválila vláda. Do funkcie riaditeľa SIS ho prezidentka Zuzana Čaputová menovala 6. mája 2021.
Pri svojom menovaní vyhlásil: „Mojím cieľom je riadiť službu tak, aby bola vnímaná v presadzovaní strategických záujmov Slovenskej republiky ako politicky nezávislá, profesionálna spravodajská služba vo všetkých jej aspektoch“.

</doc>
<doc id="666396" title="Slovácky rok" url="https://sk.wikipedia.org/wiki?curid=666396">
Slovácky rok

Slovácky rok je národopisný festival, ktorý sa koná v moravskom Kyjove od roku 1921. Je jedným z najstarších folklórnych festivalov v Česku, pričom od roku 1971 sa opakuje každé štyri roky a zvyčajne trvá tri dni. Jednotlivé obce slováckeho Kyjovska prezentujú svoje kroje a zvyky – jazda kráľov (Skoronice), stavanie mája (Bukovany) atď. Nechýba prehliadka dychových a cimbalových kapiel, tanečné zábavy, jarmok, výstavy, prehliadka detských skupín, krojovaný sprievod atď. Festival sa koná po celom meste (námestie, park, ulice, múzeum, štadión, letné kino…) a zvyčajne tu vystupuje viac ako 3 000 ľudí.
Na rozdiel od iných tradičných folklórnych slávností v tejto oblasti sa Slovácky rok nezakladá na žiadnej náboženskej tradícii ani na sviatku patróna obce. Členovia Sokola a Národných jednôt chceli pôvodne ukázať miestne ľudové zvyky tak, ako sa na Slovácku počas roka odohrávajú, a vzbudiť záujem o slovácke kroje, ktoré sa už z každodenného života vo veľkej miere vytrácali. Dodnes tak prispieva k zachovaniu ľudových tradícií na Slovácku. Popri Medzinárodnom folklórnom festivale v Strážnici a Vlčnovskej jazde kráľov je Slovácky rok jedným z najvýznamnejších folklórnych podujatí na východnej Morave. Je to slávnosť len Dolňácka z Kyjovska, bez účasti krojovaných súborov z iných regiónov.
V roku 2007 počet platiacich návštevníkov presiahol 21 000 a vystúpilo tu približne 3 500 účinkujúcich. V krojovanom sprievode kráčalo 2 000 ľudí z 33 obcí.
História.
Po prvýkrát sa Slovácky rok konal 14. a 15. augusta 1921 na počesť 50. výročia založenia miestneho Sokola. Prvý deň sa niesol v duchu sokolských osláv. Na župných cvičeniach sa zúčastnili sokolské skupiny z Francúzska, Juhoslávie a USA. V dopoludňajších hodinách druhého dňa vystúpila sokolská jednota z Vlčnova s jazdou kráľov. Popoludní prešiel mestom krojovaný sprievod a potom sa na cvičisku pri sokolovni predviedli ľudové zvyky: dožinky (obce Ježov, Kelčany, Žádovice), otvorenie hodov (Lanžhot), veniec (Bukovany, Sobůlky), stínanie barana (Bohuslavice), mlátenie káčera (Boršov, Nětčice), šibačka (Vlkoš), svadba (Milotice, Šardice) a výrub mája (Svatobořice). Slávnosti dopĺňala veľká národopisná výstava, divadelné predstavenie drámy Maryša Aloisa a Viléma Mrštíkovcov a krojovaná jazda kráľov. K popularizácii slávností prispelo ich filmové spracovanie a následné premietanie v Európe a USA. Odhaduje sa, že slávnosti sledovalo až 30 000 návštevníkov. Prítomní boli aj niektorí zahraniční novinári a spisovatelia.
Vzhľadom na priaznivý ohlas sa Slovácky rok zopakoval 4. a 5. júna 1922, potom 5. a 6. júna 1927, 28. a 29. júna 1931. Ďalšie oslavy boli naplánované na rok 1939, ale pre nepriaznivú politickú situáciu boli nakoniec zrušené. Po dvadsaťpäťročnej prestávke sa Slovácky rok opäť konal 23. a 24. júna 1956, 18. augusta 1957, 1961 a 1971. V tomto roku sa rozhodlo o organizovaní podujatia každé štyri roky.
Kyjovské letné slávnosti.
Keďže Slovácky rok sa koná raz za štyri roky, v ostatných rokoch sa konajú pravidelne v polovici augusta Kyjovské letné slávnosti. V roku 2013 sa konal 18. ročník festivalu, ktorý trvá vždy jeden víkend. Sú spojené najmä s dožinkovými slávnosťami. Najnavštevovanejší býva jarmok na námestí so sprievodným programom, ktorý nie je zameraný len na folklór. V sobotu sa pravidelne koná "Žalmanov folklórny Kyjov" v letnom kine alebo výstava a ochutnávka vín. V nedeľu ráno sa koná mariánska púť a pútnická omša v Kostole Nanebovzatia Panny Márie, pred ktorým sa na námestí zhromaždí množstvo veriacich v krojoch. Popoludní prejde mestom krojovaný dožinkový sprievod. Počas oboch dní sa koná výstava králikov, holubov a hydiny Českého zväzu chovateľov a ďalšie podujatia, ako napríklad program pre deti, divadlo, vystúpenie šermiarov, cimbalovej a dychovej hudby, slováckeho kyjovského súboru, mažoretiek atď.

</doc>
<doc id="666397" title="Majstrovstvá sveta v ľadovom hokeji hráčov do 18 rokov 2010" url="https://sk.wikipedia.org/wiki?curid=666397">
Majstrovstvá sveta v ľadovom hokeji hráčov do 18 rokov 2010

Majstrovstvá sveta v ľadovom hokeji hráčov do 18 rokov 2010 boli v poradí 12. MS tejto vekovej kategórie. Konali sa od 13. do 23. apríla 2010 v bieloruských mestách Minsk a Bobrujsk.
Nižšie divízie.
I. divízia.
Skupina A.
Turnaj skupiny A v rámci I. divízie MS 2010 sa hral v Herningu v Dánsku od 12. do 18. apríla 2010.
Skupina B.
Turnaj skupiny B v rámci I. divízie MS 2010 sa hral v Krynici-Zdróji v Poľsku od 11. do 17. apríla 2010.
II. divízia.
Skupina A.
Turnaj skupiny A v rámci II. divízie MS 2010 sa hral v Narve v Estónsku od 13. do 19. marca 2010.
Skupina B.
Turnaj skupiny B v rámci II. divízie MS 2010 sa hral v Kyjeve na Ukrajine od 22. do 28. marca 2010.
III. divízia.
Skupina A.
Turnaj skupiny A v rámci III. divízie MS 2010 sa hral v Erzurume v Turecku od 8. do 14. marca 2010.
Skupina B.
Turnaj skupiny B v rámci III. divízie MS 2010 sa hral v Monterrey v Mexiku od 14. do 20. marca 2010.

</doc>
<doc id="666405" title="Cena Grammy za najlepší R&amp;B výkon" url="https://sk.wikipedia.org/wiki?curid=666405">
Cena Grammy za najlepší R&amp;B výkon

Cena Grammy za najlepší R&amp;B výkon (angl. Grammy Award for Best R&amp;B Performance) je cena udeľovaná na odovzdávaní cien Grammy pôvodne v rokoch 1959 až 1961 ako Najlepší R&amp;B výkon (Best Rhythm &amp; Blues Performance) a potom od roku 1962 do roku 1968 ako Najlepšia R&amp;B nahrávka (Best Rhythm &amp; Blues Recording). Od roku 2012 sa začalo ocenenie opätovne udeľovať, kedy vzniklo kombináciou predchádzajúcich kategórií: najlepší ženský spevácky R&amp;B výkon, najlepší mužský spevácky R&amp;B výkon, najlepší R&amp;B výkon dua alebo skupiny s vokálom a najlepší urban/alternatívny výkon. Reštrukturalizácia týchto kategórií bola výsledkom želania Recording Academy znížiť počet kategórií a ocenení a eliminovať rozdiely medzi mužskými a ženskými výkonmi a medzi sólovými a duo/skupinovými vystúpeniami.
Cena patrí umelcovi. Producent, inžinier a skladateľ môžu požiadať o certifikát pre víťazov.

</doc>
<doc id="666413" title="Motion City Soundtrack" url="https://sk.wikipedia.org/wiki?curid=666413">
Motion City Soundtrack

Motion City Soundtrack je americká rocková hudobná skupina, ktorá vznikla v roku 1997 v Minneapolise v štáte Minnesota. Zostavu tvoria piati členovia, ktorými sú Justin Pierre (spev, gitara) a Joshua Cain (gitara, sprievodný spev), ktorí sú jedinými pôvodnými členmi, a s nimi Jesse Johnson (klávesy, moog syntezátor), Matthew Taylor (basgitara, sprievodný spev) a bubeník Tony Thaxton. Motion City Soundtrack dodnes vydali štyri štúdiové albumy a za celú kariéru predali cez 600 000 nosičov, z toho pol milióna len v Spojených štátoch. Skupina vznikla z rozpadnutých skupin The Saddest Girl Story a Slide Coaster a inšpirovala se predovšetkým skupinami Sunny Day Real Estate, Jawbox, The Flaming Lips a Superchunk.
V roku 1999 vydala skupina svoj první singel na 7" platni s názvom „Promenade/California“. Následne v roku 2000 skupina vydala svoje debutové EP s názvom "Kids for America" a hned potom aj druhé EP s názvom "Back to the Beat". Prvý štúdiový album s názvom "I Am the Movie" vydali v roku 2002. Tieto štyri albumy vydali Motion City Soundtrack individuálne ve vlastnom vydavatelstve. Vďaka neustálému koncertovaniu a rozrastajúcej sa základne fanoušikov sa skupina zmluvou ku koncu roka 2002 upísala vydavateľstvu Epitaph Records. S nimi potom znovu vydali album "I Am the Movie" v roku 2003. Singel „The Future Freaks Me Out“ si získal veľkú podporu v televíznom vysielaní, ale neumiestnil sa v rebríčkoch a ani nebol nijak zvlášť hraný v rozhlase. V rokoch 2003 a 2004 vydala skupina Motion City Soundtrack tri split albumy so skupinami Schatzi, Limbeck a Matchbook Romance. Druhý album s názvom "Commit This to Memory" vyšiel na jeseň 2004 a je to najúspešnejší album v histórii skupiny. Predalo sa ho cez 285 000 kusov a umiestnilo sa na druhom mieste v rebríčku Billboard Independent Albums. Vybraný singl „Everything Is Alright“ mal však rovnaký problém ako prvý singel, uspel v televízii, ale v rozhlase moc hraný nebol a neumiestnil sa rebríčkoch hitov.
V roku 2007 vydali svoj tretí štúdiový album s názvom "Even If It Kills Me", ktorý obsadil 16. priečku v rebríčku Billboard 200 a vrchol tabulky rebríčku Billboard Independent Albums. Album priniesol tri single „Broken Heart“, „This Is for Real“ a „It Had to Be You“. V roku 2008 prešla skupina k vydavateľstvu Columbia Records, s ktorým v januári 2010 vydala svoj najnovší štvrtý štúdiový album s názvom "My Dinosaur Life", ktorý obsadil 15. priečku v rebríčku Billboard 200.

</doc>
<doc id="666422" title="Majstrovstvá sveta v ľadovom hokeji hráčov do 18 rokov 2009" url="https://sk.wikipedia.org/wiki?curid=666422">
Majstrovstvá sveta v ľadovom hokeji hráčov do 18 rokov 2009

Majstrovstvá sveta v ľadovom hokeji hráčov do 18 rokov 2009 boli v poradí 11. MS tejto vekovej kategórie. Konali sa od 9. do 19. apríla 2009 v amerických mestách Fargo a Moorhead.
Nižšie divízie.
I. divízia.
Skupina A.
Turnaj skupiny A v rámci I. divízie MS 2009 sa hral v Minsku v Bielorusku od 6. do 12. apríla 2009.
Skupina B.
Turnaj skupiny B v rámci I. divízie MS 2009 sa hral v Asiagu v Taliansku od 29. marca do 5. apríla 2009.
II. divízia.
Skupina A.
Turnaj skupiny A v rámci II. divízie MS 2009 sa hral v Maribore v Slovinsku od 22. do 28. marca 2009.
Skupina B.
Turnaj skupiny B v rámci II. divízie MS 2009 sa hral v Narve v Estónsku od 16. do 22. marca 2009.
III. divízia.
Skupina A.
Turnaj skupiny A v rámci III. divízie MS 2009 sa hral v Tchaj-peji na Taiwane od 27. februára do 5. marca 2009.
Skupina B.
Turnaj skupiny B v rámci III. divízie MS 2009 sa hral v Erzurume v Turecku od 9. do 15. marca 2009.

</doc>
<doc id="666433" title="Léa Seydouxová" url="https://sk.wikipedia.org/wiki?curid=666433">
Léa Seydouxová

Léa Seydouxová (; * 1. júl 1985, Paríž, Francúzsko) je francúzska herečka. V roku 2014 získala nomináciu na cenu BAFTA, v kategórii Vychádzajúca hviezda.
Detstvo a mladosť.
Vyrastala v silne protestanskej výchove a je jednou zo siedmich detí. Z prvého manželstva svojej matky má troch starších nevlastných súrodencov, z manželstva jej rodičov má staršiu sestru a z otcovej strany má dvoch nevlastných bratov.
V detstve bola Seydouxová veľmi plachá a trpela silnou úzkosťou, čo bolo zapríčinené rozvodom ich rodičov. 
Kariéra.
V detstve sa túžila Seydouxová stať opernou speváčkou ale neskôr od tohto plánu upustila kvôli jej plachosti. V osemnástich rokoch sa rozhodla stať herečkou. Absolvovala herecké kurzy na francúzskej dramatickej škole Les Enfants Terribles a v roku 2007 sa zúčastnila hereckého školenia v New Yorku.
V roku 2007 si zahrala v krátkom filme La Consolation, ktorý bol uvedený na filmovom festivale v Cannes. O rok neskôr si zahrala vo filme "Krásna Junia", za ktorú získala ocenenie Trophée Chopard na filmovom festivale v Cannes a získala tiež nomináciu na francúzske ocenenie César pre najlepšiu nádejnú herečku. 
V roku 2009 sa objavila vo francúzskom filme "Lurdy" a vo filme "Nehanební bastardi", ktorý režíroval Quentin Tarantino. Vo filme si zahrala po boku hercov ako Brad Pitt, Michael Fassbender, Diane Kruger či Christoph Waltz. Objavila sa tiež vo filme Woody Allena, "Polnoc v Paríži", z roku 2011. V rovnakom roku sa tiež objavila v úlohe atentátničky Sabine Moreau vo filme "Mission: Impossible – Ghost Protocol". Za svoj herecký výkon vo francúzskom filme "Drahá Prudence", získala svoju druhú nomináciu na ocenenie César.
Po boku herečky Diane Kruger, si zahrala vo filme "Zbohom kráľovná" z roku 2012. Za svoj herecký výkon vo filme získala Seydouxová nomináciu na ocenenie César, v kategórii Najlepšia herečka. O rok neskôr, si zahrala vo filme "Život Adèle", kde si zahrala po boku herečky Adèle Exarchopoulos. Seydouxová vo filme stvárnila lesbu a za svoj herecký výkon získala cenu Lumiéres Awards a bola nominovaná na cenu BAFTA, pre najlepšiu vychádzajúcu hviezdu. V roku 2014 hrala po boku Vincenta Cassela v romantickom fantsy filme "Kráska a zviera". 
V roku 2016 získala od francúzskej vlády Rád umenia a literatúry. V roku 2018 si zahrala v dramatickom filme "Kursk", ktorý poukazuje skutočnosti, ktoré sa odohrali v roku 2000 v Rusku. V rovnakom roku účinkovala po boku hviezd ako Ewan McGregor, Miranda Otto či Rashida Jones, vo filme "Zoe".
V roku 2021 si zahrala spolu s Danielom Craigom, vo filme "Nie je čas zomrieť". 
Osobný život.
V septembri 2016 prezradila že s jej priateľom Andrém Meyerom, čakajú prvé dieťa, ktoré sa narodilo v januári 2017. 

</doc>
<doc id="666436" title="Estónske námorné múzeum" url="https://sk.wikipedia.org/wiki?curid=666436">
Estónske námorné múzeum

Estónske námorné múzeum () v hlavnom meste Tallinn tvoria múzejné expozície v troch lokalitách s tematikou námornej dopravy, dejín námorníctva v Estónsku, z oblasti rybolovu a morskej archeológie.
História.
Od svojho vzniku v roku 1935 malo múzeum viac sídiel[ a ako samostatný subjekt bolo zriadené v roku 1961. Jeho dnešným sídlom je pevnosť Paks Margareta („Tlstá Margaréta“), a to od roku 1981. Táto pevnosť bola do roku 1980 bez strechy a jej renovácia sa uskutočnila v súvislosti s Letnými olympijskými hrami 1980 v Moskve, keďže preteky olympijskej regaty prebiehali v Talline (presnejšie v zálive mestskej časti Pirita 6 km od centra Tallinu). Prístavisko hydroplánov Lennusadam bolo rekonštruované a oficiálne otvorené v roku 2012.
Expozícia v Paks Margareeta.
Trvalá výstava v tejto pevnosti - bývalej delovej bašte - obsahuje dejinné fakty Estónska ako prímorskej obchodnej krajiny v rozsahu asi 700 exponátov, početné modely lodí a dokumenty. Trofejným exponátom je vrak 20-metrovej obchodnej lode objavené v roku 2015, ktorý je unikátom baltickej lode. Súčasťou areálu je Veľká pobrežnú bránu (), ktorá je zahrnutá do zoznamu svetového dedičstva UNESCO. Kapacita pre prenájom na spoločeské akcie je až 75 osôb.
Ďalšie lokality.
Okrem svojho sídla v pevnosti Paks Margareeta je múzeum situované aj v prístavisku hydroplánov Lennusadam () na ulici Vesilennuki. Táto časť múzea obsahuje aj ponorku Lembit z 30. rokov 20. storočia, storočný parný ľadoborec Suur Tõll či repliku hydroplánu Short 184. Kapacita hangára pre prenajaté spoločenské akcie je až 1500 osôb. Filiálnou expozíciou Estónskeho námorného múzea je špecializované "Múzeum mín", ktoré sa nachádza tiež v Talline (ulica Uus 37): počas 2. svetovej vojny bolo totiž Baltické more husto zamínované a v tomto múzeu sú aj exponáty z čias cárskeho Ruska. S expozíciami námorného múzea susedí prístav Tallin a neďaleko od neho sa nachádza na pobreží významný pamätník Russalka ako pieta za vojenskú loď, ktorá havarovala v roku 1893 a zahynulo pri tom 177 námorníkov.

</doc>
<doc id="666440" title="Majstrovstvá sveta v ľadovom hokeji hráčov do 18 rokov 2008" url="https://sk.wikipedia.org/wiki?curid=666440">
Majstrovstvá sveta v ľadovom hokeji hráčov do 18 rokov 2008

Majstrovstvá sveta v ľadovom hokeji hráčov do 18 rokov 2008 boli v poradí 10. MS tejto vekovej kategórie. Konali sa od 13. do 23. apríla 2008 v ruskom meste Kazaň.
Nižšie divízie.
I. divízia.
Skupina A.
Turnaj skupiny A v rámci I. divízie MS 2008 sa hral v Toruni v Poľsku od 2. do 8. apríla 2008.
Skupina B.
Turnaj skupiny B v rámci I. divízie MS 2008 sa hral v Rige v Lotyšsku od 2. do 8. apríla 2008.
II. divízia.
Skupina A.
Turnaj skupiny A v rámci II. divízie MS 2008 sa hral v Méribeli a Courcheveli vo Francúzsku od 30. marca do 5. apríla 2008.
Skupina B.
Turnaj skupiny B v rámci II. divízie MS 2008 sa hral v Tallinne v Estónsku od 23. do 29. marca 2008.
III. divízia.
Skupina A.
Turnaj skupiny A v rámci III. divízie MS 2008 sa hral v Mexiku, hlavnom meste Mexika, od 2. do 8. marca 2008.
Skupina B.
Turnaj skupiny B v rámci III. divízie MS 2008 sa hral v İzmite v Turecku od 3. do 9. marca 2008.

</doc>
<doc id="666453" title="Frances J. Allenová" url="https://sk.wikipedia.org/wiki?curid=666453">
Frances J. Allenová

Genpor. Frances J. Allenová (neprechýlene: Frances J. Allen) je kanadská generálka, súčasná zástupkyňa náčelníka Generálneho štábu Kanadských ozbrojených síl.
Životopis.
Absolvovala Queen’s University, a má magisterský titul z Royal Military College.
Vojenská kariéra.
Svoju vojenskú kariéru začala v roku 1983. Medzi jej prvými útvarmi boli: 764 Communications Squadron či Canadian Forces School of Communications and Electronics v Kingstone. Velila National Systems Management Centre v Ottawe, Canadian Forces Network Operations Centre a Canadian Forces Information Operations Group. Medzi jej ďalšie posty patria: exekutívna asistentka pre zástupcu náčelníka Generálneho štábu či riaditeľka pre podporné operácie na Stregickom spoločnom štábe.
V roku 2014 bola vymenovaná do prvej generálskej hodnosti, brigádny generál, a zároveň sa stala Director General Defence Security. Neskôr bola riaditeľkou pre cyberspace. V júni 2018 bola povýšená do hodnosti generálmajor a stala sa 2. zástupkyňou náčelníka Generálneho štábu (deputy vice chief of the defence staff).
Od júla 2020 bola vojenskou predstaviteľkou Kanady pri Vojenskom výbore NATO, v tom čase bola povýšená na hodnosť generálporučíka. Stala sa druhou ženou v v tejto hodnosti v Kanadských ozbrojených silách.
Zástupkyňa náčelníka Generálneho štábu.
Predtým ako bol Jonathan Vance menovaný za náčelníka štábu bola Allenová považovaná za kandidátku na tento post.
9. marca 2021 bola vymenovaná do funkcie zástupkyne náčelníka Generálneho štábu (Vice Chief of the Defence Staff/Vice-Chef d'état-major de la défense). Stala sa prvou ženou na tomto poste. Jej predchodcom bol genpor. Mike Rouleau, ktorý bol ako zástupca náčelníka kandidátom na najvyšší post, ale náčelníkom sa nakoniec stal genpor. Wayne Eyre, veliteľ Kanadskej armády.

</doc>
<doc id="666462" title="Christof Wandratsch" url="https://sk.wikipedia.org/wiki?curid=666462">
Christof Wandratsch

Christof Wandratsch (* 20. december 1966, Norimberg) je diaľkový a zimný plavec z Nemecka. 
Diaľkoplavecké úspechy.
Medzinárodne zažiaril Christof Wandratsch prvýkrát v roku 1990, keď vyhral plavecké preteky cez jazero v Zurichu (preteky sa pravidelne konajú na trati 26,4 km). Víťazstvá zaznamenal na "European Aquatics Championships" v rokoch 1991 a 1995 na maratónskych tratiach 25 km. 
V auguste 2005 sa stal svetovým rekordérom pri preplávaní kanálu La Mache časom 7 hodín 3 minúty, čím prekonal predchádzajúci rekord Chada Hundebyho z roku 1994 (7:17 hod.). Už v roku 2003 bol veľmi blízko ku prekonaniu uvedeného rekordu, keď jeho plavba cez La Manche trvala len o 3 minúty dlhšie (7:20 hod.) ako vtedy platný rekord. 
V roku 2007 potom rekord Ch. Wandratscha prekonal Petar Stoychev z Bulharska, ktorý dosiahol čas 6:57 hod.
Zimnoplavecké úspechy.
Christof Wandratsch sa od roku 2014 zúčastňuje "Majstrovstiev sveta v zimnom plávaní", čo je šampionát typu masters v 5 ročných vekových kategóriách organizovaných od roku 2000 asociáciou Majstrovstvá sveta v zimnom plávaní (IWSA) v dvojročných intervaloch. Na Majstrovstvách sveta v zimnom plávaní 2018 (Fínsko) sa stal absolútnym víťazom na 450 m a ako vo svojej kategórii, tak aj absolútne býva suverénom vo vytrvalostných plavbách na 450 m a 1000 m, ale aj na kratších tratiach (vo svojej kategórii). Napríklad na WSWC 2018 v Talline získal celkovo 8 medailí (obr.), na WSWC 2020 v Blede v Slovinsku vyhral svoju vekovú katogóri na 1000 m aj 450 m a doteraz je držiteľom svetového rekordu IWSA v zimnom plávaní na 1000 m (od roku 2016).
Ako zimný plavec sa od roku 2015 zúčastňuje aj na podujatiach "Medzinárodnej asociácie ľadového plávania" (International Ice Swimmiing Association – IISA), napríklad na 1. "Majstrovstvách sveta v ľadovom plávaní IISA" v Murmansku sa stal absolútnym víťazom na 1000 m.

</doc>
<doc id="666469" title="Danielle Hamilton-Carterová" url="https://sk.wikipedia.org/wiki?curid=666469">
Danielle Hamilton-Carterová

Danielle Evelyn Hamilton-Carterová (* 23. január 1990, Štokholm) je švédska profesionálna basketbalistka, hrajúca na pozícii pivotky. V súčasnosti pôsobí v tíme slovenskej ženskej basketbalovej extraligy Piešťanské Čajky a vo švédskej reprezentácii.
Životopis.
Danielle Hamilton-Carterová sa narodila v roku 1990 v Štokholme ako dcéra Američana Glenna Cartera a nórsko-škótskej mamy Irene Hamiltonovej. Jej strýko je americký skokan do výšky Jerome Carter.
Jej materským klubom je Stockholmspolisens IF, následne vo Švédsku pôsobila v mládežníckych kategóriách v kluboch Bagarmossen Basket a KFUM Blackebergs IK.
Hamilton-Carterová v rokoch 20092013 študovala v USA na univerzite Georgia Tech a hrala vysokoškolský basketbal za miestny tím Georgia Tech Yellow Jackets. Následne začala v českom klube IMOS Brno svoju legionársku kariéru po Európe. [1] Postupne v rokoch 2014-2019 pôsobila postupne vo Francúzsku, domácom Švédsku, Taliansku, Rumunsku, Maďarsku a Slovensku. Od roku 2019 pôsobí v tíme Piešťanské Čajky v slovenskej extralige.
Reprezentačná kariéra.
Od roku 2005 pôsobí v švédskej basketbalovej reprezentácii od mládežníckych kategórií až po tú seniorskú, seniorský debut zažila v roku 2011.

</doc>
<doc id="666480" title="Cena Grammy – Cena členov rady The Recording Academy" url="https://sk.wikipedia.org/wiki?curid=666480">
Cena Grammy – Cena členov rady The Recording Academy

Cena Grammy – Cena členov rady Národnej akadémie nahrávacích umení a vied (angl. Grammy Trustees Award) je udeľovaná organizáciou The Recording Academy „jednotlivcom, ktorí počas svojej kariéry v hudobnej, technickej oblasti, atď. významne prispeli do oblasti nahrávania inak než vystupovaním“. Od roku 1983 mohli túto cenu dostať aj interpreti. Toto ocenenie sa líši od ceny Grammy za celoživotné dielo, ktoré oceňuje práve interpretov.
Príjemcovia.
Nasledujúci jednotlivci získali Trustees Awards.

</doc>
<doc id="666488" title="Majstrovstvá sveta v ľadovom hokeji hráčov do 18 rokov 2007" url="https://sk.wikipedia.org/wiki?curid=666488">
Majstrovstvá sveta v ľadovom hokeji hráčov do 18 rokov 2007

Majstrovstvá sveta v ľadovom hokeji hráčov do 18 rokov 2007 boli v poradí 9. MS tejto vekovej kategórie. Konali sa od 11. do 22. apríla 2007 vo fínskych mestách Rauma a Tampere.
Nižšie divízie.
I. divízia.
Skupina A.
Turnaj skupiny A v rámci I. divízie MS 2007 sa hral v Maribore v Slovinsku od 6. do 12. apríla 2007.
Skupina B.
Turnaj skupiny B v rámci I. divízie MS 2007 sa hral v Sanoku v Poľsku od 4. do 10. apríla 2007.
II. divízia.
Skupina A.
Turnaj skupiny A v rámci II. divízie MS 2007 sa hral v Miškovci v Maďarsku od 15. do 21. apríla 2007.
Skupina B.
Turnaj skupiny B v rámci II. divízie MS 2007 sa hral v Miercurea Ciucu v Rumunsku od 12. do 18. marca 2007.
III. divízia.
Kvalifikačný zápas.
Kvalifikačný zápas III. divízie MS 2007 sa hral v İzmite v Turecku dňa 28. januára 2007.
Turecko postúpilo na hlavný turnaj III. divízie MS 2007.
Hlavný turnaj.
Hlavný turnaj III. divízie MS 2007 sa hral v Pekingu v Číne od 5. do 11. marca 2007.

</doc>
<doc id="666490" title="Doja Cat" url="https://sk.wikipedia.org/wiki?curid=666490">
Doja Cat

Amala Ratna Zandile Dlamini (* 21. október 1995, Los Angeles, Kalifornia, USA), známa pod umeleckým menom Doja Cat, je americká speváčka, rapperka a skladateľka. Narodila sa a vyrastala v Los Angeles. Ako tínedžerka začala skladať a pridávať hudbu na SoundCloud. Jej pieseň „So High“ zaujala hudobné vydavateľstvá Kemosabe a RCA Records, s ktorými ako 17-ročná podpísala spoločnú nahrávaciu zmluvu a následne vydala svoje debutové EP "Purrr!" (2014). Po prestávke vydala debutový štúdiový album "Amala" (2018) a neskôr si získala virálny úspech ako internetové meme vďaka singlu „Mooo!“, ktorý sa objavil na deluxe verzii debutového albumu spolu so singlami „Juicy“ (s Tygom) a „Tia Tamera“ (s Ricom Nastym). 
Druhý štúdiový album "Hot Pink" (2019) sa dostal do top 10 amerického "Billboard" 200 a vyšiel z neho singel „Say So“, ktorý bol certifikovaný ako multi-platinový a po vydaní remixu s Nicki Minaj sa umiestnil na prvom mieste v rebríčku "Billboard" Hot 100. V roku 2020 spolupracovala s Arianou Grande na piesni „Motive“ a neskôr sa objavila na remixe Arianinej piesne „34+35“ po boku Megan Thee Stallion. Tá sa stala jej druhou skladbou, ktorá sa dostala do prvej desiatky "Billboard" Hot 100. 
Doja Cat je známa vytváraním videoklipov a piesní, ktoré dosahujú popularitu na sociálnych sieťach ako sú TikTok a YouTube. Bola nominovaná na tri ceny Grammy, šesť hudobných cien Billboard, dve americké hudobné ceny a okrem ceny MTV Video Music Award vyhrala aj európsku verziu, MTV Europe Music Award. "Forbes" označil Doja Cat za „jednu z najlepších hviezd s prelomom v roku 2020“ a zaradil ju na svoj každoročný zoznam 30 under 30. Doja Cat bola v roku 2020 štvrtým najčastejšie googleným hudobníkom. 

</doc>
<doc id="666491" title="Branislav Mosný" url="https://sk.wikipedia.org/wiki?curid=666491">
Branislav Mosný

Branislav Mosný (* 1. august 1987, Trnava) je slovenský filmový herec.
Vyštudoval bábkové a činoherné herectvo na VŠMU v Bratislave v roku 2015. Je spoluzakladateľom Divadlo Petra Mankoveckého v Bratislave, v ktorom pravidelne účinkuje. Od roku 2011 účinkuje v Divadle STOKA. Hosťoval v Divadle Astorka Korzo ´90, Divadle Aréna, Štátnom divadle Košice a v Štúdiu 12. Je členom Divadla Jána Palárika v Trnave. V roku 2019 sa stal členom umeleckého súboru. So svojou partnerkou Silviou Soldanovou má syna Adama.

</doc>
<doc id="666540" title="Majstrovstvá sveta v ľadovom hokeji hráčov do 18 rokov 2006" url="https://sk.wikipedia.org/wiki?curid=666540">
Majstrovstvá sveta v ľadovom hokeji hráčov do 18 rokov 2006

Majstrovstvá sveta v ľadovom hokeji hráčov do 18 rokov 2006 boli v poradí 8. MS tejto vekovej kategórie. Konali sa od 12. do 22. apríla 2006 vo švédskych mestách Ängelholm a Halmstad.
Nižšie divízie.
I. divízia.
Skupina A.
Turnaj skupiny A v rámci I. divízie MS 2006 sa hral v Miškovci v Maďarsku od 3. do 9. apríla 2006.
Skupina B.
Turnaj skupiny B v rámci I. divízie MS 2006 sa hral v Rige v Lotyšsku od 2. do 8. apríla 2006.
II. divízia.
Skupina A.
Turnaj skupiny A v rámci II. divízie MS 2006 sa hral v Merane v Taliansku od 2. do 8. apríla 2006.
Skupina B.
Turnaj skupiny B v rámci II. divízie MS 2006 sa hral v Elektrėnai a Kaunase v Litve od 15. do 21. marca 2006.
III. divízia.
Turnaj III. divízie MS 2006 sa hral v Miercurea Ciucu v Rumunsku od 13. do 19. marca 2006.

</doc>
<doc id="666543" title="Laurentius Petri" url="https://sk.wikipedia.org/wiki?curid=666543">
Laurentius Petri

Laurentius Petri (* 1449 Örebro, Švédsko - † 26. október 1557 Uppsala, Švédsko) bol švédsky teológ, biskup, reformátor, diplomat a prvý uppsalský arcibiskup ktorý vyznával luteranizmus. 
Laurentius Petri bol Gustavom Vasom vymenovaný za uppsalského arcibiskupa. Za biskupa ho v Uppsale vysvätil katolícky biskup Peder Månsson a vďaka tomu si Švédska cirkev nárokuje apoštolskú postupnosť. Ako arcibiskup zachoval mnoho katolíckych prvkov: kadidlo, oltáre, obrusy, rúcha, biskupské insígnie a podobne. 

</doc>
<doc id="666549" title="Éclair" url="https://sk.wikipedia.org/wiki?curid=666549">
Éclair

Éclair (vyslovuj eklér), pred rokom 1850 "vojvodkynino pečivo" (fr. "pain à la duchesse"), je známe pečivo francúzskeho pôvodu vyrobené z podlhovastého cesta, ktoré je plnené čokoládovým krémom a poliate polevou na vrchu.
Zloženie.
Suroviny a spôsob prípravy.
Na výrobu sa používajú nasledovné ingrediencie: maslo, čokoláda, šľahačková smotana, voda, múka, mlieko, vajcia, soľ, cukor.
Dnes je najbežnejší éclair vyrobený z odpaľovaného cesta. Do neho sa pri strojovej výrobe vstrekne cukrársky krém, pri ručnej výrobe sa pečivo nareže z jednej strany a naplní sa krémom. Existujú aj mini verzie éclairu, pričom vo vnútri môžu byť plnené chiboust krémom, gaštanovou plnkou alebo nadrobno nasekaným ovocím. Následne je vrch pečiva poliaty polevou. Dezert sa konzumuje studený.
Druhy a príchute.
Krém je zvyčajne čokoládový alebo kávový, ale môže byť tiež ochutený pistáciovou alebo vanilkovou príchuťou. Existujú tiež varianty s príchuťami rôznych druhov ovocia.
Vrch je glazovaný fondánom alebo karamelom ; v druhom prípade nazývame takýto koláč „Jakobova palica" .
Pôvod mena a história dezertu.
Slovo éclair znamená vo francúzštine blesk alebo svetelný záblesk. Podľa slovníka Francúzskej akadémie dostal tento dezert pomenovanie preto, že sa rýchlo zjedol.
Tento dezert sa objavil pravdepodobne na prelome 18. a 19. storočia a patril na stoly vtedajšej aristokracie. Za jeho vytvorením stojí pravdepodobne známy francúzsky kuchár Marie-Antoine Carême, ktorého prezývali "kráľ kuchárov a kuchár kráľov".
Rekordy.
Niekoľko tímov cukrárov si dalo za úlohu vyrobiť čo najdlhšie čokoládové éclairy. Súčasný rekord schválený Guinnessovou knihou rekordov držia švajčiarski cukrári za ich 503 metrov dlhý éclair, ktorý vytvorili v roku 2014. Belgický výrobca čokolády a šéfkuchár Jean-Philippe Darcis dohliadal na realizáciu 676 metrového éclairu na konci roku 2016, avšak hoci je rekord potvrdený úradníkom, nenachádza sa v knihe rekordov. 
Rekord za najväčšiu mozaiku čokoládových éclairov vytvorili v Ženeve švajčiarski cukrári, ktorí namaľovali známu komiksovú postavičku Titeuf na ploche 80,27 metrov štvorcových s použitím 23 700 éclairov rôznych farieb.

</doc>
<doc id="666550" title="Smerš" url="https://sk.wikipedia.org/wiki?curid=666550">
Smerš

Smerš (rus. Смерш) je označenie viacerých nezávislých organizácií vykonávajúcich kontrarozviedku v ZSSR počas druhej svetovej vojny.
Organizácia oficiálne vznikla v apríli 1943 a zanikla 4. mája 1946, keď boli povinnosti všetkých 3 oddelení kontrarozviedky prenesené späť na Ministerstvo vnútra (MGB).
Názov Smerš, je akronym ruských slov "smerť špionam" (Смерть шпионам) = smrť špiónom.
Dejiny.
Pred formálnym vznikom jednotiek Smerš vykonávali kontrarozviedku Osobitné oddelenia (OO) rôznych organizácii, napr. VČK (známa skôr ako Čeka), GPU (Hlavné politické riaditeľstvo) NKVD, Hlavné riaditeľstvo štátnej bezpečnosti NKVD atď.
V prvých mesiacoch po napadnutí ZSSR nacistickým Nemeckom v lete 1941 sa sovietske ozbrojené sily dostávali do čoraz ťažšej situácie. Do nemeckého zajatia padli stovky tisíc sovietskych vojakov. V roku 1941 Stalin podpísal dekrét Výboru obrany štátu ZSSR o štátnej previerke (filtrácii) príslušníkov Červenej armády, ktorí boli v zajatí alebo obkľúčení nepriateľskými jednotkami. Obdobne sa postupovalo aj preverovaní príslušníkov jednotiek Národného komisariátu vnútra. Cieľom ich previerok bola identifikácia zradcov, špiónov a dezertérov.
Na sovietskom území operoval rad agentov Abwehru, ale aj tajných služieb Fínska a Rumunska. Súčasťou Abwehru boli aj špeciálne jednotky Brandenburger, ktoré pri operáciách na sovietskom území používali sovietske uniformy. V dôsledku počiatočných úspechov nemeckých síl v roku 1941 sa nemecké sily prestávali spoliehať na aktívnu špionáž ale obraz o vojnovom dianí získavali viac z výpovedí zajatcov a ukoristených dokumentov.
Kontrarozviedka Smerš Ľudového komisariátu obrany a Ľudového komisariátu námorníctva vznikla 19. apríla 1943 tajným dekrétom Rady ľudových komisárov ZSSR č. 415-138ss z Riaditeľstva zvláštnych útvarov NKVD ZSSR. Oddelenie kontrarozviedky Národného komisariátu vnútra (NKVD) vzniklo 15. mája 1943.
Jednotky Smerš patrili pod rôzne organizácie :
Medzi činnosti jednotiek Smerš patrilo patránie po špiónoch a nepriateľských agentoch, boj s kontrarevolúciou, vyhľadávanie sovietskych agentov, ktorí v stanovený dátum nevrátili. Ďalej hodnotilo dokumenty ukoristené nepriateľovi. Jednotky Smerš tiež aktívne pôsobili v štruktúre Červenej armády. Trestali a likvidovali dezertérov, panikárov, sabotérov a trestali osoby, ktoré si spôsobili zranenia vlastným pričinením. Z tohto pohľadu možno chápať činnosť jednotiek Smerš skôr ako nástroj politickej represie než ako kontrašpionážnu službu.
Uznesením Rady ľudových komisárov zo 6. januára 1945 začali v štáboch frontov fungovať oddelenia pre záležitosti repatriácie, ktorých sa zúčastňovali príslušníci orgánov Smerš. Boli vytvorené zberné a tranzitné miesta na príjem a kontrolu občanov Sovietskeho zväzu, ktorí boli zadržiavaní na územiach predtým kontrolovaných nemeckými jednotkami a okupačnou správou Tretej ríše, a ktorých oslobodila postupujúca Červená armáda.

</doc>
<doc id="666555" title="Imobilio" url="https://sk.wikipedia.org/wiki?curid=666555">
Imobilio

Imobilio je občianske združenie založené v roku 2007, ktorá sa usiluje o integráciu ťažko zdravotne postihnutých občanov, zlepšenie kvality ich života a postavenia v spoločnosti. 
Ciele.
Cieľom občianskeho združenia Imobilio je podpora a rozvoj aktivít v oblasti vzdelávania, práce a integrácie telesne postihnutých ľudí. Nosnými aktivitami je dokončenie kompletnej prevádzky komunitného vzdelávacieho a vedecko-vývojového centra Imobilio v Karlovej Vsi v Bratislave . 
Aktivity.
Na princípoch opačnej integrácie organizuje športové podujatie Imobilio Cup
, ktoré spája zdravých a telesne postihnutých prostredníctvom paraolympijského športu Boccia. Zdraví ľudia tak môžu vyskúšať pohľad z vozíka a spolu s ťažko zdravotne postihnutými zahrať hru, pri ktorej sa stierajú fyzické rozdiely. 
Vytvorilo startup Prvá kvapka na úsporu vody a energií a rozširuje ho na celé územie Slovenka. Tento startup zvyšuje povedomie o potrebe chrániť prírodné zdroje. Na projekte Prvá kvapka sa priamo podieľajú osoby so zníženou pracovnou schopnosťou. K environmentálnym činnostiam patrí aj snaha o zachovanie biodiverzity v Karlovej Vsi ochranou netopierov. 
Zúčastňuje sa na projektoch a prednáškach participácie, organizovanom Úradom splnomocnenca vlády Slovenskej republiky pre rozvoj občianskej spoločnosti.
Ceny.
Imobilio udeľuje cenu Veľké srdce Imobilia ľuďom, ktorí výrazne pomáhajú komunite ľudí so zdravotným postihnutím. 

</doc>
<doc id="666565" title="Vieska (Turčianske Teplice)" url="https://sk.wikipedia.org/wiki?curid=666565">
Vieska (Turčianske Teplice)

Vieska je pôvodne samostatná obec v okrese Turčianske Teplice, ktorá bola v roku 1951 pričlenená k mestu Turčianske Teplice.
História.
Vieska je pôvodne doložená ako kráľovská osada v roku 1414. Patrila do panstva Blatnického hradu, po jeho prechode do rúk rodiny Révaiovcov zmenila vlastníka aj Vieska.. Boli viaceré pokusy, aby tu vznikli kúpele, voči čomu sa bránili susedné Turčianske Teplice, no napriek tomu sa v roku 1597 spomína prvý kúpeľný dom. V 19. storočí sa miestni farbiari združili do cechu.
V roku 1822 si miestni svojpomocne postavili zvonicu, ktorá bola prestavaná v roku 1979. V súčasnosti je murovaná, so štvorcovým pôdorysom, ihlancovitou strechou a polkruhovitými rezonančnými otvormi. V obci sa pred zlúčením s Teplicami nachádzala škola, knižnica i ochotnícke divadlo.
Obec sa spomína v roku 1414 ako "Malavez", 1461 ako "Villa Parva Teplicza", 1469 ako "Tepliczka alias Parva Villa", 1491 ako "Kysfalv", 1516 ako "Vieska", 1773 ako "Mala Wieska", a od roku 1920 ako "Vieska".
Obyvateľstvo.
Vývoj počtu obyvateľov od roku 1784 po 1948 vyjadruje nasledovný graf:

</doc>
<doc id="666571" title="Majstrovstvá sveta v ľadovom hokeji hráčov do 18 rokov 2005" url="https://sk.wikipedia.org/wiki?curid=666571">
Majstrovstvá sveta v ľadovom hokeji hráčov do 18 rokov 2005

Majstrovstvá sveta v ľadovom hokeji hráčov do 18 rokov 2005 boli v poradí 7. MS tejto vekovej kategórie. Konali sa od 14. do 24. apríla 2005 v českých mestách České Budějovice a Plzeň.
Nižšie divízie.
I. divízia.
Skupina A.
Turnaj skupiny A v rámci I. divízie MS 2005 sa hral v Maribore v Slovinsku od 3. do 9. apríla 2005.
Skupina B.
Turnaj skupiny B v rámci I. divízie MS 2005 sa hral v Sosnowci v Poľsku od 2. do 8. apríla 2005.
II. divízia.
Skupina A.
Turnaj skupiny A v rámci II. divízie MS 2005 sa hral v Kohtla-Järve v Estónsku od 14. do 20. marca 2005.
Skupina B.
Turnaj skupiny B v rámci II. divízie MS 2005 sa hral v Bukurešti v Rumunsku od 21. do 27. marca 2005.
III. divízia.
Kvalifikačný turnaj.
Kvalifikačný turnaj III. divízie MS 2005 sa hral v Ankare v Turecku od 18. do 20. februára 2005.
Hlavný turnaj.
Hlavný turnaj III. divízie MS 2005 sa hral v Sofii v Bulharsku od 7. do 13. marca 2005.

</doc>
<doc id="666603" title="Majstrovstvá sveta v ľadovom hokeji hráčov do 18 rokov 2004" url="https://sk.wikipedia.org/wiki?curid=666603">
Majstrovstvá sveta v ľadovom hokeji hráčov do 18 rokov 2004

Majstrovstvá sveta v ľadovom hokeji hráčov do 18 rokov 2004 boli v poradí 6. MS tejto vekovej kategórie. Konali sa od 8. do 18. apríla 2004 v bieloruskom hlavnom meste Minsk.
Nižšie divízie.
I. divízia.
Skupina A.
Turnaj skupiny A v rámci I. divízie MS 2004 sa hral v Amstettene v Rakúsku od 27. marca do 2. apríla 2004.
Skupina B.
Turnaj skupiny B v rámci I. divízie MS 2004 sa hral v Asiagu v Taliansku od 29. marca do 4. apríla 2004.
II. divízia.
Skupina A.
Turnaj skupiny A v rámci II. divízie MS 2004 sa hral v Debrecíne v Maďarsku od 28. marca do 3. apríla 2004.
Skupina B.
Turnaj skupiny B v rámci II. divízie MS 2004 sa hral v Elektrėnai a Kaunase v Litve od 1. do 7. marca 2004.
III. divízia.
Turnaj III. divízie MS 2004 sa hral v Sofii v Bulharsku od 6. do 14. marca 2004.

</doc>
<doc id="666616" title="Ace of Base" url="https://sk.wikipedia.org/wiki?curid=666616">
Ace of Base

Ace of Base je švédska popová skupina.
Pôvodnú zostavu skupiny tvorili: Ulf Ekberg a traja bratranci Jonas Berggren, Malin Lin Berggren a Jenny Berggren. V rokoch 1993 až 2002 vydali štyri štúdiové albumy, z ktorých sa po celom svete predalo viac ako 30 miliónov kópií. Stali sa tak tretím najúspešnejším tímom zo Švédska všetkých čias, hneď za skupinou ABBA a Roxette. Album "Happy Nation" (Znamenie pre americký trh) je jedným z najpredávanejších debutových albumov všetkých čias. V Spojených štátoch mala obeh platiny. Bol to debutový album s tromi skladbami číslo 1 v hitparádach: "All That She Wants", "The Sign" a "Don’t Turn Around".
Po formálnom odchode speváčky Malin Lin Bergrenovej v roku 2007 absolvujú sériu koncertov ako trio v Európe a Ázii v rokoch 2007 až 2009, predtým, ako Jenny Berggren v novembri 2009 oznámila, že odchádza z kapely, aby sa sústredila na svoju sólovú dráhu. . K mužským členom skupiny sa pridali dve nové speváčky: Klara Hagman a Julia Williamson. Nová zostava vydala v septembri 2010 prvý album The Golden Ratio. 

</doc>
<doc id="666618" title="Monarchia Spojeného kráľovstva" url="https://sk.wikipedia.org/wiki?curid=666618">
Monarchia Spojeného kráľovstva

Monarchia Spojeného kráľovstva, ktorá sa bežne označuje ako britská monarchia, je konštitučná monarchia Spojeného kráľovstva, jeho dependencií (Guernsey, Jersey a ostrov Man) a jeho zámorských území. Súčasným panovníkom a hlavou štátu je kráľovná Alžbeta II., ktorá na trón nastúpila v roku 1952.
Panovník a ich najbližšia rodina vykonávajú rôzne úradné, slávnostné, diplomatické a reprezentačné povinnosti. Pretože je monarchia ústavná, monarcha sa obmedzuje na funkcie, ako sú udeľovanie vyznamenaní a menovanie predsedu vlády, ktoré sa vykonávajú nestranne. Panovník je tiež veliteľom britských ozbrojených síl. Aj keď konečná výkonná moc nad vládou je stále formálna prostredníctvom kráľovského výsadného práva panovníka, tieto právomoci sa môžu využívať iba v súlade so zákonmi prijatými v parlamente a v praxi v medziach konvencie a precedensu. Vláda Spojeného kráľovstva je známa ako vláda Jej (Jeho) Veličenstva. 
Britská monarchia má pôvod v maličkých kráľovstvách raného stredoveku v Škótsku a anglosaskom Anglicku, ktoré sa do 10. storočia zlúčili do kráľovstiev Anglicka a Škótska. Anglicko dobyli Normani v roku 1066, potom sa Wales tiež postupne dostal pod kontrolu Anglonormanov. Proces bol zavŕšený v 13. storočí, keď sa Waleské kniežatstvo stalo klientským štátom anglického kráľovstva. Medzitým "Magna charta" začala proces znižovania politických právomocí anglického panovníka. Od roku 1603 anglické a škótske kráľovstvo ovládol jediný panovník. V rokoch 1649 až 1660 prelomila tradíciu monarchie republikánske Anglické spoločenstvo, ktoré nasledovalo po vojnách troch kráľovstiev. Zákon o nástupníctve z roku 1701 vylúčil rímskokatolíkov a ich manželov/ky z nástupníctva na anglický trón. V roku 1707 sa spojili anglické a škótske kráľovstvá a vytvorili kráľovstvo Veľkej Británie. V roku 1801 sa Írske kráľovstvo pripojilo k vytvoreniu Spojeného kráľovstva Veľkej Británie a Írska. Britský panovník bol nominálnym lídrom rozsiahleho Britského impéria, ktoré v roku 1921 v najväčšej miere pokrývalo štvrtinu rozlohy sveta.
Na začiatku 20. rokov 20. storočia Balfourova deklarácia uznávala vývoj Domínii ríše v samostatné, samosprávne krajiny v rámci Spoločenstva národov. V rokoch po druhej svetovej vojne sa veľká väčšina britských kolónií a území osamostatnila, čím sa ríša prakticky skončila. Juraj VI. a jeho nástupkyňa Alžbeta II. prijali titul Hlava spoločenstva ako symbol voľného združenia svojich nezávislých členských štátov. Spojené kráľovstvo a pätnásť ďalších nezávislých suverénnych štátov, ktoré majú rovnakú osobu panovníka, sa nazývajú Commonwealth realm. Aj keď majú rovnakého panovníka, každá krajina je zvrchovaná a nezávislá od ostatných a panovník má pre každú krajinu iný, špecifický a oficiálny národný názov a štýl.

</doc>
<doc id="666620" title="Majstrovstvá sveta v ľadovom hokeji hráčov do 18 rokov 2003" url="https://sk.wikipedia.org/wiki?curid=666620">
Majstrovstvá sveta v ľadovom hokeji hráčov do 18 rokov 2003

Majstrovstvá sveta v ľadovom hokeji hráčov do 18 rokov 2003 boli v poradí 5. MS tejto vekovej kategórie. Konali sa od 12. do 22. apríla 2003 v ruskom meste Jaroslavľ.
Nižšie divízie.
I. divízia.
Skupina A.
Turnaj skupiny A v rámci I. divízie MS 2003 sa hral vo Ventspilse v Lotyšsku od 23. do 29. marca 2003.
Skupina B.
Turnaj skupiny B v rámci I. divízie MS 2003 sa hral v Briançone vo Francúzsku od 22. do 28. marca 2003.
II. divízia.
Skupina A.
Turnaj skupiny A v rámci II. divízie MS 2003 sa hral v Tallinne v Estónsku od 17. do 23. marca 2003.
Skupina B.
Turnaj skupiny B v rámci II. divízie MS 2003 sa hral v Belehrade v Juhoslovanskej zväzovej republike od 5. do 11. marca 2003.
III. divízia.
Skupina A.
Turnaj skupiny A v rámci III. divízie MS 2003 sa hral v Mexiku, hlavnom meste Mexika, od 5. do 8. marca 2003.
Skupina B.
Turnaj skupiny B v rámci III. divízie MS 2003 sa hral v Sarajeve v Bosne a Hercegovine od 6. do 9. februára 2003.

</doc>
<doc id="666621" title="CHRY-FM" url="https://sk.wikipedia.org/wiki?curid=666621">
CHRY-FM

 
CHRY-FM, označovaná ako "VIBE1055 FM", is a kanadská rozhlasová stanica. Prevádzkuje ju spoločnosť Canadian Centre for Civic Media and Arts Development Inc. a vysiela na FM frekvencii 105.5 MHz v Toronte. Stanica bola založená ako káblová rádiová služba s uzavretým okruhom s názvom Radio York v roku 1965. Slúžila tiež ako rozhlasová stanica obyvateľov koridoru Jane and Finch v severnom Toronte. Štúdiá stanice CHRY sa nachádzajú v študentskom centre York University, zatiaľ čo jeho vysielač je umiestnený na vrchole budovy rezidencie Vanier College.
Finančná podpora.
Stanica CHRY je čiastočne podporovaná študentským poplatkom (príspevky prostredníctvom York University Graduate Students Association a York Federation of Students (YFS)), prostredníctvom príležitostných grantov, na ktoré má stanica nárok kvôli svojmu charitatívnemu statusu, univerzitou York University prostredníctvom príležitostných grantov na vypracovanie pracovných štúdií a ich poslucháčmi prostredníctvom prísľubov. Zvyšok financovania stanice pochádza z reklamných výnosov.

</doc>
<doc id="666628" title="Viliam Turčány" url="https://sk.wikipedia.org/wiki?curid=666628">
Viliam Turčány

PhDr. Viliam Turčány, CSc., Dr. h. c. (* 24. február 1928, Suchá nad Parnou – † 9. máj 2021, Šelpice) bol slovenský básnik, prekladateľ, spisovateľ a literárny vedec. Vo svojom diele vydal 16 básnických zbierok, do modernej slovenčiny prebásnil Proglas a prekladal najmä antickú a taliansku renesančnú literatúru.
Životopis.
Turčány sa narodil sa 24. februára 1928 v obci Suchá nad Parnou do roľníckej rodiny. Do ľudovej školy chodil v rodnej obci, zmaturoval v roku 1947 na gymnáziu v Trnave. Následne vyštudoval slovenčinu a francúzštinu na Filozofickej fakulte Univerzity Komenského v Bratislave. Po skončení štúdií nastúpil v roku 1952 do Ústavu dejín slovenskej literatúry Slovenskej akadémie vied, kde okrem základnej vojenskej služby v rokoch 19521954 pôsobil ako vedecký pracovník až do roku 1970. V roku 1970 odišiel na dva roky na univerzitu v Neapole prednášať slovenskú literatúru. Po návrate z Talianska sa opäť stal vedeckým pracovníkom Literárnovedného ústavu SAV, kde pôsobil až do odchodu do dôchodku v roku 1988.
Profesionálna tvorba.
Turčány sa vo svojej tvorbe zameriaval na tri druhy diel – poéziu, monografie, resp. literálno-historické štúdie, a preklady. Poéziu začal publikovať ešte počas vysokoškolských štúdií, najmä v časopisoch "Borba", "Plameň", "Slovenské pohľady" a "Nová práca". Turčány knižne debutoval básnickou zbierkou "Jarky v kraji" (1957) s témou spomienok na detstvo, mladosť a rodný kraj, „v poézii 50. rokov obnovil zmysel pre dôležitosť tvaru“. Následne vydal diela "V toku" (1965), "U kotvy" (1972), výber ľúbostnej lyriky "Oliva" (1974), básnický cestopis "Aj most som ja" (1977) či obsiahly výber z básnikovej tvorby "Piesne" (1978). Finálnym dielom jeho poetickej tvorby je zbierka "Venuše slovenského praveku" (1979) so štrnástimi sonetmi, inšpirovanými archeologickými nálezmi pravekej kultúry na našom území.
Monotematický výber poézie Viliama Turčányho je v diele "Učitelia Slovanov" (1990). Výsledkom systematického skúmania otázok vývinu verša v slovenskej poézii autorom sú jeho monografie "Na krásnu záhradu Jána Hollého" (1972), "Rým v slovenskej poézii" (1975) a literárnohistorické štúdie o slovenských spisovateľoch Pavlovi Országhovi Hviezdoslavovi, Svetozárovi Hurbanovi Vajanskom, Jankovi Jesenskom, Ivanovi Kraskovi a Jánovi Kollárovi.
Významné je tiež Turčányho prekladateľské dielo najmä výbery z talianskej renesančnej lyriky, z francúzskej a z antickej poézie. Za vrcholy prekladateľskej tvorby Turčányho sa považujú preklad Božskej komédie Danteho Alighieriho (Peklo a Očistec s J. Felixom, Raj samostatne, 1964, 1982, 1986) a prebásnenie staroslovienskeho Proglasu.
Syntézou všetkých troch tvorivých aktivít spisovateľa je kniha "Podľa vôd a voľných polí" (1978). Turčány bol členom Spolku slovenských spisovateľov a Slovenskej spoločnosti prekladateľov umeleckej a odbornej literatúry.
Smrť.
Turčány zomrel v nedeľu 9. mája 2021 vo veku 93 rokov v Dome seniorov sv. Jána v Šelpiciach pri Trnave. Pohreb sa konal 14. mája 2021 v rodnej Suchej nad Parnou, kde je aj pochovaný. Zádušnú omšu celebroval biskup ordinariátu ozbrojených síl SR František Rábek.

</doc>
<doc id="666631" title="The F-Ups" url="https://sk.wikipedia.org/wiki?curid=666631">
The F-Ups

The F-Ups je americká punk rocková hudobná skupina z mesta Rochester v štáte Minnesota. 
Bola založená v roku 1999 ako Mr. Completely, ale keď v roku 2003 podpísala zmluvu s vydavateľstvom Capitol Records si zmenila názov na The F-Ups. V roku 2006 sa rozpadla a členovia sa znovuzjednotili v roku 2020.
Sú známi vďaka skladbe „Lazy Generation“, ktorá sa stala súčasťou videohier "NHL 2005" a "" a titulnou skladbou "Burnout 3: Takedown". Niektorí z členov založili novú skupinu, Hang 'Em High, ktorá sa rozpadla v roku 2014.

</doc>
<doc id="666657" title="Kremeľ v Izmajlove" url="https://sk.wikipedia.org/wiki?curid=666657">
Kremeľ v Izmajlove

Kremeľ v Izmajlove () je kultúrny, náučný, komerčný a zábavný komplex v moskovskom rajóne Izmajlovo v mieste bývalej cárskej izmajlovskej rezidencie Romanovcov a ktorý pozostáva z múzeí, galérií, výstav, obchodných priestorov a je určený ako dospelým, tak aj deťom. Najlepšie je dostupný moskovským metrom, a to zo stanice Partizanskaja ().
História vzniku.
Lokalita Izmailova bola obývaná od 16. storočia a sídlo tam mal 2. cár dynastie Romanovcov Alexej I. (Rusko). V tom čase tam bolo aj cárske väzenie a manufaktúrna výroba. V roku 1998 vznikol projekt drevenej pevnosti () so zábavným komplexom a potom bol dostavaný v rokoch 2003 až 2007. Dominantnou budovou komplexu je chrám sv. Mikuláš () na hlavnom nádvorí: podľa tradícíe, že prvou stavbou v takom sídle má byť chrám a ten je aj mužským kláštorom. 
Budovy.
Budovy sú spravidla drevené a v roku 2005 v areáli vznikol obrovský požiar. Obrázky niektorých z nich sú vo fotogalérii nižšie. Výška chrámu je 46 metrov a patrí k najvyšším dreveným budovám v Rusku. 
Múzeá a galérie.
Komplex obsahuje početné múzeá: napr. Múzeum ruských hračiekMúzeum chleba, Múzeum minatúr, Moskovské múzeum animácie, Múzeum zbraní, Múzeum histórie tkanín a na pobreží Múzeum založenia ruskej flotily, Z múzeí je asi najznámejšie a samostatne dosiahnuteľné (mimo areálu) "Múzeum histórie vodky", ktoré bolo znovuotvorené a presťahované do nových priestorov v roku 2018. Vodka vznikla v 15.storočí v okolí Moskvy, pri Izmajlove bola úrodná pôda aj potrebné farmárske zariadenia. Múzeum má viac ako 1000 exponátov. Obsahje o.i. recepty na jej výrobu zo 17. storočia, možno tam nájsť aj jedinečný exponát na destiláciu vodky z 15. storočia. Na zoznámenie sa s nikektorými múzeami je možno použiť virtuálne prehliadky.
V Kremli v Izmajlove sú aj početné galérie, priestory pre tvorivé dielne a iné aktivity: napríklad pre keramikársku tvorbu či pečenie chleba, existuje tam ulička bábik, Dom rozprávok a v priestoroch komplexu sa v sobotu a nedeľu konajú pod názvom Vernisáž tradičné "blšie trhy". K dispozícíi je aj Palác svadieb () a v roku 2020 sa na hlavnom námestí konali aj tradičné novoročné krstové kúpania. 
Pozri aj.
Krstové kúpania
Kolomenskoje

</doc>
<doc id="666658" title="Ellen Corby" url="https://sk.wikipedia.org/wiki?curid=666658">
Ellen Corby

Ellen Hansen Corby (* 3. jún 1911, Racine, Wisconsin, USA† 14. apríl 1999, Los Angeles, Kalifornia, USA) bola americká herečka. 
Detstvo a mladosť.
Corbyová sa narodila dánskym prisťahovalcom v meste Racine, v štáte Wisconsin ale vyrastala vo Filadelfii. Záujem o amatérske divadlo prejavila už v detstve a v roku 1932 odcestovala do Atlantic City, kde krátko pracovala ako zboristka. 
Kariéra.
V Hollywoode pracovala na komédiách "Our Gang", spoločne s jej manželom Francisom Corbym. Hereckej kariére sa začala venovať v roku 1945. V roku 1948 bola obsadená do filmu "I Remember Mama", po boku Irene Dunne a Barbary Bel Geddes. Za svoj herecký výkon získala svoju jedinú nomináciu na Academy Awards a získala cenu Zlatý glóbus v roku 1948, pre najlepšiu herečku vo vedľajšej úlohe. 
V roku 1950 si zahrala vo westernovom filme "The Gunfighter". V rokoch 1957 a 1959 stvárnila vydavateľku novín v televíznom seriáli "Trackdown". Mala periodickú úlohu v televíznom seriáli "Please Don't Eat the Daisies", po boku herečky Doris Day. 
V roku 1972 bola obsadená do televízneho seriálu "Waltonovci". Corbyová účinkovala v seriáli do roku 1976. Predčasne musela seriál upustiť, kvôli mozgovej príhode, ktorú dostala doma. Neskôr sa objavila v záverečnej sérii v roku 1978, a jej postava bola zotavujúca sa z mozgovej príhody, čiže aj jej scenár bol upravený len na základne slová. Za svoj herecký výkon v seriáli získala Zlatý glóbus a tri ceny Emmy Awards. 
Osobný život.
Corbyová sa v roku 1934 vydala za Francisa Corbyho, po ktorom neskôr prebrala priezvisko. Ich manželstvo bolo bezdetné a rozviedli sa v roku 1944. 
Absolvovala Corbyová kurz transcendentálnej meditácie a od roku 1969 bola učiteľkou tohto druhu meditácii. 
V novembri 1976 dostala mozgovú príhodu, z ktorej sa neskôr zotavila. Corbyová zomrela v roku 1999 vo veku nedožitých 88 rokov. Je pochovaná na cintoríne Forest Lawn Memorial Park v Glendale v Kalifornii. 

</doc>
<doc id="666659" title="Majstrovstvá sveta v ľadovom hokeji hráčov do 18 rokov 2002" url="https://sk.wikipedia.org/wiki?curid=666659">
Majstrovstvá sveta v ľadovom hokeji hráčov do 18 rokov 2002

Majstrovstvá sveta v ľadovom hokeji hráčov do 18 rokov 2002 boli v poradí 4. MS tejto vekovej kategórie. Konali sa od 11. do 21. apríla 2002 v slovenských mestách Piešťany a Trnava. Top divízia MS bola dočasne rozšírená na 12 tímov kvôli prijatiu .
Nižšie divízie.
I. divízia.
Turnaj I. divízie MS 2002 sa hral v Celje a Maribore v Slovinsku od 23. do 29. marca 2002. Kvôli rozšíreniu divízií od roku 2003 na 12 tímov žiaden tím nezostúpil do II. divízie.
II. divízia.
Turnaj II. divízie MS 2002 sa hral v Briançone vo Francúzsku od 22. do 29. marca 2002. sa odhlásila z MS, namiesto nej hralo na turnaji ako porazený finalista z III. divízie MS 2001. Kvôli rozšíreniu divízií od roku 2003 na 12 tímov postúpili prví traja do I. divízie a žiaden tím nezostúpil do III. divízie.
III. divízia.
Turnaj III. divízie MS 2002 sa hral v Elektrėnai a Kaunase v Litve od 5. do 9. marca 2002. Kvôli rozšíreniu divízií od roku 2003 na 12 tímov postúpilo prvých sedem tímov do II. divízie a žiaden tím nezostúpil.
Play-off.
Zápas o 7. miesto
Zápas o 5. miesto
Zápas o 3. miesto
Finále
Ázijsko-oceánska I. divízia.
Turnaj ázijsko-oceánskej I. divízie MS 2002 sa hral v Aucklande na Novom Zélande od 10. do 15. marca 2002.

</doc>
<doc id="666666" title="Faerská cirkev" url="https://sk.wikipedia.org/wiki?curid=666666">
Faerská cirkev

Faerská cirkev alebo Cirkev Faerských ostrovov (po faersky: "Fólkakirkjan") je luteránska cirkev a štátna cirkev na Faerských ostrovoch. Je jednou z najmenších štátnych cirkví na svete. Kedysi bola diecézou Dánskej cirkvi, avšak v roku 2007 sa osamostatnila. Patrí k nej 81,6 % obyvateľov Faerských ostrovov.
Faerská cirkev sa hlási k odkazu a teológii Martina Luthera a luteránskej reformácie. Za prameň viery považuje Bibliu a za jej správne vysvetlenie Augsburské vyznanie. Vyznáva Apoštolské, Nicejsko-carihradské a Atanaziánske vyznanie. Liturgia Faerskej cirkvi je rovnako ako v ostatných severských cirkvách katolíckejšia (používanie ornátu alebo alby so štólou, kadidlo, biskupské insígnie a podobne). 

</doc>
<doc id="666668" title="Americká šiška" url="https://sk.wikipedia.org/wiki?curid=666668">
Americká šiška

Americká šiška (po angl. "donut", "doughnut") je druh pečiva z kysnutého cesta v tvare splošteného prstenca, veľmi podobný stredoeurópskej šiške, na rozdiel od ktorej má však uprostred otvor. Tepelne sa upravuje pražením vo vysokej vrstve oleja do tmavo zlatej farby. Na rozdiel od stredoeurópskej šišky sa však nedáva sladká náplň dovnútra, ale na hornú stranu, ktorá sa môže posypať prakticky akýmkoľvek sladkým dochucovadlom od orechov, pudingu až napr. po škoricu. Existujú však varianty, pri ktorých je stred šišky plnený – vanilkovým či čokoládovým krémom, pudingom, marmeládou a podobne. Americké šišky sa rozšírili do rôznych krajín sveta, v ktorých sa dnes vyskytujú rôzne verzie produktu.
História a etymológia.
Anglické pomenovanie pravdepodobne pochádza zo slovného spojenia "doughknots" = „zauzlované cesto“, prípadne "doughnuts" = „cesto s orieškami“.
Podľa niektorých zdrojov pochádza tento typ šišky z Holandska 19. stor., podľa iných už zo 17. storočia, pričom do Ameriky mal byť privezený v súvislosti s jej osídlovaním. Americký odborník na židovskú kuchyňu Gil Marks uvádza, že americkej šiške vzdialene podobná sladkosť sa nachádza už v prvej tlačenej kuchárke z roku 1485. 

</doc>
<doc id="666674" title="Medzinárodný deň boja proti homofóbii, bifóbii a transfóbii" url="https://sk.wikipedia.org/wiki?curid=666674">
Medzinárodný deň boja proti homofóbii, bifóbii a transfóbii

Medzinárodný deň boja proti homofóbii, bifóbii a transfóbii sa pripomína 17. mája. Je spomienkou na vyradenie homosexuality z Medzinárodnej klasifikácie chorôb Svetovej zdravotníckej organizácie (WHO). Oslavuje sa v 130 krajinách z toho 37 kde sú homosexuálne aktivity nelegálne.
Dejiny.
Pripomínanie bolo zavedené v roku 2004 s cieľom upozorniť na násilie a diskrimináciu proti lesbám, gayom, bisexuálnym, trans, intersex či iných ľudí s rôznou sexuálnou orientáciou, rodovou identitou alebo sexuálnymi charakteristikami.
V roku 2007 si v Bratislave pripomenulo Queer Leaders Forum, vtedy ešte ako projekt združenia Museion.
Názov.
Pôvodne sa deň volal Medzinárodný deň boja proti homofóbii, v anglickej skratke IDAHO. Neskôr sa k skratka zmenila na IDAHOTB alebo IDAHOBIT. Názov v súčasnosti nezahŕňa intersexfóbiu, pretože na jej pridanie nie je globálny konsenzus.

</doc>
<doc id="666692" title="Majstrovstvá sveta v ľadovom hokeji hráčov do 18 rokov 2001" url="https://sk.wikipedia.org/wiki?curid=666692">
Majstrovstvá sveta v ľadovom hokeji hráčov do 18 rokov 2001

Majstrovstvá sveta v ľadovom hokeji hráčov do 18 rokov 2001 boli v poradí tretie MS tejto vekovej kategórie. Konali sa od 12. do 22. apríla 2001 vo fínskych mestách Heinola, Helsinki a Lahti. Z Top divízie nikto nezostúpil, lebo v roku 2002 bola rozšírená na 12 tímov.
Nižšie divízie.
I. divízia.
Turnaj I. divízie MS 2001 sa hral v Rige a Liepāji v Lotyšsku od 26. marca do 1. apríla 2001.
II. divízia.
Turnaj II. divízie MS 2001 sa hral v Kaunase a Elektrenai v Litve od 27. do 31. marca 2001.
Play-off.
Zápas o 7. miesto
Zápas o 5. miesto
Zápas o 3. miesto
Finále
III. divízia.
Turnaj III. divízie MS 2001 sa hral v Sofii v Bulharsku od 7. do 11. marca 2001.
Play-off.
Zápas o 7. miesto
Zápas o 5. miesto
Zápas o 3. miesto
Finále
Ázijsko-oceánska I. divízia.
Turnaj ázijsko-oceánskej I. divízie MS 2001 sa hral v Soule v Kórejskej republike od 8. do 11. marca 2001.
Ázijsko-oceánska II. divízia.
Turnaj ázijsko-oceánskej II. divízie MS 2001 sa hral v Soule v Kórejskej republike od 9. do 11. marca 2001.

</doc>
<doc id="666694" title="Zoë Wanamakerová" url="https://sk.wikipedia.org/wiki?curid=666694">
Zoë Wanamakerová

Zoë Wanamaker, CBE (* 13. máj 1949, New York, New York, USA) je anglicko-americká herečka. Intenzívne spolupracovala s Royal Shakespeare Company a Royal National Theatre. 
Detstvo a mladosť.
Jej matkou bola kanadská herečka a moderátorka Charlotte Holland a jej otec bol herec Sam Wanamaker. Predkovia jej otca pochádzali zo Sovietskeho zväzu, konkrétne jej starý otec pochádzal z ukrajinského mesta Mykolajiv. Má jednu sestru.
Jej otec v roku 1952 začal pracovať vo Veľkej Británii, kde neskôr Wanamakerová aj s jej sestrou vyrastali a navštevovali miestnu školu. 
Kariéra.
Divadlo.
Jej herecká kariéra začala v divadle. V rokoch 1976 až 1984 bola členkou Royal Shakespeare Company. V roku 1979 získala Cenu Laurenca Oliviera za jej herecký výkon v divadelnej inscenácii "Raz za život" a v roku 1998 získala ocenenie po druhý krát, za jej herecký výkon v dráme "Elektra", na motív od Sofoklesa. 
V roku 1985 účinkovala v divadelnej inscenácii "Po Aide", kde stvárnila Guiseppinu Strepponi. 
V roku 1997 bola prvou osobou, ktorá prehovorila v novo-zrekonštruovanom divadle Shakespeare's Globe. Tiež sa stala čestnou prezidentkou divadla. 
Účinkovala tiež na Broadwayi, kde za svoje herecké výkony získala štyri nominácie na divadelné ocenenie Tony. 
Film.
Od začiatku 80. rokov sa sporadicky objavovala v menších rolách v televízii. Objavila sa tiež v televíznom seriáli "Hlavný podozrivý", kde stvárnila milostný záujem podozrivého sériového vraha. Za svoj herecký výkon získala nomináciu na cenu televíznu cenu BAFTA. V roku 1997 stvárnila Adu Leverson v životopisnom filme "Oscar WIlde". Za svoj herecký výkon získala nomináciu na filmovú cenu BAFTA. 
V roku 2000 účinkovala v televíznom seriáli "Gormenghast", po boku Jonathana Rhysa Meyersa a Celie Imrie. V rovnakom roku bola tiež obsadená do televízneho seriálu "Moja rodina", kde stvárnila postavu Susan Harper. Jej herecký výkon bol pozitívne prijatý. Postavu Harperovej stvárnila až do konca natáčania, v roku 2011. O rok neskôr si zahrala vo filme "Harry Potter a Kameň mudrcov", kde stvárnila učiteľku lietania Madam Hooch. V ďalších častiach sa neobjavila a obvinila producentov z nedostatočného platenia svojich hercov. 
Po boku Davida Sucheta sa objavila v televíznom seriáli "Hercule Poirot", kde stvárnila prozaičku Ariadne Oliver, v rokoch 2005 až 2013. 
V roku 2011 hrala vo filme "Môj týždeň s Marilyn". V roku 2012 bola vymenovaná Rádom Britského Impéria za jej herecké zásluhy v dráme. 
V rokoch 2018 a 2019 účinkovala vo fantasy televíznom seriáli "Britannia", po boku Kelly Reilly a Iana McDiarmida. V roku 2021 účinkovala v troch epizódach televízneho seriálu "Svetlo a tiene". 
Súkromný život.
Dlho rokov bol jej priateľom David Lyon. Od roku 1994 je vydatá za herca Gawna Graingera. Ich manželstvo je bezdetné. Spoločne s manželom však vychováva dve nevlastné deti. Má britské a americké občianstvo. 

</doc>
<doc id="666698" title="Ján Párička" url="https://sk.wikipedia.org/wiki?curid=666698">
Ján Párička

Ján Párička (* 26. apríl 1882, Košťany nad Turcom – † 6. september 1914, pri Lubline, Poľsko) bol slovenský kníhtlačiar, vydavateľ, etnograf, publicista a prekladateľ.
Životopis.
Ján Párička sa narodil v obci Košťany nad Turcom. Vyštudoval na obchodníka v Martine a Tešíne, neskôr získal obchodnícku prax v ruskom Toržoku, kde jeho rodina vlastnila rodinný podnik.
Po návrate do Uhorska sa presťahoval do Ružomberka, kde sa zapojil do aktivít spolku Občianska beseda a nadviazal kontakty s Františkom Votrubom a ďalšími národovcami.
Od roku 1905 pracoval vo vydavateľstve Ignáca Kobera v Prahe, neskôr pracoval vo vydavateľstvách v Budapešti a Martine.
V septembri 1909 kúpil vydavateľstvo a tlačiareň od Karola Salvu. Podnik sa neskôr rozrástol a fungoval už aj ako kníhkupectvo a obchod s rôznym papierenským tovarom.
Založil niekoľko knižných edícií, najmä "Páričkovu Slovenskú knižnicu", v ktorej medzi inými vyšli diela Janka Jesenského, Jozefa Tajovského, Kolomana Mikszátha a Antona Pavloviča Čechova.
Zomrel počas prvej svetovej vojny na fronte v septembri 1914.

</doc>
<doc id="666701" title="Kajúca nedeľa alebo Nedeľa pokánia" url="https://sk.wikipedia.org/wiki?curid=666701">
Kajúca nedeľa alebo Nedeľa pokánia

Nedeľa pokánia, taktiež nazvaná ako kajúca nedeľa je deň v evanjelickom cirkevnom roku, je súčasťou evanjelickej liturgie a pripadá na desiatu nedeľu po sviatku Svätej Trojice.
Myšlienka.
Nedeľa pokánia nadväzuje na historickú udalosť, ktorou je zničenie mesta Jeruzalem v roku 70 n.l. v tzv. židovskej vojne, následkom čoho bol zničený Veľký Jeruzalemský Chrám, po ktorom ostal múr nárekov. Cirkev dáva túto udalosť do súvislosti aj s tým, ako je v evanjeliu zaznamenané, že Ježiš Kristus plakal nad Jeruzalemom, keď predpovedal, čo sa s ním a s chrámom stane o 40 rokov a dáva to do spojitosti s tým, že hlavní predstavitelia vtedajšieho židovského národa neboli ochotní poznať a prijať, čo on ako Boží Syn priniesol. 
Nejde však o prvé zničenie chrámu ale o druhé. Prvým zničením Šalamúnovho chrámu a mesta Jeruzalem sa začala nová éra, ktorá je biblicky známa ako babylonské zajatie národa židovského. V tomto období sa odhaduje začiatok židovskej diaspóry. Aj druhé zničenie Jeruzalema a chrámu sa teda pripisuje novej ére. 
Túto udalosť cirkev poníma ako Boží trest, Boží súd a tiež ako naplnenie Kristovho proroctva nad nekajúcim mestom a jeho obyvateľmi.
Liturgia.
Liturgická farba sprevádzajúca túto udalosť je čierna. Veriaci pristupujú do chrámu v čiernom a pristupuje sa k Večeri Pánovej. Kázne sa nesú v duchu potreby sa zamyslieť nad naším chovaním. 

</doc>
<doc id="666702" title="Fero Joke" url="https://sk.wikipedia.org/wiki?curid=666702">
Fero Joke

František Košarišťan (* 26. august 1989, Dolný Kubín), známy pod pseudonymom Fero Joke, je slovenský internetový komik. Preslávil sa najmä parodovaním žien vo videách, ktoré zverejňuje na svojich sociálnych sieťach.
Životopis.
Pochádza z Dolného Kubína, z katolíckej rodiny. V roku 2009 absolvoval štúdium na Strednej zdravotníckej škole v Dolnom Kubíne a neskôr študoval pedagogiku na Univerzite Komenského v Bratislave. Popri štúdiu praxoval v nemocnici, kde sa natáčal, ako napodobňuje svojich kolegov. Videá uverejňoval na svojom profile na Facebooku. Jeho dlhoročná kamarátka, Eva Kramerová, mu poradila pridávať tieto videá aj na Instagram. 
V roku 2018 sa do povedomia dostal vďaka svojej roli upratovačky Maji, „postrachu Markízy“ v skečoch TV Markíza. 
V októbri a novembri 2020 bol hosťom v reláciách "Pumpa" a "Milujem Slovensko."
Na začiatku roka 2021 bol jedným zo súťažiacich 6. série relácie "Tvoja tvár znie povedome".
Napriek tomu, že je katolíkom, sa hlási k homosexualite.

</doc>
<doc id="666712" title="Hradby Samoty" url="https://sk.wikipedia.org/wiki?curid=666712">
Hradby Samoty

Hradby Samoty (Anglicky: Walls of Solitude) - festival experimentálnej hudby a umeleckých foriem, ktorý sa koná každoročne (okrem roku 2015), najčastejšie v júli na jednom zo zámkov v Česku alebo na Slovensku . Počiatočný ročník festivalu sa konal v roku 2010 v zrúcanine hradu Cimburk v Koryčanoch.
Festival je tematicky zameraný na audiovizuálne projekty dotýkajúce sa hudobných žánrov ako dark ambient, dark folk, drone, industrial, noise a rôznych iných experimentálnych štýlov. Myšlienkou festivalu je spojiť tieto žánre s tajomnou atmosférou pamiatok poznačených zubom času.
Každý rok príde na festival niekoľko stoviek fanúšikov. Sú to väčšinou Česi a Slováci , ale aj Poliaci , Nemci , Rusi , Holanďania , Maďari a predstavitelia iných národností. Festival trvá dva alebo tri dni, od popoludnia do neskorých nočných hodín, využívajúc pritom danosti zámku ako napríklad Pivnica, Bunker alebo zámocky park.
Počas festivalu sa predstavenia konajú súčasne na dvoch alebo troch pódiách umiestených v tesnej blízkosti od seba, aby sa umožnil plynulý pohyb medzi predstaveniami. Väčšina účinkujúcich umelcov tiež doplňuje svoju hudbu o veľmi bohatý vizuál. 
Na hradnom nádvorí sa okrem hudobných vystúpení a umeleckých prezentácií často konajú aj predstavenia, napríklad s ohňové show alebo 3D projekcia na hradné múry. Takisto sa tu nachádzajú stánky s občerstvením, pivom, hudobnými nosičmi a tričkami.
V neposlednom rade sa na festivale zároveň konajú sprievodné podujatia ako prednášky, kurátorské výklady/vychádzky, premietanie filmov a spriatelene umelecké výstavy.
Ročníky.
HRADBY SAMOTY I.
Dátum: 4.9.2010 
Miesto konania: Hrad Cimburk u Koryčan, Koryčany, okres Kroměříž, Česko 
Účinkujúci: 
HRADBY SAMOTY II.
Dátum: 30.7.2011
Miesto konania: Holíčsky hrad, Holíč, Slovensko
Účinkujúci:
Výstavy:
HRADBY SAMOTY III.
Dátum: 6-7.7.2012
Miesto konania: Zámok Rosice Rosice u Brna, Česko 
Účinkujúci: 
Výstavy: 
HRADBY SAMOTY IV.
Dátum: 5-6.7.2013
Miesto konania: Hrad Veveří, Brno, Česko
Účinkujúci:
Výstava fotografií:
HRADBY SAMOTY V.
Dátum: 04-05.07.2014
Miesto konania: Zámok Rosice Rosice u Brna, Česko
Účinkujúci: 
Výstavy:
HRADBY SAMOTY VI.
Dátum:14-15-16.07.2016
Miesto konania: Zámok Rosice Rosice u Brna, Česko
Účinkujúci:
Poézia / Výstavy / Predstavenia :
HRADBY SAMOTY VII.
Dátum:21., 22. 07. 2017
Miesto konania: Kaštiel Coburgovcov Jelšava, Slovensko
Účinkujúci: 
Poézia / Výstavy / Predstavenia :
Expedície so združením Čierne Diery :
HRADBY SAMOTY VIII.
Dátum:28.-29.-30.06.2018
Miesto konania: Castle Rosice (Rosice u Brna, Česko)
Účinkujúci: 
Poézia / Výstavy / Predstavenia :
HRADBY SAMOTY IX.
Dátum:04-05-06.07.2019
Miesto konania: Kaštieľ v Moravanoch nad Váhom, Moravany nad Váhom, Slovensko
Účinkujúci:
Poézia / Výstavy / Predstavenia :
Poézia / Výstavy / Predstavenia :
Podujatie z verejných zdrojov podporil Fond na podporu umenia.
MIKROHRADBY MORAVANY ´20.
Dátum:21.-22.8.2020
Miesto konania: Kaštieľ v Moravanoch nad Váhom, Moravany nad Váhom, Slovensko
Účinkujúci: 
Podujatie z verejných zdrojov podporil Fond na podporu umenia.
Prednášky/Lectures:
Výstava : Exhibition Artrooms Moravany 2
WE ARE NATURE, DEFENDING ITSELF.
Darina Alster, Nela Bártová, Mário Birmon, František Bohunický, Borek Brindák, Miroslav Brooš, Kristína Bukovčáková, Dávid Demjanovič / Jarmila Mitríková, Lucia Dovičáková, Radovan Dranga / Alex Zelina, Annika Eschmann, Elizabeth Gerdeman, Michael Hahn, Anežka Hošková, Dominika Kačkošová, Kristína Kandriková, Krištof Kintera, Martin Kochan, Miloš Kopták, Marek Kvetan, Ivana Laila Drobná, Ema Lančaričová, Matouš Lipus, Kata Mach, Stano Masár, Ján Mathé, Erika Miklóšová, Alžbeta Meňkyová, Oľga Paštéková, Mikaela Mia Papp, Eugenio Percossi, Jozef Pilát, Tomáš Rafa, Shyra de Souza, Peter Sulo, Iveta Tomanová, Jakub Trajter, Dionýz Troskó, Michal Trpák, Kurátorka: Lenka Kukurová, Kurátorska spolupráca: Filip Krutek, Diana Klepoch Majdáková, Zuzana Sabová
Riaditeľka projektu: Zuzana Sabová

</doc>
<doc id="666713" title="Aston Martin (F1)" url="https://sk.wikipedia.org/wiki?curid=666713">
Aston Martin (F1)

Aston Martin je britský výrobca automobilov, ktorý sa zúčastňuje Formuly 1. Spoločnosť sa prvýkrát predstavila v F1 počas sezóny 1959, keď debutovala so šasi DBR4 s vlastným motorom, no nedokázala získať žiadne body. Počas sezóny 1960 pokračovali v slabých výkonoch, keď opäť nezískali žiaden bod. Výsledkom bolo, že Aston Martin sa po roku 1960 rozhodol opustiť Formulu 1.
Obchodné premenovanie tímu Racing Point F1 viedlo k tomu, že sa tím premenoval na Aston Martin pre sezónu 2021, ktorý súťaží s pohonnými jednotkami Mercedes. Na čele tímu je šéf tímu Otmar Szafnauer, ktorého hlavným jazdcami sú Lance Stroll a Sebastian Vettel.

</doc>
<doc id="666718" title="Travis Roy" url="https://sk.wikipedia.org/wiki?curid=666718">
Travis Roy

Travis Matthew Roy (* 17. apríl 1975, Yarmouth, Maine, USA - † 29. október 2020, Burlington, Vermont, USA) bol americký hokejista, spisovateľ a filantrop. Travis Roy vo svojom debutovom zápase za Bostonskú univerzitu už po jedenástich sekundách strávených na ľade vrazil hlavou do mantinelu, pričom si nešťastne zlomil štvrtý a piaty krčný stavec. Po náraze zostal od krku nižšie ochrnutý. V roku 1996 založil nadáciu zameranú na pomoc ľuďom s poranením miechy, mnoho finančných prostriedkov zároveň putuje aj na výskum zranení miechy. K máju 2021 nadácia vyzbierala vyše 4,5 milióna amerických dolárov.
Hokejová kariéra a zranenie.
Roy začínal s hokejom v rodnom Maine, neskôr sa presťahoval do štátu Massachusetts, aby sa mohol v športe ďalej rozvíjať, kde patril medzi najsľubnejšie juniorské talenty v okolí Bostonu a viacero univerzít mu ponúkalo štipendium. Napokon si zvolil Bostonskú univerzitu, ktorá bola naprieč Spojenými štátmi známa svojím úspešným hokejovým programom. Na univerzitu nastúpil v sezóne 1995-96, rok predtým jej hokejový tím získal celoštátny titul. V mužstve mu boli spoluhráčmi aj budúce hviezdy NHL ako Mike Grier, Jay Pandolfo alebo Chris Drury.
Roy bol jedným z mála prvákov v tíme, ktorí boli zaradení na aktívnu súpisku už pri otváracom stretnutí sezóny. Premiéru v najprestížnejšej univerzitnej lige si odkrútil proti Univerzite Severná Dakota. Roy sa prvý a posledný krát dostal na ľad v tretej minúte zápasu. Puk bol vystrelený za bránku Univerzity Severná Dakota, kde sa za ním náhlil spoločne s jedným so súperových obrancov. Roy vo vysokej rýchlosti stratil stabilitu a vrazil hlavou do mantinelu.
Po náraze zostal do konca života odkázaný na invalidný vozík, bol tetraplegikom, no neskôr opätovne získal do istej miery cit v pravej ruke. Po náročnej rekonvalescencii sa vrátil na univerzitu, kde v roku 2000 úspešne dokončil štúdium.
Život po zranení.
V roku 1998 v spolupráci so športovým novinárom E.M. Swiftom napísal svoju autobiografiu, ktorú pomenoval "Eleven Seconds" (Jedenásť sekúnd); presne toľko sekúnd stihol odohrať v NCAA. Kniha pojednáva o jeho živote pred a po zranení. Neskôr sa Roy natrvalo presťahoval do Bostonu, pretože metropola mu umožňovala o niečo samostatnejší život, ako rodné mestečko.
Roy nosil na drese číslo 24, ktoré bolo na jeho počesť vyvesené pod strop arény jeho "alma mater" a žiaden iný hokejista ho už v tomto tíme nikdy neoblečie. Stal sa prvým hráčom vo vyše storočnej histórii mančaftu, ktorý sa tejto pocty dočkal.
V roku 2001 vybojoval Chris Drury ako hráč Colorado Avalanche Stanleyho pohár, ktorý v rámci osláv priniesol do Bostonu, kde ho prišiel ukázať bývalému spolužiakovi a spoluhráčovi Travisovi Royovi. Chris Drury sa nachádzal v čase nešťastného incidentu priamo na ľade, len kúsok od Roya.
Travis Matthew Roy zomrel 29. októbra 2020 z dôvodu komplikácii po absolvovanej operácii.

</doc>
<doc id="666719" title="Mizogýnia" url="https://sk.wikipedia.org/wiki?curid=666719">
Mizogýnia

Mizogýnia všeobecne označuje (chorobný) odpor, pohŕdanie, nenávisť, alebo predsudky voči ženám. Mizogýnia na seba môže brať mnoho podôb, ako napríklad sociálne vylúčenie, priama alebo nepriama diskriminácia, nepriateľstvo, androcentrizmus, patriarchát, ponižovanie, podceňovanie alebo obmedzovanie žien, násilie voči ženám alebo ich sexuálna objektivizácia. Ide o extrémnu formu sexizmu.
Človek, trpiaci mizogýniou sa nazýva mizogýn.
Termín je utvorený z gréckych slov μισεῖν ("misein", nenávidieť) a γυνή ("gyné", žena).

</doc>
<doc id="666721" title="Diaľkový vlak" url="https://sk.wikipedia.org/wiki?curid=666721">
Diaľkový vlak

Diaľkový vlak je súhrnné označenie vlakov, ktoré prekonávajú dlhšie vzdialenosti. Takéto vlaky sú oproti regionálnym vlakom vedené na dlhšie trasy a zastavujú len vo vybraných staniciach (napr. vo väčších mestách alebo dôležitých uzloch). V takýchto vlakoch je spravidla možnosť rezervácie miesť a môžu v nich byť riadené jedálenské, lehátkové či lôžkové vozne.
Vlakový spoj s najdlhšou trasou na svete jazdí v Rusku medzi mestami Moskva a Vladivostok po transsibírskej magistrále. Jeho trasa je dlhá 9 259 kilometrov a jej prejazd trvá 6 dní.

</doc>
<doc id="666729" title="Portugalská ríša" url="https://sk.wikipedia.org/wiki?curid=666729">
Portugalská ríša

Portugalská ríša (portugalsky: "Império Português"), známa tiež ako Portugalské zámorie ("Ultramar Português") alebo Portugalská koloniálna ríša ("Império Colonial Português"), pozostávala zo zámorských kolónií a území spravovaných Portugalskom. Jedna z najdlhšie trvajúcich ríš vo svetových dejinách existovala takmer šesť storočí, od dobytia Ceuty v roku 1415 až po odovzdanie portugalského Macaa Číne v roku 1999. Ríša bola založená v 15. storočí a od začiatku 16. storočia sa rozprestierala po celej planéte s územiami v Severnej a Južnej Amerike, Afrike a v rôznych regiónoch Ázie a Oceánie. 
Portugalská ríša vznikla na začiatku zámorských objavov a moc a vplyv Portugalského kráľovstva sa nakoniec rozšírila po celej planéte. V nadväznosti na Reconquistu začali portugalskí námorníci v rokoch 1418 - 1419 skúmať pobrežie Afriky a atlantické súostrovia pomocou najnovšieho vývoja v oblasti moreplavectva, kartografie a námorných technológií, ako je karavel, s cieľom nájsť námornú cestu k prameňu lukratívneho obchodu s korením. V roku 1488 Bartolomeo Diaz obišiel mys dobrej nádeje a v roku 1498 sa Vasco da Gama dostal do Indie. V roku 1500 dosiahol Pedro Álvares Cabral územie, ktoré sa dnes nazýva Brazília. 
V nasledujúcich desaťročiach portugalskí námorníci pokračovali v skúmaní pobrežia a ostrovov východnej Ázie a zakladali pevnosti a továrne. Do roku 1571 spojila ríša niekoľko námorných základní Lisabon s Nagasaki pozdĺž pobrežia Afriky, Blízkeho východu, Indie a južnej Ázie. Táto obchodná sieť a koloniálny obchod mali podstatný pozitívny vplyv na hospodársky rast Portugalska (1500 - 1800), keď tvorili asi pätinu portugalského príjmu na obyvateľa. 
Keď sa v roku 1580 španielsky kráľ Filip II. (portugalský kráľ Filip I.) zmocnil portugalskej koruny, začalo sa 60-ročné spojenie medzi Španielskom a Portugalskom, ktoré sa v súčasnosti nazýva Iberská únia. Ríše mali aj naďalej samostatné administratívy. Keďže španielsky kráľ bol zároveň aj portugalským kráľom, portugalské kolónie sa stali terčom útokov troch súperiacich európskych mocností nepriateľských Španielsku: Holandskej republiky, Anglicka a Francúzska. Vďaka svojej menšej populácii nebolo Portugalsko schopné účinne brániť svoju preťaženú sieť obchodných staníc a ríša začala dlhý a postupný úpadok. Brazília sa nakoniec stala najcennejšou kolóniou druhej éry ríše (1663 - 1825), až kým sa v rámci vlny hnutia za nezávislosť, ktorá sa prehnala začiatkom 19. storočia Amerikou, v roku 1822 neodtrhla. 
Tretia éra ríše pokrýva posledné štádium portugalského kolonializmu po nezávislosti Brazílie v 20. rokoch 19. storočia. Od tej doby sa koloniálne statky zmenšili na pevnosti a plantáže pozdĺž afrického pobrežia (rozšírené do vnútrozemia počas delenia Afriky na konci 19. storočia), portugalský Timor a enklávy v Indii (portugalská India) a Číne (portugalské Macao). Britské ultimátum z roku 1890 viedlo k zníženiu portugalských ambícií v Afrike.
Za vlády Antónia Salazara (v úrade v rokoch 1932–1968), diktátora v ére "Estado Novo" urobila ríša niekoľko nešťastných pokusov udržať si svoje posledné zostávajúce kolónie. Podľa ideológie plurikantinentalizmu režim premenoval svoje kolónie na „zámorské provincie“, pričom si ponechal systém nútenej práce, z ktorého bola zvyčajne vyňatá iba malá pôvodná elita. V roku 1961 India anektovala územie Goa a Dahomey anektoval pevnosť São João Baptista de Ajudá. Portugalská koloniálna vojna v Afrike trvala od roku 1961 až do definitívneho zvrhnutia režimu "Estado Novo" v roku 1974. Karafiátová revolúcia v apríli 1974 v Lisabone viedla k unáhlenej dekolonizácii portugalskej Afriky a k anexii portugalského Timoru v roku 1975 Indonéziou. Dekolonizácia podnietila k exodusu takmer všetkých portugalských koloniálnych osadníkov a mnohých obyvateľov zmiešaných rás z kolónií. V roku 1999 Portugalsko vrátilo Macao Číne. Jediné zámorské majetky, ktoré zostali pod portugalskou vládou, Azory a Madeira, mali v drvivej väčšine portugalské obyvateľstvo, a Lisabon následne zmenil svoje ústavné postavenie zo „zámorských provincií“ na „autonómne oblasti“.

</doc>
<doc id="666732" title="Ignác Mezei" url="https://sk.wikipedia.org/wiki?curid=666732">
Ignác Mezei

Ignác Mezei (* 1967, Štvrtok na Ostrove - † 27. apríl 2001, Bratislava) bol muž bez domova rómskeho pôvodu, ktorého 27. apríla 2001 v Bratislave zavraždili neonacisti.
Okolnosti vraždy.
Skupina mladých neonacistov z Vrakune - Martin P. (17) a bratia Marián (17) a Vladimír O. (15) sa 27. apríla 2001 po 23. hodine vracali domov z Corgoň Pubu na Mickiewiczovej ulici v Bratislave. V okolí Amerického a Odborárskeho námestia, na Májkovej ulici, napadli Ignáca Mezeiho, ktorého najprv zbili a následne bol Martinom P. bodnutý do oblasti hrudníka, medzi tretie a štvrté rebro. Nôž zasiahol srdce, na následky čoho Mezei zomrel.
Neonacistické pozadie útočníkov.
V čase vraždy mali útočníci oblečené letecké bundy, tzv. „bombery“, pričom jeden z útočníkov mal na sebe bundu značky Lonsdale, charakteristickú pre subkultúru Skinheads, ktorej výzor často preberajú neonacisti. Jeden zo súrodencov bol v dobe útoku v tričku s nápisom „Skinheads Slovakia“ a vrah Mezeiho mal v tom čase oblečené tričko so sloganom „Terror Machine“, ktoré je spojené s neonacistickou teroristickou organizáciou Combat 18 a podľa niektorých ide o zástupné pomenovanie tohto zoskupenia. Jeden z bratov O. bol taktiež po vražde odsúdený za verbálny rasový útok na muža čiernej pleti.
Na prvé súdne pojednávanie prišlo trojicu podporiť 15 neonacistov.
Kontroverzie a súdny proces.
Napriek indíciám o neonacistickom pozadí všetkých útočníkov nebolo v tomto smere vykonané žiadne ďalšie dokazovanie a nebol ani len podaný návrh na vykonanie domových prehliadok na zaistenie dôkazov. Politický, resp. rasovo motivovaný podtext činu bol vyšetrovateľkou odmietnutý. Informácia o oblečení odkazujúcom na neonacistické hnutie bola vyšetrovateľkou údajne zatajovaná zástupcovi poškodeného a dozvedel sa o nich až priamo zo súdneho spisu.
Podľa niektorých zdrojov bol prípad utajovaný pred médiami a zo strany vyšetrovateľky mohlo neskôr dôjsť k vydávaniu falošných informácií, podľa ktorých bol Ignác Mezei „psychicky chorý homosexuál“. To všetko s cieľom „zľahčiť útok a poškodiť obeť.“
Súdny proces bol niekoľkokrát odročený a obvinený z vraždy bez rasového motívu bol nakoniec iba Martin P., pričom súrodenci Marián a Vladimír O. vystupovali len v pozícii svedkov.
Rozsudok bol vynesený 10. decembra 2002 a páchateľ vraždy bol odsúdený na 4 roky v 1. nápravnovýchovnej skupine.

</doc>
<doc id="666736" title="Majstrovstvá sveta v ľadovom hokeji hráčov do 18 rokov 2000" url="https://sk.wikipedia.org/wiki?curid=666736">
Majstrovstvá sveta v ľadovom hokeji hráčov do 18 rokov 2000

Majstrovstvá sveta v ľadovom hokeji hráčov do 18 rokov 2000 boli v poradí druhé MS tejto vekovej kategórie. Konali sa od 14. do 24. apríla 2000 vo švajčiarskych mestách Kloten a Weinfelden.
Skupina "B" MS 2000.
Turnaj Skupiny "B" MS 2000 sa hral v Rige a Liepāji v Lotyšsku od 3. do 9. apríla 2000.
Európska I. divízia.
Turnaj európskej I. divízie MS 2000 sa hral v Maribore v Slovinsku od 20. do 24. marca 2000.
Play-off.
Zápas o 7. miesto
Zápas o 5. miesto
Zápas o 3. miesto
Finále
Ázijsko-oceánska I. divízia.
Turnaj ázijsko-oceánskej I. divízie MS 2000 sa hral v Čchang-čchune v Číne od 17. do 20. februára 2000.
Európska II. divízia.
Kvalifikácia.
Baráž A.
Zápasy Baráže A sa hrali v Reykjavíku na Islande 26. a 27. novembra 1999.
Baráž B.
Zápas Baráže B sa hral v Sofii v Bulharsku 4. marca 2000.
Hlavný turnaj.
Hlavný turnaj európskej II. divízie MS 2000 sa hral v Sofii v Bulharsku od 6. do 12. marca 2000.
Ázijsko-oceánska II. divízia.
Turnaj ázijsko-oceánskej II. divízie MS 2000 sa hral v Bangkoku v Thajsku od 25. do 28. marca 2000.

</doc>
<doc id="666739" title="Jazyky Číny" url="https://sk.wikipedia.org/wiki?curid=666739">
Jazyky Číny

Čína sa vyznačuje rozmanitou a komplikovanou jazykovou situáciou. Obyvateľstvo Číny sa skladá z 56 oficiálne uznaných etník. Prevládajúca etnická skupina sa nazýva Chanovia (čín.: 汉族, pchin-jin: hànzú) a tí tvoria vyše 90% populácie. Chanovia hovoria vyše 2000 dialektami s rôznou mierou odlišnosti, ktoré sú oficiálne klasifikované ako variácie čínskeho jazyka. Ostatných 55 etnických menšín používa vyše 290 rôznych jazykov. Národným jazykom Čínskej ľudovej republiky je spisovná čínština (čín.: 普通话, pchin-jin: Pǔtōnghuà, iný názov: mandarínčina). Hlavnými cieľmi čínskej jazykovej politiky je propagácia spoločného jazyka a jednotného písma.
Rozdelenie jazykov do jazykových rodín.
Jazyky, ktorými hovoria národnostné menšiny v Číne sa dajú rozdeliť najmenej do deviatich jazykových rodín:
Propagácia štandardnej čínštiny.
Štandardná čínština je oficiálnym jazykom Čínskej ľudovej republiky, pričom vláda má cieľ aby sa stala jej oficiálnym dorozumievacím jazykom. Je vládou propagovaná ako štandard pre hovorenú a písanú čínštinu. Významné boli tiež reformy, ktoré viedli k zjednodušeniu čínskeho písma v päťdesiatych rokoch dvadsiateho storočia. Dôvodom k týmto reformám bola predovšetkým snaha zvýšiť gramotnosť obyvateľstva a zlepšiť úroveň vzdelávania. Štandardizované písmo a jazyk tiež slúžia ako významný zjednocovací prvok. Šírenie štandardnej čínštiny je naviac urýchlené vysokou mierou migrácie obyvateľstva z vidieka do väčších miest ale aj používaním moderných komunikačných médií. 
Čínska jazyková politika.
Jazyková politika bola hlavne zo začiatku inšpirovaná tou v Sovietskom zväze. Po vzniku Čínskej ľudovej republiky, vláda poverila tím odborníkov, aby skúmali menšinové jazyky a tým s nedokonalým alebo kompletne bez písma, vytvorili nový systém zápisu, často založený na pchin-jine. Toto malo urýchliť vzdelanosť a zároveň dopomôcť k naučeniu sa štandardného jazyka. Potom pokračovali snahy a zákony podporujúce šírenie štandardnej čínštiny. Nakoniec bol v roku 2001 prijatý tzv. jazykový zákon, ktorý umocnil štatút štandardnej čínštiny ako národného jazyka, používanie zjednodušených znakov a pokračujúcu propagáciu oboch v médiách, vládnej komunikácii, školstve atď. Tento zákon tiež povolil limitované používanie dialektov mandarínčiny (hlavne v bežnej komunikácii) a vybraných menšinových jazykov, ktoré majú byť prostriedkom komunikácie aj v školách prvého a druhého stupňa, ako tomu bolo aj pred prijatím tohto zákona. Dnes už väčšina populácie ovláda národný jazyk a vláda má za cieľ aby do roku 2050 nebolo oblastí, kde by sa nim človek nevedel dohovoriť. Znalosť štandardnej čínštiny je často podmienkou pre získanie zamestnania či štúdium na univerzite.  
Cudzie jazyky.
Od roku 1949 do 1956 bola populárna najmä výučba ruštiny. Od 1959 začala rásť dôležitosť angličtiny, avšak cez Kultúrnu revolúciu bola výučba cudzích jazykov pozastavená. Po nej nastalo opätovné uvoľnenie a od roku 2001 bola pridaná angličtina do osnov už od základných škôl. To však pridalo ešte väčšiu záťaž na etnické menšiny, ktoré tak musia zvládať okrem svojho rodného jazyka už nielen štandardnú čínštinu ale aj angličtinu. Ďalej je populárne aj štúdium iných cudzích jazykov, najmä tých, z ktorými krajinami má Čína najlepšie vzťahy ako napríklad jazyk Pakistanu urdu alebo arabčina (ktorá je často aj z náboženských dôvodov), ale i mnohé európske jazyky ako španielčina, nemčina, francúzština. Preto je v Číne viacero univerzít špecializujúcich sa na výučbu cudzích jazykov ako napríklad Beijing foreign studies university, Shanghai international studies university, Dalian university of foreign languages alebo Tianjin foreign studies university. Taktiež je dôležité spomenúť, že kvôli koloniálnej minulosti je v Hongkongu angličtina jedným z úradnych jazykov, takisto ako portugalčina v Macau. 

</doc>
<doc id="666744" title="Peter Novák" url="https://sk.wikipedia.org/wiki?curid=666744">
Peter Novák

Peter (Šarkan) Novák (*1971, Levice) je moderátor, skladateľ, gitarista, manažér a líder skupiny Žena z lesoparku. Od roku 2018 je spevákom skupiny Hex. 
Od roku 1997 vystupoval so skupinou Žena z lesoparku. V roku 1998 vydali svoj debutový album "It’s OK". V máji roku 2000 bola táto kapela predskupinou na pražskom koncerte Cranberries. V roku 2000 vydali album "Na výlete", v roku 2002 album "Platňa".ktorý im na koncerte v Bratislave pokrstil Jay Kay, spevák z kapely Jamiroquai. Po vydaní tohoto albumu mala skupina Žena z Lesoparku prestávku. Jej členovia začali koncertovať so speváčkou Zdenkou Prednou a ako Žena z lesoparku už koncertovali len príležitostne. V rokoch 2012 a 2015 vystúpili na letnom festivale Žákovic Open. Po ochorení a smrti Petra (Ďuďa) Dudáka, Šarkan koncertuje a nahráva s kapelou Hex.
Peter Novák pôsobil aj ako moderátor vo Fun rádiu a v STV, kde moderoval reláciu "Ruku na to". Príležitostne moderuje spoločensko - kultúrne akcie.
Peter „Šarkan“ Novák bol viac ako tri roky vo vzťahu so speváčkou Zdenkou Prednou. V súčasnosti je ženatý. S manželkou Michaelou majú dve deti: dcérku Elu a syna Matyáša.

</doc>
<doc id="666770" title="Majstrovstvá sveta v ľadovom hokeji hráčov do 18 rokov 1999" url="https://sk.wikipedia.org/wiki?curid=666770">
Majstrovstvá sveta v ľadovom hokeji hráčov do 18 rokov 1999

Majstrovstvá sveta v ľadovom hokeji hráčov do 18 rokov 1999 boli historicky prvé MS tejto vekovej kategórie. Konali sa od 8. do 18. apríla 1999 v nemeckých mestách Füssen a Kaufbeuren. Majstrovstvá sveta hráčov do 18 rokov vznikli v nadväznosti na Majstrovstvá Európy v ľadovom hokeji hráčov do 18 rokov, z ktorých bolo tiež prevzaté rozdelenie do divízií a bol prijatý jeden nový mimoeurópsky tím – .
V rámci MS 1999 sa hrali dve vrcholné divízie (Skupiny "A" a "B"), ako aj dve európske a dve ázijsko-oceánske divízie.
Skupina "B" MS 1999.
Turnaj Skupiny "B" MS 1999 sa hral v Méribeli, Pralognan-la-Vanoise a Courcheveli vo Francúzsku od 5. do 11. apríla 1999.
Európska I. divízia.
Turnaj európskej I. divízie MS 1999 sa hral v Bukurešti v Rumunsku od 16. do 20. marca 1999.
Play-off.
Zápas o 7. miesto
Zápas o 5. miesto
Zápas o 3. miesto
Finále
Ázijsko-oceánska I. divízia.
Turnaj ázijsko-oceánskej I. divízie MS 1999 sa hral v Nikkó v Japonsku od 10. do 13. februára 1999.
Európska II. divízia.
Turnaj európskej II. divízie MS 1999 sa hral v Sofii v Bulharsku od 1. do 7. marca 1999.
Ázijsko-oceánska II. divízia.
Turnaj ázijsko-oceánskej II. divízie MS 1999 sa hral v Pchjongjangu v KĽDR od 20. do 25. marca 1999.

</doc>
<doc id="666776" title="Miestne referendum" url="https://sk.wikipedia.org/wiki?curid=666776">
Miestne referendum

Miestne referendum je na Slovensku referendum, vyhlásené na úrovni obce. V podmienkach obecnej samosprávy je kľúčovou formou priamej demokracie. Umožňuje všetkým obyvateľom obcí a miest zúčastňovať sa bezprostredne na rozhodovaní o verejných záležitostiach na základe priameho a konkrétneho prejavu vôle.
Samosprávu obce vykonávajú obyvatelia obce orgánmi obce, miestnym referendom, alebo zhromaždením obyvateľov obce.&lt;ref name="369/1990"&gt;&lt;/ref&gt; Vykonanie miestneho referenda upravuje Zákon č. 369/1990 Zb. o obecnom zriadení. Miestne referendum o dôležitých otázkach života a rozvoja obce organizuje obec pri výkone samosprávy (§ 4 ods. 3m zákona č. 369/1990 Z. z.). Výsledky miestneho referenda sú platné, ak sa na ňom zúčastnila aspoň polovica oprávnených voličov a ak bolo rozhodnutie prijaté nadpolovičnou väčšinou platných hlasov účastníkov miestneho referenda (§ 11a ods 8 zákona č. 369/1990 Z. z.). Obec vyhlási výsledky miestneho referenda do troch dní od doručenia zápisnice o výsledkoch hlasovania na úradnej tabuli obce a na webovom sídle obce(§ 11a ods. 8 zákona č. 369/1990 Z. z.). Právo voliť do orgánov samosprávy obce má obyvateľ obce, ktorý má trvalý pobyt v obci (§ 163 zákona č. 180/2014 Z. z.).&lt;ref name="180/2014"&gt;&lt;/ref&gt;
Referendum je založené na nenarušiteľnom prejave slobodnej vôle občanov rozhodovať sa medzi správnym a nesprávnym, konať sám za seba. Ak nekoná, rozhodujú za jeho iní. Súčet väčšiny hlasov rozhoduje za, či proti hlasovacej otázke. V prípade súhlasu jednoduchej väčšiny je vždy platné a uskutočnenie je záväzné pre zvolených zástupcov obce, kraja a štátu.
Nenarušiteľnú suverénnu moc občanov zaručuje Ústava SR, spoločenská zmluva medzi občanmi a štátnou mocou, článok 2 Ústavy: "„Štátna moc pochádza od občanov, ktorí ju vykonávajú prostredníctvom svojich volených zástupcov alebo priamo.“"
Pravidlá pre miestne referendum na Slovensku.
Miestne referendum a referendum na území vyššieho územného celku sú zakotvené v článku 67 Ústavy SR, ktorý hovorí: 
Spôsob vykonania miestneho referenda a referenda na území vyššieho územného celku upravuje Zákon č. 369/1990 Zb. o obecnom zriadení. 
Zákon č. 369/1990 Zb. o obecnom zriadení hovorí: 
Kedy musí obec vyhlásiť referendum (§ 11a)
Prehľad miestnych referend na Slovensku.
Štatistický úrad nevedie záznamy a štatistiky vykonaných miestnych referend, nakoľko mu to neukladá zákon. Prehľad vykonaných miestnych referend zaznamenaných v médiách a na stránkach obcí za obdobie 1993 až 2020 (počet 119):
Zoznam.
Výsledky miestneho referenda sú platné, ak sa na ňom zúčastnila aspoň polovica oprávnených voličov (stĺpec "Účasť") a ak bolo rozhodnutie prijaté nadpolovičnou väčšinou platných hlasov účastníkov miestneho referenda (stĺpec "Áno z odovzdaných") (§11a ods. 8 zákona č. 369/1990 Z. z.).

</doc>
<doc id="666778" title="Divadelná Chalupka" url="https://sk.wikipedia.org/wiki?curid=666778">
Divadelná Chalupka

Divadelná Chalupka je slovenský inšpiratívny festival konajúci sa v Brezne a okolí v druhej polovici septembra. Stal sa prvým divadelným festivalom, ktorý divadelné umenie vyviezol aj do okolitých obcí. Festival sa tak zvykne zároveň konať aj v Podbrezovej, Čiernom Balogu, Polomke alebo v Závadke nad Hronom.
Festival založili Ladislav Vagaday (vtedajší predseda DSJCH), Maroš Krajčovič (metodik pre divadlo v SOS BB), Mária Palúchová (vtedajšia riaditeľka SOS BB) a prvý ročník sa konal v septembri 2005.
Popoludnie s čiernou ovcou.
V roku 2020 sa v programe festivalu Divadelná Chalupka prvýkrát objavilo aj sprievodné podujatie Popoludnie s čiernou ovcou. Túto časť sprievodného programu festivalu organizačne zastrešujú mladí breznianski divadelníci zo Štúdia mladých pri DSJCH.
Oázu oddychu a zábavy v meste tvoria maxi spoločenské hry ako Človeče nehnevaj sa, Twister alebo Jenga, tvorivé dielne a maľovanie na tvár. Starší návštevníci majú možnosť navštíviť verejnú exteriérovú knižnicu, vypočuť si koncerty mladých pouličných umelcov alebo sa občerstviť v Bomburovej zóne papaníčka.

</doc>
<doc id="666798" title="Kopec (Košecké Podhradie)" url="https://sk.wikipedia.org/wiki?curid=666798">
Kopec (Košecké Podhradie)

Kopec je miestna časť obce Košecké Podhradie, do roku 1968 samostatná obec. Nachádza sa viac ako 10 kilometrov od okresného mesta Ilava a 5 kilometrov od Košeckého Podhradia (časti Veľké Košecké Podhradie a Malé Košecké Podhradie geograficky tvoria spojenú obec). 
História.
Prvá písomná zmienka o Kopci pochádza z roku 1397, vtedy sa uvádza ako "Kopech""." Názvy: 1773/1786 - "Kopecz"; 1808 - "Kopecz"; 1863-1902 - "Kopec"; 1907-1913 - "Tóthalom"; 1920-1976 - "Kopec". V roku 1968 došlo k zlúčeniu obcí Kopec a Veľké Košecké Podhradie.
Podľa legendy Kopec založil drevorubač menom Turza. Táto povera sa traduje medzi obyvateľmi ale zdroj, ktorý by ju potvrdil chýba. 
Ďalšia povera sa viaže k názvu obce. Variácií tohto príbehu je viacero ale jedno majú všetky spoločné - jedlo. Podľa danej povery pútnici (v jednej verzii mnísi) cestovali po obciach a zavítali do Zliechova, tu im obyvatelia naložili málo jedla a tak vznikol názov Zlíchov - Zliechov. Ďalej na svojej ceste zavítali do obce Košecké Rovné, kde im naložili jedlo do roviny s tanierom, odtiaľ názov Rovné. Ich treťou zastávkou bola malá dedinka Stredná (Horná a Dolná Stredná). V tejto obci pútnici dostali strednú porciu jedla, od toho názov Stredná. Nakoniec zavítali do Kopca, kde im naservírovali kopce jedla, na základe toho sa vraj dedina pomenovala Kopec. Skutočný pôvod názvu sa však stratil v čase.

</doc>
<doc id="666799" title="Kat Rocket" url="https://sk.wikipedia.org/wiki?curid=666799">
Kat Rocket

Kat Rocket (spočiatku Catrocket) bola kanadská indie rocková hudobná skupina založená v roku 1993 v Toronte. Poslednú zostavu tvorila Stella Panacciová (klávesy/spev), Darren Danish (gitara/spev), Paul Pfisterer (basgitara/spev), Dave Sera (gitara) a Geoff Hen (bicie).
História.
Skupina vznikla v roku 1993 pod názvom Catrocket a založili ju Stella Panacciová, Mikko Malinick, David Solursh a Darren Donaghey. Spoluvlastníkom a manažérom skupiny bol strýko Stelly Panacciovej, Mario Panacci, ktorý v roku 1991 spolu so svojou neterou Stellou zakladal vlastné hudobné vydavateľstvo Hoodwink Records. Malinicka a Solursha neskôr nahradili John Calabrese a Justin Peroff.
V roku 1996, po vydaní prvého štúdiového albumu "Captured by the Dream Co.", zo skupiny odišiel basgitarista John Calabrese, ktorý sa následne stal členom hard rockového tria Danko Jones a v Kat Rocket ho nahradil Paul Pfisterer.

</doc>
<doc id="666814" title="Majstrovstvá sveta v zimnom plávaní" url="https://sk.wikipedia.org/wiki?curid=666814">
Majstrovstvá sveta v zimnom plávaní

Majstrovstvá sveta v zimnom plávaní (), skrátene WSWC, sú svetové preteky typu "masters" (t.j. s vekovými kategóriami) organizované Medzinárodnou asociáciou zimného plávania (skrátene IWSA), ktorá vznikla v roku 2006 po veľkom úspechu a po silnom medzinárodnom obsadení fínskeho šampionátu v Oulu. Konajú sa v dvojročných intervaloch na rôznych miestach od roku 2000 a riadia sa pravidlami zimného plávania IWSA.
Prehľad.
Plánovaným miestom konania šampionátu WSWC 2022 je Onežské jazero pri meste Petrozavodsk, v Republike Karélia (Karelsko) v Rusku, a to v termíne 21.-27. marca 2022.

</doc>
<doc id="666829" title="Majstrovstvá Európy v ľadovom hokeji hráčov do 18 rokov 1998" url="https://sk.wikipedia.org/wiki?curid=666829">
Majstrovstvá Európy v ľadovom hokeji hráčov do 18 rokov 1998

Majstrovstvá Európy v ľadovom hokeji hráčov do 18 rokov 1998 boli 31. a posledné juniorské majstrovstvá Európy v ľadovom hokeji. Konali sa od 11. do 19. apríla 1998 vo švédskych mestách Mora a Malung. V ďalšom roku bola súťaž nahradená Majstrovstvami sveta hráčov do 18 rokov.
Skupina "A" ME 1998.
O 7. miesto.
Nórsko vyhralo 2 : 1 na zápasy a skončilo na 7. mieste.
Žiaden tím nezostúpil. K týmto ôsmim účastníkom sa pridali ako víťaz ME Skupiny "B" a , aby vytvorili najvyššiu divíziu (Skupinu "A") Majstrovstiev sveta do 18 rokov 1999.
Skupina "B" ME 1998.
Turnaj Skupiny "B" ME 1998 sa hral vo Füssene a Memmingene v Nemecku od 5. do 12. apríla 1998.
O 7. miesto.
Francúzsko vyhralo 2 : 0 na zápasy a skončilo na 7. mieste.
Nemecko postúpilo do Skupiny "A" MS 1999. K ostatným siedmim účastníkom sa pridalo ako víťaz ME Skupiny "C", aby vytvorili druhú najvyššiu divíziu (Skupinu "B") Majstrovstiev sveta do 18 rokov 1999.
Skupina "C" ME 1998.
Turnaj Skupiny "C" ME 1998 sa hral v Záhrebe v Chorvátsku od 16. do 20. apríla 1998.
Play-off.
Zápas o 7. miesto
Zápas o 5. miesto
Zápas o 3. miesto
Finále
Skupina "D" ME 1998.
Turnaj Skupiny "D" ME 1998 sa hral v Luxemburgu v Luxembursku od 3. do 9. marca 1998.

</doc>
<doc id="666830" title="Centraľnoje televidenije SSSR" url="https://sk.wikipedia.org/wiki?curid=666830">
Centraľnoje televidenije SSSR

Centraľnoje televidenije SSSR (, ЦT СССР) bola celofederálna štátna sovietska televízna spoločnosť, resp. spoločnosť na výrobu televíznych programov a vysielanie na štátnej a čiastočne na regionálnej úrovni. Bola súčasťou Štátneho výboru pre televíziu a vysielanie ZSSR (). Sovietska televízia vznikla po druhej svetovej vojne zjednotením technických a iných zdrojov Moskovskej a Leningradskej televízie, ktoré začali fungovať v roku 1938. Po vojne patrili tieto dve televízie medzi svetovo prvé, ktoré používali 625-riadkový obrazový štandard. Televízna stanica s názvom Centrálna televízia ZSSR vznikla v roku 1951 a existovala do konca roku 1991.
CT ZSSR začala vysielať denné televízne okruhy začiatkom roku 1955 a v nasledujúcom roku, 1956, ďalší okruh. Tretí okruh vznikol v roku 1965 a štvrtý v roku 1967. V tom istom roku začal prvý okruh vysielať farebne (ako štvrtá televízia v Európe) a od začiatku roku 1977 sa všetky okruhy vysielali farebne.
Od roku 1965 stanica vysielala cez satelit.
Centrálna televízia ZSSR zanikla počas rozpadu ZSSR. Jeho technické zdroje prevzali novovzniknuté televízne stanice Ruskej federácie.

</doc>
<doc id="666834" title="Kuna (rod)" url="https://sk.wikipedia.org/wiki?curid=666834">
Kuna (rod)

Kuna (lat. "Martes") je rod z podčeľade Guloninae čeľade lasicovité (Mustelidae). Alternatívne (najmä staršie) sa rod zaraďuje do podčeľade Mustelinae (po slovensky lasice/lasicorodé).
V závislosti od autora majú druhy z tohto rodu v slovenčine buď len rodové meno kuna, alebo majú rodové mená kuna a soboľ, alebo majú rodové mená kuna a charza (a prípadne aj soboľ). Pozri kapitolu Systematika.
Starší názov rodu.
V 19. stor. (sčasti ešte začiatkom 20. storočia) sa tento rod u niektorých autorov neoznačoval latinským názvom "Martes" ale latinským názvom "Mustela", alebo sa považoval za súčasť rodu "Mustela". Podrobnosti a zdroje pozri v článku Mustela.
Systematika.
rod kuna ("Martes") ["uvedené sú tu len recentné druhy"]:
Presné vzájomné vzťahy medzi uvedenými druhmi sú sporné. 
Podrod "Charronia" sa podľa niektorých novších názorov (a rovnako u niektorých autorov v prvej polovici 20. storočia) odčľeňuje od rodu "Martes" ako samostatný rod "Charronia".
V minulosti sa do rodu "Martes" (vrátane "Charronia") zaraďoval aj podrod "Pekania", ktorý od roku 2008 tvorí samostatný rod "Pekania". Do tohto (pod)rodu "Pekania" patrí okrem niekoľko vyhynutých druhov len druh "Pekania pennanti" (=do r. 2008: "Martes penannti"), ktorého slovenské názvy sú: kuna pekan, kuna rybárska, kuna rybárka, kuna vtáčia, kuna ilka (a zastarano tchor virgínsky).

</doc>
<doc id="666840" title="Metrový koláč" url="https://sk.wikipedia.org/wiki?curid=666840">
Metrový koláč

Metrový koláč (iné názvy: metrové rezy, metrová roláda; hovorovo "metrák", "tunelový koláč") je dvojfarebný múčnik podobný roláde zo žltého a kakaového korpusu a maslového alebo pudingového krému, ktoré sú zaliaté čokoládovou polevou. Pečie sa vo forme v tvare srnčieho chrbta a podáva nakrájaný na plátky.
Názov koláča je často hyperbolou odvodenou od jeho dĺžky, ktorá je zväčša menšia ako meter, ale radí ho medzi najdlhšie pečené koláče. Metrový koláč sa tradične podáva ako zákusok počas Vianoc alebo Veľkej noci.
Príprava.
Pripravíme si piškótové cesto na korpus, ktorého časť prifarbíme kakaom. Oba korpusy upečieme a neskôr nakrájame na rezy podľa formy na pečenie. Medzitým sa pripraví plnka, buď z maslového, alebo pudingového krému. Po jednom rezy natierame plnkou a striedavo prikladáme k sebe svetlé a tmavé rezy. Zvyšok plnky použijeme na potretie celého povrchu koláča a odložíme ho do chladu. Neskôr sa celý koláč poleje čokoládovou polevou a nechá sa stuhnúť.

</doc>
<doc id="666844" title="Šuhajda (koláč)" url="https://sk.wikipedia.org/wiki?curid=666844">
Šuhajda (koláč)

Šuhajda je slovenský sviatočný nepečený zákusok, resp. bonbón, v papierovom košíčku. Zvrchu a zospodu je tvorený čokoládou a stredná vrstva je šťavnatá, orechová, s rumovou príchuťou. 
Na Slovensku a v Česku sa šuhajdy tradične pripravujú počas vianočných a veľkonočných sviatkov.
Príprava.
Roztopenú čokoládu s margarínom vlejeme do tretiny košíčka a necháme stuhnúť. Na čokoládu dáme orechovú náplň a zalejeme poslednou vrstvou čokolády. Šuhajdu môžeme ozdobiť cukrovinkami alebo orechmi.

</doc>
<doc id="666863" title="Slavomír Sabol" url="https://sk.wikipedia.org/wiki?curid=666863">
Slavomír Sabol

Mgr. Slavomír Sabol (* 10. október 1967, Kuková) je slovenský evanjelický kňaz a emeritný biskup východného dištriktu Evanjelickej cirkvi augsburského vyznania na Slovensku. 
Životopis.
Slavomír Sabol sa narodil 10. októbra 1967 v Kukovej, okres Svidník.
Absolvoval Slovenskú evanjelickú bohosloveckú fakultu v Bratislave, Evanjelickú teologickú fakultu v Lipsku a ďalšie štúdiá v Mníchove a v Prešove.
Za kňaza bol ordinovaný v roku 1990 v Poprade-Matejovciach.
Zastáva funkcie seniorálneho a generálneho presbytera, ako aj konseniora Šarišsko-zemplínskeho seniorátu; je predsedom Bohoslužobného výboru ECAV a predsedom Združenia evanjelických duchovných.
Slavomír Sabol sa stal najmladším biskupom v histórii ECAV na Slovensku. V roku 2008 sa v Evanjelickom chráme Božom Svätej Trojice v Prešove konala slávnostná inštalácia Slavomíra Sabola do úradu biskupa Východného dištriktu ECAV na Slovensku.

</doc>
<doc id="666864" title="Medzinárodná asociácia zimného plávania" url="https://sk.wikipedia.org/wiki?curid=666864">
Medzinárodná asociácia zimného plávania

Medzinárodná asociácia zimného plávania (), skrátene IWSA je mimovládna organizácia registrovaná v Lotyššku, ktorá je riadiacim orgánom () hlavne týchto svetových podujatí zimného plávania: Majstrovstvá sveta v zimnom plávaní (skrátene WSWC), ktoré sa majstrovstvami typu "masters" vo vekových kategóriách mužov a žien (A až J2) a konajú sa v dvojročnom intervale a "Svetový pohár IWSA" (), ktorý v zimnej sezóne pozostáva z približne desiatich pretekov v rôznych lokalitách sveta. IWSA vznikla v roku 2006 a jej zakladajúcimi členmi boli plavci z Fínska, Veľkej Británie, Ruska a Slovenska.
Rada asociácie.
Rada asociácie je štvorčlenná, vedie ju prezidentka IWSA a má dvoch zástupcov - viceprezidentov. Rada predovšetkým riadi výber lokalít pre podujatia organizované IWSA, spoluprácu s vedením lokalít, kde budú IWSA-podujatia organizované, za súvisiace finančné náležitosti a za koordináciu termínov akcií zimného plávania. Základným cieľom činnosti rady a IWSA je zaistenie bezpečnosti a zdravia zimných plavcov na podujatiach zimného plávania. 
Pravidlá.
Východiskovým pravidlom je klasifikácia vody v mieste IWSA-podujatí na tri teplotné kategórie: kategória A označuje vodu s teplotou po 2°C (vrátane), kategória B označuje vodu s teplotou nad 2°C po 5°C (vrátane) a kategória C označuje vodu s teplotou nad 5°C. Tomu potom zodpovedá aj to, v ktorej z vôd sa môžu konať aké preteky: pre súťaže do 200 m je prípustná aj kategória A, pre tzv. vytrvalostné preteky () 450 m sú prípustné kategória B aj C a preteky na 1000 m sa konajú vo vode kategórie C. Od kategórie vody závisí aj bodovanie za poradie v súťažiach. Súťaženie na majstrovstvách sveta v zimnom plávaní má podrobné pravidlá zverejnené na webovom sídle IWSA. Pre účely klasifikácie v súťažiach a evidencie si každý súťažiaci vytvorí IWSA-konto, kde si spravuje informácie o sebe a je mu pridelené príslušné identifikačné číslo IWSA (IWSA-ID) slúžiace na evidenciu plavcov a na ich bodovanie na pretekoch. Na webových stránkach IWSA sú zverejnené výsledky z pretekov, ktoré sa konali od roku 2015.
Pre realizované IWSA-šúťaže sa evidujú najlepšie dosiahnuté časy v každej vekovej kategórii a registrujú sa aj absolútne rekordy na jednotlivých tratiach mužov a žien. S mottom: "Žiadna voda nie je príliš studená." 
Zdravotné požiadavky na plavcov.
Pre súťaže na 450 m a 1000 m musia plavci splniť požiadavku absolvovania kvalifikačných pretekov na trati 200 m (pre súťažné plávanie na 450 m) resp. 450 m (pre súťažné plávanie na 1000 m) vo vode do 5°C, čo sa preukazuje na tlačive vyhlásenia AFFIDAVIT. Naviac, deň pred týmito pretekmi je spravidla povinná zdravotná kontrola spočívajúca v meraní tlaku krvi súťažiaceho a aj vyšetrenia EKG (často aj s požiadavkou mať pri sebe výsledok skoršie vykonaného EKG-vyšetrenia zo svojho bydliska).
Ku 10. výročiu IWSA bolo vytvorené video IWSA - 10 years (je publikované na YouTube).
Pozri aj.
Majstrovstvá sveta v zimnom plávaní
WSWC
Majstrovstvá sveta v zimnom plávaní 2016
Majstrovstvá sveta v zimnom plávaní 2018

</doc>
<doc id="666884" title="Brejk (ľadový hokej)" url="https://sk.wikipedia.org/wiki?curid=666884">
Brejk (ľadový hokej)

Brejk je v ľadovom hokeji situácia, v ktorej sú splnené nasledujúce podmienky:
V prípade, že je útočiaci hráč v brejku faulovaný protihráčom zozadu alebo súperovym brankárom, nariadi sa trestné strieľanie (s výnimkou prípadu, keď napriek faulu dokáže udržať puk pod kontrolou). Rovnako sa nariadi trestné strieľanie v prípadoch, keď hráč počas brejkovej situácie úmyselne posunie bránku z jej základnej polohy, keď hráč alebo funkcionár tímu nelegálne vstúpi na ľadovú plochu a bráni útočiacemu hráčovi v brejku v hre alebo keď hodí, vystrelí alebo usmerní akýkoľvek predmet smerom k puku alebo k útočiacemu hráčovi v brejku. 
V prípade, že sa faul na útočiaceho hráča v brejku, bránenie v hre útočiacemu hráčovi v brejku alebo posunutie brány stanú v dobe, keď brániaci sa tím odvolal brankára z ľadovej plochy, namiesto trestného strieľania sa prizná gól.

</doc>
<doc id="666887" title="Donovaly (sedlo)" url="https://sk.wikipedia.org/wiki?curid=666887">
Donovaly (sedlo)

Donovaly alebo Donovalské sedlo () je horské sedlo na rozhraní Veľkej Fatry a Starohorských vrchov. Je súčasťou horského priechodu medzinárodného významu, ktorým vedie Európska cesta 77, spájajúca Budapešť a Krakov.
Poloha.
Sedlo sa nachádza na rozhraní dvoch pohorí v centrálnej časti Slovenska; severnú a západnú časť tvorí úpätie Novej hole () a Zvolena (), patriace do geomorfologického podcelku Zvolen na východnom okraji Veľkej Fatry, východnú a južnú časť tvorí miernejšie sa dvíhajúce úpätie vrchu Baník (), ležiace v Starohorských vrchoch.
Hranica Banskobystrického a Žilinského kraja a teda i okresov Banská Bystrica a Ružomberok, vedie severnejšie od sedla, nakoľko širší priestor priesmyku zaberá obec Donovaly a jej zázemie. Severovýchodné svahy odvádzajú vodu riečkou Korytnica do Revúcej, čoby prítoku Váhu, juhozápadné svahy odvádzajú vodu Starohorským potokom do Bystrice a následne Hrona.
Doprava.
Sedlom vedie významná cestná spojnica Liptova s Pohroním, Európska cesta 77 v trase cesty I/59. Trasa súčasnej cesty sa začala používať až po tom, ako bola v rokoch 1958 až 1962 cesta medzi Banskou Bystricou a Ružomberkom rozšírená a vyasfaltovaná. Bol vybudovaný celý úsek medzi obcami Motyčky a Liptovská Osada, ktorý viedol práve cez Donovaly. Pôvodne viedla hlavná cesta cez sedlo Veľký Šturec () a obec Liptovské Revúce, no keďže tá bola príliš úzka a mala nebezpečné zákruty, bola doprava presunutá na novú trasu.
Turizmus.
Horské sedlo je vďaka hlavnej ceste ľahko prístupné. Prechádza ním tiež významná Cesty hrdinov SNP (E8) z Krížnej na Chopok. V sedle i jeho okolí končí i niekoľko značených trás z okolitých obcí.

</doc>
<doc id="666898" title="Majstrovstvá Európy v ľadovom hokeji hráčov do 18 rokov 1997" url="https://sk.wikipedia.org/wiki?curid=666898">
Majstrovstvá Európy v ľadovom hokeji hráčov do 18 rokov 1997

Majstrovstvá Európy v ľadovom hokeji hráčov do 18 rokov 1997 boli 30. juniorské majstrovstvá Európy v ľadovom hokeji. Konali sa od 12. do 20. apríla 1997 v českých mestách Znojmo a Třebíč.
Skupina "A" ME 1997.
O udržanie.
Ukrajina vyhrala 2 : 1 na zápasy a skončila na 7. mieste.
Skupina "B" ME 1997.
Turnaj Skupiny "B" ME 1997 sa hral v Maribore a Celje v Slovinsku od 21. do 30. marca 1997.
O udržanie.
Taliansko vyhralo 2 : 0 na zápasy a skončilo na 7. mieste.
Skupina "C" ME 1997.
Turnaj Skupiny "C" ME 1997 sa hral v Miercurea Ciucu a Gheorgheni v Rumunsku od 12. do 16. marca 1997.
Play-off.
Zápas o 7. miesto
Zápas o 5. miesto
Zápas o 3. miesto
Finále
Skupina "D" ME 1997.
Turnaj Skupiny "D" ME 1997 sa hral v Belehrade v Juhoslovanskej zväzovej republike od 4. do 9. marca 1997.

</doc>
<doc id="666901" title="EPIRB" url="https://sk.wikipedia.org/wiki?curid=666901">
EPIRB

Núdzový rádiový maják s indikáciou polohy (EPIRB) je typ núdzového lokalizačného majáka, prenosného rádiového vysielača napájaného batériami, ktorý sa v núdzových situáciách používa na lokalizáciu lietadiel, plavidiel a osôb v núdzi, ktoré potrebujú okamžitú záchranu. V prípade núdzovej situácie, ako je napríklad potopenie lode alebo pád lietadla, sa vysielač aktivuje a začne vysielať nepretržitý rádiový signál, ktorý používajú pátracie a záchranné tímy na rýchle lokalizovanie núdzovej situácie a poskytnutie pomoci. Signál zachytávajú satelity prevádzkované medzinárodným konzorciom záchranných služieb COSPAS-SARSAT, ktoré dokážu zistiť núdzové majáky kdekoľvek na Zemi vysielajúce na tiesňovej frekvencii COSPAS 406 MHz. Konzorcium vypočíta polohu majáka a rýchlo odovzdá informácie príslušnej miestnej organizácii prvého kontaktu, ktorá vykoná pátraciu a záchrannú akciu. Základným cieľom tohto systému je pomôcť záchranárom nájsť preživších počas takzvaného "zlatého dňa" (prvých 24 hodín po traumatickej udalosti), počas ktorého sa zvyčajne podarí zachrániť väčšinu preživších. Vlastnosť, ktorou sa moderný EPIRB, často nazývaný GPIRB, odlišuje od iných typov núdzových majákov, spočíva v tom, že obsahuje prijímač GPS a vysiela svoju polohu, zvyčajne s presnosťou na 100 metrov (330 stôp), aby uľahčil lokalizáciu. Predchádzajúce núdzové majáky bez GPS sa dajú lokalizovať len do vzdialenosti 2 kilometrov pomocou satelitov COSPAS.
Štandardná frekvencia moderného EPIRB je 406 MHz. Je to medzinárodne regulovaná mobilná rádiokomunikačná služba, ktorá pomáha pri pátracích a záchranných operáciách na zisťovanie a lokalizáciu lodí, lietadiel a osôb v núdzi. Líši sa od satelitnej stanice núdzového rádiového majáka na určovanie polohy.
Prvou formou týchto majákov bol ELT 121,500 MHz, ktorý bol určený ako automatický lokalizačný maják pre havarované vojenské lietadlá. Tieto rádiolokátory boli prvýkrát použité v 50. rokoch 20. storočia americkou armádou a od začiatku 70. rokov 20. storočia sa začali povinne používať na mnohých typoch komerčných lietadiel a lietadiel všeobecného letectva. Frekvencia a formát signálu používaný majákmi ELT neboli navrhnuté na satelitnú detekciu, čo malo za následok systém so slabými schopnosťami zisťovania polohy a s dlhým oneskorením pri detekcii aktivovaných majákov. Sieť satelitnej detekcie bola vybudovaná až po tom, čo sa majáky ELT už všeobecne používali, pričom prvý satelit bol vypustený až v roku 1982, a aj vtedy satelity zabezpečovali len detekciu s presnosťou lokalizácie približne 20 km (12 míľ). Technológia sa neskôr rozšírila na použitie na plavidlách na mori (EPIRB), na jednotlivé osoby (PLB a od roku 2016 aj MSLD). Všetky prešli z používania frekvencie 121 500 MHz ako primárnej frekvencie na používanie frekvencie 406 MHz, ktorá bola určená na satelitnú detekciu a lokalizáciu.
Od vzniku Cospas-Sarsat v roku 1982 pomohli rádiové majáky v núdzi pri záchrane viac ako 28 000 osôb vo viac ako 7 000 núdzových situáciách. Len v roku 2010 systém poskytol informácie použité na záchranu 2 388 osôb v 641 núdzových situáciách.

</doc>
<doc id="666905" title="Cao Kun" url="https://sk.wikipedia.org/wiki?curid=666905">
Cao Kun

Cchao Kchun ((曹锟 / 曹錕; pchin-jin "Cáo Kūn;" narodený 12. decembra 1862, zomrel 15. mája 1938) bol čínsky politik a vojenský dôstojník, a taktiež prezident Čínskej republiky od októbra 1923 do novembra 1924.Narodil sa v chudobnej rodine v Tchien-ťine. Počas čínsko-japonskej vojny (1894-1895) vstúpil do armády a bol poslaný bojovať do Kórei. Po skončení vojny vstúpil do armády Pei-jang. Vďaka známosti s Jüan Šʼ-kchaj sa rýchlo dostal do dôstojníckej hodnosti.
Po Jüanovej smrti a začiatku súperenia medzi Feng Kuočangom a Tuan Čchi-ruej Cchaom sa ako vojenský vodca mandžuských provincií Čang Cuo-lin spojil s Tuanom.
Počas sporov medzi Feng Kuočangom a Tuan Čchi-ruejom o to, ako najlepšie obnoviť spojenie s južnými provinciami, ktoré sa po rozpustení parlamentu a pokuse o obnovenie Čang Sünom v lete 1917 postavili proti pekinskej vláde, sa Cchao, vojenský guvernér Čʼ-li a správca časti jedinej železničnej trate, ktorá mohla prepravovať vojská na front v Chu-nane, zdal byť tou správnou osobou na uskutočnenie núteného zjednotenia, ktoré si Tuan želal, aby zväčšil svoju moc. Cchao sa spolu s Čang Cuo-linom zúčastnil na konferencii vojenských guvernérov, ktorú Tuan zvolal 3. decembra 1917 po svojom odstúpení z funkcie premiéra, aby prinútil Fenga nariadiť vojenskú kampaň proti vzbúreným provinciám, ktorú si želal.
Cchao, nerozhodný a závislý na radách svojich podriadených, podporoval vojenské riešenie až do apríla 1918, keď jeho nadporučík a veliteľ hlavnej jednotky na južnom fronte Wu Pchej-fu, nespokojný s rozdelením pozícií Tuanom, ktorý ho odsunul na vedľajšiu koľaj, odmietol pokračovať v postupe za novozískaný Chen-čou. Cchaoov postoj k Tuanovi sa potom stal nejednoznačným, čo znížilo Tuanove šance na dosiahnutie dobytia juhu a s ním aj potrebnej podpory, aby mohol v októbri 1918, keď sa Tuanovi končilo funkčné obdobie, nahradiť svojho rivala Fenga na poste prezidenta republiky.
V júni sa Cchaovi prívrženci pokúsili zlákať ho, aby pokračoval v postupe na juhu tým, že ho vymenovali za komisára provincií Kuang-tung, S'-čchuan, Chu-nan a Ťiang-si a naznačili mu, že pri nasledujúcej jesennej reorganizácii by mu mohla byť vyhradená pozícia viceprezidenta. Cchao dohodu prijal, ale Wua sa mu nepodarilo presvedčiť, aby pokračoval v kampani. Cchao potom kládol vláde nesplniteľné podmienky na pokračovanie kampane, neodmietal ich, aby si zachoval šance na post viceprezidenta, ale vedel, že ich nemožno splniť, a neodišiel by na juh, aby pokračoval vo vojenskej kampani. Tým sa Tuanove šance na post prezidenta znemožnili, napriek tomu, že ovládal parlament. Postupne sa vzťahy medzi Cchaom a Tuanom zhoršili a Cao sa presunul na čelo kliky Čʼ-li, Tuanovho rivala.
Keď sa počas volieb v roku 1918 nepodarilo dosiahnuť porážky na juhu, podpredsednícky post zostal neobsadený, keď väčšina Národného zhromaždenia, klub An-chui, odstúpila z pléna a nedosiahla kvórum.
V júni 1923 vyvolal Wu Pchej-fu svojou ľahostajnosťou nepokoje v Pekingu a prinútil prezidenta Li Jüan-chunga odstúpiť. Potom 10. októbra podplatil poslancov parlamentu (každý dostal 5 000 jüanov), ktorí ho zvolili za hlavu štátu. Počas svojho krátkeho prezidentovania stihol schváliť novú ústavu Čínskej republiky. Hoci bola ústava na tú dobu demokratická a progresívna, zostala len kusom papiera a militaristi pri moci ju úplne ignorovali.
Vláda Cchao Kchuna sa skončila 2. novembra 1924, keď armáda generála Feng Jü-sianga vstúpila do Pekingu a prinútila prezidenta odstúpiť. Zosadený Cchao Kchun strávil dva roky v domácom väzení. Po dvoch rokoch väznenia Feng Jü-siang prepustil Cchao Kchuna ako gesto dobrej vôle voči Wu Pchej-fuovi. Po prepustení sa ako mnohí neúspešní politici v tom období presťahoval do japonskej koncesie v Tchien-ťine, kde zomrel. Bol najkratšie slúžiacim čínskym prezidentom pred rokom 1949.

</doc>
<doc id="666907" title="Imunoanalýza" url="https://sk.wikipedia.org/wiki?curid=666907">
Imunoanalýza

Imunoanalýza je biochemický test, ktorý meria prítomnosť alebo koncentráciu makromolekuly alebo malej molekuly v roztoku pomocou protilátky (zvyčajne) alebo antigénu (niekedy). Molekula zistená imunoanalýzou sa často označuje ako "analyt" a v mnohých prípadoch je to proteín, hoci to môžu byť aj iné druhy molekúl rôznych veľkostí a typov, pokiaľ sú vyvinuté vhodné protilátky, ktoré majú požadované vlastnosti pre analýzu. Analyt v biologických tekutinách, ako je sérum alebo moč, sa často meria pomocou imunoanalýz na lekárske a výskumné účely.
Varianty imunoanalýz.
Imunoanalýzy majú mnoho rôznych formátov a variantov. Imunoanalýzy môžu prebiehať vo viacerých krokoch, pričom činidlá sa pridávajú a odplavujú alebo oddeľujú v rôznych bodoch analýzy. Viacstupňové testy sa často nazývajú separačné imunoanalýzy alebo heterogénne imunoanalýzy. Niektoré imunoanalýzy sa môžu vykonávať jednoducho zmiešaním činidiel a vzorky a fyzikálnym meraním. Takéto testy sa nazývajú homogénne imunoanalýzy alebo menej často neseparačné imunoanalýzy.
Kalibrátor.
Pri imunoanalýzach sa často používa kalibrátor. Kalibrátory sú roztoky, o ktorých je známe, že obsahujú príslušný analyt, a koncentrácia tohto analytu je všeobecne známa. Porovnanie odozvy testu na skutočnú vzorku s odozvou testu vytvorenou kalibrátormi umožňuje interpretovať silu signálu v zmysle prítomnosti alebo koncentrácie analytu vo vzorke.

</doc>
<doc id="666908" title="Obora Holedná" url="https://sk.wikipedia.org/wiki?curid=666908">
Obora Holedná

Obora Holedná je „účelové poľovnícke zariadenie, ktoré slúži na chov muflónov a danielov vo zvernici.“ Cieľom zvernice je tiež poskytovať rekreáciu obyvateľom. Nachádza sa v Brne, medzi Jundrovom, Žebétínom a Bystrcom. Nazýva sa podľa vrchu Holedná. Rozloha je 327 ha.
S vyššou zverou sa dá prísť do kontaktu aj osobne, divoké prasiatka sú v zvláštnej ohrade. Zvernicou vedie aj náučná cesta.
Lokalita U Jezírka obsahuje jazierka a studničku. Úpravu lokality v 60. rokoch 20. storočia vykonal lesník a krajinár Rudolf Gola. Nachádza sa tu jeho pamätník. Nad lokalitou sú dochované hraničné kamene z letopočtom 1589 a značkami vtedajších vlastníkov pozremku. Značka KK označuje kláštor Králové na Starém Brně, značka SM označuje územie Jundrova, ktoré patrilo kláštoru pri kostole Panny Márie.
Od decembra 2020 je pri zvernici vyhliadková veža s výškou 35 metrov.
Zvernica je otvorená celoročne a vstup je zdarma.

</doc>
<doc id="666966" title="Múzeum Slovenského národného povstania" url="https://sk.wikipedia.org/wiki?curid=666966">
Múzeum Slovenského národného povstania

Múzeum Slovenského národného povstania je celoštátne špecializované múzeum. Múzeum je príspevkovou organizáciou v zriaďovateľskej pôsobnosti Ministerstva kultúry. Sídli v Banskej Bystrici. Riaditeľom múzea je od roku 2006 Stanislav Mičev.
Činnosť.
Podľa zriaďovacej listiny je poslaním múzea „zhromažďovať, vedeckými metódami zhodnocovať, ochraňovať, odborne spracúvať, využívať a sprístupňovať zbierkové predmety a dokumentárne a archívne materiály viažuce sa k dejinám slovenskej spoločnosti v rokoch 1938 – 1945 s dôrazom na dokumentáciu protifašistického a národnooslobodzovacieho boja a Slovenského národného povstania ako významnej súčasti európskej antifašistickej rezistencie v rokoch 2. svetovej vojny, dokumentovať povojnové súdne procesy, rehabilitácie povstalcov a súčasné prejavy neofašizmu, rasovej neznášanlivosti a intolerancie.“
V roku 2020 múzeum malo 95 zamestnancov.
Dejiny.
V roku 1953 sa konala konferencia Slovenskej akadémie vied k otázkam spracovania dejín Slovenského národného povstania, ktorej záverom bola požiadavka vytvorenia múzea SNP. Múzeum ako organizácia vznikla k 8. máju 1955. V apríli 1957 múzeum prešlo z Krajského národného výboru v Banskej Bystrici do pôsobnosti Povereníctva školstva a kultúry, ako rezortné vedecké pracovisko. V tom istom roku mu SAV priznala vedecký charakter a múzeum sa tak stalo „celonárodným múzejným a vedeckým ústavom“.
Z roku 1957 pochádzajú aj prvé zbierkové predmety, ktoré začalo múzeum zbierať prevažne darom na základe výziev občanom. V roku 1969 bolo múzeum presťahované do novootvoreného Pamätníka Slovenského národného povstavania a otvorilo v ňom v poradí už tretiu expozíciu. Už koncom roku 1969 sa však v nej uskutočnili normalizačné zmeny. V roku 1972 bolo z pietneho priestoru odstránené súsošie „Obete varujú“. K 30. výročiu povstania bola otvorená ďalšia expozícia. Od septembra 1979 múzeum riadila Ústredná správa múzeí a galérií so sídlom v Bratislave. Zároveň boli obmedzené akvizičné plány múzea v prospech Ústavu marxizmu leninizmu ÚV KSS. V roku 1980 však múzeum získalo právo na svoj vlastný archív.
Od 1. januára 1999 je múzeum zaradené pod Ministerstvo kultúry.
Navrhnovaný presun pod Vojenský historický ústav.
Podľa memoranda, ktoré podpísali ministri kultúry Natália Milanová (OĽaNO) a Jaroslav Naď (OĽaNO) by sa malo Múzeum SNP od januára 2022 stať súčasťou Vojenského historického ústavu. Pod rezortom kultúry by mali ostať len digitalizačné centrum a Slovenská národná expozícia v Osvienčime. Podľa riaditeľa Stanislava Mičeva boli náznaky presunu už pri oslavách SNP v roku 2020. Minister Naď mal memorandom zverejniť 5. mája 2021, oficiálne ho však riaditeľ nedostal. Mičev tvrdí, že Ministerstvo obrany "„nebude chcieť, aby sme robili výskum holokaustu, spoločnosti a Slovenského štátu. Oni budú chcieť, aby sme sa venovali vojenskej stránke SNP“".
V júni 2021 historik Ivan Kamenec upozornil na chýbajúce vysvetlenie presunu múzea pod rezort obrany. Okrem iného o presune napísal: "„K tomuto rozhodnutiu prišli vedenia oboch ministerstiev bez toho, aby svoj zámer konzultovali s dotknutým pracoviskom, alebo s predstaviteľmi slovenských múzeí, respektíve iných výskumných historických inštitúcií. Z profesionálneho i etického hľadiska je to čudný, ale u nás bežný postup, hoci sa do omrzenia opakujú sľuby o rešpektovaní mienky odborníkov. Bez chýbajúcich informácií tu nemožno robiť seriózne závery. Znepokojujúca je však metóda riešenia celého problému. S Múzeom SNP dlhodobo spolupracujem na rôznych odborných úrovniach.“"
1. júna 2021 s presunom súhlasil Kultúrny výbor Národnej rady, žiadal však o zachovanie súčasného historického, vedeckého a edukačného poslania múzea. Minister obrany Naď pripustil, že zvažuje právnu subjektivitu múzea.

</doc>
<doc id="667009" title="Legislatívny proces v SR" url="https://sk.wikipedia.org/wiki?curid=667009">
Legislatívny proces v SR

Pod legislatívnym procesom treba rozumieť tvorbu práva. ("lat. legus" – právo). Legislatívny proces je proces, pri ktorom sa vytvorí právny predpis. Na tomto mieste spomenieme predovšetkým tvorbu najvýznamnejších prameňov práva v SR – ústavy a zákonov. Túto právomoc má u nás Národná rada Slovenskej republiky (NR SR). 
Fázy legislatívneho procesu: 
1. "zákonodarná iniciatíva" – právo predkladať návrhy zákonov majú poslanci NR SR a vláda SR.,  výbory a keď zákon vzíde z referenda, petície(napr. klíma ťa potrebuje). Ten, kto predkladá návrh zákony sa nazýva gestor. Ešte pred 1. čítaním, musí byť návrh predložený výboru pre európske záležitosti, ktorý musí potvrdiť, že daný návrh je v súlade s platným právom Európskej únie.
2. "prerokovanie zákona" – NR SR má povinnosť sa predloženým návrhom zaoberať (tzv. prvé čítanie). Ak hlasovaním uzná, že ide o zákon potrebný, posunie ho do druhého čítania – t.j. na prerokovanie v určitých výboroch parlamentu, ktoré návrh pripomienkujú (napr. zákon o vysokých školách nebude prejednávať aj výbor pre bezpečnosť, ale predovšetkým výbor pre mládež, kultúru, školstvo a pod.). Potom sa návrh zákona dostáva späť pred celé plénum NR SR (tretie čítanie).
3. "schvaľovanie zákona" – na to, aby bola NR SR uznášaniaschopná, musí byť prítomná nadpolovičná väčšina poslancov (aspoň 76 ľudí). Na schválenie bežného zákona postačuje nadpolovičná väčšina prítomných poslancov (teoreticky teda stačí aj 39 ľudí). Na prijatie, zmenu ústavy je potrebná trojpätinová väčšina všetkých poslancov (t.j. aspoň 90 hlasov).
4. "podpisovanie zákona" – Zákon podpisujú 3 najvyšší ústavní činitelia- predseda vlády, predseda NR SR a prezident, ktorý ho do pätnástich dní musí podpísať. Ak má voči zákonu výhrady (predovšetkým podozrenie, že nie je v súlade s ústavou), musí v tejto 15-dňovej lehote zákon vrátiť s pripomienkami na prerokovanie –uplatní si tzv. právo relatívneho veta. O vrátenie zákona späť do parlamentu môže prezidenta požiadať aj vláda. NR SR má potom povinnosť zákon znova prerokovať – ak ho znova schváli nadpolovičnou väčšinou všetkých poslancov (aspoň 76 ľudí), potom už prezident nemá možnosť sa voči nemu odvolať.
5. "nadobudnutie platnosti a účinnosti zákona" – zákon nadobúda platnosť, keď vyjde v tzv. Zbierke zákonov po tom, čo ho svojimi podpismi autorizovali predseda NR SR, predseda vlády SR a prezident SR. Všeobecne záväzné právne predpisy nadobúdajú platnosť dňom ich vyhlásenia v zbierke zákonov a účinnosť nadobúdajú 15. dňom po vyhlásení v zbierke zákonov, ak v nich nie je ustanovený neskorší deň nadobudnutia účinnosti. Obdobie medzi platnosťou a účinnosťou sa nazýva legisvakančná lehota.
Platnosť je potrebné odlíšiť od účinnosti zákona (napr. zákon vyjde v Zbierke zákonov, ale jeho účinnosť začne až od určitého dátumu – napr. 1. januára 2019.) Táto lehota sa zväčša dáva preto, aby sa subjekty, ktorých sa zákon týka, mohli s ním za daný čas oboznámiť.
Iným príkladom rozdielu medzi platnosťou a účinnosťou môže byť rozhodnutie ústavného súdu. Ten pri potvrdení nesúladu zákona s ústavou môže pozastaviť účinnosť zákona. Zákon tým automaticky nestráca platnosť – to sa udeje až šesť mesiacov po tom, ak zákon medzitým NR SR neopraví.)

</doc>
<doc id="667013" title="Proteazóm" url="https://sk.wikipedia.org/wiki?curid=667013">
Proteazóm

Proteazómy sú bielkovinové komplexy umožňujúce rozklad nepotrebných alebo poškodených bielkovín proteolýzou. Tento typ hydrolytickej reakcie katalyzujú enzýmy zvané proteázy. 
Proteazómy sú súčasťou hlavných mechanizmov, ktorými sa bunka zbavuje chybných, nepotrebných alebo zle zložených bielkovín. Bielkoviny sú označené na degradáciu ubikvitínom pomocou enzýmov ubikvitínových ligáz. Po naviazaní niekoľkých molekúl ubikvitínu je vzniknutý polyubikvitínový reťazec naviazaný na proteazóm, kde prebehne hydrolytické štiepenie peptidových väzieb, ktorého vysledkom sú oligopeptidy dlhé sedem až osem aminokyselín.
Proteazómy sú prítomné vo všetkých bunkách eukarytockých organizmov, archeónov a aj v niektorých baktériach.
V štruktúre je proteazóm valcovitý komplex obsahujúci jadro zo štyroch na sebe uložených krúžkov tvoriacich stredový pór. Každý kruh je zložený zo siedmich jednotlivých bielkovín. Vnútorné dva kruhy sú vyrobené zo siedmich β podjednotiek, ktoré obsahujú tri až sedem aktívnych miest proteázy. Tieto miesta sú umiestnené na vnútornom povrchu krúžkov, takže cieľový proteín musí vstúpiť do centrálneho póru skôr, ako dôjde k jeho degradácii. Každý z vonkajších dvoch prstencov obsahuje sedem podjednotiek α, ktorých funkciou je udržiavať „bránu“, cez ktorú proteíny vstupujú do valca. Tieto a podjednotky sú riadené väzbou na „viečkové“ štruktúry alebo regulačné častice, ktoré rozpoznávajú polyubikvitínové reťazce pripojené k bielkovinovým substrátom a iniciujú proces degradácie. Celkový systém ubikvitinácie a proteazomálnej degradácie je známy ako ubikvitín-proteazómový systém. 
Za objasnenie mechanizmu, ktorým bunka degraduje proteíny pomocou ubikvitínu, bola v roku 2004 udelená Nobelova cena za chémiu Aaronovi Ciechanoverovi, Avramovi Herškovi a Irwinovi Roseovi.

</doc>
<doc id="667020" title="Raman Dzmitryjevič Pratasevič" url="https://sk.wikipedia.org/wiki?curid=667020">
Raman Dzmitryjevič Pratasevič

Raman Dzmitryjevič Pratasevič (, ; * 5. máj 1995, Minsk, Bielorusko) je bieloruský novinár a disident.
Je kritikom bieloruského režimu a spoluzakladateľom informačného kanálu "Nexta" na sociálnej sieti "Telegram". Ten bol jedným z hlavných zdrojov správ o protestoch proti vládnucemu režimu, ktoré v Bielorusku vypukli po prezidentských voľbách v roku 2020. V roku 2020 sa dostal na bieloruský zoznam ľudí „zapojených do teroristických aktivít“.&lt;ref name="aktu 23/5"&gt;&lt;/ref&gt;
Podľa opozičnej vodkyne Sviatlany Cichanovskej pracoval ako fotograf pre veľké bieloruské média a bol zapojený do žurnalistického programu Václava Havla.
Zatknutie v Minsku.
Dňa 23. mája 2021 cestoval letom Ryanair 4978 z Atén do litovského hlavného mesta Vilniusu. Bieloruské úrady prinútili lietadlo pristáť v Minsku, aby mohli Prataseviča zatknúť. Bieoruská armáda vyslala stíhačku, aby lietadlo zadržala. Úrad bieloruského prezidenta Alexandra Lukašenka uviedol, že dôvodom k odklonu lietadla bolo podozrenie, že je na palube bomba. Na palube nič neobvyklé nebolo.&lt;ref name="Lid 23/5"&gt;&lt;/ref&gt; Poľské úrady zahájili vyšetrovanie incidentu, lebo lietadlo bolo registrované v Poľsku.
Riaditeľ spoločnosti Ryanair Michael O'Leary a tiež írsky minister zahraničných vecí Simon Coveney označili bieloruský postup za štátom podporované pirátstvo. Bieloruský postup ostro odsúdila Európska únia, NATO, Spojené kráľovstvo, Francúzsko, Nemecko či Poľsko. K prepusteniu Prataseviča vyzval aj český minister zahraničných vecí Jakub Kulhánek. Média informovala o hroziacom treste 15 rokov väzenia. Podľa Sviatlany Cichanovskej mu hrozí v Bielorusku trest smrti.

</doc>
<doc id="667035" title="Alibaba Group" url="https://sk.wikipedia.org/wiki?curid=667035">
Alibaba Group

Alibaba Group Pchin-jin: ālǐbābā jítuán, znaky: 阿里巴巴集团 taktiež známy ako Alibaba.com, je čínska technologická spoločnosť špecializujúca sa na elektronický obchod, maloobchod, Internet a technológie. Bola založená 4. Júna 1999 v Chang-čou, Če-ťiang, bývalým učiteľom angličtiny Jack Ma. Spoločnosť poskytuje svojim zákazníkom predajné služby prostredníctvom ich webových portálov, takisto ako aj elektronické platobné služby, nákupné vyhľadávače a služby cloud computingu. Vlastní a prevádzkuje rozmanité portfólio spoločností po celom svete v mnohých obchodných odvetiach.
Najväčší podiel vo firme vlastní japonská holdingová spoločnosť Softbank Group (25%), druhý najväčší podiel vlastní spoluzakladateľ Jospeh Tsai (11.9%) a za nim nasleduje zakladateľ Jack Ma (4.8%). Alibaba Group patrí mezi tri čínske internetové „giganty“ spolu so spoločnosťami Baidu a Tencent.
Pomenovanie.
Názov spoločnosti je inšpirovaná postavou Ali Baba zo zbierky ľudových rozprávok Stredného východu Tisíc a jedna noc, kvôli jej svetovej popularite. Ako vysvetlil Jack Ma, jeden zo zakladateľov: „Jedného dňa som bol v San Franciscu v kaviarni, premýšľal som , či je Alibaba dobré meno pre spoločnosť. V tom prišla čašníčka a ja som jej opýtal: „Poznáš Alibabu?“ A ona povedala, že áno. Znova som sa jej opýtal: „Čo o ňom vieš?“ A ona odpovedala: „Sezam, otvor sa!“. V tom som si povedal: „Áno, toto je to meno!“ Potom som vyšiel na ulicu a opýtal som sa ďalších 30 ľudí otázku: „Poznáš Alibabu?“ Či už ľudia z Indie, Nemecka alebo ľudia z Tokia, Číny ... všetci vedeli o Alibabe. Alibaba - Sezam, otvor sa! Ali baba je láskavý a inteligentný človek v podnikaní a pomáhal ľuďom v dedine. Takže ... ľahko vysloviteľné a globálne známe. Alibaba otvára sezam pre malé a stredné firmy. Zaregistrovali sme tiež meno „Alimama“ pre prípad, že by si nás niekto chcel vziať!” 
História.
V roku 1999 Jack Ma a jeho tím 17 priateľov a študentov založili web Alibaba.com. V tom istom roku oficiálne založili i spoločnosť. V roku 2003 spustil aukčný server Taobao. 11. augusta 2005 Yahoo! oznámilo, že chce získať 40% podiel v spoločnosti za miliardu dolárov. V rokoch 2004-2005 vznikli dalšie služby Alipay, Alisoft a Alimama. V apríly 2007 firma vstúpila na burzu, v roku 2012 kvôli tlaku trhu odišla. V Máji 2012 začala Yahoo postupne späť predávať firme Alibaba polovicu zo svojho 40% podielu za 7,1 miliardy dolárov. Transakcia bola uzatvorená v septembri 2012. Od 19. septembra 2014 sú akcie spoločnosti zapísané na New York Stock Exchange. Pri vstupe na burzu Alibaba predala akcie v hodnote 21,8 miliárd dolárov. Na konci prvého dňa na burze cena za jednu akciu vzrástla o 36%. Avšak akcionári nevlastnia priamy podiel v čínskej spoločnosti Alibaba Group, ale v holdingu sídliacim na Kajmanských ostrovoch. 
V utorok 10. septembra 2019 Jack Ma oficiálne odstúpil z funkcie predsedy spoločnosti Alibaba Group. Vtedajší výkonný riaditeľ Daniel Zhang prevzal pozíciu Jacka Ma ako nový predseda predstavenstva Alibaba Group. 

</doc>
<doc id="667036" title="Travný" url="https://sk.wikipedia.org/wiki?curid=667036">
Travný

Travný () je mohutný vrch v Moravsko-sliezskych Beskydách. Leží na severnej Morave, približne východne od Frýdlantu nad Ostravicí. Svojou výškou je siedmym najvyšším vrchom pohoria a leží v CHKO Beskydy.
Poloha.
Nachádza sa v severnej polovici pohoria, v Lysohorskej rázsoche geomorfologického podcelku Lysohorská hornatina. Vrch leží v Moravsko-sliezskom kraji, v okrese Frýdek-Místek a katastrálnom území obcí Krásná a Morávka. Travný je údolím riečky Mohelnice oddelená od západne situovanej Lysej hory, ktorá je najvyšším vrchom Beskýd. Východné svahy masívu klesajú do údolia Morávky, ktorý oddeľuje vysoký Slavíč. 
Opis.
Vrch leží v atraktívnej centrálnej časti pohoria a značná nadmorská výška umožňuje ďaleké výhľady. Strmé svahy však sťažujú výstup na čiastočne zalesnený vrchol a aj s prispením ochranárov patrí Travný k menej navštevovaným vrchom pohoria. Východným smerom vybieha hrebeň, ukončený výškovo nevýrazným pahorkom Malý Travný (). Západné svahy patria do rovnomennej prírodnej rezervácie, východné svahy patria prírodnej rezervácii Travný potok. Chránené územia sú domovom veľkých šeliem ako je medveď hnedý, rys ostrovid a občas i vlk dravý, z vtákov sa vyskytuje tesár čierny, jariabok hôrny či vzácny tetrov hlucháň. Práve kvôli vytvoreniu vhodného prostredia pre hlucháňa boli v máji 2020 zrušené značkované chodníky, smerujúce na vrchol. 
Západné svahy odvodňujú prítoky Mohelnice, severné a východné zasa prítoky Morávky. 
Výhľady.
Vďaka značnej nadmorskej výške je z vhodných lokalít vrcholovej časti ďaleký výhľad. Unikátny je výhľad na susednú Lysú horu a okolité vrchy i celé Ostravsko. Východný smer ponúka sčasti obmedzený výhľad na Sliezske Beskydy, Malú Fatru, Javorníky či Kysucké Beskydy. Pri vhodných podmienkach sú pozorovateľné aj Oravské Beskydy, Západné Tatry, Strážovské vrchy či Veľká Fatra.
Prístup.
Napriek tomu, že v minulosti boli na vrchol značené trasy, tie boli v roku 2020 zrušené. Chodníky sú však i naďalej voľne prístupné verejnosti. Prístup je možný:

</doc>
<doc id="667050" title="Malchor" url="https://sk.wikipedia.org/wiki?curid=667050">
Malchor

Malchor () je zalesnený vrch v Moravsko-sliezskych Beskydách. Leží na severnej Morave, približne juhovýchodne od Frýdlantu nad Ostravicí. Patrí do CHKO Beskydy a je piatym najvyšším vrchom pohoria.
Poloha.
Nachádza sa v masíve mohutnej Lysej hory, v severnej polovici pohoria, v Lysohorskej rázsoche geomorfologického podcelku Lysohorská hornatina. Vrch leží v Moravsko-sliezskom kraji, v okrese Frýdek-Místek a v katastrálnom území obcí Krásná a Malenovice. Malchor je na juhu oddelený plytkým sedlom od Lysej hory, ktorej vrchol je vzdialený len približne . Východným smerom sa svahy zvažujú do údolia riečky Mohelnice, západne sa nachádza Malenovický kotel s riečkou Satina. 
Opis.
Vrch leží v atraktívnej centrálnej časti pohoria a vďaka blízkosti s Lysou horou a turistickým chodníkom, smerujúcim na najvyšší vrch pohoria, patrí medzi turisticky frekventované lokality. Značná nadmorská výška a poloha na okraji pohoria umožňujú z vhodných odlesnených lokalít ďaleké a zaujímavé výhľady. Samotný vrchol je porastený lesom, preto z tejto časti vrchu výhľady nie sú možné. 
Z Lysej hory severne smerujúca rázsocha pokračuje z Malchora cez Kykulku () na Kýčeru () a Tanečnicu ), severovýchodným smerom vybieha z vrcholu hrebeň, ukončený nevýrazným pahorkom Šebestýna (). Zachované ekosystémy na západných svahoch chráni prírodná rezervácia Malenovický kotel. Západné svahy odvodňujú prítoky potoka Satina do Ostravice, východné odvádzajú vodu prítokmi riečky Mohelnice. Na značenom chodníku z Malenovíc sa nachádza mohyla Ivančena, venovaná pamiatke popravených skautov na konci II. svetovej vojny.
Výhľady.
Vďaka značnej nadmorskej výške je z odlesnených lokalít vrchu ďaleký rozhľad. Jedinečný výhľad je na blízku Lysú horu, blízky Travný a Radhošť, rovnako tak i na celé Ostravsko. Severný i západný horizont ponúka výhľad do nížin, no veľmi zaujímavý je celý východný horizont. Pri vhodných podmienkach sú viditeľné Javorníky, Kysucké i Sliezske Beskydy, no i Malá Fatra a Kysucká vrchovina. Nezriedka sa na obzore ukážu dominanty Oravských Beskýd, Vysokých Tatier či Veľkej Fatry.
Prístup.
Malchor tvorí predvrchol Lysej hory, na ktorú tadiaľto vedú dve značené trasy. Tie sa spájajú v malom sedle, ktoré oba velikány oddeľujú. Samotný vrchol Malchora však leží mimo žlto značenej trasy, preto k vrcholu je nutné odbočiť a prejsť lesným chodníkom.

</doc>
<doc id="667059" title="Majstrovstvá Európy v ľadovom hokeji hráčov do 18 rokov 1996" url="https://sk.wikipedia.org/wiki?curid=667059">
Majstrovstvá Európy v ľadovom hokeji hráčov do 18 rokov 1996

Majstrovstvá Európy v ľadovom hokeji hráčov do 18 rokov 1996 boli 29. juniorské majstrovstvá Európy v ľadovom hokeji. Konali sa od 7. do 14. apríla 1996 v ruskom meste Ufa.
Skupina "B" ME 1996.
Turnaj Skupiny "B" ME 1996 sa hral v Tychách a Sosnowci v Poľsku od 23. do 29. marca 1996.
Skupina "C" ME 1996.
Turnaj Skupiny "C" ME 1996 sa hral v Maribore v Slovinsku od 15. do 19. marca 1996.
Play-off.
Zápas o 7. miesto
Zápas o 5. miesto
Zápas o 3. miesto
Finále
Skupina "D" ME 1996.
Turnaj Skupiny "D" ME 1996 sa hral v Sofii v Bulharsku od 6. do 10. marca 1996.
Play-off.
Zápas o 3. miesto
Finále

</doc>
<doc id="667060" title="Čertův mlýn (Moravsko-sliezske Beskydy)" url="https://sk.wikipedia.org/wiki?curid=667060">
Čertův mlýn (Moravsko-sliezske Beskydy)

Čertův mlýn () je zalesnený vrch v Moravsko-sliezskych Beskydách. Leží na severovýchodnej Morave, približne juhovýchodne od Frenštátu pod Radhoštěm. Patrí do CHKO Beskydy a je šiestym najvyšším vrchom pohoria.
Názov vrchu vychádza z povesti, že v žľabe neďaleko vrcholu postavil čert mlyn. V skutočnosti ide o pieskovcové bloky tzv. godulského typu.
Poloha.
Nachádza sa v spoločnom masíve s mohutným vrchom Kněhyně, v centrálnej časti pohoria. Leží v geomorfologickom podcelku Radhošťská hornatina, na rozhraní Radhošťského a Kněhyňského hřbetu. Vrchom vedie hranica medzi Moravsko-sliezskym a Zlínskym krajom, ako aj okresov Frýdek-Místek a Vsetín. Severovýchodné svahy zasahujú na katastrálne územie obce Čeladná, juhozápadné patria obci Prostřední Bečva. Od mohutnej Kněhyně () je na severovýchode oddelený sedlom a v tejto línii vedie i rozvodnica medzi Baltským (povodie Ostravice) a Čiernym morom (povodie Bečvy). 
Opis.
Vrch leží na východnom okraji atraktívnej centrálnej časti pohoria a vďaka blízkosti sedla Pustevny je pomerne ľahko dostupný. Spolu so susednou Kněhyňou je pokrytý hustým pralesovitým smrekovým porastom, ktorý je súčasťou národnej prírodnej rezervácie Kněhyně - Čertův mlýn. Napriek chránenému územiu je vstup turistov na Čertův mlýn možný vďaka sieti značených chodníkov, križujúcich sa na vrchole. Hustý les umožňuje iba veľmi obmedzené výhľady. Západne leží vrch Tanečnice (), severovýchodne Kněhyně (), juhozápadne Magura () a južne Bukovina ().
Čertův mlýn je zaujímavý tým, že jeho svahy odvodňujú tri rôzne rieky, smerujúce do dvoch morí. Juhozápadné svahy odvodňuje potok Kněhyně do Rožnovskej Bečvy a ďalej cez Moravu a Dunaj do Čierneho mora. Východné svahy odvodňuje riečka Kněhyňka, smerujúca cez Čeladenku, Ostravicu a Odru do Baltského mora. Rovnakým smerom odteká i voda zo severných svahov, ktoré odvodňuje Bystrý potok, napájajúci Lomnú a Lubinu, ktorá vteká do Odry. 
V blízkosti vrcholu sa nachádza skalný útvar "Čertův stůl", spojený s povesťami o čertovom diele. Nakoľko je mimo značených turistických chodníkov, je z dôvodu ochrany územia neprístupný. Navštevovaný je pomník Partizánskej brigády Jana Žižku, ktorý stojí v sedle medzi Kněhyňou a Čertovým mlýnom a je venovaný partizánskej skupine, pôsobiacej v tejto oblasti v jeseni 1944. V blízkosti sú zachované zbytky bunkru, ako aj pomník partizánky Růženy Valentové.
Výhľady.
Hoci vrch dosahuje značnú nadmorskú výšku, hustý lesný porast neumožňuje rozhľad.
Prístup.
Vrch je vďaka blízkosti autom dostupných Pusteven pomerne ľahko dostupný. Na vrchole sa križujú značené trasy z Pusteven, z rázcestia Martiňák i Hornej Čeladnej.

</doc>
<doc id="667064" title="Michal Ďurčo" url="https://sk.wikipedia.org/wiki?curid=667064">
Michal Ďurčo

Mgr. Michal Ďurčo, PhD. (* 1991, Brezno) je slovenský historik a vedecký pracovník Historického ústavu Slovenskej akadémie vied (HÚ SAV). Vo svojej vedecko-výskumnej činnosti sa venuje vývoju dopravnej infraštruktúry na Slovensku s dôrazom na genézu cestnej siete. Jej transformáciu skúma ako súčasť rozsiahlejšieho modernizačného procesu so všetkými sociálno-ekonomickými, environmentálnymi a ideologickými dopadmi.
Životopis.
V rokoch 2010 až 2015 vyštudoval históriu na Filozofickej fakulte Univerzity Konštantína Filozofa v Nitre. V roku 2019 ukončil doktorandské štúdium v odbore slovenské dejiny na Filozofickej fakulte Univerzity Komenského – Historickom ústave Slovenskej akadémie vied. V súčasnosti je vedeckým pracovníkom Oddelenia dejín vied a techniky Historického ústavu Slovenskej akadémie vied. Absolvoval výskumné a študijné pobyty na Univerzite Karlovej v Prahe, na Ludwig-Maximilians-Universität v Mníchove a na University of Technology v Eindhovene.

</doc>
<doc id="667076" title="Stella Panacciová" url="https://sk.wikipedia.org/wiki?curid=667076">
Stella Panacciová

Stella Panacciová (; * Toronto, Ontário, Kanada), známa aj ako Stella Luna, je kanadská pesničkárka a bubeníčka. Je známa pôsobením v indie rockovej skupine Kat Rocket, ako spoluzakladateľka vydavateľstva Hoodwink Records a sólová umelkyňa.
Životopis.
Je neterou hudobníka Maria Panacciho. V roku 1991 spolu so svojím strýkom a Darrenom Donagheym ako dvadsaťtriročná zakladala hudobné vydavateľstvo Hoodwink Records.
V roku 1993 sa stala speváčkou indie rockovej skupiny Catrocket, neskôr premenovanej na Kat Rocket, s ktorou nahrala dva štúdiové albumy.
V roku 2000 vydala pod pseudonymom Stella Luna sólové šesťskladbové EP.
V roku 2003 Stella naspievala a spoluskladala skladbu „Tennessee“, ktorá vyhrala cenu Grand Prize for Standard Radio's National Songwriting Competition, ako aj International Songwriting Competition v Nashville. V roku 2005 vydala svoj debutový sólový album "Release Me".
Dňa 2. apríla 2010 vydala spolu so svojou novou skupinou Ladybird debutový album a 23. októbra 2014 vydala spolu s Jordonom Zadoroznym EP "Suffering Psyche" ako duo The Angry Moon.

</doc>
<doc id="667078" title="Majstrovstvá sveta vo futbale 2030" url="https://sk.wikipedia.org/wiki?curid=667078">
Majstrovstvá sveta vo futbale 2030

Majstrovstvá sveta vo futbale 2030 budú 24. majstrovstvá sveta, ktoré sa konajú raz za štyri roky. Bude to medzinárodný futbalový turnaj mužských národných tímov, ktorí sú členmi federácie FIFA. Majstrovstvá v tomto roku budú oslavovať 100. výročie od prvého turnaja. 
Výber hostiteľa.
Ponuku na majstrovstvá sveta 2030 prvýkrát navrhol Kráľovský marocký futbalový zväz po tom, čo nevyhral v hlasovaní na hostiteľa majstrovstiev sveta 2026. Maroko pravdepodobne plánuje podať spoločnú ponuku so svojimi východnými susedmi s Alžírskom a Tuniskom alebo so severnými susedmi so Španielskom a Portugalskom. Druhou ponukou bola spoločná ponuka Argentínskeho futbalového zväzu a Uruguajského futbalového zväzu. Tretia bola od Anglického futbalového zväzu. Podľa pravidiel FIFA od roku 2017 sa majstrovstvá sveta 2030 nemôžu konať v Ázii (AFC), pretože jeho členovia sú vylúčení z výberového konania po výbere Kataru v roku 2022 a v Severnej Amerike (CONCACAF), kde sa ročník 2026 bude odohrávať v Kanade, Mexiku a Spojených štátoch.
Spoločná ponuka medzi Argentínou a Uruguajom bola vyhlásená 29. júla 2017. Pred zápasom medzi Uruguajom a Argentínou v Montevideu o štyri týždne neskôr spropagovali túto ponuku Uruguajčan Luis Suarez a Argentínčan Lionel Messi - vtedajší spoluhráči z FC Barcelona - pamätnými dresmi. 31. augusta 2017 sa predpokladalo, že Paraguaj by sa mal stať tretím hostiteľom. CONMEBOL, juhoamerická konfederácia, potvrdila v septembri 2017 trojstrannú spoločnú ponuku. Ponuka Uruguaj-Argentína-Paraguaj by sa kryla so storočným výročím prvého finále majstrovstiev sveta, ktoré usporiadal Uruguaj, ako aj s dvojstým výročím prvej ústavy Uruguaja. 14. februára 2019 zverejnilo Čile svoje plány pripojiť sa k trom potvrdeným krajinám, ktoré budú hostiteľom turnaja. Čile bolo prijaté do ponuky a stane sa vôbec prvým kvartetom, ktoré sa uchádza o majstrovstvá sveta. 
V roku 2015 podpredseda anglického futbalového zväzu David Gill uviedol, že jeho krajina by mohla potenciálne podať ponuku na ročník 2030 za predpokladu, že proces ponukového konania bude transparentnejší. Novinár Ben Rumsby napísal: „Anglicko je jednou z mála krajín, ktoré by mohli zorganizovať dokonca 48-národný turnaj ako celok, zatiaľ čo generálny riaditeľ anglického futbalového zväzu Martin Glenn už skôr uviedol, že uchádzať sa o rok 2030 je možné.“ 

</doc>
<doc id="667079" title="Mohylov" url="https://sk.wikipedia.org/wiki?curid=667079">
Mohylov

Mohylov (do 2009 aj "Maglov") je umelý odvodňovací kanál na južnom Slovensku v juhovýchodnej časti Žitného ostrova v obci Veľké Kosihy v okrese Komárno v povodí Dunaja. Geomorfologická kategorizácia polohy kanála Mohylov: geomorfologická oblasť Podunajská nížina; geomorfologický celok Podunajská rovina. Hydrologické poradie Mohylova: 4-20-01-015.
Opis toku.
Kanál Mohylov má dĺžku 770 m so začiatkom v strede ornej pôdy rovnakého názvu Mohylov, ďalej smeruje v priamke na východ a v svojich 2/3 dĺžky jemne mení smer na severoseverovýchod až po svoje ústie do kanála Olča-Kosihy na západnom okraji lesa Mohyla, ktorého hranicu s poľom Mohylov kanál Olča-Kosihy tvorí. Kanál Olča-Kosihy ústi do kanála Holiare-Kosihy a tento sa spája s Dunajom. Kanál Mohylov nemá prítoky.
Kanál Mohylov sa začína v nadmorskej výške 107 m n. m. vo vzdialenosti cca 250 m východne od niekdajšej dnes už zaniknutej samoty s vtedajším názvom Maglyai (III. vojenské mapovanie 1875 - 1884) a končí sa v nadmorskej výške cca 106 m n. m. V celom svojom priebehu tečie cez extravilán katastrálneho územia Veľkých Kosíh.
Pôvod názvu.
Názov Mohylov (pred 2009 aj Maglov) bol prenesený na odvodňovací kanál z názvu poľa Mohylov (pred 2009 aj Maglov), v priestore ktorého sa kanál Mohylov začína, preteká a tiež ústi. 
K roku 1268 sa viaže listina v latinčine, ktorou Belo IV. uhorský kráľ potvrdil predaj komárňanského hradu a jeho majetkov budínskemu županovi Waltrovi, uskutočnený kráľovnou Máriou. Táto listina obsahuje viaceré toponymá a medzi inými aj názov "locum Magla". Táto najstaršia dochovaná písomná podoba terénneho názvu poľa "locus Magla" z roka 1268 súvisí so slovom "mogyla" vo význame "vysoké navŕšenie zeminy nad hrobmi zosnulých v predkresťanských dobách". Pomenovací akt prebehol v slovenskom jazykovom prostredí v podobe "Mogyla" ako názov geografického objektu charakterizovaného výskytom mohyly, alebo ináč spájaného s mohylou; po prisídlení maďarského obyvateľstva bol názov "Mogyla" podľa zákonitostí preberania cudzích slov do maďarčiny prevzatý a modifikovanný do podoby → "Máglya" podobne ako Torysa → Tárca, Orava → Árva; po opätovnom posune slovensko-maďarskej etnickej a jazykovej hranice bol tento názov späťprevzatý do slovenčiny v podobe → "Maglov"; názvoslovná autorita v roku 2009 revitalizáciou pôvodného názvu poľa štandardizovala podobu názvu → Mohylov, ktorá bola tiež v roku 2009 prenesená aj na kanál a štandardizovaná ako názov kanála. Prítomnosť spoluhlásky "g" v najstaršom písomnom dochovanom názve z roka 1268 pomáha datovať prevzatie názvu zo slovenčiny do maďarčiny pred prvú polovicu 12. storočia, lebo v tomto čase došlo v slovenčine k substitúcii "g → h". Podľa iného výkladu pôvodu názvu toponymum "Magla/ Máglya" vzniklo v maďarskom jazykovom prostredí s využitím maďarského podstatného mena "máglya" vo význame "hranica", ktoré maďarčina prebrala zo slovenského podstatného mena "mogyla", modifikovala jeho podobu podľa zákonitostí preberania cudzích slov do maďarčiny a zároveň jemne posunula aj jeho obsah.

</doc>
<doc id="667081" title="Malý Polom" url="https://sk.wikipedia.org/wiki?curid=667081">
Malý Polom

Malý Polom () je druhý najvyšší vrch slovenskej časti Moravsko-sliezskych Beskýd. Leží na slovensko-českej hranici, približne severne od Turzovky v okrese Čadca. 
Poloha.
Nachádza sa na severnom okraji slovenskej časti Moravsko-sliezskych Beskýd, v geomorfologickom podcelku Zadné hory. Vrch leží na slovensko-českej hranici, na rozhraní Žilinského a Moravsko-sliezskeho kraja a okresov Čadca a Frýdek-Místek. Južná časť masívu patrí do katastrálneho územia Klokočova, východné svahy zasahujú na územie obce Horní Lomná a západné patria obci Morávka. Malý Polom leží v hraničnom hrebeni, ktorý západným smerom pokračuje na vrch Polomka (), južným smerom susedí Uhorská (). Vrchom vedie rozvodnica medzi Čiernym (povodie Váhu) a Baltským morom (povodie Odry). 
Opis.
Vrch je súčasťou pohraničného hrebeňa, ktorý sa tu prudko stáča z juhozápadno-severovýchodného na severojužný smer. Severným smerom z masívu vybieha rázsocha vrchu Kozí hřběty (). Svojou výškou je Malý Polom až 18. najvyšším vrcholom pohoria, no v slovenskej časti sa radí na 2. priečku. Masív je husto zalesnený a jeho svahy zásobujú vodou trojicu riek dvoch morí. Do Čierneho mora odteká voda z južnej časti prostredníctvom Predmieranky a rieky Kysuca, východné svahy napájajú riečku Lomná, ktorá ústi do Olše. Do Baltského mora cez Odru smeruje aj voda zo západných svahov, ktorá putuje riečkou Morávka a Ostravice. Vrch leží v CHKO Kysuce a jeho južná časť patrí do rovnomennej prírodnej rezervácie.
Výhľady.
Vďaka jedľovobukovému porastu sú výhľady z vrchu veľmi obmedzené, no z menších odlesnených plôch sa i tak naskytujú ďaleké výhľady. Západným smerom sú pozorovateľné okolité vrchy pohoria, dobre pozorovateľné sú i ďalšie susedné pohoria. Pri vhodných podmienkach je tak možné zhliadnuť vrcholy Sliezskych Beskýd, Kysuckých Beskýd, Malej Fatry a Javorníkov, ojedinele však aj masív Pilska a Babej hory, Vysoké Tatry, Veľký Choč či Strážov.
Turistika.
Vrchol Malého Polomu obchádza turistická magistrála, preto patrí medzi menej navštevované a pokojnejšie časti pohoria. Slovenská časť navyše patrí do národnej prírodnej rezervácie, čo obmedzuje voľný pohyb turistov. Samotný masív je však prístupný z viacerých smerov.

</doc>
<doc id="667087" title="Eurovision Song Contest 2021" url="https://sk.wikipedia.org/wiki?curid=667087">
Eurovision Song Contest 2021

Eurovision Song Contest 2021 bol 65. ročník súťaže Eurovision Song Contest. Súťaž prebiehala v holandskom Rotterdame, keďže súťažiaci tohto štátu Duncan Laurence zvíťazil v roku 2019 a ročník v roku 2020 sa kvôli pandémiu covidu-19 neuskutočnil. Ročníka sa zúčastnilo 39 štátov. Víťazom sa stala talianska skupina Måneskin s piesňou "Zitta e buoni". Bolo to tretie víťazstvo krajiny od roku 1990.
Miesto konania.
Po zrušení súťaže Eurovision Song Contest 2020 rokovala usporiadateľskej Európska vysielacia únia (EVU) s holandskými vysielateľmi AVROTROS, NPO a NOS a s mestom Rotterdam o tom, či bude možné v Holandsku súťaž organizovať. V máji 2020 bolo oznámené, že usporiadateľskej mesto sa nezmení.

</doc>
<doc id="667097" title="Metro (skupina)" url="https://sk.wikipedia.org/wiki?curid=667097">
Metro (skupina)

Metro bola maďarská bigbítový skupina založená v 60. rokoch 20. storočia.
História.
Predchodcom skupiny Metro bola v roku 1960 skupina Zenith, ktorú viedol Zoran Sztevanovity. Spočiatku sa schádzali na Západnom stanici v bare s názvom Atmosphere, kam cez víkendy chodila mládež. V nasledujúcom roku kapela uzavrela prvý kontrakt na vystupovanie v klube Metro. Kapela tvorili Sztevanovity Zoran (spev a gitara), jeho brat Sztevanovity Dusan (gitara), Andrew Rudas (klávesy), Elekes Zoltán (saxofón), Bela Balint (basgitara) a Stephen Maka (bicie). Zenith hral repertoár známych skupín a umelcov ako boli Shadows, Roy Orbison, Duane Eddy alebo Ventures.

</doc>
<doc id="667102" title="Julo Viršík" url="https://sk.wikipedia.org/wiki?curid=667102">
Julo Viršík

Július Viršík, známy ako Julo Viršík (* 7. september 1964, Nitra – † 26. máj 2021, Malé Leváre), bol slovenský rozhlasový moderátor, známy najmä pre dlhoročné pôsobenie v Rádiu Rock FM a Rádiu Expres, ako aj pre účinkovanie ako porotca v súťaži Slovensko hľadá SuperStar. 
Životopis.
Viršík sa narodil v Nitre a absolvoval gymnázium v Šali. Vyštudoval žurnalistiku na Filozofickej fakulte Univerzite Komenského v Bratislave. Už ako študent pracoval v Slovenskom rozhlase v relácii "Pozor, zákruta", resp. "Rádio Elán". Od roku 1991 pracoval v Rádiu Rock FM. V 90. rokoch 20. storočia uvádzal kultovú hitparádu "Rock FM Twenty Five" Jula Viršíka. Od roku 1997 viedol ako programový riaditeľ Rádio Koliba, neskôr premenované na Rádio Okey, kde pôsobil ako hudobný šéfredaktor. 
Pôsobil tiež ako porotca v prvých dvoch ročníkov súťaže Slovensko hľadá SuperStar. V roku 2014 sa na krátko vrátil do RTVS, od roku 2015 až do smrti vysielal legendárnu reláciu "Twentyfive" v Rádiu Expres.
Zomrel 26. mája 2021 na svojej chate v Malých Levároch na zástavu srdca.

</doc>
<doc id="667111" title="STAT2" url="https://sk.wikipedia.org/wiki?curid=667111">
STAT2

STAT2 je proteín, ktorý je u ľudí kódovaný génom "STAT2." Tento proteín je členom rodiny STAT proteínov. STAT2 je rozhodujúci v biologickej reakcii interferónov typu I (IFN). Identita sekvencie STAT2 medzi myšou a človekom je iba 68%.
Funkcia.
Proteín kódovaný týmto génom je členom rodiny proteínov STAT. Po stimulácii cytokínmi a rastovými faktormi, proteíny z rodiny STAT sú fosforylované pomocou kináz spojených s receptormi a potom tvoria homo- alebo heterodiméry, ktoré sú translokované do bunečného jadra, kde posobia ako aktivátory transkripcie. V odpovedi na IFN STAT2 vytvára komplex so STAT1 a IRF9 a tvorí ISGF-3, kde posobí ako transaktivátor, ale nemá schopnosť priamej vazby na DNA. ISGF-3 pokračuje v aktivácii génov pomocou ISRE. Gény riadené ISRE zahŕňajú Ly-6C, PKR, OAS, MX a pravdepodobne aj MHC I. triedy. Bolo ddokázané, že transkripčný adaptér P300/CBP (EP300/CREBBP) špecificky interguje s týmto proteínom, o ktorom sa predpokladá, že sa podieľa na procese blokovania odpovedi IFN-α adenovírusom.
Myší STAT2 knockout nereaguje na IFN typu I a je mimoriadne citlivý na vírové infekcie. U týchto myší bola indikovaná strata autokrinnej slučky IFN typu I a niekoľko defektov v odpovedi makrofágov a T lymfocytov. STAT2-/- bunky vykazujú rozdiely v biologickej odpovedi na IFN-α.
Interakcie.
STAT2 interaguje s:
STAT2 deficit.
Myší knockout
U myší s dvojitým knockoutom bola pozorovaná zvýšená proliferácia makrofágov exprimujúcich M1, M2 a M1/M2 fenotyp počas chrípkovej bakteriálnej superinfekcie. Bakteriálny clearence bol tiež narušený neutralizáciou IFN-γ (M1) a arginázy-1(M2), čo naznačuje, že pľúcne makrofágy exprimujúce zmiešaný fenotyp M1/M2 podporujú kontrolu počas chrípkovej bakteriálnej superinfekcie. Signalizácia STAT2 je preto spojená s potlačením aktivácie makrofágov a bakteriálnej kontroly počas chrípkovej bakteriálnej superinfekcie. Tieto myši nevykazujú žiadne vývojové nedostatky. Myší knockout a dvojitý knockout STAT2 v modeli vírusu vezikulárnej stromatitídy (VSV) produkujú najmenej 10-krát viac vírových jednotiek tvoriacich vírové plaky ako wild type (WT). Predbežné podanie IFN-α poskytlo ochranu v bunkách WT a STAT2+/-, ale nie v bunkách STAT2 s dvojitým knockoutom. Predbežná liečba IFN-γ neposkytla žiadnu antivírovú ochranu počas infekcie VSV. To by sa dalo vysvetliť zníženou hladinou STAT1 v bunkách myšieho STAT2 knockoutu. Navyše myši s dvojitým STAT2 knockoutom sú citlivejšie na myší cytomegalovirus (MCMV), vírus syndrómu trombocytopénie so silnou horúčkou, vírus chrípky, vírus dengue (DNV) a vírus Zika než kontrolné myši.
Ľudská autosomálne recesivná (AR) strata STAT2
AR strata STAT2 bola prvýkrát pozorovaná u 2 súrodencov. Po rutinnej imunizácii vakcínou proti osýpkam-príušniciam a rubeole sa u jedného súrodenca vyvinuli diseminované kmene osýpky, ale zotavil sa a druhý súrodenec zomrel v detstve na vírusovú infekciu. Pacienti s AR stratou STAT2 majú mutácie, ktoré vedú k substitúciám na doležitých miestach zostrihu, čo vedie k chybnému zostrihu a predčasným stop kodónom a to predstavuje stratu expresie interferónom stimulovaného génu. Typickým klinickým fenotypom je diseminovaná infekcia po imunizácii živou oslabenou vakcínou MMR. U niektorých pacientov sa v detstve vyskytla aj závažná choroba, napríklad infekcia RSV, norovírom, adenovírom alebo enterovírom. Jeden z paicentov mal ochorenie CNS po infekcii EBV. Infekcie CMW a VZV boli tiež závažné u niekoľkých pacientov. Všeobecne platí, že pacienti so stratou STAT2 pretrvávajú zdraví bez špecifických porúch v ich adaptívnej imunite alebo vývojových abnormalít. Tieto objavy ukazujú, že signalizácia IFN typu I cez ISGF3 nie je nevyhnutná na obranu hostiteľa pred vačšinou bežných detských vírusových ochorení. Napriek hlboko defektnej odpovedi IFN a zjavnej náchylnosti na niektoré vírusové infekcie možu jedinci s deficitom STAT2 žiť relatívne zdravý život. Taktiež bola objavená homozygotná mutácia STAT2 (R148W/Q), ktorá vedie k získaniu funkcie STAT2, ktorá je základom fatálneho skorého autoinflamátu, čo bolo preukázané u troch pacientov z dvoch rodín. Táto mutácia vedie k pretrvávajúcej IFN reakcii typu I v dosledku defektnej vazby mutovaného STAT2 na ubikvitín špecifickú peptidázu 1 (USP18), ktorá je nevyhnutná v negatívnej spatnovazbovej slučke, kde USP18 stéricky bráni vazbe JAK1 na IFNAR1. Preto úplná strata AR STAT2 zvyčajne sposobuje diseminovanú LAV infekciu a opakujúce sa vírové infekcie. Penetrácia nie je úplna pre niekoľko vírových infekcií a pre očkovanie živou vakcínou proti osýpkam. Fenotyp je menej závažný ako pri úplnej strate AR STAT1 u človeka, ale závažnejší ako nedostatok IFNAR1 alebo IFNAR2. Ľudský fenotyp je menej závažný ako u myši.

</doc>
<doc id="667115" title="Majstrovstvá Európy v ľadovom hokeji hráčov do 18 rokov 1995" url="https://sk.wikipedia.org/wiki?curid=667115">
Majstrovstvá Európy v ľadovom hokeji hráčov do 18 rokov 1995

Majstrovstvá Európy v ľadovom hokeji hráčov do 18 rokov 1995 boli 28. juniorské majstrovstvá Európy v ľadovom hokeji. Konali sa od 9. do 16. apríla 1995 v nemeckom hlavnom meste Berlín.
Skupina "B" ME 1995.
Turnaj Skupiny "B" ME 1995 sa hral v Senici a Skalici na Slovensku od 25. do 31. marca 1995.
Skupina "C1" ME 1995.
Turnaj Skupiny "C1" ME 1995 sa hral v Kyjeve na Ukrajine od 24. do 30. marca 1995. Nikto nezostúpil, pretože Skupina "C1" bola rozšírená na osemčlennú Skupinu "C" ME 1996.
Skupina "C2" ME 1995.
Turnaj Skupiny "C2" ME 1995 sa hral v Elektrėnai v Litve od 11. do 17. marca 1995. Litva a Chorvátsko postúpili do Skupiny "C" ME 1996. Ostatné tímy zostávajú v novopomenovanej Skupine "D" ME 1996.

</doc>
<doc id="667125" title="Lemešná" url="https://sk.wikipedia.org/wiki?curid=667125">
Lemešná

Lemešná () je vrch v Javorníkoch, situovaný na slovensko-českej hranici.
Polohopis.
Nachádza sa na severe centrálnej časti pohoria, na severnom okraji geomorfologického podcelku Vysoké Javorníky. Samotný masív leží na slovensko-českej hranici, hoci tá prechádza predvrcholom, približne 200 metrov východne od hlavného vrcholu. Zasahuje tak na územie Zlínskeho aj Žilinského kraja, okresov Vsetín a Čadca a do katastra obcí Velké Karlovice a Makov. Severozápadné a juhozápadné svahy odvodňujú prítoky Vsetínskej Bečvy, východná časť odvádza vodu do rieky Kysuca. Juhovýchodne sa nachádza sedlo pod Lemešnou, kde hrebeňovú trasu križuje prístupová cesta z Makova i značené chodníky z oboch strán hranice.
Opis.
Vrch je súčasťou pohraničného hrebeňa, ktorý vedie zo severu z Makovského priesmyku cez Oselnú () a pokračuje juhovýchodným smerom do sedla pod Lemešnou. Najvyšší bod masívu a teda hlavný vrchol leží na českom území, kam smeruje i bočný hrebeň s vrchom Bařinka (). Lemešná je svojou výškou najvyšším vrchom tejto časti hrebeňa a väčšinu jej svahov patrí do povodia Bečvy, s výnimkou východnej časti, zvažujúcej sa do údolia Kysuce. Vrch je prevažne zalesnený, no odlesnené časti ponúkajú výhľady na okolité vrchy. Vrch leží na okraji CHKO Kysuce, mohutné pralesovité porasty jedle a buka na západných svahoch v údolí Malej Hanzlůvky ochraňuje NPR Razula.
Výhľady.
Vďaka značnej výške a čistinám jedľovo-bukového porastu sú možné obmedzené výhľady. Viditeľné sú najmä okolité vrchy pohoria, no severným smerom sú dobre viditeľné Moravsko-sliezske Beskydy, východnejšie možno pozorovať časť Sliezskych a Kysuckých Beskýd či Malej Fatry.
Prístup.
Vrchol Lemešnej je vďaka sieti značených chodníkov a prístupovej ceste do blízkeho sedla pomerne ľahko dostupný. Hranicou vedie červeno značená Javornícka magistrála (Makovský priesmyk – Veľký Javorník), na ktorú sa tu pripája chodník z Velkých Karlovic.

</doc>
<doc id="667137" title="Rýchly antigénový test" url="https://sk.wikipedia.org/wiki?curid=667137">
Rýchly antigénový test

Rýchly antigénový test (RAT) alebo rýchly test je rýchly diagnostický test vhodný na testovanie v mieste poskytovania zdravotnej starostlivosti, ktorý priamo zisťuje prítomnosť alebo neprítomnosť antigénu. Bežne sa používa na detekciu vírusu SARS-CoV-2, ktorý spôsobuje COVID-19. Rýchle testy sú typom testov s laterálnym tokom, ktoré zisťujú proteín, čím sa odlišujú od iných lekárskych testov, ktoré zisťujú protilátky (testy protilátok) alebo nukleové kyseliny (testy nukleových kyselín), a to buď laboratórneho typu, alebo typu point-of-care. Rýchle testy zvyčajne poskytujú výsledok za 5 až 30 minút, vyžadujú si minimálne školenie alebo infraštruktúru a majú významné cenové výhody.
Použitie.
Medzi bežné príklady RAT alebo RADT patria:
Rýchle antigénové testy COVID-19.
Rýchle antigénové testy na COVID-19 sú jednou z najužitočnejších aplikácií týchto testov. Často sa nazývajú testy laterálneho toku a poskytli vládam na celom svete niekoľko výhod. Dajú sa rýchlo zaviesť s minimálnym školením, ponúkajú významné cenové výhody, stoja zlomok existujúcich foriem PCR testov a poskytujú používateľom výsledok do 5-30 minút. Rýchle antigénové testy našli najlepšie využitie ako súčasť hromadného testovania alebo celopopulačných skríningových prístupov. V týchto prístupoch sú úspešné, pretože okrem vyššie uvedených výhod identifikujú osoby, ktoré sú najviac infekčné a mohli by potenciálne rozšíriť vírus na veľký počet ďalších osôb. Tým sa mierne líšia od iných foriem COVID-19, ako je PCR, ktoré sa vo všeobecnosti považujú za užitočný test pre jednotlivcov.
Vedecký základ a základná biológia.
Testy na antigény a protilátky sú často imunoanalýzy (IA) toho či onoho druhu, ako sú napr. imunoanalýzy s ponorným testom alebo fluorescenčné imunoanalýzy, avšak RAT je imunochromatografický test, ktorý poskytuje vizuálne výsledky, ktoré možno vidieť voľným okom. Považuje sa za kvalitatívny, ale osoba skúsená v testovaní RDT môže ľahko kvantifikovať výsledky. Keďže ide o skríningový test, ak sú citlivosť a špecifickosť testu relatívne nízke, výsledky by sa mali vyhodnotiť na základe potvrdzujúcich testov, ako je testovanie PCR alebo Western blot.
Jednou z neodmysliteľných výhod antigénového testu v porovnaní s testom na protilátky (ako sú rýchle testy na detekciu protilátok proti HIV) je, že imunitnému systému môže trvať určitý čas, kým si po začatí infekcie vytvorí protilátky, ale cudzí antigén je prítomný hneď. Hoci každý diagnostický test môže mať falošne negatívne výsledky, toto obdobie latencie môže otvoriť obzvlášť širokú cestu pre falošne negatívne výsledky pri testoch na protilátky, hoci podrobnosti závisia od toho, o akú chorobu a o aký test ide. Výroba rýchlych antigénových testov zvyčajne stojí približne 5,00 USD.

</doc>
<doc id="667138" title="Malý Lopeník" url="https://sk.wikipedia.org/wiki?curid=667138">
Malý Lopeník

Malý Lopeník () je vrch Bielych Karpát, situovaný v blízkosti česko-slovenskej hranice.
Poloha.
Nachádza sa v spoločnom masíve s Veľkým Lopeníkom v geomorfologickom podcelku Lopenícka hornatina, v centrálnej časti pohoria. Prevažná časť masívu leží na území Moravy, no jeho východné svahy zasahujú na územie Slovenska. Štátna hranica prechádza juhovýchodnou časťou vrchu, preto leží na území Zlínskeho aj Trenčianskeho kraja. Patrí do okresov Uherské Hradiště a Nové Mesto nad Váhom a katastra obcí Lopeník a Nová Bošáca. Zaujímavosťou je, že celý masív Veľkého i Malého Lopeníka odvodňuje riečka Bošáčka (v Česku pod názvom Březová), ústiaca do Váhu.
Najbližšími sídlami sú obce Lopeník a Březová na českom a Nová Bošáca na slovenskom území.
Opis.
Vrch leží na hrebeni, ktorým v južnej časti vedie česko-slovenská hranica. Tá sa nad sedlom prudko stáča východným smerom a hrebeň pokračuje severným smerom na územie Moravy. Južným susedom je Veľký Lopeník (), severne leží plytkým sedlom oddelený Kobylec (). Hrebeňom vedie značený chodník, na ktorý sa nad sedlom južne od vrcholu pripája značená trasa z obce Lopeník. Samotný vrchol leží mimo trás. Celá oblasť je súčasťou CHKO Bílé Karpaty na českom a CHKO Biele Karpaty na slovenskom území, pričom východné svahy Malého Lopeníka s bukovým porastom ochraňuje prírodná rezervácia Hladké. Celý rozsiahly masív odvodňujú prítoky Bošáčky. Vrch je prevažne zalesnený, no z menších odlesnených časti sú zaujímavé výhľady na okolité vrchy.
Výhľady.
Vďaka značnej výške a polohe v centrálnej časti Bielych Karpát poskytujú nezalesnené časti vrcholových partií zaujímavé výhľady. Okrem blízkych bielokarpatských vrcholov sú pri vhodných podmienkach pozorovateľné dominanty pohoria Považský Inovec, Vtáčnik, Strážovské vrchy a Javorníky. Nezriedka sú na horizonte viditeľné aj Moravsko-sliezske Beskydy, Malá Fatra a vzácne aj Hrubý Jeseník.
Prístup.
Vrchol Malého Lopeníka značené trasy obchádzajú, no krátkym odbočením je ľahko dostupný. Hranicou vedúci chodník z Veľkého Lopeníka obchádza vrchol východným traverzom a pokračuje hrebeňom na Kobylec, južne od vrcholu vedie na hrebeň chodník z obce Lopeník.

</doc>
<doc id="667183" title="Majstrovstvá Európy v ľadovom hokeji hráčov do 18 rokov 1994" url="https://sk.wikipedia.org/wiki?curid=667183">
Majstrovstvá Európy v ľadovom hokeji hráčov do 18 rokov 1994

Majstrovstvá Európy v ľadovom hokeji hráčov do 18 rokov 1994 boli 27. juniorské majstrovstvá Európy v ľadovom hokeji. Konali sa od 17. do 24. apríla 1994 vo fínskom meste Jyväskylä.
Skupina "B" ME 1994.
Turnaj Skupiny "B" ME 1994 sa hral v Székesfehérvári v Maďarsku od 28. marca do 3. apríla 1994.
Skupina "C" ME 1994.
Turnaj Skupiny "C" ME 1994 sa hral v Blede v Slovinsku od 18. do 27. marca 1994. Tímy na 7. až 10. mieste zostúpili do novovytvorenej Skupiny "C2" ME 1995.

</doc>
<doc id="667205" title="Bočková strecha" url="https://sk.wikipedia.org/wiki?curid=667205">
Bočková strecha

Bočková strecha () je drevená strešná konštrukcia ruskej architektúry. Ide o vypuklý tvar polvalca so zvýšenou alebo špicatou hornou časťou, ktorá pripomína tvar kokošníka. Výraznejšie sa používala v drevenej sakrálnej, ale aj v svetskej architektúre hlavne od 17. do 18. storočia na území dnešného Ruska. Kríženie dvoch bočiek tvorí tzv. krížovú bočku.
Opis.
Dodnes je ťažké určiť z čoho presne vychádza tvar bočkovej strechy. Podľa niektorých odborníkov zaoblený tvar bočky je odvodený zo zaobleného odkvapu strechy na byzantských či rusko-byzantských chrámoch z 11. storočia. Niektorí historici tvrdia, že štruktúra bočkovej strechy vychádza zo zakomary. Podľa iných odborníkov však existuje určitá analógia medzi bočkou a kubickou strechou (кубоватое покрытие"kubovatoje pokrytije)." Pôvodne išlo o trojuholníkový tvar strechy zrubovej stavby. S rozvojom drevenej architektúry sa bočka postupne formovala na tvar polvalca a steny boli vtlačené dovnútra. Stavitelia pracovali s rôznymi dĺžkami a tvarmi, z ktorých najbežnejšia pripomínala baňatý tvar. Dochádzalo aj k zložitým kríženiam bočkových striech, ktoré tvorili tzv. krížovú bočku. 
Bočková strecha sa obyčajne umiestňovala nad nartex alebo svätyňu chrámu. Príležitostne slúžila ako základňa pre stredové vežičky s nasadenou cibuľovitou prilbicou, kde plnia funkciu podpery tambura vežičky. Ide o bohato stupňovito profilovaných, nad sebou radených, dozadu ustupujúcich, poprípade zmenšujúcich sa štítov vypuklého tvaru polvalca so zvýšenou alebo špicatou hornou časťou, ktorá pripomína tvar kokošníka. Forma bohato stupňovitého polvalca so zvýšenou alebo špicatou hornou časťou si získala veľkú obľubu v sakrálnej a svetskej architektúre či v dekoratívnom umení.
Použitie bočky sa objavuje v drevenej ruskej architektúre, najmä v severných oblastiach dnešného Ruska, kde chrámy plnili okrem náboženských potrieb aj rolu spoločenského centra okolitého okolia. Nedostatok písomných prameňov a zachovalých drevených chrámov do 15. storočia vytvára nekonzistentný obraz o vývoji a použití bočky. Naopak v južných oblastiach dnešnej Ukrajiny, Bieloruska a Ruska sa medzi 13. a 15. storočím rozširuje vplyv byzantského umenia. Začína sa s výstavbou kamenných chrámov. Prvýkrát sa objavuje na dochovanom Sobore presvätej Bohorodičky z roku 1522 v Kostrome.
Bočka si získala obľubu hlavne v ruskej drevenej architektúre a palácovej architektúre od 17.18. storočia, za vlády Petra I. Veľkého a Kataríny II. Veľkej, napríklad drevený palác cára Alexeja Michajloviča Romanova alebo kamenné brány z 2. polovice 17. storočia v Kolomenskoje. Dochádza k rozvoju technológii a foriem v drevenej ruskej architektúre, ale aj masívnej výstavbe vidieckych drevených chrámov, napríklad Chrám Zjavenia Pána pri rieke Onega neďaleko Plesecku z roku 1719. Štruktúru bočkovej strechy využíva napríklad Chrám premenenia Pána (Spassko-preobraženskij sobor, nazývaný aj Letný chrám, medzi rokmi 1713 – 1714) či Chrám ochrany presvätej Bohorodičky (Pokrovskij sobor, nazývaný aj Zimný chrám, okolo roku 1649) na ostrove Kiži. Menej často sa bočka využívala na kamenných stavbách, ako napríklad Chrám Zvestovania Panny Márie v Mytišči zo 17. storočia.
Na začiatku 19. storočia nastal útlm vo využívaní bočky s určitým odklonom tradičnej ruskej strešnej konštrukcii a rozsiahlym prechodom na krokvovú konštrukciu strechy. Na konci 19. storočia alebo na začiatku 20. storočia došlo k znovu oživeniu použitia ako charakteristický prvok novoruského štýlu. Predstaviteľom z tohto obdobia je napríklad Chrám nerukotvorného obrazu Spasiteľa z rokov 18811883 a Chrám svätého Mikuláša z roku 1916 v Moskve

</doc>
<doc id="667217" title="Majstrovstvá sveta v zimnom plávaní 2020" url="https://sk.wikipedia.org/wiki?curid=667217">
Majstrovstvá sveta v zimnom plávaní 2020

Majstrovstvá sveta v zimnom plávaní 2020 (WSWC 2020) boli 12. Majstrovstvá sveta v zimnom plávaní a prebehli v dňoch 3. až 9. januára 2020 v slovinskom Blede. Boli podujatím typu "masters", kedy sa súťaží vo vekových kategóriách mužov a žien s intervalom 5 rokov (konkrétne kategórie A1 až J2), zúčastnilo sa ich 1042 osôb a štartuje sa na princípe komerčných prihlášok. Účastníkov zo Slovenska bolo asi 50 a Bled už bol miestom konania WSWC v roku 2010 (vtedy bolo zo Slovenska 28 osôb).
Základné informácie.
Organizátor podujatia: Medzinárodná asociácia zimného plávania IWSA (International Winter Swimming Association) so sídlom v Jelgave (Lotyšsko). 
Miesto konania: Bledské jazero pri mestečku Bled, krátke trate sa plávali v bazéne s dĺžkou 25 m, ktorý bol inštalovaný v jazere s teplotou vody medzi 4,5-5°C, vytrvalostné súťaže () na 450 m a 1000 m boli vytýčené v jazere - trať 450 m ako jedno kolo, trať1 000 m bola dvojkolová. 
Poveternostné podmienky: denné teploty vzduchu boli okolo 5°C, bez snehu. 
Organizačné zabezpečenie: centrálnym organizačným miestom boli priľahlé budovy (spoločenské stany, prezliekárne a šatňa, sauna, miestnosť pre kontrolu zdravotného stavu), súťažiaci boli ubytovaní v hoteloch alebo na súkromí v okolí jazera. Pri bazéne bola vytvorená tribúna, priame prenosy pretekov boli vysielané online - aj s pomocou kamerového žeriavu. Všetci účastníci WSWC 2020 mali vystavený účastnícky diplom na webovom sídle organizátorov a mohli si ho stiahnuť a pri rogistrácii dostali aj účastnícky pamätný emblém. 
Špecifiká šampionátu.
Prvýkrát v histórii Majstrovstiev sveta v zimnom plávaní organizovaných IWSA boli súčasťou podujatia aj preteky na 1000 m a konali sa v otvorenej vode na dvojokruhovej trati. Unikátom bol aj prvý štart olympijského diaľkového plavca (z Letných olympijských hier 2008 v Pekingu) na WSWC: stal sa ním Rostislav Vítek z Českej repuliky, ktorý súverénne vyhral oba vytrvalostné preteky svojej kategórie D a na 1000 m mal aj najlepší absolútny čas. Pre Slovensko sú WSWC 2020 pamätné tým, že dvaja slovenskí plavci získali medaily na krátkych tratiach, a to viacnásobne: Ľuboš Špajdel v kategórii C získal celkovo 4 medialy a Martin Mečiar v kategórii E dve medaily.
Účasť a pravidlá.
Účasť: celkovo súťažilo 1042 plavkýň a plavcov, slovenskí účastníci mali celkovo 217 štartov. Súťažilo sa na tratiach 25, 50, 100, 200, 450 a 1000 metrov a pre plávanie 200 až 1000 m boli nutné vyhlásenia o zdolaní definovaných kvalifikačných tratí vo vode do 5°C, zdravotné potvrdenia a EKG od lokálneho lekára a deň pred súťažami boli povinné aj zdravotné kontroly na mieste (krvný tlak a EKG).
Hlavné pravidlá: plavci v jednotlivých kategóriách plávali v rozplavbách, z výsledných časov vzniklo konečné poradie. Súťažné plavecké štýly boli voľný spôsob, prsia a motýlik. Súťaží sa vždy od najstaršej kategórie J2 po najmladšiu A1. Súťažiaci na 1.-3. mieste získali medaily udeľované každodenne na konci súťažného dňa. Preteky prebehli podľa vopred zverejneného programu.
Výsledky a sprievodný program.
Úplné výsledky WSWC 2020 sú zverejnené na webovom sídle organizátorov, výsledky súťaží na 450 m možno nájsť na českom zimnoplaveckom portáli. Mimosúťažný program WSWC 2020 sa nachádza na webovom sídle organizátorov.

</doc>
<doc id="667222" title="Česká evanjelická luteránska cirkev" url="https://sk.wikipedia.org/wiki?curid=667222">
Česká evanjelická luteránska cirkev

Česká evanjelická luteránska cirkev (po česky: "Česká evangelická luteránská církev") je štátom neregistrovaná konzervatívna luteránska cirkev pôsobiaca v západných Čechách. Je misijným pôsobiskom Evanjelickej luteránskej synody v USA.
Vznikla v 90. rokoch 20. storočia. V roku 2002 sa stala členkou Konfesionálnej evanjelickej luteránskej konferencie. Názorovo je cirkev konzervatívna (napr. neordinuje na pastorov ženy). Pastori pri bohoslužbách nosia albu so štólou. Večera Pánova s hromadnou spoveďou je súčasťou nedeľných bohoslužieb. Nového pastora ordinujú ostatní pastori. Okrem toho cirkev organizuje aj biblické hodiny, kurzy angličtiny či letné tábory pre deti. 
Zbory má cirkev v Plzni, Tlučné a Horní Bříze. Vydáva časopis "Pečeť víry".
Pozri aj.
Luteranizmus
Externé odkazy.
Oficiálna stránka 

</doc>
<doc id="667225" title="Gene Wilder" url="https://sk.wikipedia.org/wiki?curid=667225">
Gene Wilder

Gene Wilder, rodným menom Jerome Silberman (* 11. jún 1933, Milwaukee – † 29. august 2016) bol americký herec, komik, režisér, scenárista a spisovateľ židovského pôvodu.
Kariéra.
Na hollywoodskom plátne sa prvýkrát mihol v slávnom filme "Bonnie a Clyde" (1967), jeho prvou veľkou filmovou rolou bol však až Leo Bloom v muzikáli "Producenti" (1968), za ňu bol tiež nominovaný na Oscara za výkon vo vedľajšej úlohe. Ďalšou veľkou príležitosťou bol Willy Wonka vo filmovom muzikáli "Willy Wonka a továreň na čokoládu" (1971), za ňu bol nominovaný na Zlatý glóbus. Woody Allen ho potom obsadil do svojej populárnej komédie "Všetko, čo ste kedy chceli vedieť o sexe (ale báli ste sa opýtať)" z roku 1972. Vyvrcholením spolupráce s režisérom Melom Brooksom, s ktorým nakrútil už Producentmi, bola snímka "Mladý Frankenstein" (1974), kde Wilder nielen hral titulnú postavu, ale na ktorom sa podieľal aj scenáristicky, za čo bol nominovaný na Oscara. Roku 1975 sa Wilder prvýkrát chopil režisérskej taktovky, v hudobnej komédii "Dobrodružstvo mladšieho a múdrejšieho brata Sherlocka Holmesa". V snímke Strieborný blesk z roku 1976 sa prvýkrát stretol na plátne s černošským komikom Richardom Pryor, s ktorým neskôr nakrútil vo dvojici ešte niekoľko filmov ("Nevidím zlo, nepočujem zlo, Still crazy, Another You" i.), A bol za svoj výkon znova nominovaný na Zlatý glóbus (a znovu neuspel - ako po celú svoju kariéru). Vo filme "Najväčší milovník" (1977) stvárnil idol nemej éry Rudolpha Valentina a bol to prvý film, u ktorého bol režisérom, scenáristom, producentom i hercom v hlavnej úlohe. Na začiatku 90. rokov sa s filmovým plátnom rozlúčil. Občas sa objavil v televízii (napr. V sitcome "Will &amp; Grace", za čo dostal roku 2002 Emmy), ale predovšetkým sa začal venovať charite (po tom, čo jeho žena, herečka Gilda Radnerová, ochorela rakovinou) a písanie kníh. Okrem svojich pamätí "Kiss Me Like a Stranger: My Search for Love and Art" napísal aj niekoľko románov ("My French Whore, The Woman Who Would not, Something to Remember You By: A Perilous Romance").
Je známy svojou podporou Demokratickej strany.

</doc>
<doc id="667238" title="Naréndra Módí" url="https://sk.wikipedia.org/wiki?curid=667238">
Naréndra Módí

Naréndra Dámodardás Módí (* 17. september 1950, Vadnagar, Gudžarát, India) je politik a súčasný premiér štátu India. Je dlhoročným členom Indickej ľudovej strany a najdlhšie slúžiacim hlavným ministrom v štáte Gudžarát, ktorým bol od 2001 do 2014. Je prvým premiérom narodeným po zisku nezávislosti štátu India a premiérom bol tiež od 2014 do 2019. Vo voľbách v Indii v roku 2014 a 2019 bol lídrom Indickej ľudovej strany. Počas vlády Naréndra Módiho sa vďaka mnohým rozhodnutiam podarilo znížiť chudobu v Indii v najvyššom množstve za posledné roky.
Mladosť a štúdium.
Naréndra Módí sa narodil do rodiny obchodníkov s potravinami v súčasnom štáte Gudžaráť. Má piatich súrodencov, z ktorých je tretím najstarším. V mladosti pomáhal svojmu otcovi predávať čaj na železničnej stanici vo Vadnagare a neskôr mali so svojím bratom kiosk s čajom. V ôsmom roku života sa pridal k organizácii Rashtriya Swayamsevak Sangh (RSS); ktorá je národná organizácia dobrovoľníkov s pravicovou orientáciou, pozostávajúca z hinduistických nacionalistov. Táto organizácia je polovojenská a je tvorená z dobrovoľníkov, pričom organizácia bola založená za účelom výchovy prostredníctvom hinduizmu a za účelom sceliť Hinduistickú komunitu aby vytvorila Hindu Rashtra (Hinduistický národ). 
Prvú časť svojho vzdelávacieho procesu dokončil v roku 1967, kedy získal vyššie stredné vzdelanie. V 17. roku života sa rozhodol odísť z domu aby počas ďalších dvoch rokov precestoval krajinu. 

</doc>
<doc id="667261" title="Nořičí hora" url="https://sk.wikipedia.org/wiki?curid=667261">
Nořičí hora

Nořičí hora () je zalesnený vrch v Moravsko-sliezskych Beskydách. Leží na severnej Morave, približne juhovýchodne od Frenštátu pod Radhoštěm. Patrí do CHKO Beskydy a veľká časť vrchu je súčasťou prírodnej rezervácie Noříčí.
Poloha.
Nachádza sa v strednej časti pohoria, v geomorfologickom podcelku Radhošťská hornatina. Leží na rázsoche, ktorá vybieha severným smerom z Tanečnice (), situovanej v hlavnom hrebeni Radhošťského hřbetu. Patrí do katastra obce Trojanovice v okrese Nový Jičín v južnej časti Moravsko-sliezskeho kraja. Vrcholová časť a severné svahy sú súčasťou prírodnej rezervácie a masív patrí do povodia rieky Odra.
Opis.
Vrch leží na okraji atraktívnej centrálnej časti pohoria, v blízkosti sedla a rekreačného strediska Pustevny. Nakoľko však na vrchol nevedú značené trasy, je pohyb v chránenom území značne obmedzený. Masívom vedie niekoľko lesných ciest, ktoré prístup umožňujú. Južne leží sedlom oddelený Zmrzlý vrch (), ktorým pokračuje hrebeň na Tanečnicu (). Západné svahy odvodňujú prítoky Lomnej, východná časť zásobuje vodou Bystrý potok, ktoré patria do povodia rieky Lubiny. Hustý les umožňuje iba veľmi obmedzené výhľady.
Výhľady.
Obmedzený prístup na vrchol a absencia značených trás zamedzujú výraznejšiemu návalu turistov. Hoci vrch dosahuje značnú nadmorskú výšku, hustý lesný porast neumožňuje rozhľad. Ten je možný len z menších lokalít bez vegetácie a mimo okolia Frenštátu pod Radhoštěm sú najlepšie pozorovateľné okolité vrchy Moravsko-sliezskych Beskýd.
Prístup.
Vrch je vďaka blízkosti k obci Trojanovice i atraktívnych Pusteven pomerne ľahko dostupný. Značené trasy však vedú len úpätím vrchu a na Pustevny.

</doc>
<doc id="667274" title="Zahraničný obchod medzi Austráliou a Čínou" url="https://sk.wikipedia.org/wiki?curid=667274">
Zahraničný obchod medzi Austráliou a Čínou

Čína je najväčším obchodným partnerom Austrálie pričom zahrnuté produkty a komodity sa pohybujú v miliardách $. Vzťahy medzi Čínou a Austráliou sa začali vyvíjať už v roku 1972. Ich politické a obchodné vzťaky sa však skutočne rozbehli až po stretnutí austrálskeho premiéra Johna Howarda a čínskeho prezidenta Jiang-Zenmina.
Dohoda o voľnom obchode.
Najvýznamným aspektom v ich vzťahu je Čínsko-Austrálska dohoda o voľnom obchode (ChAFTA).  Zmluve predchádzalo niekoľko rokovaní a Štúdia uskutočniteľnosti. Všetko začalo práve touto Štúdiou, ktorou sa malo rozhodnúť či bude podporené alebo nebude podporené prijatie projektu. Po tom ako bolo podporené prijatie tohto projektu, bolo uskutočnené prvé rokovanie 23.5.2005. Bolo potrebné aby sa krajiny navzájom spoznali v oblasti kultúry, politiky a etikety biznisu. Po 21 rokovaniach bola zmluva uzavretá 17.6.2015. Oficiálne vstúpila do platnosti 20.12.2015.
V zmluve bolo dohodnutých niekoľko vecí ako je napríklad:
Čína a Austrália nie sú jediné krajiny, ktoré medzi sebou uzavreli takúto dohodu. Podobné dohody má Čína s Novým Zélandom a Austrália s Japonskom a Južnou Kóreou. 
Najvýznamnejšie komodity pre obchod Austrálie a Číny.
Čína je obrovská krajina s veľkými zásobamy nerastných surovín. Z tohto dôvodu nemá problém s nedostatkom surových materiálov, no napriek tomu je výhodnejšie mnohé suroviny dovážať zo zahraničia. Tu do hry prichádzajú obchodný partnery Číny. Austrália ako najväčší obchodný partner obchoduje s Čínou s mnohými komoditami.
Medzi tieto komodity patria:
Obmedzenia a zákazy.
Vzťahy medzi Čínou a Austráliou narážajú aj na mnohé prekážky, ktoré vzťahy týchto dvoch krajín do určitej miery narúšasjú. Vplyvom pandémie Covid-19 a všeobecného napätia čínska vláda vydala mnohé obmedzenia týkajúce sa obchodu s Austráliou. Austrália preto čelila zvyšovaniu cla mnohých produktov, obmedzeniu obchodu s konkrétnymi surovinami alebo v niekoľkých prípadoch aj kompletnému zrušeniu dodávok.
Medzi najdôležitejšie obmedzenia a zákazy patria:
Vplyv pandémie Covid-19 na zahraničný obchod Číny a Austrálie.
Na zahraničný obchod má vlpyv mnoho faktorov ako napríklad politická situácia krajiny, medzinárodné vzťahy, rôzne obchodné alebo medzivládne dohody a podobne. Jeden stýchto faktorov je aj pandémia Covid-19. Tá zapríčinila obrovské stráty v mnohých sférach ekonomiky a obchodu po celom svete.
Napriek všetkým obmedzeniam, zákozom a dokonca aj pamdémii Covid-19, austrálsky zahraničný obchod neutrpel veľké škody.

</doc>
<doc id="667280" title="Rostislav Vítek" url="https://sk.wikipedia.org/wiki?curid=667280">
Rostislav Vítek

 
Rostislav Vítek (* 6. január 1976, Příbram) je český diaľkový plavec profesionálne aktívny v rokoch 2000-2012. Česko reprezentoval na vrcholových diaľkopalveckých súťažiach, Letných olympijských hrách 2008 v Pekingu a po skončení profesionálnej kariéry je plaveckým trénerom a súťažne sa venuje zimnému plávaniu.
Vrcholové diaľkoplavecké podujatia.
Profesionálnu diaľkoplaveckú kariéru začal na medzinárodnom poli roku 2000 ako maratónsky plavec a jeho medzinárodné štarty sú zachytené v databáze projektu Federácie maratónskych plavcov. V roku 2008 sa zúčastnil na letných olympijských hrách 2008 (LOH), kde sa konala prvýkrát v historii diaľkoplavecká súťaž. Trať merala 10 km a Rostislav Vítek sa na LOH kvalifikoval ako jeden z 35 mužov na svete. Skončil na 17. mieste. Profesionálnu kariéru ukončil v roku 2012.
Preplávania prielivu LaManche.
Rostislav Vítek preplával úžinu La Manche v smere Anglicko-Francúzsko v roku 2009, a to v čase 7:16 hod., čo je doteraz český rekord a 6. najllepší čas v histórii. Znova ho preplával v roku 2018 v čase 9:43 hod. v rámci plánu obojsmernej plavby Anglicko-Francúzsko-Anglicko, ale pre nepriazeň počasia bol tento pokus ukončený na francúzskej strane.
Zimné plávanie.
V roku 2016 začal Rostislav Vítek plávať v rámci pretekov zimného plávania. Na Majstrovstvách sveta v zimnom plávaní 2020, ktoré sa konali v slovinskom Blede, štartoval v oboch vytrvalostných disciplínach: na trati 450 m aj 1000 m vo svojej kategórii D zvíťazil a na 1000 m mal aj najlepší absolútny čas.

</doc>
<doc id="667300" title="Majstrovstvá Európy v ľadovom hokeji hráčov do 18 rokov 1993" url="https://sk.wikipedia.org/wiki?curid=667300">
Majstrovstvá Európy v ľadovom hokeji hráčov do 18 rokov 1993

Majstrovstvá Európy v ľadovom hokeji hráčov do 18 rokov 1993 boli 26. juniorské majstrovstvá Európy v ľadovom hokeji. Konali sa od 2. do 9. apríla 1993 v poľských mestách Nowy Targ a Osvienčim.
Skupina "A" ME 1993.
O udržanie.
Poľsko vyhralo 2 : 1 na zápasy a skončilo na 7. mieste.
Skupina "B" ME 1993.
Turnaj Skupiny "B" ME 1993 sa hral v Bukurešti v Rumunsku od 18. do 28. marca 1993.
Skupina "C" ME 1993.
Kvalifikácia Skupiny "C" ME 1993 sa hrala v Záhrebe v Chorvátsku a v Ľubľane v Slovinsku 4. a 5. novembra 1992. Hlavný turnaj Skupiny "C" ME 1993 sa hral v Rige v Lotyšsku od 22. do 28. marca 1993.
Kvalifikácia.
Slovinsko postúpilo na hlavný turnaj.

</doc>
<doc id="667303" title="Rudolf Schwarz (legionár)" url="https://sk.wikipedia.org/wiki?curid=667303">
Rudolf Schwarz (legionár)

Rudolf Schwarz (* 10. november 1882, Donovaly – † 18. február 1966) bol slovenský pedagóg, legionár a politik HSĽS v období medzivojnového Československa a v období vojnovej Slovenskej republiky.
Život.
Rudolf Schwarz absolvoval učiteľský ústav a nastúpil na dráhu učiteľa. Tú mu prerušila Prvá svetová vojna, počas ktorej musel narukovať do 16. honvédskeho pešieho pluku, s ktorým bojoval na ruskom fronte, kde v roku 1915 padol do ruského zajatia. Bol aktívny pri vzniku československých légií v Rusku a v rokoch 1919 – 1920 pôsobil v ich 12. streleckom pluku. Po návrate do vlasti bol ustanovený za správcu štátnej ľudovej školy v obci Pohorelá. V roku  1928 bol zo služobných dôvodov preložený do Polomky, odkiaľ sa v roku 1932 opäť vrátil do pozície správcu školy v Pohorelej. Jeho zásluhou sa školu v roku 1933 podarilo zrekonštruovať.
V roku 1925 neúspešne kandidoval do československého parlamentu za Československú národnú demokraciu v bansko-bystrickom volebnom kraji. Vo voľbách do okresného zastupiteľstva v okrese Brezno v roku 1928 bol zvolený za poslanca, tentokrát kandidoval za HSĽS. V parlamentných voľbách v roku 1935 kandidoval za HSĽS, resp. za Autonomistický blok v banskobystrickom volebnom kraji. Mandát získal až dodatočne, 29. októbra 1937 po smrti poslanca Martina Rázusa. V poslaneckej snemovni pôsobil v inkompatibilnom výbore. Poslancom bol do konca volebného obdobia, resp. do konca činnosti parlamentu v roku 1939. V decembrových voľbách do Snemu slovenskej krajiny v roku 1938 je zvolený za poslanca. V novembri 1941 sa poslaneckého mandátu zriekol. Po vojne, ako v prípade väčšiny poslancov slovenského snemu, sa ani Rudolf Schwarz nevyhol trestnému stíhaniu za svoju činnosť v rokoch 1938 – 1941. Obžaloba mu kládla za vinu činnosť smerujúcu k rozbitiu ČSR a spoluzodpovednosť za zavedenie fašistického režimu na Slovensku.

</doc>
<doc id="667309" title="Medzinárodný pouličný beh Komárno – Komárom" url="https://sk.wikipedia.org/wiki?curid=667309">
Medzinárodný pouličný beh Komárno – Komárom

História.
V apríli 1945 Červená armáda oslobodila vtedajšie územie Maďarska miest Komárno a Komárom, čím ukončila II. Svetovú vojnu na ich území.
Koncom roku 1974 sa na základe nápadu troch športovcov (Dezső Bangha, Gyula Herczeg a István Jóny) objavila správa, že nasledujúci rok, 4. apríla, pri príležitosti 30. výročia oslobodenia Maďarska a Československa sa uvažuje o bežeckej súťaži medzi Komárnom a Komáromom. Myšlienku sa organizačne ujal uskutočniť prezident atletického oddielu MTK-VM Endre Rubin a z československej strany Okresný výbor Československého zväzu telesnej výchovy Komárne. Prvý beh sa uskutočnil v roku 1975. Na štart 8 200 metrov dlhej trate sa na Leninovom štadióne v Komárome postavilo 65 maďarských a 18 československých bežcov. 
Od nasledujúceho roku bola súťaž zaradená aj do kalendára súťaží Európskej atletickej asociácie. Štartovacie a cieľové stanice sa každý rok striedali, v prvom ročníku štartovali pretekári zo severnej strany a do cieľa prišli z južnej strany, zatiaľ čo v roku 1976 sa štartovalo v Komárome a preteky sa končili v Komárne. Táto tradícia sa zachovala aj v nasledujúcich rokoch. Súťaž organizoval medzinárodný organizačný výbor vytvorený za týmto účelom. Výbor pozostával z vedúcich miestnych úradných orgánov, športových združení.
V roku 1977 sa okrem maďarských a československých pretekárov zúčastnili aj rumunskí, juhoslovanskí, východonemeckí a vôbec prvýkrát západonemeckí pretekári spoza železnej opony.
Súťaž z roku 1980 bola prvou, ktorá vyhlásila špeciálnu súťaž pre ženy na vzdialenosť 4 000 metrov. Už v roku 1982 boli vyhlásení víťazi v mužských dospelých jednotlivcoch a družstvách, v ženských dospelých a mladých a v mužských mládežníckych kategóriách. 
K desiatemu výročiu roku 1984 už bolo zaregistrovaných takmer tisíc bežcov. Aj keď sa magická hranica v nasledujúcom roku neprekročila, od roku 1986 až do zmeny režimu prišlo na štartovú čiaru každý rok viac ako tisíc štartujúcich.
Po zmene režimu sa upustilo od myšlienky oslobodenia Červenou armádou, ale beh pokračoval v rámci Komárňanských dní, tentoraz oficiálne pri príležitosti revolučných bojov o komárňanskú pevnosť v roku 1849. Účasť je už menšia bez významnejších športovcov.
Trať.
Trať behu je rovinatá vedie cez most hraničnej rieky Dunaj, medzi Komárnom (Českoslovenko/Slovensko) a Komáromom (Maďarsko). Štart a cieľ sa mení, medzi Maďarskom a Slovenskom. Dĺžka približne 10km.

</doc>
<doc id="667310" title="Tapio Luoma" url="https://sk.wikipedia.org/wiki?curid=667310">
Tapio Luoma

Tapio Luoma (* 15. jún 1962 Kurikka, Fínsko) je fínsky luteránsky kňaz, biskup, teológ a od roku 2018 arcibiskup v Turku a prímas Fínskej cirkvi. 
Za kňaza bol vysvätený v roku 1987. V roku 1999 získal doktora teológie. 1. februára 2012 ho arcibiskup Kari Mäkinen vysvätil za biskupa. Postu arcibiskupa Turku sa ujal v roku 2018, odchodom Kariho Mäkinena do dôchodku.
Je považovaný za konzervatívnejšieho ako jeho predchodca. Luoma je proti cirkevným homosexuálnym sobášom, s argumentom že manželstvo je zväzok muža a ženy. Je autorom štyroch kníh. 
Pozri aj.
Fínska cirkev

</doc>
<doc id="667341" title="SpaceX South Texas launch site" url="https://sk.wikipedia.org/wiki?curid=667341">
SpaceX South Texas launch site

SpaceX South Texas launch site, spoločnosťou SpaceX označované ako Starbase, známe tiež pod názvom Boca Chica launch site, je súkromné ​​raketové vývojové a výrobné zariadenie, skúšobná základňa a kozmodróm spoločnosti SpaceX, ktorý sa nachádza sa v oblasti Boca Chica v Texase, približne 32 km východne od mesta Brownsville, na pobreží Mexického zálivu. Základňa bola pôvodne zamýšľaná pre štarty nosných rakiet Falcon 9, Falcon Heavy a viacero rôznych suborbitálnych rakiet na opakované použitie, ale v roku 2018 SpaceX oznámila zmenu plánov s tým, že základňa sa bude naďalej používať výhradne pre novú generáciu kozmických rakiet Starship. V rokoch 2019 až 2020 bola lokalita rozšírená o rozsiahle výrobné a testovacie kapacity. Generálny riaditeľ SpaceX Elon Musk naznačil už v roku 2014, že z južného Texasu budú štartovať komerčné a súkromné ​​pilotované lety a pravdepodobne tiež lety na Mars.
Pri hľadaní novej základne na komerčné kozmické štarty, v rokoch 2012 až 2014, spoločnosť SpaceX zvažovala sedem potenciálnych lokalít v Spojených štátoch. Ideálna lokalita by všeobecne mala mať vo východnom smere rozsiahlu vodnú (morskú) hladinu z dôvodu bezpečnosti pri prelete a mala by tiež ležať čo najviac na juh, čo najbližšie k rovníku, aby mohla čo najlepšie využiť výhodu rýchlosti rotácie Zeme. Po celý čas hľadania bola lokalita v Boca Chica hlavným kandidátom. Americký úrad pre dohľad nad civilným letectvom ("Federal Aviation Administration", "FAA") vhodnosť lokality extenzívne skúmal a SpaceX do roku 2014 kúpila 170 000 m² pozemkov a prenajala si ďalších 230 000 m². V auguste 2014 SpaceX oznámila, že si lokalitu v Boca Chica vybrala ako svoju základňu na štarty komerčných letov, keďže už úspešne prebehli všetky konania o vplyvoch na životné prostredie. Po prvom štarte prototypu lode Starship sa lokalita stala štvrtou aktívnou štartovacou základňou spoločnosti SpaceX, ostatné tri má prenajaté od vlády USA.
Ceremónia položenia základného kameňa sa uskutočnila v septembri 2014 a výkopové práce začali v októbri 2015. Prvý sledovací radar bol inštalovaný v auguste 2016 a prvá nádrž na skladovanie paliva v júli 2018. Koncom roka 2018 výstavba prudko zrýchlila a výroba prvého prototypu testovacej rakety "Starhopper" (ktorej skúšky a skúšobný let sa uskutočnili v priebehu marca až augusta 2019) už prebehla tu v Boca Chica. K marcu 2020 už v mieste pracovalo 500 zamestnancov SpaceX, väčšina z nich v nepretržitej prevádzke výroby druhej generácie rakiet spoločnosti SpaceX, Starship.

</doc>
<doc id="667342" title="Boca Chica (Texas)" url="https://sk.wikipedia.org/wiki?curid=667342">
Boca Chica (Texas)

Boca Chica je oblasť na východnom konci polostrova v delte rieky Rio Grande v okrese Cameron County, v najjužnejšom cípe Texasu pri hraniciach s Mexikom, pri pobreží Mexického zálivu. Je ohraničená brownsvilleským lodným kanálom na severe, hraničnou riekou Rio Grande na juhu a Mexickým zálivom na východe. Tiahne sa v dĺžke približne 40 km východne od mesta Brownsville. Miestnou dopravnou tepnou je cesta Texas State Highway 4 z Brownsville až k pobrežiu Mexického zálivu na pláž Boca Chica Beach.
Historicky je oblasť známa ako bojisko americkej občianskej vojny (bitka na ranči Palmito). Jediným obývaným miestom v oblasti je malá dedina Boca Chica Village.
V súčasnosti (rok 2021) je oblasť známa skôr kozmodrómom spoločnosti SpaceX (SpaceX South Texas launch site), umiestneným východne od dediny, takmer pri pobreží. Výstavba kozmodrómu začala v roku 2014 a zahŕňa vývojové a výrobné priestory spoločnosti SpaceX, skúšobnú rampu a štartovaciu rampu pre orbitálne kozmické lety.
Boca Chica znamená v španielčine „malé ústa“, alebo tiež ústie rieky, a myslí sa tým, že prietok rieky Rio Grande je tu veľmi skromný a v obdobiach sucha úplne zaniká.

</doc>
<doc id="667346" title="Majstrovstvá Európy v ľadovom hokeji hráčov do 18 rokov 1992" url="https://sk.wikipedia.org/wiki?curid=667346">
Majstrovstvá Európy v ľadovom hokeji hráčov do 18 rokov 1992

Majstrovstvá Európy v ľadovom hokeji hráčov do 18 rokov 1992 boli 25. juniorské majstrovstvá Európy v ľadovom hokeji. Konali sa od 5. do 12. apríla 1992 v nórskych mestách Lillehammer a Hamar.
Skupina "A" ME 1992.
O udržanie.
Nórsko vyhralo 2 : 1 na zápasy a skončilo na 7. mieste.
Zostava víťazov - Česko-Slovenska.
Brankári: Jaroslav Miklenda, Robert Slávik
Obrancovia: Roman Hamrlík, Radek Hamr, Pavel Kowalczyk, Pavel Rajnoha, Libor Procházka, Radoslav Hecl, Pavel Zubíček, Robert Hodoň
Útočníci: David Výborný, Pavol Demitra, Tomáš Vlasák, Jozef Čierny, Marián Kacíř, Libor Polášek, Ján Lipiansky, Patrik Krišák, Marek Tatár, Tomáš Bartoška, Ondřej Steiner, Martin Sychra, Dušan Huml.
Skupina "B" ME 1992.
Turnaj Skupiny "B" ME 1992 sa hral v Pralognan-la-Vanoise, Méribeli a Courcheveli vo Francúzsku od 22. do 28. marca 1992.
Skupina "C" ME 1992.
Turnaj Skupiny "C" ME 1992 sa hral v Eindhovene v Holandsku od 19. do 22. marca 1992.

</doc>
<doc id="667347" title="Hlinický kanál" url="https://sk.wikipedia.org/wiki?curid=667347">
Hlinický kanál

Hlinický kanál (do 2017 aj "Gelenský kanál" a do 2009 aj "Jelenský kanál") je umelý odvodňovací kanál na juhozápadnom Slovensku v povodí vodného toku Šárd v obci Diakovce v okrese Šaľa a v obci Horné Saliby v okrese Galanta. Geomorfologická kategorizácia polohy Hlinického kanála: geomorfologická oblasť Podunajská nížina; geomorfologický celok Podunajská rovina; geomorfologický podcelok Salibská mokraď. Hydrologické poradie Hlinického kanála: 4-21-17-379.
Opis toku.
Hlinický kanál má dĺžku cca 2,5 km so začiatkom na juhozápadnom okraji močariny, ktorá je kontinuálnym pokračovaním zanikajúceho mŕtveho ramena v priestore zložitej hydrologickej siete v nadmorskej výške 112 m n. m. v susedstve niekdajšej, dnes už zaniknutej, samoty "Hlinica/ Glinica/ Gelence"; Hlinický kanál pokračuje juhozápadným smerom a po cca 500 m priberá ľavostranný prítok – bezmenný odvodňovací kanál a po ďalších cca 500 m v nadmorskej výške 111 m n. m. prekračuje obecnú a zároveň aj okresnú a krajskú hranicu medzi Diakovcami v Šalianskom okrese, Nitriansky kraj, a Hornými Salibami v Galantskom okrese, Trnavský kraj; pokračuje cca 500 m a priberá pravostranný prítok – bezmenný odvodňovací kanál; aj ďalej sleduje juhozápadný smer a po cca 700 m pretína cestu s mostom ponad kanál spájajúcu obec Matúškovo so severným okrajom Horných Salíb tvoriac hranicu medzi ornou pôdou na východnom brehu a neveľkou lesnou plochou na západnom brehu; po záverečných 100 m ústi do Šárdu na severovýchodnom okraji intravilánu Horných Salíb neďaleko priemyselného parku (niekdajšieho areálu jednotného roľníckeho družstva) a obilného skladu v nadmorskej výške 111 m n. m. Vodný tok Šárd ďalej ústi do Salibského Dudváhu.
V celom svojom priebehu Hlinický kanál tečie cez poľnohospodársky extravilán katastrálneho územia Diakovce a cez poľnohospodársky extravilán katastrálneho územia Horné Saliby.
Pôvod názvu.
Názov Hlinický kanál (do 2017 aj "Gelenský kanál" a do 2009 aj "Jelenský kanál") vznikol prenesením názvu v súčasnosti už zaniknutej samoty Glinica/ Hlinica na odvodňovací kanál a súbežným vytvorením dvojslovného názvu. Samota Glinica/ Hlinica sa nachádzala vo vzdialenosti cca 200 m od začiatku Hlinického kanála pri severovýchodnom okraji bezmenného mŕtveho ramena.
Názov vodného toku "Hlinický kanál" vznikol zo slovného spojenia prídavného mena "hlinický" utvoreného zo slovnej bázy "Hlinica" vo význame "charakteristický prítomnosťou hlinitej zeminy, často s výskytom miesta, kde sa kopala hlina, alebo ináč spájaný s hlinou" a všeobecného podstatného mena "kanál" označujúceho "umelý vodný tok"; z rovnakého slovného základu teda podobnú motiváciu názvu má značný počet vodných tokov nie iba na Slovensku, ale i v celom slovanskom jazykovom priestore.
Pomenovací akt samoty Hlinica prebehol pred prvou polovicou 12. storočia v slovenskom jazykovom prostredí v podobe "Glinica"; po prisídlení maďarského obyvateľstva pred prvou polovicou 12. storočia bol tento geografický názov podľa zákonitostí preberania cudzích slov do maďarčiny prevzatý a modifikovanný do podoby → "Gelence", podobne ako v toponymách Bystrica → Beszterce, Drevenica → Dervence, Breznica → Berzence, Sikenica → Szikince, Kamenica → Kemence (ľavý prítok Ipľa na území dnešného Maďarska); po opätovnom posune slovensko-maďarskej etnickej a jazykovej hranice bol maďarský názov samoty "Gelence" späťprevzatý do slovenčiny v podobe "Gelenec" neskôr aj "Jelenec" (lebo pôvodný význam toponyma bol pre vtedajšieho slovenského používateľa už zrejme nejasný); názvoslovná autorita najprv v roku 2009 nepresne štandardizovala názov kanála v podobe "Gelenský kanál", a v roku 2017 revitalizáciou pôvodného názvu štandardizovala názov poľa v širšom priestore už zaniknutej samoty Hlinica v podobe Hlinický dvor a názov kanála so začiatkom v tomto priestore v podobe Hlinický kanál.
Napriek tomu, že staršie písomné doklady o existencii samoty "Glinica" chýbajú, prítomnosť spoluhlásky "g" v najstarších písomných dochovaných názvoch samoty (majera) z roka 1884 ("Koplaló m. (Gelencze)" – majer) i z roka 1890 ("Gelencze" – roľa, "Gelencze puszta" – samota, majer), pomáha datovať prevzatie názvu zo slovenčiny do maďarčiny pred prvú polovicu 12. storočia, lebo v tomto čase došlo v slovenčine k substitúcii "g → h".

</doc>
<doc id="667354" title="Viliam Hájovský" url="https://sk.wikipedia.org/wiki?curid=667354">
Viliam Hájovský

Ing. Viliam Hájovský (* 23. február 1949, Piešťany – † 27. máj 2021, Piešťany) bol slovenský komunálny politik a podnikateľ, prvý prezident Únie kúpeľných miest a obcí Slovenska. V rokoch 19901994 pôsobil ako prvý demokraticky zvolený primátor mesta Piešťany ako kandidát koalície Demokratický blok (VPN, KDH a DS). 
Vo voľbách v roku 1990 bol zvolený za primátora, keď získal najväčší počet hlasov za primátora v dejinách mesta (5 739). Počas svojho pôsobenia vo funkcii založil Nadáciu pre invalidných a prestárlych občanov mesta Piešťany, realizovala sa prvá rekonštrukcia pešej zóny na Winterovej ulici, bolo dobudované Sídlisko Adama Trajana a plynofikovaná miestna časť Banka.

</doc>
<doc id="667385" title="Majstrovstvá Európy v ľadovom hokeji hráčov do 18 rokov 1991" url="https://sk.wikipedia.org/wiki?curid=667385">
Majstrovstvá Európy v ľadovom hokeji hráčov do 18 rokov 1991

Majstrovstvá Európy v ľadovom hokeji hráčov do 18 rokov 1991 boli 24. juniorské majstrovstvá Európy v ľadovom hokeji. Konali sa od 4. do 11. apríla 1991 v československých mestách Spišská Nová Ves a Prešov.
Skupina "A" ME 1991.
O udržanie.
Poľsko vyhralo 2 : 0 na zápasy a skončilo na 7. mieste.
Skupina "B" ME 1991.
Turnaj Skupiny "B" ME 1991 sa hral v Jace v Španielsku od 23. do 30. marca 1991.
Skupina "C" ME 1991.
Turnaj Skupiny "C" ME 1991 sa hral v Sofii v Bulharsku od 7. do 10. marca 1991.

</doc>
<doc id="667388" title="Dagmar „Didiana“ Dianová" url="https://sk.wikipedia.org/wiki?curid=667388">
Dagmar „Didiana“ Dianová

Dagmar „Didiana“ Dianová (* 25.6.1977, Bratislava) je slovenská rozhlasová a televízna moderátorka.
Vyštudovala Hotelovú akadémiu odbor Hotelový manažment. V tejto oblasti však nikdy nepôsobila a hneď po maturite začala pracovať vo Fun Rádiu.
Okrem práce v rádiu, kde získala potrebné moderátorské skúsenosti, prácovala aj v televízii. Vo verejnoprávnej televízii moderovala populárnu reláciu pr
e mládež " Zóna D" , hitparádu najúspešnejších albumov "Top 20 Slovensko", reláciu o novinkách v kinách a na videokazetách "Film a video", telefonickú súťaž "Maxihra" a live vysielanie "Fun o piatej". V roku 2005 dostala ponuku z TV JOJ moderovať televíznu súťaž "VyVolení", neskôr reláciu o celebritách "Mojito" a tanečnú súťaž "Hviezdy na ľade". Moderovala tiež magazín "Zdravo a naplno" na STV 3.

</doc>
<doc id="667422" title="Majstrovstvá Európy v ľadovom hokeji hráčov do 18 rokov 1990" url="https://sk.wikipedia.org/wiki?curid=667422">
Majstrovstvá Európy v ľadovom hokeji hráčov do 18 rokov 1990

Majstrovstvá Európy v ľadovom hokeji hráčov do 18 rokov 1990 boli 23. juniorské majstrovstvá Európy v ľadovom hokeji. Konali sa od 4. do 11. apríla 1990 vo švédskych mestách Örnsköldsvik a Sollefteå.
Skupina "A" ME 1990.
O udržanie.
NSR vyhrala 2 : 1 na zápasy a skončila na 7. mieste.
Skupina "B" ME 1990.
Turnaj Skupiny "B" ME 1990 sa hral vo Val Gardene v Taliansku od 21. do 30. marca 1990. Španielsko malo zostúpiť do Skupiny "C" ME 1991, avšak ostalo v Skupine "B" ME 1991 ako náhradník za zaniknutú NDR.
Skupina "C" ME 1990.
Turnaj Skupiny "C" ME 1990 sa hral v Sofii v Bulharsku od 8. do 11. marca 1990. Nikto nepostúpil do Skupiny "B" ME 1991. NDR získala právo postúpiť, ale štát už v roku 1991 neexistoval. 

</doc>
<doc id="667435" title="Mikrofluidika" url="https://sk.wikipedia.org/wiki?curid=667435">
Mikrofluidika

Mikrofluidika sa vzťahuje na správanie, presné riadenie a manipuláciu s kvapalinami, ktoré sú geometricky obmedzené na malú mierku (zvyčajne submilimetrovú), pri ktorej povrchové sily prevažujú nad objemovými silami. Je to multidisciplinárna oblasť, ktorá zahŕňa inžinierstvo, fyziku, chémiu, biochémiu, nanotechnológiu a biotechnológiu. Má praktické využitie pri navrhovaní systémov, ktoré spracovávajú malé objemy kvapalín s cieľom dosiahnuť multiplexovanie, automatizáciu a vysoko výkonný skríning. Mikrofluidika sa objavila začiatkom 80. rokov 20. storočia a používa sa pri vývoji atramentových tlačových hláv, DNA čipov, technológie laboratória na čipe, mikropohonu a mikrotermických technológií.
Zvyčajne mikro znamená jednu z týchto vlastností:
Mikrofluidné systémy zvyčajne prepravujú, miešajú, oddeľujú alebo inak spracovávajú kvapaliny. Rôzne aplikácie sa spoliehajú na pasívne riadenie tekutín pomocou kapilárnych síl vo forme kapilárnych prvkov modifikujúcich prúdenie, podobných rezistorom a urýchľovačom prúdenia. V niektorých aplikáciách sa na usmernený transport médií dodatočne používajú externé aktivačné prostriedky. Príkladom sú rotačné pohony, ktoré uplatňujú odstredivé sily na transport kvapaliny na pasívnych čipoch. Aktívna mikrofluidika sa vzťahuje na definovanú manipuláciu s pracovnou tekutinou pomocou aktívnych (mikro) komponentov, ako sú mikropumpy alebo mikroventily. Mikročerpadlá dodávajú kvapaliny kontinuálnym spôsobom alebo sa používajú na dávkovanie. Mikroventily určujú smer toku alebo spôsob pohybu čerpaných kvapalín. Procesy, ktoré sa bežne vykonávajú v laboratóriu, sa často miniaturizujú na jeden čip, čo zvyšuje účinnosť a mobilitu a znižuje objem vzoriek a činidiel.

</doc>
<doc id="667441" title="Majstrovstvá Európy v ľadovom hokeji hráčov do 18 rokov 1989" url="https://sk.wikipedia.org/wiki?curid=667441">
Majstrovstvá Európy v ľadovom hokeji hráčov do 18 rokov 1989

Majstrovstvá Európy v ľadovom hokeji hráčov do 18 rokov 1989 boli 22. juniorské majstrovstvá Európy v ľadovom hokeji. Konali sa od 2. do 10. apríla 1989 v sovietskom meste Kyjev.
Skupina "A" ME 1989.
O udržanie.
Nórsko vyhralo 2 : 0 na zápasy a skončilo na 7. mieste.
Skupina "B" ME 1989.
Turnaj Skupiny "B" ME 1989 sa hral v Klagenfurte v Rakúsku od 17. do 23. marca 1989.
Skupina "C" ME 1989.
Turnaj Skupiny "C" ME 1989 sa hral v Puigcerdà v Španielsku od 25. do 30. marca 1989.

</doc>
<doc id="667445" title="Mohylianka" url="https://sk.wikipedia.org/wiki?curid=667445">
Mohylianka

Mohylianka (do 1978 aj "Mahulanka" a do 2009 aj "Mahulianka") je umelý odvodňovací kanál na juhozápadnom Slovensku v povodí vodného toku Šúrsky kanál, resp. Blatina v širšom povodí Malého Dunaja na území mesta Pezinok a v malom rozsahu i na území obce Viničné v okrese Pezinok; klasifikácia povodí v tejto rovinatej oblasti po rozsiahlych melioračných zásahoch v novoveku je zatiaľ čiastočne sporná. Geomorfologická kategorizácia polohy Mohylianky: geomorfologická oblasť Podunajská nížina; geomorfologický celok Podunajská rovina. Hydrologické poradie Mohylianky: 4-21-15-004.
Opis toku.
Mohylianka má dĺžku 2,2 km so začiatkom na južnom okraji intravilánu mesta Pezinok v tesnej blízkosti železničnej trate z Pezinka do Trnavy v nadmorskej výške 151 m n. m. cca 250 m severovýchodne od železničnej stanice v Pezinku; smeruje na juh a po 300 m priberá ľavostranný prítok kanála s dĺžkou tiež cca 300 m; bez zmeny smeru pokračuje 610 m na juh tvoriac hranicu medzi dobývacím priestorom hliny pre tehelňu v lokalite Lazárňa na svojom východnom brehu a ornou pôdou - poľom s názvom Mohylianka na svojom západnom brehu; bez zmeny smeru pokračuje cca 820 m až po kontakt s pezinsko-viničnianskou obecnou hranicou; ďalších 200 m svojim priamym kanalizovaným tvarom zhruba kopíruje krivoľaký úsek obecnej hranice medzi mestom Pezinok a obcou Viničné; posledných 240 m svojho priebehu tečie územím Viničného a ústi do Viničnianskeho kanála ako jeho pravostranný prítok v nadmorskej výške 138 m n. m. Viničniansky kanál ústi ďalej do Šúrskeho kanála a ten je prítokom Malého Dunaja.
Mohylianka je recipientom odpadových vôd; meliorovaná bola kvôli dobývaciemu priestoru hliny. Mohylianka s výnimkou začiatočného krátkeho úseku, ktorý leží v intraviláne Pezinka, tečie cez poľnohospodársky extravilán katastrálneho územia Pezinok a v malom úseku cez poľnohospodársky extravilán katastrálneho územia Viničné.
Pôvod názvu.
Názov Mohylianka (do 1978 aj "Mahulanka" a do 2009 aj "Mahulianka") vznikol prenesením terénneho názvu Mohylianka pomenúvajúceho ornú pôdu, pole na kanál, ktorý preteká cez toto pole, resp. jeho okrajom. Terénny názov Mohylianka súvisí so slovom "mogyla/ mohyla" vo význame "vysoké navŕšenie zeminy nad hrobmi zosnulých v predkresťanských dobách". Pomenovací akt prebehol v slovenskom jazykovom prostredí ako názov geografického objektu charakterizovaného výskytom mohyly, alebo ináč spájaného s mohylou s vývojom "mogyla"/ "mohyla" → "Mohylany" → "Mahulanka" (dnes "Mohylianka"); najstarší písomný dochovaný záznam názvu poľa je z roka 1882 "Mahulanka", . Podobne bol prenesený názov poľa i na ulicu v Pezinku v priestore súčasnej výstavby bytových domov medzi začiatkom kanála Mohylianka a ulicou Za dráhou.
Analogickú motiváciu pomenovania má aj kanál Mohylov (kanál v okrese Komárno v povodí Dunaja).
Existuje aj druhý výklad pôvodu terénneho názvu poľa Mohylianka ako skomolenina osobného mena Magolány, mena bývalého veľkostatkára (z iných katastrálnych území je doložené meno Magolány); obec Limbach bola v 17. storočí v zálohu Jána Maholányiho († 1700).

</doc>
<doc id="667455" title="Dewa 19" url="https://sk.wikipedia.org/wiki?curid=667455">
Dewa 19

Dewa 19 (predtým Dewa) je indonézska rocková skupina, ktorá existovala v rokoch 1986 – 2011. Skupina bola založená v roku 1986, keď boli všetci členovia ešte na strednej škole.
Zostava kapely bola nasledovná: Ahmad Dhani (klávesy), Andra Junaidi (gitara), Agung Yudha (bicie), Yuke Sampurna (basa) a Once Mekel (spev). V priebehu rokov došlo k mnohým zmenám v zložení skupiny a formácia sa nakoniec v roku 2011 rozpadla.
Formácia bola jednou z najpopulárnejších hudobných skupín v krajine. Album „Bintang Lima“ (2000) bol jedným z najpredávanejších v Indonézii, kde dosiahol predaj v náklade 2 milióny kópií.

</doc>
<doc id="667456" title="Noah (hudobná skupina)" url="https://sk.wikipedia.org/wiki?curid=667456">
Noah (hudobná skupina)

Noah (predtým Peterpan) jeindonézska pop-rocková skupina. Bola založená v roku 2000.
Skupina má troch stálych členov: Nazril Irham (Ariel), Loekman Hakim a David Kurnia Albert.
Od roku 2015 skupina predala v Indonézii viac ako 9 miliónov albumov (informácie z roku 2020) a dva z nich boli zaradené do zoznamu najpredávanejších indonézskych albumov všetkých čias ("Bintang di Surga" – #3; "Seperti Seharusnya" – #6).
Formacia si získala značnú popularitu v susednej Malajzii.

</doc>
<doc id="667458" title="Anton Dragúň" url="https://sk.wikipedia.org/wiki?curid=667458">
Anton Dragúň

Anton Dragúň (* 11. jún 1942, Bánov) je bývalý slovenský futbalista a dlhoročný futbalový tréner. Ako hráč hrával za Nové Zámky, Třinec a Červenú hviezdu Bratislava. Trénoval viacero ligových mužstiev aj národnú reprezentáciu Slovenska. Pôsobil aj v zahraniční, v gréckom Iraklise Solún a rakúskom SV Horn. Bol známy ako expert na zotrvanie a záchranu svojich mužstiev v lige. Do roku 2005 bol predsedom Únie futbalových trénerov Slovenska.
Získal Cenu fair play MUDr. Ivana Chodáka za prínos pre futbal v roku 2013.

</doc>
<doc id="667467" title="Seattle Kraken" url="https://sk.wikipedia.org/wiki?curid=667467">
Seattle Kraken

Seattle Kraken je hokejový klub zo Seattlu, ktorý rozširuje v sezóne 2021/22 NHL ako 32. účastník. Domovom pre nový klub sa stane Climate Pledge Arena v centre Seattlu. Nový klub bude nadväzovať na Seattle Metropolitans, klub ktorý vôbec ako prvý v histôrii vyhral Stanleyho pohár 26.marca 1917.
Zostava.
Expanzný draft 2021.
Ako rozširujúci účastník má klub privilégium vybrať si 30 hráčov (z každého klubu NHL okrem posledného rozširujúceho Vegas Golden Knights po 1 hráčovi) počas expanzného draftu. Tímy, z ktorých bude Seattle Kraken draftovať hráčov majú možnosť pred transferom ochrániť 7 útočníkov, 3 obrancov a 1 brankára. Z draftu sú taktiež vyradení nováčikovia, ktorých pôsobenie v lige ešte nepresiahlo 2 roky a hráči, ktorí majú v zmluve uvedenú klauzulu o nevymenení. Pri drafte musí tím Kraken vybrať 14 útočníkov, 9 obrancov a 3 brankárov. Zvyšné sloty pre hráčov môže obsadiť bez obmedzenia na hráčsky post. Vybraní hráči však musia počas nasledovnej sezóny poberať plat v minimálnej výške 60% z výplatného stropu pre tím NHL, ktorý predstavuje 81,5 miliónu Amerických dolárov.

</doc>
<doc id="667468" title="Bonapartovci" url="https://sk.wikipedia.org/wiki?curid=667468">
Bonapartovci

Bonapartovci (pôvodne Buonapartovci) sú bývalá cisárska a kráľovská európska dynastia janovského pôvodu. Založil ju v roku 1804 Napoleon I., syn janovského šľachtica Carla Buonaparteho. Napoleon bol francúzsky vojenský vodca, ktorý sa dostal k moci počas francúzskej revolúcie a ktorý v roku 1804 pretvoril Prvú francúzsku republiku na Prvé francúzske cisárstvo, päť rokov po svojom "štátnom prevrate" v novembri 1799 (18 Brumaire). Napoleon a "Grande Armée" museli bojovať proti všetkým významným európskym mocnostiam a ovládol kontinentálnu Európu prostredníctvom série vojenských víťazstiev počas napoleonských vojen. Na tróny klientských štátov dosadil členov svojej rodiny, čím rozšíril moc dynastie.
Bonapartovci vytvorili počas francúzskeho cisárstva cisársku dynastiu spolu s niektorými členmi rodiny, ktorí neboli Bonapartovci. Okrem titulu cisára Francúzov mala dynastia Bonaparte počas napoleonských vojen rôzne ďalšie tituly a územia, medzi ktoré patrili napríklad Talianske kráľovstvo, Španielske kráľovstvo, Vestfálske kráľovstvo, Holandské kráľovstvo a Neapolské kráľovstvo. Dynastia si udržala moc okolo desať rokov, kým si napoleonské vojny začali vyberať svoju daň. Z veľmi mocných nepriateľov, ako sú Rakúsko, Británia, Rusko a Prusko, ako aj z monarchistických (najmä Bourbonských) reštaurátorských hnutí vo Francúzsku, Španielsku, na oboch Sicíliach a na Sardínii sa dynastia nakoniec zrútila v dôsledku konečnej porážky Napoleona v bitke pri Waterloo a obnovou bývalých dynastií počas Viedenského kongresu.
Za vlády Napoleona I. pozostávala cisárska rodina z bezprostredných cisárových vzťahov – jeho manželky, syna, súrodencov a ďalších blízkych príbuzných, konkrétne jeho švagra Joachima Murata, jeho strýka Josepha Fescha a Eugèna de Beauharnais, jeho nevlastného syna.
V rokoch 18521870 existovalo Druhé francúzske cisárstvo, keď nad Francúzskom opäť vládol príslušník dynastie Bonapartovcov: Napoleon III., najmladší syn Ľudovíta Bonaparteho. Počas francúzsko-pruskej vojny v rokoch 18701871 však bola dynastia opäť zosadená z cisárskeho trónu.

</doc>
<doc id="667482" title="Dawid Kurminowski" url="https://sk.wikipedia.org/wiki?curid=667482">
Dawid Kurminowski

Dawid Kurminowski (* 24. február 1999, Śrem, Poľsko) je poľský profesionálny futbalový útočník, ktorý pôsobí v slovenskom klube MŠK Žilina. Reprezentoval poľské národné mužstvo v mládežníckych kategóriách a do 20 rokov.
Klubová kariéra.
Zemplín Michalovce.
Kurminowski debutoval za prvý tím Michalovc vo Fortuna lige 24. február 2018 v zápase proti Dunajská Streda.
Žilina.
V decembri 2019 prestúpil do MŠK Žilina, zmluvu podpísal do roku 2023. V sezóne 2020/21 sa stal s 19 gólmi najlepším strelcom Fortuna Ligy.

</doc>
<doc id="667542" title="Masliak obyčajný" url="https://sk.wikipedia.org/wiki?curid=667542">
Masliak obyčajný

Masliak obyčajný (lat. "Suillus luteus") je jedlá huba z čeľade masliakovité.
Zvyčajne rastie v mykoríznej symbióze s borovicami, vyskytuje sa na všetkých kontinentoch, kde rastú dvojihlicové borovice. Jeho klobúk býva slizký a má hnedú farbu v tmavších alebo svetlejších odtieňoch, pokožku možno olúpať. Jeho výtrusorodá časť (hymenofor) má rúrkovitú formu. V mladosti spája hlúbik s okrajom klobúka biely kožovitý závoj, ktorý neskôr zanecháva zvyšky v podobe prsteňa, v dospelosti hnedočiernej farby. Je to výborná jedlá huba, jeden z najchutnejších masliakov.

</doc>
<doc id="667561" title="MAFRA" url="https://sk.wikipedia.org/wiki?curid=667561">
MAFRA

MAFRA, a.s. je najväčšia česká mediálna spoločnosť, ktorá vydáva najčítanejší denníky Mladá fronta DNES a Lidové noviny. Do mediálnej skupiny ďalej patrí internetové portály iDNES.cz a Lidovky.cz s vlastnými redakciami, bezplatný denník Metro a týždenník 5plus2. Taktiež sem patrí hudobná televízia Óčko a virtuálny operátor MOBIL.CZ. Mafra Slovakia je druhé najväčšie slovenské vydavateľstvo. Vlastníkom MAFRA je holding Agrofert, as zo zvereneckého fondu Andreja Babiša.
O spoločnosti.
Súčasťou skupiny sú aj dve divízie tlačiarne Mafraprint v Prahe a Olomouci. Vlastnia tiež televíznu agentúru TVD a majú tiež podiel v najväčšej českej spoločnosti pre distribúciu tlače PNS. Dvadsaťpercentný podiel držali v podniku Vltava-Labe-Press, ktorý vydáva početné regionálne noviny (Denníky Bohemia, Denníky Moravia a bulvárny denník Šíp) – ten ale v roku 2009 vymenila za podiel v slovenskom denníku.
Väčšinovým vlastníkom Mafra bola od roku 1994 nemecká spoločnosť Rheinisch-Bergische Druckerei- und Verlagsgesellschaft (RBDV), ktorá patrí rodinám Arnold, Betz, Droste, Alt a Ebel (v roku 2008). V Nemecku vydávali denník Rheinische Post.
V júni 2013 skupinu kúpil Agrofert vlastnený Andrejom Babišom. Akvizíciu následne v auguste 2013 schválil český Úrad pre ochranu hospodárskej súťaže. Agrofert skupinu prevzal 10. októbra 2013 ; zodpovedajúci zápis v obchodnom registri bol vykonaný 16. októbra 2013. V novembri 2013 súd právoplatne rozhodol, že spoločnosť Mladá fronta nesmie používať v názve svojho denníka E15 slovné spojenie „Mladá fronta“, pretože sa tým dopúšťa nekalej súťaže.
V októbri 2018 bol oznámený predaj vydavateľstva Bauer Media, vydávajúci české prevažne voľnočasové a lifestylové časopisy pre ženy (napr. Pestrý svet, Rytmus života alebo Chvíľka pre teba) vydavateľstvo MAFRA. V novembri 2018 predaj schválil protimonopolný úrad. 4. decembra 2018 bolo portfólio časopisov Bauer Media začlenené do mediálnej skupiny MAFRA.
Mediálna skupina MAFRA sídli v budove Anděl Media Centrum v Prahe na Smíchove na mieste neoficiálne označenom ako Mafra Plaza.
MAFRA Slovakia.
MAFRA Slovakia, a.s., bolo založené v roku 1992. V roku 2021 vydáva nasledovné tituly a prevádzkuje webové portály:

</doc>
<doc id="667567" title="Samuel Vlčan" url="https://sk.wikipedia.org/wiki?curid=667567">
Samuel Vlčan

JUDr. Samuel Vlčan (* 13. marec 1971, Partizánske) je slovenský právnik a manažér, pôsobiaci v bankovom sektore a v súčasnosti minister pôdohospodárstva a rozvoja vidieka SR vo vláde Eduarda Hegera. Za úradovania bývalého ministra Jána Mičovského bol krátko štátnym tajomníkom.
Životopis.
Študoval na gymnáziách v Topoľčanoch a Banskej Štiavnici, kde v roku 1989 maturoval. Následne študoval medzinárodné vzťahy na Moskovskom štátnom inštitúte medzinárodných vzťahov (MGIMO). V rokoch 19901995 absolvoval magisterské štúdium práva na Právnickej fakulte Univerzity Komenského v Bratislave. V roku 1994 absolvoval študijný pobyt na Universität Bremen v Brémach. V rokoch 20052006 absolvoval exekutívny rozvojový program pre vrcholových manažérov na University of California, Berkeley v Spojených štátoch.
Profesne pôsobil v oblasti práva a v bankovom sektore, ktorému sa venoval 17 rokov. Viedol právne oddelenia HVB Bank Slovakia a Slovenskej sporiteľne, kde bol aj členom predstavenstva. V rokoch 20102012 bol generálnym manažérom zodpovedným za organizačné a finančné riadenie spoločnosti Hypo Alpe-Adria-Bank v Bosne a Hercegovine, následne pôsobil ako člen reštrukturalizačného tímu Hypo Alpe-Adria-Bank International AG v rakúskom Klagenfurte. Pôsobil aj na pozícii generálneho manažéra Sberbank Slovensko. Neskôr sa stal výkonným riaditeľom spoločnosti WP TECH, pôsobiacej na Slovensku od roku 2015 v oblasti odpadového hospodárstva.
9. apríla 2020 bol vymenovaný za štátneho tajomníka Ministerstva pôdohospodárstva a rozvoja vidieka SR vo vláde Igora Matoviča. V jeho gescii boli sekcie rezortnej politiky pôdohospodárstva, legislatívy, analýz a výkazníctva, poľnohospodárstva, programov cezhraničnej spolupráce, potravinárstva a obchodu, ako aj Inštitút pôdohospodárskej politiky. 1. júla 2020, po necelých troch mesiacoch, požiadal o uvoľnenie z funkcie. Dôvody verejne neuviedol, podľa denníka Postoj však šlo o nesúhlas s rozhodnutiami ministra Jána Mičovského. Z postu bol odvolaný 8. júla 2020.
8. júna 2021 ho prezidentka SR vymenovala za ministra pôdohospodárstva potom, čo Ján Mičovský podal demisiu po podozreniach z korupcie u svojej nominantky, šéfky Slovenského pozemkového fondu Gabriely Bartošovej (neskôr avizoval, že chce demisiu vziať späť, premiér Eduard Heger sa však už s prezidentkou dohodol na vymenovaní nového ministra).

</doc>
<doc id="667568" title="Hodkovský potok" url="https://sk.wikipedia.org/wiki?curid=667568">
Hodkovský potok

Hodkovský potok je potok v západnom Above v povodí vodného toku Šemšiansky potok v širšom povodí Idy na území obce Hodkovce v okrese Košice-okolie. Geomorfologická kategorizácia polohy Hodkovského potoka: geomorfologická oblasť Lučensko-košická zníženina; geomorfologický celok Košická kotlina; geomorofologický podcelok Medzevská pahorkatina. Hydrologické poradie Hodkovského potoka: 4-33-01-053.
Opis toku.
Hodkovský potok má dĺžku 3,4 km s prameňom vo výške 375 m n. m. na južnom okraji lesného komplexu Obecné a poľnohospodárskeho lánu Dlhé v obci Hodkovce; tečie južným smerom cez pole Dlhé lemovaný príbrežným porastom drevín v dĺžke cca 700 m až po severnú hranicu intravilánu Hodkoviec, kde je v nadmorskej výške 335 m n. m. na potoku malá viacúčelová vodná nádrž; v ďalšom priebehu preteká južným smerom cez intravilán v dĺžke 500 m. Pri výstupe z intravilánu Hodkoviec križuje cestu II/548 z Košíc do Jasova tvoriacu južnú hranicu intravilánu a spájajúcu susedné dediny Nováčany a Šemšu; po opustení intravilánu nepodstatne zmení smer na juhozápad a tečie cez poľnohospodársky extravilán v dĺžke 2,3 km, kde je v dolnej polovici lemovaný príbrežnou stromovou vegetáciou až po hodkovsko-paňovskú obecnú hranicu, kde ako ľavostranný prítok ústi do Slaného potoka v nadmorskej výške 254 m n. m. Slaný potok je ďalej pravostranným prítokom Šemšianskeho potoka, ktorý ústi do Čečejovského potoka. Hodkovský potok je tokom IX. rádu; v svojom priebehu nemá prítoky.
Pôvod názvu.
Názov Hodkovský potok vznikol prenesením názvu obce Hodkovce, na území ktorej potok pramení, preteká i ústi a súbežným vytvorením dvojslovného názvu. Prvou zložkou názvu je prídavné meno utvorené z názvu obce "hodkovský" vo význame "lokalizovaný na území obce Hodkovce" a druhou zložkou je všeobecné podstatné mena "potok" označujúce "menší prirodzený vodný tok". Podobným spôsobom sa tvoril veľmi veľký počet názvov menej významných slovenských potokov. Príbuznú motiváciu má i názov potoka Hodkovec (povodie Cirochy), potoka Hodoň (pravostranný prítok Domanižanky) i potoka Hodonský potok (ľavostranný prítok Myjavy).
Názov obce "Hodkovce", pôvodne "Hodkovci", vznikol ako názov usadlosti potomkov alebo príbuzných bývajúcich v nej, ktorej zakladateľovo osobné meno malo podobu starobylého slovanského predkresťanského osobného mena "God(i)slav/ Godoň" a po 12. storočí "Hod(i)slav/ Hodoň" a z neho domácka podoba osobného mena → "Godo/ Hodo" so zdrobneninou → "Godko/ Hodko", ktorá bola rozšírená toponymickou príponou "-ov-ec" s významom "miesto patriace Hodkovi alebo s touto osobou ináč spájané".
Je pozoruhodné, že dva najstaršie písomné záznamy názvu z dnešnej obce Hodkovce sa viažu k vodnému toku a nie k usadlosti: 1318 "flumen Hothkou", 1319 "flumen Hudkow", ktoré treba čítať ako "Hodkov potok"; až pri opise hraníc panstva Šemša 1418 máme prvý krát doložený názov usadlosti (dnešnej obce) "Hothkowch" čiže "Hodkovec"; pomenovací akt potoka i usadlosti prebehol v slovenskom jazykovom prostredí; po prisídlení maďarského obyvateľstva bol tento geografický názov podľa zákonitostí preberania cudzích slov do maďarčiny prevzatý a modifikovaný do podoby → "Hodkóc" a neskôr "Hatkóc", podobne ako Glogovec (neskôr Hlohovec), Maťovské Vojkovce, Volkovce, Zlaté Moravce, Bojovec → Galgóc, Vajkóc, Valkóc, Aranyos Marót, Bajót. Prítomnosť spoluhlásky "h" v maďarskej podobe názvu Hatkóc svedčí o tom, že prevzatie do maďarčiny prebehlo po prvej polovici 12. storočia (kedy sa v slovenčine udiala zmena "g → h"). Podobný vývoj názvu mali aj "Hodkovce", dnešná časť obce Žehra (okres Spišská Nová Ves): 1293 "Hodcouch", 1452 "Hodkocz". Porovnaj aj dnešné "Hadovce", mestská časť Komárna, s najstaršími písomne doloženými záznamami 1247 "Gothouch", 1268 "Kothouch/Gothouch", ktoré treba čítať "Godovec" a po prevzatí do maďarčiny a modifikácii 1360 "Gadouch", 1383 "Kadouch", 1452 "Gadocz" s čítaním "Gadóc"; tu prítomnosť spoluhlásky "g" v maďarskej podobe názvu svedčí o tom, že prevzatie do maďarčiny prebehlo pred prvou polovicou 12. storočia .

</doc>
<doc id="667595" title="Bazálny elektrický rytmus" url="https://sk.wikipedia.org/wiki?curid=667595">
Bazálny elektrický rytmus

Bazálny elektrický rytmus (BER) je efekt spontánnej depolarizácie a repolarizácie, ktorá je vytváraná v pacemakerových bunkách ("Cajalove bunky") hladkej svaloviny gastrointestinálneho traktu (GIT). 
Fyziológia BER.
Pomocou tejto aktivity je ovládaná frekvencia sťahov hladkej svaloviny GIT. Vlna depolarizácie a repolarizácie je z oblasti "Cajalových buniek" prenášaná do ostatných buniek hladkého svalstva GIT pomocou bunkových spojení, ktoré umožňujú prechod iónov a malých molekúl tzv. "Gap junctions". Nastáva tak masívna depolarizácia a repolarizácia v rozsiahlych oblastiach GIT, ktorá má charakter šíriacich sa vĺn. Vlna BER sa prejavuje ako kolísanie napätia na bunkovej membráne medzi hodnotami -65mV a -45mV. BER nie je pôvodcom kontrakcii a ani "akčných" "potenciálov" (AP), ide len o "možnosť" vzniku AP pričom pôvodcom je signál nervový alebo humorálny a pochádza zväčša z enterického systému. Zjednodušene sumarizované - BER umožňuje vznik AP, ktorý umožňuje vznik kontrakcií a motility ako takej.Pri vyššej hodnote membránového napäťia (-45mV) je membrána lahšie depolarizovateľná cez AP (zvyšuje sa excitabilita) a pri nižších hodnotách je excitabilita znížená. Touto formou je regulovaná frekvencia kontrakcii hladkej svaloviny v GIT. Frekvencia týchto vĺn sa mení podľa lokality GIT.

</doc>
<doc id="667605" title="Športová akadémia Mateja Tótha" url="https://sk.wikipedia.org/wiki?curid=667605">
Športová akadémia Mateja Tótha

Športová akadémia Mateja Tótha, o. z. je občianske združenie pripravujúce deti predškolského a mladšieho školského veku v oblasti všeobecnej športovej prípravy detí. Jej hlavným zakladateľom je olympijský víťaz Matej Tóth, ktorého meno táto inštitúcia nesie. Svoju činnosť rozbehla akadémia v septembri 2016. 
Hlavným poslaním akadémie je poskytovať športovú výchovu deťom v predškolskom a mladšom školskom veku (6-11 rokov). Športová výchova, podobne ako vzdelávanie v školách, sa realizuje od všeobecného ku špecializovanému. Akadémia rozvíja všeobecné pohybové schopnosti detí do ich 11. roku a následne odporúča venovať sa špecializovanej športovej príprave v konkrétnom športe.
Tréningový proces akadémie je postavený na troch pilieroch – športový tréning, vývojová kineziológia a psychologická príprava. Športový tréning je zameraný na rozvoj všeobecných pohybových schopností, funkčný rozvoj organizmu a rozvoj základných lokomócií. Prostredníctvom vývojovej kineziológie sa v tréningu uplatňujú cvičenia, ktoré pomáhajú deťom vykonávať pohyb správne. V psychologickej príprave sa deti pomocou relaxácie, koncentrácie a vizualizácie učia využívať svoje schopnosti a rozvíjať svoj potenciál. 
Každý tréning má presne stanovený obsah a cieľ, ktoré sú rozpracované v štyroch metodických príručkách – Športový tréning detí; Metodika športového tréningu pre materské školy; Aplikácia kompenzačných cvičení v športovom tréningu detí a Psychologická príprava v O2 Športovej akadémii Mateja Tótha.
Tréningy sa realizujú pod vedením trénerov - prevažne učiteľov telesnej a športovej výchovy a učiteľov na 1. stupni základných škôl. Učitelia prechádzajú vzdelávaním vo všetkých oblastiach.
V roku 2020, počas pandémie COVID-19, spustila akadémia projekt „Telesná na doma“ s cieľom, aby si všetky školopovinné deti udržali záujem hýbať sa. 
Následne spustila digitálnu výučbu telesnej s názvom „Telesná na doma aj v triede“ 
Akadémia sa pomocou nej snažila naplniť všetky požiadavky nariadenej teoretickej výučby telesnej výchovy tak, aby tieto hodiny nemuseli byť len teoretické. Za tento prístup získala akadémia ocenenie za inšpiratívny technologický prístup k dištančnej multimediálnej výučbe, ako aj inovatívnu metodiku pre rozvoj pohybových aktivít pre deti a mládež. 
Do roku 2021 trénovalo v akadémii takmer 5 000 detí z materských a základných škôl po celom Slovensku. 

</doc>
<doc id="667639" title="Kauza Čistý deň" url="https://sk.wikipedia.org/wiki?curid=667639">
Kauza Čistý deň

Kauza Čistý deň je kauza zneužívania mladistvých v resocializačnom zariadení pre drogovo závislých mladých ľudí Čistý deň v Galante.
Do povedomia verejnosti sa dostala v septembri 2016 po uverejnení blogu vtedajšej poslankyne Natálie Blahovej (SaS). V blogu nazvanom „Requiem pre znásilnené dievčatá“ opísala znásilnenia viacerých maloletých v zariadení. Podľa rozsudku k znásilneniu došlo vo februári 2014.
Dopady kauzy.
Natália Blahová v apríli 2017 iniciovala odvolávanie ministera práce, sociálnych vecí a rodiny, Jána Richtera (SMER-SD). Odvolávanie iniciovala pretože pôvodne ministerstvo napriek odporúčaniam odmietlo Čistému dňu odobrať akreditáciu. Na schôdzi mala takmer trojhodinové vystúpenie kde citovala z výpovedí údajných bývalých klientov zariadenia. Na nočnej schôdzi nakoniec ministra neodvolali: za bolo 57 poslancov, proti 68 a dvaja nehlasovali.
V júni 2018 poslanci Trnavského samosprávneho kraja zrušili prenájom jednej z budov Čistému dňu zmluvu a vypožičianie druhej budovy. Vypožičanú budovu Čistý deň odmieta vrátiť, TSK sa chce brániť právnou cestou.
V dôsledku tejto aféry bola k 31. augustu 2019 neziskovej organizácii Čistý deň definitívne dobratá akreditácia Ministerstva práce, sociálnych vecí a rodiny.
Podľa informácií z februára 2020 bývalý riaditeľ Peter Tománek pôsobil v organizácii Cor Centrum v Krupine. Tá sa venuje dospelým klientom. Podľa zistení Natálie Blahovej ministerstvo nekontrolovalo či Tománek spĺňa zákonnú povinosť bezúhonnosti. Pochybnosti mali byť aj o jeho psychickej spôsobilosti. Blahová upozorňuje, že Cor Centrum v minulosti pracovalo aj s mladistvými.
V máji 2021 bol prvý pojednávací deň žaloby organizácie Čistý deň voči Natáliii Blahovej za „neoprávnený zásah do dobrej povesti právnickej osoby“. Čistý deň požaduje odškodné 60 tisíc eur a ospravedlnenie.
Odsúdenia.
Prvý odsúdený bol psychológ zariadenia, ktorý bol odsúdený na podmienečný trest 32 mesiacov s 3-ročnou skúšobnou dobou.
Druhým odsúdeným bol kuchár zariadenia Jakub Filo, ktorý bol v júni 2021 za sexuálne zneužívanie odsúdený na 5 rokov a 4 mesiace odňatia slobody. Riaditeľ Čistého dňa Peter Tománek neskôr pripustil, že k udalosti došlo, išlo podľa neho o dobrovolný „sex na rozlúčku“.

</doc>
<doc id="667656" title="Ťažký potok" url="https://sk.wikipedia.org/wiki?curid=667656">
Ťažký potok

Ťažký potok je tatranský potok bystrinného charakteru, preteká územím okresu Poprad v katastrálnom území obce Tatranská Javorina. Je to ľavostranný prítok Bielej vody, s dĺžkou 1,8 km, v povodí Dunajca.
Geomorfologická kategorizácia polohy Ťažkého potoka: geomorfologická oblasť Fatransko-tatranská oblasť; geomorfologický celok Tatry; geomorfologický podcelok Východné Tatry. Hydrologické poradie Ťažkého potoka: 3-01-01-001.
Opis toku.
Ťažký potok vyteká zo Zmrzlého plesa vo výške 1762 m n. m. v hornom juhozápadnom kotle Ťažkej doliny, jednej zo schodových terás Bielovodskej doliny, severovýchodným smerom; preteká vysokohorským skalnatým terénom a trávnatou lúkou, ktorá je postupne zahustená ostrovčekmi kosodreviny; zhruba v polovičnej vzdialenosti medzi Zmrzlým plesom a Ťažkým plesom sa rozteká do troch ramien; ráztoka je skrytá v ostrovčekoch kosodreviny; Ťažký potok svojim západným ramenom priberá jediný svoj stály a to ľavostranný prítok zo Spádovej dolinky, pred vtokom do Ťažkého plesa preteká horným pásmom súvislého kosodrevinového porastu; tromi ramenami vteká do Ťažkého plesa vo výške 1612 m n. m. v dolnej časti Ťažkej doliny; vyteká z Ťažkého plesa východným smerom a spadá jazernou stenou (dolinovým prahom) malebným Ťažkým vodopádom v postupne hustnúcom zmiešanom poraste kosodreviny a límb a tým opúšťa Ťažkú dolinu; ďalej preteká horným pásmom lesa v Bielovodskej doline, kde sa oblúkom stáča na sever a vo výške 1308 m n. m. ústi do Bielej vody. V minulosti, kým nebol vytýčený a zabezpečený reťazami a zásekmi v skalnej platni praktickejší priamy výstup na Rysy z Doliny Rybieho potoka okolo Morského oka, poľskí turisti často chodili cez Bielovodskú dolinu, cez Ťažkú dolinu popri Ťažkom potoku do sedla Váha a ďalej na Rysy, na Vysokú alebo do Mengusovskej doliny.
Ťažký potok preteká z krajinárskeho aspektu jednou z najhodnotnejších oblastí Vysokých Tatier, ktorá bola doteraz ochránená od ľudských zásahov a teda ľudskou činnosťou nezmenená; predstavuje obraz pôvodných geologických útvarov so zachovanými pôvodnými biologickými spoločenstvami v priestore niekdajšieho zaľadnenia. Aj v súčasnosti je pre turistickú verejnosť okolie Ťažkého potoka neprístupné; jeho okolím ako i celou Ťažkou dolinou nevedie turistický značený chodník. S horským vodcom možno dolinu navštíviť chodníkom popri Ťažkom potoku. 
Pôvod názvu.
Názov Ťažký potok vznikol prenesením charakteristickej zložky názvu doliny "Ťažká dolina", v priestore ktorej potok pramení a väčšinu svojho toku i preteká; s prenesením názvu bol súbežne utvorený dvojslovný názov vodného toku. Prvou zložkou názvu je prídavné meno utvorené z prenesenej charakteristickej zložky názvu doliny "ťažký" vo význame "patriaci Ťažkej doline, prameniaci a pretekajúci Ťažkou dolinou" a druhou zložkou názvu je všeobecné podstatné meno "potok" označujúce "menší prirodzený vodný tok". 
Názov "Ťažká dolina" vznikol ako názov s významom "náročný, vyžadujúci nadštandardné úsilie, namáhavý na prístup do doliny, spôsobený nevyhnutnosťou prekonať vysokú a strmú jazernú stenu pri vstupe do Ťažkej doliny". 
Pred štandardizáciou názvu "Ťažký potok", čiže pred rokom 2007, sa popri názve "Ťažký potok" používal aj názov "Český potok".

</doc>
<doc id="667671" title="Pekelná třída a ďábelský víkend" url="https://sk.wikipedia.org/wiki?curid=667671">
Pekelná třída a ďábelský víkend

Pekelná třída a ďábelský víkend (doslova: Pekelná trieda a diabolský víkend) je kniha pre deti od Vojtěcha Steklača. Kniha vyšla v češtine v roku 2007 .
Obsah.
Kniha rozpráva o tom, ako Palhounová s Teckertovou pozvú Boříka, jeho kamarátov Čendu, Mirka a Aleša a veľkú časť celej ich triedy vrátane neobľúbeného bifľoša Bohouska na víkend do penziónu Irma, ktorý vlastní otec Teckertovej. Má to však jeden háčik. Všetci pozvaní musia predstierať, že sú o desať rokov starší (teda dospelí). Borik a Mirek chcú byť spočiatku doktori (jeden práv a druhý medicíny), ale po porade so Slaby (ktorá sa stala veštkyňou), sa rozhodnú že Mirek bude profesionálny hráč golfu a Bořík detektív. Po príchode ich čaká šok, keď zistia že príde aj triedny bifľoš Bohoušek, a to ako gróf. Potom sa opisujú zábavy cez víkend vrátane vyvrcholenia, keď Borík zistí (ako súkromný detektív), že Bohousek nie je gróf.

</doc>
<doc id="667672" title="Majstrovstvá Európy vo futbale 2024" url="https://sk.wikipedia.org/wiki?curid=667672">
Majstrovstvá Európy vo futbale 2024

Majstrovstvá Európy vo futbale 2024, všeobecne známe ako UEFA Euro 2024 alebo zjednodušene Euro 2024, budú 17. majstrovstvá Európy, ktoré sa konajú každé štyri roky. Je to reprezentačný mužský futbalový turnaj v Európe, ktorý organizuje UEFA. Hostiteľom turnaja bude Nemecko, a bude sa hrať od 14. júna do 14. júla 2024. 
Budú to tretie majstrovstvá Európy, ktoré sa budú odohrávať na Nemeckom území a druhé v zjednotenom Nemecku: bývalé Západné Nemecko hostilo ročník 1988, a štyri zápasy z multinárodného Eura 2020 sú naplánované v Mníchove. Bude to však prvýkrát, čo sa turnaj uskutoční na území bývalého Východného Nemecka, v ktorom je hostiteľom Lipsko.
Výber hostiteľa.
8. marca 2017 UEFA oznámila, že iba dve krajiny, Nemecko a Turecko, oznámili svoje zámery usporiadať turnaj pred termínom 3. marca 2017.
Hostiteľ bol vybraný 27. septembra 2018 vo švajčiarskom Nyone.
Výkonný výbor UEFA hlasoval za hostiteľa v tajnom hlasovaní, na určenie hostiteľa bola potrebná iba jednoduchá väčšina. V prípade rovnosti hlasov by rozhodoval hlas prezident UEFA. Z dvadsiatich členov výkonného výboru boli dvaja nespôsobilí na hlasovanie a jeden neprítomný, takže zostalo spolu sedemnásť hlasujúcich členov.
Kvalifikácia.
Ako hostiteľ sa Nemecko na turnaj kvalifikovalo automaticky. Zvyšných 23 miest bude určených prostredníctvom kvalifikácie, pričom skupinová fáza sa uskutoční od marca do novembra 2023 a play-off spojené s Ligou národov UEFA 2022/2023 v marci 2024. Očakáva sa, že kvalifikačný žreb sa uskutoční v Hamburgu v decembri 2022.
Dejiská.
Nemecko malo široký výber štadiónov, ktoré uspokojili požiadavku minimálnej kapacity UEFA na 30 000 miest na zápasy majstrovstiev Európy.
Bolo vybraných deväť dejísk konania majstrovstiev sveta 2006: Berlín, Dortmund, Mníchov, Kolín nad Rýnom, Stuttgart, Hamburg, Lipsko, Frankfurt a Gelsenkirchen. Düsseldorf, ktorý sa nevyužil v roku 2006, ale predtým sa používal na majstrovstvách sveta 1974 a Euro 1988, bude slúžiť ako 10. dejisko; naopak, Hannover, Norimberg a Kaiserslautern, hostiteľské mestá v roku 2006, sa na tento šampionát nevyužijú.
Nevybrali sa brémsky Weser-Stadion (37 441), mönchengladbachský Borussia-Park (46 249), hannoverský Niedersachsenstadion (43 000), norimberský Max-Morlock-Stadion (41 000) a kaiserslauternský Fritz-Walter-Stadion (46 000). Dejiská turnaja pokrývali všetky hlavné regióny Nemecka, ale oblasťou s najvyšším počtom dejísk turnaja Euro 2024 je metropolitný región Porýnie v spolkovej krajine Severné Porýnie-Vestfálsko so štyrmi z 10 hostiteľských miest (Dortmund, Düsseldorf, Gelsenkirchen a Kolín nad Rýnom).
Žreb.
Žrebovanie finálového turnaja sa uskutoční v decembri 2023 na "Elbphilharmonie" v Hamburgu. Formát používaný v rokoch 2016 a 2020 zostane zachovaný.
Prevádzkovatelia vysielania.
Medzinárodné vysielacie centrum (IBC) sa bude nachádzať v halách lipského výstaviska v nemeckom Lipsku.

</doc>
<doc id="667685" title="Historický slovník slovenského jazyka" url="https://sk.wikipedia.org/wiki?curid=667685">
Historický slovník slovenského jazyka

Historický slovník slovenského jazyka je 7-zväzkový slovník zachytávajúci a vykladajúci slovnú zásobu slovenčiny od najstarších čias do konca predspisovného obdobia (t.j. do konca 18. storočia). Vychádzal v tlačenej podobe v rokoch 1991 až 2008. Zachytáva slovenčinu z rukopisných aj tlačených písaných slovenských textov a slovenčinu zo starších latinských písomností (najmä slovenské vlastné mená apelatívneho pôvodu). Slovník má 4 322 strán, 47 330 heslových statí a viac ako 70 000 slov, jeho príprava začala v 50. rokoch a ukážkový zošit vyšiel v roku 1973.
Ako autori sú uvedení v prvom diele: V. Blanár, E. Jóna, I. Kotulič, E. Krasnovská, R. Kuchar, M. Majtán, M. Majtánová, Š. Peciar, B. Ricziová, J. Skladaná; v poslednom diele: M. Giger, M. Kováčová, R. Kuchar, T. Laliková, M. Majtán, R. Ondrejková, A. Szabová, J. Skladaná, I. Valentová.
Od jari 2021 je slovník v plnom rozsahu dostupný online na Slovníkovom portáli Jazykovedného ústavu Ľ. Štúra SAV (predtým bol dlhé roky online dostupný iba jeho 5. diel).

</doc>
<doc id="667710" title="Roman Vassilenko" url="https://sk.wikipedia.org/wiki?curid=667710">
Roman Vassilenko

Roman Vassilenko (14. august 1972, Šymkent, Kazašská SSR, ZSSR) - kazašský diplomat. Od decembra 2019 je mimoriadny a splnomocnený veľvyslanec Kazašskej republiky v Slovenskej republike.
Životopis.
V roku 1994 absolvoval Vojenskú akadémiu ekonómie, financií a práva ozbrojených síl Ruskej federácie v odbore referent-prekladateľ so znalosťou cudzích jazykov, špecialista v oblasti medzinárodného práva.
1994-1996 - Odborný asistent, referent Medzinárodného oddelenia Úradu Prezidenta.
1996-1999 - Tretí tajomník, druhý tajomník Veľvyslanectva Kazašskej Republiky v Spojenom kráľovstve Veľkej Británie a Severného Írska.
1999-2000 - Asistent vedúceho Úradu Predsedu vlády.
2000-2007 - Prvý tajomník, poradca Veľvyslanectva Kazašskej Republiky v Spojených štátoch amerických.
2007-2009 - Hlavný inšpektor Sekretariátu Štátneho Tajomníka; poradca Úradu Prezidenta; zástupca vedúceho Sekretariátu Štátneho Tajomníka.
2009-2012 - Predseda Medzinárodného informačného Výboru Ministerstva zahraničných vecí.
2012-2013 -Zástupca riaditeľa Multifunkčnej vedecko-analytickej a humanitárno-vzdelávacej štátnej inštitúcie "Nazarbayev center".
2013-2014 - Veľvyslanec pre zvláštne úlohy Ministerstva zahraničných vecí.
2014-2016 - Predseda Medzinárodného informačného Výboru Ministerstva zahraničných vecí.
2016-2019 - Námestník ministra zahraničných vecí.
Dňa 21. decembra 2019 bol uznesenim Prezidenta vymenovaný za Veľvyslanca Kazašskej Republiky v Slovenskej Republike.
Popri kazaštine a ruštine ovláda angličtinu, francúzštinu, vietnamčinu a slovenčinu.
Knihy.
Spoluautor kníh:
Citácie.
"Nám v Strednej Ázii veľmi imponuje formát V4, v ktorom sa neráta s vytváraním nejakých nadnárodných štruktúr, ale ide o dialóg rovnoprávnych štátov, ktoré koordinujú svoje postoje v otázkach pre ne zaujímavých."
„"Prvá návšteva ministra zahraničných vecí Kazašskej republiky v Bratislave poskytla jedinečnú príležitosť na osobnú výmenu názorov so jeho slovenskými partnermi, ktorá je v súčasnej dobe pandémie samozrejme veľmi drahá. Stretnutia s ho kolegom a ministrom obrany Jaroslavom Naďom, ktoré sa konali v mimoriadne vrúcnej a dôvernej atmosfére, ako aj stretnutia s mnohými vedúcimi predstaviteľmi slovenských súkromných spoločností, ukázali, že existuje skutočne obrovský potenciál pre rozvoj našich vzájomne výhodných vzťahov. Túto návštevu a stretnutia vnímame iba ako prvé krok v novej etape našich vzťahov a sme pripravení spolu s našimi slovenskými priateľmi urobiť všetko pre to, aby nasledovali konkrétne výsledky a nové kroky."“
""„Kara suzder“ doslovne preložené z kazašského jazyka toto znamená„ Čierne slová “, ktoré majú svoj hlboký filozofický význam a odrážajú kritickú, ba dokonca sebakritickú povahu jeho slov múdrosti. To, čo znamená Abajove dielo pre moderný Kazachstan, vo svojom článku „Abaj a Kazachstan v 21. storoči“ veľmi výstižne povedal prezident Kasym-Žomart Tokajev. Dúfame, že vydanie tejto knihy umožní Slovákom lepšie pochopiť históriu Kazachov a moderný Kazachstan a ešte viac sa zblížia naše dva národy a naše dve krajiny."“

</doc>
<doc id="667720" title="Anton Facuna" url="https://sk.wikipedia.org/wiki?curid=667720">
Anton Facuna

Anton Facuna (* 1. február 1920, Horné Jaseno – † 10. október 1980, Bratislava) bol príslušník Slovenskej armády a účastník Slovenského národného povstania rómskej národnosti. Po vojne pôsobil v stavebníctve a bol spoluzakladateľom a predsedom prvého Zväzu Cigánov-Rómov na Slovensku.
Vojenská činnosť.
Pred tým ako bol povolaný na vojenčinu bol Anton Facuna šofér a príležitostný robotník. Prvého októbra 1941 nastúpil do Slovenskej armády ako 21 ročný. Najskôr slúžil v Ružomberskom delostreleckom pluku s ktorým bojoval na Východnom fronte proti sovietskej Červenej armáde. V roku 1943 bol pridelený k technickej brigáde do Talianska. Tam sa neskôr pridal k partizánskej skupine Rinoldo v oblasti Perugie. V apríli roku 1944 sa Anton Facuna prihlásil na Československú misiu v Ríme a o dva mesiace neskôr bol vymenovaný desiatnikom americkej Kancelárie strategických služieb () za dôstojníka. Antona Facuna pôsobil ako tlmočník, sprievodca a spravodajsky pomocník v skupine Day. Taktiež dostal krycie meno „Anton Novák” a legitimáciou mŕtveho letca. Anton Facuna bol viackrát vyslaný medzi Nemcov získať informácie o pohybe vojsk v Hronskom sv. Kríži, v Budči a vo Zvolene.
Misia vo Zvolenskej Slatine.
Anton Facuna bol vyslaný kapitánom Edwardom V. Branskim na misiu do Zvolenskej Slatiny, ktorá bola obsadená nemeckými vojskami. Počas tohto obdobia bola na jeho hlavu vypísaná finančná odmena. Jeho úkrytom sa stala evanjelická fara pod vedením farára Zváru. Neskôr sa k nemu pridali dvaja príslušníci skupiny Day, Baranski a Daniel Pavleticha. Počas Vianoc bola rodina farára Zváru zatknutá Gestapom, vďaka čomu bol úkryt Antona Facunu prezradený. Napriek tomu, že Viera Zvárová ich stihla varovať, Anton Facuna bol jediný, ktorému sa podarilo ujsť. Nemci zajali vojakov Baranského a Daniela Pavleticha a poslali ich do koncentračného tábora Mauthausen, kde boli popravení aj s ďalšími britskými a americkými vojenskými väzňami.
Život po vojne.
Po skončení vojny nie sú žiadne zmienky o Antonovi Facunovi až do roku 1957. V tomto roku už býval v Bratislave a pracoval ako zememerač pri hospodársko-technických úpravách pozemkov. Za jeho pôsobenie v povstaní mu bola udelená československá medaila. V roku 1957 poslal Anton Facuna sprievodný list k návrhu na zriadenie Romano kulturno jaketaniben (Zväzu československých Cigánov). Tento návrh bol odoslaný ústrednému výboru KSČ a vláde ČSR. V rámci Romano kulturno jaketaniben (Zväzu československých Cigánov) pracoval Anton Facuna na slovensko-rómskom slovníku. Taktiež pracoval na kompletizácii histórie Rómov, „aby prispel k povzneseniu tejto národnosti“. Cieľom tejto organizácie malo byť zvýšenie vzdelanostnej úrovne Rómov. Návrh na založenie Romano kulturno jaketaniben (Zväzu československých Cigánov) bol však zamietnutý stranou KSČ, z dôvodu „nevyhovujúcich” stanov. V rovnakom čase však pripravovala KSČ tvrdý asimilačný program v ktorom umelo vysťahovali, odsúvali a rozmiestňovali Rómov na miestach kde bývali vo zvýšených koncentráciách. V tomto období sa KSČ snažilo zmobilizovať „pozvoľnejších“ Rómskych aktivistov a získať ich do svojich úradov štátnej správy. Ostatní Rómovia, ktorí bojovali za uznanie samostatnej Rómskej národnosti boli označení KSČ za nacionalistov. Aj Anton Facuna bol v tomto duchu označený za nacionalistu.
Krátko pred normalizáciou bol Anton Facuna predseda Zväzu Cigánov-Rómov na Slovensku. V rámci jeho pôsobnosti chystal kurzy pre negramotných Rómov a prípravnú školu pre Rómske deti, ktoré mali nastúpiť do základnej školy. Taktiež bol riaditeľom podniku Butiker (pracuj) kde zoskupoval zástupcov tradičných Rómskych remesiel. Podnik Butiker bol neskôr zrušený. Podľa českej historičky a romistky Mileny Hübschmannovej zlikvidovali Butiker kvôli novelizácií zákona o menšinách z roku 1972 v ktorej bola rómska menšina vynechaná.
V roku 1978 pracoval Anton Facuna na príprave materiálov pre medzinárodný rómsky kongres v Ženeve. Tento kongres bol organizovaný Jánom Cibuľom, Antonovým dlhoročným priateľom. Anton Facuna však nedostal devízový prísľub, vďaka ktorému si nemohol zadovážiť potrebné prostriedky na cestu do Švajčiarska. Zomrel v Bratislave 10. októbra 1980.

</doc>
<doc id="667744" title="Ján Juriga" url="https://sk.wikipedia.org/wiki?curid=667744">
Ján Juriga

Ján Juriga (1889 - 1974) bol politik HSĽS v obdodbí medzivojnového Česko-Slovenska.
Povolaním bol pôvodne robotník, neskôr pôsobil ako úradník v štátnej nemocnici v Bratislave. Dlhé roky pôsobil v Slovenskom kresťansko-sociálnom odborovom združení (SKSOZ), v ktorom od roku 1930 pôsobil ako podpredseda. Vo voľbách do poslaneckej snemovne v roku 1929 kandidoval za HSĽS v novozámockom volebnom kraji, no na 7. mieste kandidátky nebol zvolený. Vo voľbách do senátu v roku 1935 kandidoval za HSĽS, resp. Autonomistický blok na druhom mieste v novozámockom kraji. V tomto kraji Autonomistický blok obsadil len jeden mandát Ľudovítom Labajom. Po jeho smrti v apríli 1937 do senátu zasadol práve Ján Juriga. Senátorom bol do konca volebného obdobia, resp. do zániku činnosti senátu na prelome rokov 1938/1939. Vo voľbách do Snmeu Slovenskej krajiny v decembri 1938 už nekandidoval. V júni 1939 sa Ján Juriga stále spomína vo funkcii podpredsedu SKSOZ.

</doc>
<doc id="667759" title="Klušino" url="https://sk.wikipedia.org/wiki?curid=667759">
Klušino

Klušino () je obec v Rusku v Smolenskej oblasti. Obec je známa ako dejisko bitky poľsko-litovských a rusko-švédskych vojsk počas tzv. smutných časov. V medzivojnovom období sa tu narodil sovietsky kozmonaut Jurij Alexejevič Gagarin a v jeho rodnom dome sa dnes nachádza múzeum.
Dejiny.
Počas obdobia smuty 24. júna jul /4. júla greg 1869 pri obci prebehla bitka (tzv. bitka pri Klušine) poľsko-litovskej armády s ruskou a švédskou armádou počas rusko-poľskej vojny (1605-1618). Početne slabšia poľská strana (asi 6 700 mužov) zvíťazila nad rusko-švédskou armádou (asi 35 000 mužov). Pri bitke padlo asi 400 mužov na poľskej a 5 000 mužov na ruskej strane.

</doc>
<doc id="667763" title="Ipatievov dom" url="https://sk.wikipedia.org/wiki?curid=667763">
Ipatievov dom

Ipatievov dom () bola poschodová drevená palácová budova v Jekaterinburgu, v ktorej pivničných miestnostiach bol v noci z 16. na 17. júla 1918 zavraždený s celou rodinou cár Mikuláš II., až do svojej abdikácie posledný ruský imperátor.
História.
Dom bol postavený na konci 80. rokov 19. storočia, Ivanom I. Redikorcevom. Dom bol kamenný dvojposchodový palác. 
V roku 1908 ho kúpil inžinier Ipatiev, a v roku 1918 dom zabavili Boľševici a použili ho k uväzneniu cárskej rodiny. 17. júla bola celá cárska rodina z rozkazu komisára Sverdlova zabitá, aby sa jej nepoverili blížiace sa československé légie. Tie prišli necelý týždeň po tragických udalostiach. 25. júla 1918 bol Jekaterinburg v čase občianskej vojny obsadený Bielou armádou pod velením československého generála Gajdy, ktorý si v Ipatievom dome na niekoľko mesiacov zriadil generálny štáb. Za čias Sovietskeho zväzu bolo v dome múzeum revolúcie (1927-1932) a rôzne kancelárie. V roku 1974 bola budova oficiálne vyhlásená za sovietsku národnú pamiatku, ale už o 3 roky neskôr, 22. septembra 1977, bol dom z rozhodnutia politbyra zbúraný, rozhodnutie vykonal Boris Jeľcin.
Chrám na krvi.
V roku 2003 bol na mieste domu postavený Chrám na krvi. Toho istého roku sa tu zišli ruský prezident Vladimir Putin a nemecký kancelár Gerhard Schröder.

</doc>
<doc id="667764" title="Nikolaj Nikolajevič Ipatiev" url="https://sk.wikipedia.org/wiki?curid=667764">
Nikolaj Nikolajevič Ipatiev

Nikolaj Nikolajevič Ipatiev (; * 1869, Moskovská gubernia† 20. apríl 1938, Praha) bol ruský dôstojník, inžinier a verejný činiteľ, majiteľ domu, v ktorom bol s celou rodinou zavraždený cár Mikuláš II.
Život.
Nikolaj Nikolajevič sa narodil v rodine architekta Nikolaja Alexejeviča Ipatieva a Anny Dmitrievny. Okrem Nikolaja v rodine vyrastala sestra Vera a starší brat Vladimir, ktorý sa stal známym chemikom. V roku 1906 sa usadil v Jekaterinburgu. Pracoval na stavbe Transsibírskej magistrály. Bol inžinierom železničného vojska.
Na konci roka 1917 z rozhodnutia miestneho sovietu Ipatieva vysťahovali z jeho domu a usídlili doň rodinu cára Mikuláša II. Celá rodina bola následne v noci 17. júla zavraždená. 22. júla dostal Ipatiev späť kľúče od domu, ale v dome nežil, ani sa do neho nevrátil.
Emigrácia.
Emigroval do Česko-Slovenska, žil v Prahe, kde prednášal, v Prahe tiež aj zomrel. Je pochovaný na Olšanských hřbitovoch, v pravoslávnej časti.

</doc>
<doc id="667765" title="Jakov Michajlovič Sverdlov" url="https://sk.wikipedia.org/wiki?curid=667765">
Jakov Michajlovič Sverdlov

Jakov Michajlovič Sverdlov (; * 3. jún 1885, Nižný Novgorod – † 16. marec 1919, Oriol bol boľševický stranícky predák a vodca RSFSR. Jeho brat bol francúzsky generál Zinovij Peškov.
Životopis.
Mladosť.
Narodil sa židovským rodičom, jeho otec pracoval ako rytec. V roku 1902 sa pripojil k Ruskej sociálnodemokratickej robotníckej strane, a roku 1903 do jej boľševickej frakcie, vedenej Leninom.
Zapojil sa do revolúcie z roku 1905. V roku 1906 bol zatknutý, väčšinu času až do roku 1917 sa zdržiaval buď vo väzení alebo v exile. Bol členom redakcie komunistických novín Pravda.
Na začiatku prvej svetovej vojny bol vo vyhnanstve v Turuchansku na Sibíri, kde sa stretol so Stalinom.
Revolúcia 1917.
Po februárovej revolúcii v roku 1917 sa vrátil do Petrohradu a bol znovu zvolený do ústredného výboru Komunistickej strany spolu s Leninom, Trockým a Stalinom. Zohral dôležitú úlohu v plánovaní októbrovej revolúcie. Spolu s predstaviteľmi ústredného výboru strany sa v januári 1918 podieľal na rozpustení Ústavodarného zhromaždenia, ktorým bola definitívne zahataná možnosť demokratického vývoja krajiny.
Neskôr sa zistilo, že organizoval vraždu cára Mikuláša II. a jeho rodiny, ktorá sa odohrala 17. júla 1918, a že bol za tento zločin plne zodpovedný.
Niekedy je označovaný ako prvý vodca Sovietskeho zväzu. Toto označenie je však chybné, pretože Sovietsky zväz vznikol v roku 1922, tri roky po jeho smrti. Každopádne bol po októbrovej revolúcii zvolený vodcom ruskej SFSR a fakticky viedol krajinu počas rekonvalescencie Lenina po atentáte 30. augusta 1918.
Smrť.
Podľa oficiálnej verzie zomrel na španielsku chrípku v meste Oriol počas epidémie. Bol pochovaný v Kremeľskej stene, kde boli neskôr pochovaní aj ostatní boľševici.
Podľa inej verzie zomrel na tuberkulózu. Podľa ďalšej verzie navštívil Morozovovu továreň v meste Oriol, kde bol ťažko zranený miestnymi robotníkmi, kvôli svojmu židovskému pôvodu. Avšak táto skutočnosť mala byť vraj ututlaná, aby nedošlo k poškodeniu obrazu revolúcie.
V rokoch 1924 až 1991 niesol Jekaterinburg na jeho počesť meno „Sverdlovsk“. Ukrajinský Dovžansk po ňom bol pomenovaný v rokoch 1938 až 2016.

</doc>
<doc id="667772" title="Gagarin (mesto)" url="https://sk.wikipedia.org/wiki?curid=667772">
Gagarin (mesto)

Gagarin (), do roku 1968 Gžatsk () je ruské mesto, administratívne centrum Gagarinského rajónu Smolenskej oblasti. Žije tam 31 721 obyvateľov.
Mesto leží na rieke Gžatsk, v južnej časti Gžatsko-vazuzskej nížiny, 180 km juhozápadne od Moskvy a 239 km severovýchodne od Smolenska.
23. apríla 1968 sa dekrétom prezídia Najvyššieho sovietu RSFSR mesto Gžatsk premenovalo na mesto Gagarin na počesť J. A. Gagarina, ktorý sa narodil 9. marca 1934 v dedinke Klušino, v Gžatskom rajóne (a zomrel 27. marca 1968 pri leteckej nehode).

</doc>
<doc id="667777" title="Pokrovskoje (Ťumenská oblasť)" url="https://sk.wikipedia.org/wiki?curid=667777">
Pokrovskoje (Ťumenská oblasť)

Pokrovskoje () je obec v Jarkovskom rajóne Ťumenskej oblasti. Je strediskom vzdelávania.
Geografia.
Obec leží na rieke Tura 24 km juhozápadne od Jarkova. Blízko obce vedie cesta Р-404 (R-404).
Dejiny.
Roku 1869 sa tu narodil Grigorij Rasputin, priateľ rodiny cára Mikuláša II. Na počesť Rasputina má v dedine vzniknúť historicko-kultúrne stredisko "Kazanskij" ( "Казанский").
17. júla 1992 bolo v Pokrovskojom otvorené múzeum Grigorija Rasputina (prvé súkromné múzeum v Rusku). Ako súčasť zbierky slúžia súkromné predmety rodiny Rasputinových. Pôvodné fotografie Grigorija Jefimoviča a jeho rodiny, osobné Rasputinové zápisky, projekt ikonostasu miestneho chrámu. Taktiež sa tu nachádzajú kópie listín, ktoré sú uchovávané v rôznych archívoch Ruska, rovnako ako rozsiahly tlačový materiál o Rasputinovi v rôznych svetových jazykoch. Činnosť múzea bola ohodnotená diplomom z medzinárodného múzejného bienále, v konkurze "Múzeum-Eurasia 2006. Najväčším úspechom bolo získanie diplomu národnej turistickej ceny Jurija Senkeviča v roku 2010.

</doc>
<doc id="667780" title="Takšoň (knieža)" url="https://sk.wikipedia.org/wiki?curid=667780">
Takšoň (knieža)

Takšoň (okolo 931 – † okolo 972) bol od roku 955 – do svojej smrti uhorským (veľko)kniežaťom z rodu Arpádovcov. 
Životopis.
Takšoň sa narodil ako syn Zoltána a jeho neznámej ženy, pravdepodobne dcéry Menumoruta, slovanského kniežaťa, ktorý bol údajne porazený pri maďarskom vpáde do Európy krátko pred rokom 907. Nie je však vylúčené, že vládca Menumorut je len fiktívna postava, pretože jeho meno označuje tiež Veľkomoravskú ríšu. Takšoňove narodenie sa datuje na roku 931. Na veľkokniežací stolec podľa Anonymovej kroniky nastúpil po otcovej abdikácii v roku 947, teda tri roky pred jeho smrťou. 
Moderní historici tieto informácie však spochybňujú. Súdobý kronikár Liutprand z Cremony tvrdí, že Takšoň v roku 947 viedol výpravu proti Talianom, zrejme sa teda narodil pred rokom 931. Pri tiahnutí do Talianska Takšoň údajne dosiahol až mesta Otranto v Apúlii. Odtiahol vraj potom, čo mu zaplatil taliansky kráľ Berengar II. Vládu Takšoňovho otca zaznamenal iba autor Anonymovej kroniky, podľa ktorého bol Zoltán tiež predkom všetkých uhorských panovníkov. Anonymova kronika tak nie je pre Zoltánove panovanie spoľahlivým zdrojom. 
Podľa kroniky Johanna Aventina z 15. storočia Takšoň v roku 948 porazil Rakúšanov a Korutáncov. Takšoňov súčasník, byzantský cisár Konštantín VII. Porfyrogenet uvádza, že okolo roku 950 Maďarom vládol Fajs, Takšoňov bratranec. 
Podľa Johanna Aventina sa Takšoňv roku 955 zúčastnil bitky pri Lechu. V nej budúci cisár Oto I. porazil takmer osemtisícové maďarské vojsko. Ak by mal Aventinus pravdu, bol by Takšoň jedným z mála maďarských veliteľov, ktorí bitku prežili. Na základe Aventina sa historici Gyula Kristó a Zoltán Kordé domnievali, že Fajs Takšoňovi odovzdal vládu práve po bitke pri Lechu. Túto možnosť potvrdzuje francúzsky kronikár z 13. storočia Alberich z Trois-Fontaines, podľa ktorého sa jeden z preživších Maďarov stal ich kráľom. Porážka na Lešskom poli ukončila staromaďarské vpády do strednej a západnej Európy a donútila Maďarov, aby sa trvale usadili na území medzi riekami Enža a Traisen. Ich nájazdy však aj naďalej pokračovali do Byzantskej ríše. Tak napríklad v roku 965 sa Maďari zúčastnili útoku bulharského cára, Petra I., do Byzancie a o päť rokov neskôr podporili intervenciu kyjevského kniežaťa Sviatoslava I. na Balkán. 
Autor Anonymovej kroniky uvádza, že sa za Takšoňovho panovania v Uhorsku usadili moslimovia z Volžského Bulharska.Túto správu podporuje denník Ibráhíma ibn Jakuba z roku 965, podľa ktorého do Prahy prichádzali moslimovia z Uhorska. Anonymova kronika tiež uvádza, že sa za Takšoňovej vlády v Uhorsku usadili Pečenehovia. Anonymova kronika tvrdí, že im Takšoň udelil územia okolo rieky Tisy. Jedinou zmienkou o Takšoňovej západnej politike je správa Liutpranda z Cremony, podľa ktorého výpovede sa v roku 963 do Uhorska vypravil vyslanec pápeža Jána XII., Istý Zacheus, ktorý mal Takšoňa popudiť proti cisárovi Otovi. Nie je však známe, či Zacheus do Uhorska skutočne dorazil. Takšoňovi sa na sklonku života podarilo takisto zariadiť sobáš svojho staršieho syna Gejzu za Sarolt, dcérou transylvánskeho kniežaťa Gyuly II. Zomrel na začiatku 70. rokov 10. storočia.

</doc>
<doc id="667805" title="Cysta (medicína)" url="https://sk.wikipedia.org/wiki?curid=667805">
Cysta (medicína)

Cysta (z lat. "Cista" - schránka, gr. "Kystis" - bublina, mechúr) je dutý, patologický útvar, ohraničený od okolitého vlastného tkaniva, často ale atrofovanou, epitelovou výstelkou. Príčiny vzniku cysty sú rôzne, najčastejšie vzniká po uzavretí žľazového vývodu, príčinou môže byť aj jeho rozšírenie. Niektoré cysty sú dôsledkom vývojovej anomálie alebo nádorového pôvodu. Zvláštnym druhom cýst sú cysty parazitárne, ktoré sú tvorené samotným parazitom. Príkladom sú cysty pásomníc .
Niektoré útvary sa cystám podobajú: pseudocysta je útvar vzniknutý rozostupom tkanív a je ohraničená iba tenkou väzivovou membránou, absces je dutina v tkanive vyplnená hnisom, je spôsobený miestnym hnisavým zápalom .

</doc>
<doc id="667830" title="Mária Nikolajevna" url="https://sk.wikipedia.org/wiki?curid=667830">
Mária Nikolajevna

Veľkokňažná Mária Nikolajevna (); * 26. jún greg /14. jún jul 1899, Petergof, Rusko – † 17. júl 1918, Jekaterinburg, Rusko) bola tretia dcéra cára Mikuláša II. a cárovnej Alexandry Fiodorovny.
Podľa oficiálnej verzie bola po roku 1917 spoločne s rodinou zatknutá. V noci zo 16. na 17. júla 1918 bola zastrelená so svojimi rodičmi a súrodencami v miestnosti domu inžiniera Ipatieva v Jekaterinburgu. V roku 2008 potvrdil Genealogický test DNA, vykonaný expertmi z USA, že pozostatky, nájdené v auguste roku 2007 v blízkosti Jekaterinburgu a predbežne identifikované ako pozostatky cároviča Alexeja a jeho sestry Márie, patria skutočne týmto cárskym deťom.
V roku 2000 bola Mária spoločne s rodičmi a súrodencami pravoslávnou cirkvou kanonizovaná.

</doc>
<doc id="667841" title="Alexej Nikolajevič" url="https://sk.wikipedia.org/wiki?curid=667841">
Alexej Nikolajevič

Alexej Nikolajevič Romanov (); * 12. august greg /30. júl jul 1904, Petergof, Rusko – † 17. júl 1918, Jekaterinburg, Rusko) bol cárovič – následník trónu – Ruského impéria, najmladší potomok a jediný syn cára Mikuláša II. a jeho ženy Alexandry Fiodorovny.
Život.
Alexej sa narodil 12. augusta 1904 (30. júla podľa juliánskeho kalendára ) v Petergofe. Jeho narodenie bolo oznámené tristo výstrelmi z diel Petropavlovskej pevnosti. Bol najmladším z piatich detí cárskeho paru a jediný chlapec. Jeho staršími sestrami boli veľkokňažné Oľga, Tatiana, Mária a Anastázia. Ako chlapec sa podľa platného následníckeho práva stal automaticky následníkom trónu.
Alexej bol pokrstený 3. septembra 1904 v kaplnke Petergofského paláca. Podľa slov Mikuláša II. cársky pár vybral meno Alexej jednak preto, aby bola prerušená tradícia dávať najstarším synom meno Alexander alebo Mikuláš, ale predovšetkým k pocte cára, ktorého si Mikuláš II. najviac vážil, Alexeja I. Michailoviča. Rád sa obliekal ako námorník Ruského námorníctva. Svojimi blízkymi bol nazývaný Aljoša (Алёша) alebo Ljoška (Лёшка).
Choroba.
Bezprostredne po narodení vyzeral Alexej ako zdravý, silný chlapec. Čoskoro však, už v priebehu jesene, sa u dvojmesačného chlapčeka objavilo silné krvácanie z pupku a bola diagnostikovaná hemofília, porucha zrážanlivosti krvi, ktorú zdedil po matke (nositeľkami génu boli niektoré dcéry a vnučky britskej kráľovnej Viktórie). Fakt, že cárovičova ťažká choroba má pôvod v dedičnej záťaži na jej strane, vyvolal u cárovnej ťažkej depresie. V snahe vyliečiť či zmierniť cárovičovu chorobu prijala na dvor mystika Grigorija Rasputina. Ťažkú krízu prekonal chlapec v roku 1912, keď sa pri páde z loďky silno udrel do boku; vzniknutý hematóm sa dlho nevstrebával a dieťa bolo na pokraji smrti. Kvôli svojej chorobe nemohol mať bicykel, ktorý si prial, ale mal trojkolku.
Revolúcia a zavraždenie.
Po revolúcii vo februári roku 1917 bol cár Mikuláš II. donútený sa 2. marca zriecť trónu a to nielen za seba, ale aj za svoje deti. Rozhodnutiu predchádzala konzultácia s lekármi, ktorí mu oznámili, že s hemofíliou je síce možné žiť dlhý život, ten však závisí od absencie akejkoľvek nešťastnej náhody. Mikulášovým následníkom sa stal jeho mladší brat, veľkoknieža Michail Alexandrovič.
V auguste 1917 bola celá cárska rodina odvezená do sibírskeho mesta Toboľsk, kde prežila celkom pokojné obdobie. V apríli roku 1918 však bola prevezená do Jekaterinburgu, kde boli podmienky podstatne prísnejšie. Tu sa Alexejovi stala nehoda, údajne spadol zo schodov tak nešťastne, že v dôsledku úrazu nemohol chodiť.
Sovieti chceli jeho rodinu aj s Alexejom poslať k veľkolepému súdu, ale v dôsledku ďalšieho vývoja revolúcie bola celá cárska rodina vrátane Alexeja v noci zo 16. na 17. júla 1918 v Jekaterinburgu popravená bez súdu. Vrahom Alexeja bol Jakov Jurovskij, veliteľ popravčej čaty, ktorý ešte pred tým zastrelil Alexejovho otca a potom jeho sestru Tatianu.
V roku 2008 potvrdil genealogický test DNA, vykonaný expertmi z USA, že pozostatky, nájdené v auguste roku 2007 v blízkosti Jekaterinburgu a predbežne identifikované ako pozostatky cároviča Alexeja a jeho sestry Márie, patria skutočne týmto cárskym deťom.
V roku 2000 bol Alexej spolu s ďalšími príslušníkmi jeho rodiny kanonizovaný Pravoslávnou cirkvou.

</doc>
<doc id="667842" title="Jakov Michailovič Jurovskij" url="https://sk.wikipedia.org/wiki?curid=667842">
Jakov Michailovič Jurovskij

Jakov Michajlovič Jurovskij (; * 19. júngreg /7. júnjul 1878, Kujbyšev, Rusko – † 2. august 1938, Moskva, Rusko) bol boľševický revolucionár a sovietsky politik. Je známy ako väzniteľ a popravca cára Mikuláša II. a jeho rodiny.
Životopis.
Mladosť.
Jakov Jurovskij sa narodil ako "Jankel Chajmovič Jurovskij" v židovskej rodine v Tomsku, kde býval jeho otec, keď si odpykával trest za krádež. Bol ôsme z desiatich detí. Jeho matka bola krajčírka. Krátko pred príklonom k marxizmu konvertoval Jurovskij k protestantstvu.
Jurovskij sa vyučil ako hodinár a roku 1904 odišiel do Nemecka. Do Ruska sa vrátil počas revolúcie v roku 1905 a po jej potlačení sa pripojil k boľševikom. Niekoľkokrát bol zatknutý a stretol sa s Jakovom Sverdlovovom.
V roku 1907 odišiel do USA, v roku 1910 sa však vrátil späť do Ruska. Po vypuknutí prvej svetovej vojny bol povolaný do armády a slúžil ako lekár v lazarete. Počas februárovej revolúcie sa Jurovskij stal členom Jekaterinburgského sovietu. Po októbrovej revolúcii bol tamojším komisárom pre justíciu a stal sa členom tajnej polície Čeky.
Zavraždenie cárskej rodiny.
V roku 1918 bol cár Mikuláš II. so svojou rodinou väznený v Jekaterinburgu v Ipatievovom dome. Jurovskij sa stal ich poručníkom.
Po tom čo sa v lete 1918 priblížili mestu protiboľševické sily rozhodol Uralský soviet (Gološčokin a Soloviov) cársku rodinu zlikvidovať. Ich likvidáciou bol poverený Jurovskij. V noci 17. júla 1918 odviedli strážcovia cársku rodinu do pivnice domu s vysvetlením, že sa idú skryť pred streľbou z ulice. Jurovskij rodinu sprevádzal. Rodina, ktorá do poslednej chvíle nič netušila bola postavená k stene a komando spustilo paľbu. Cár (toho zastrelil osobne Jurovskij) a cárovná Alexandra boli na mieste mŕtvi. Ich deti však paľbu prežili a pobehovali po miestnosti. Cároviča Alexeja, ktorý ležal na zemi, Jurovskij osobne strelil do hlavy. Cárske dcéry, ktoré prežili streľbu boli dobodané bajonetmi. Vrahovia neskôr zistili, že ich paľbu zbraní prežili preto, že mali v blúzkach všité drahokamy. Tie zabránili strelám spôsobiť smrteľné zranenia, preto prvú streľbu prežili.
Neskorší život.
Neskôr ďalej pracoval ako pracovník Čeky. V tom istom roku viedol Jurovskij vyšetrovanie Fanny Kaplanovej, ktorá sa neúspešne pokúsila zabiť (zastreliť) Lenina. 
Od roku 1921 pracoval ako šéf sovietskej štátnej pokladnice. Od rok 1928 viedol Moskovské Polytechnické múzeum.
Zomrel v roku 1938 v Kremeľskej nemocnici na žalúdočný vred.

</doc>
<doc id="667846" title="Alexander Rezeš" url="https://sk.wikipedia.org/wiki?curid=667846">
Alexander Rezeš

Ing. Alexander Rezeš, Dr. h. c. (* 9. júl 1948, Oborín – † 28. jún 2002, Viedeň) bol slovenský podnikateľ, minister dopravy spojov a verejných prác Slovenskej republiky, jednou z mediálne známych tvárí privatizácie za vlády Vladimíra Mečiara.
Životopis.
Vyštudoval Vysokú školu ekonomickú v Bratislave. Známy je najmä zo svojho pôsobenia vo Východoslovenských železiarňach Košice, kde pracoval od roku 1967 a neskôr sa stal majiteľom. Bol prezidentom futbalového klubu 1. FC Košice a AC Sparta Praha. Ako minister dopravy, nominovaný za HZDS, vyhlásil, že do roku 2005 plánuje vybudovať 444 km diaľnic a spojiť Bratislavu s Košicami.

</doc>
<doc id="667852" title="Obecné voľby 1923" url="https://sk.wikipedia.org/wiki?curid=667852">
Obecné voľby 1923

Obecné voľby v roku 1923 boli prvé miestne voľby v medzivojnovom Československu, ktoré sa konali na území celého štátu (voľby v roku 1919 sa konali len na území Čiech a Moravy) a zároveň prvé voľby vôbec, ktoré sa konali na celom území štátu (v parlamentných voľbách v roku 1920 sa nevolilo na Podkarpatskej Rusi, Orave a časti Spiša). Voľby sa nekonali v každej obci. Kde prišlo k dohode politických strán, prípadne kandidoval rovnaký počet kandidátov, aký sa mal zvoliť a pod., voľby odpadli. Oficiálne výsledky neboli nikdy zverejnené a občania sa mohli o útržkovitých výsledkoch dočítať v dobovej tlači. Na celoštátnej úrovni sa stala víťazom Republikánska strana poľnohospodárskeho a maloroľníckeho ľudu (agrárna strana). 
Výsledky na Slovensku.
Pokiaľ ide o výsledky volieb na území Slovenska, aj z čiastkových výsledkov sa dal zachytiť obrovský prepad sociálnej demokracie, posilnenie agrárnej a ľudovej strany, výrazný nástup komunistov, pre ktorých išlo o prvé voľby od ich vzniku. Významné výsledky zaznamenali aj maďarské opozičné strany, ktoré okrem juhu Slovenska získali významné pozície vo väčších mestách. S veľmi slušnými výsledkami skončili aj židovské politické subjekty. Z hľadiska poradia strán môžeme za víťaza považovať agrárnu stranu, ktorá podľa neoficiálnych výsledkov získala približne 348 tisíc hlasov. Druhá skončila SĽS s 341 tisíc hlasmi. 
Približné výsledky československých strán (bez maďarských, nemeckých a židovských strán):

</doc>
<doc id="667863" title="Kresťanizmus" url="https://sk.wikipedia.org/wiki?curid=667863">
Kresťanizmus

Kresťanizmus je politická ideológia, ktorej prívrženci sa snažia pretaviť náboženské dogmy kresťanstva do politiky a zákonov. 
Je v protiklade s ústavným princípom sekularizmu (oddelenia náboženstva od štátu). 
Tento termín sa používa na rozlíšenie autenticky veriacich kresťanov od politikov, ktorí používajú kresťanstvo ako prostriedok na získanie politickej moci. 
Termín kresťanizmus je analogický s pojmom islamizmus - politický islam. Kresťanizmus je teda politické kresťanstvo. Toto označenie má pôvod v USA a používa sa na označenie kresťanských fundamentalistov a kresťanskej krajnej pravice. Má blízko ku klérofašizmu, náboženskému fundamentalizmu a extrémnemu konzervativizmu. 
Na Slovensku má kresťanizmus tradíciu najmä v podobe ľudáctva z čias vojnového Slovenského štátu, ktorý bol spojencom nacistického Nemecka a aktívne sa spolupodieľal na holokauste. Na čele tohto štátu bol politický kresťan, kňaz a prezident v jednej osobe, Jozef Tiso, po vojne odsúdený a popravený za vojnové zločiny.
Vatikán odmietal účasť cirkvi na politickom živote už počas vojny. Pápež František nereprezentuje kresťanistov - naopak, mnohí z nich ho označujú za liberála (a teda politického oponenta).
Ďalší predstavitelia kresťanizmu na Slovensku: Andrej Hlinka, Ján Vojtaššák, Vladimír Palko, Anna Záborská, Branislav Škripek, Štefan Kuffa.
Kresťanisti spravidla nemajú problém spolupracovať ani s extrémnou pravicou. Opakovane nachádzajú prieniky s fašistickými stranami, napríklad v otázkach ľudských práv. Prejavuje sa to napríklad pri hlasovaniach v NRSR, kde poslanci viacerých strán, napr. OĽaNO alebo Sme rodina opakovane hlasujú spolu s extrémistickou ĽSNS. Bývalý poslanec za OĽaNO Štefan Kuffa dokonca neskôr priamo kandidoval za Kotlebovu ĽSNS, na kandidátke s otvorenými a odsúdenými neonacistami či extrémistami.

</doc>
<doc id="667936" title="Česko Slovenská SuperStar (2021)" url="https://sk.wikipedia.org/wiki?curid=667936">
Česko Slovenská SuperStar (2021)

Česko Slovenská SuperStar je séria medzinárodnej relácie z roku 2021. Ide o siedme pokračovanie známe skôr už iba pod názvom Superstar, ktoré bude vysielané na jeseň 2021 na českej TV Nova a slovenskej TV Markíza. Televízie po úspechu posledného ročníka oznámili výrobu siedmej série už na jeseň 2020. S planovaným vysielaním v roku 2021 sa bude vôbec po prvýkrát v histórii federálna Superstar vysielať hneď dva roky po sebe.
Porota.
18. júna 2021 televízie potvrdili, že do porotcovských kresiel zasadne pätica v nezmenenom zložení oproti poslednému ročníku. Do poroty sa po roku vrátia česká speváčka a účastníčka 1. série Československej SuperStar Monika Bagárová, česká herečka Patricie Pagáčová, slovenský hudobník, spevák, skladateľ a moderátor Marián Čekovský, český moderátor Leoš Mareš a po siedmykrát sa do poroty vráti aj porotcovská stálica, slovenský spevák Pavol Habera. Po prvýkrát v histórii federálnej Superstar nenastane medzi ročníkmi v porote žiadna zmena.
Castingy.
Televízie spustili možnosť prihlasovať sa do ďalšieho ročníka súťaže 21. septembra 2020 . Kastingy z dôvodu pandémie Covidu-19 prebiehali online.

</doc>
<doc id="667952" title="Anomálny röntgenový pulzar (AXP)" url="https://sk.wikipedia.org/wiki?curid=667952">
Anomálny röntgenový pulzar (AXP)

Anomálne röntgenové pulzary, (skrátene AXP- "Anomalous X-ray pulsars") sú vysoko magnetizované, mladé a izolované neutrónové hviezdy. Žiarenie je emitované v röntgenovej oblasti elektromagnetického spektra, avšak ich rotačná perióda sa pohybuje v rozmedzí 6 až 12 sekúnd, čo nestačí na napájanie röntgenovej emisie-preto je v súčasnosti všeobecne zastavaný názor, že ide o neutrónové hviezdy s extrémne silným magnetickým poľom, známe ako magnetary. Tento model, resp. teóriu podporujú predovšetkým pozorovania, že AXP majú v niektorých prípadoch veľmi podobné vlastnosti (periódy pulzov, röntgenové vlastnosti) s astronomickými objektami, vyžarujúce veľké výbuchy röntgenových lúčov a žiarenia gama- s mäkkými gama opakovačmi (skrátene SGR-"Soft gamma repeater"). Aj o nich sa uvažuje, že ide v skutočnosti o magnetary. Hoci niektoré AXP pulzary vykazujú podobne ako SGR výbuchy, ich menšia menšia aktivita je práve tým hlavným rozdielom medzi týmito dvomi typmi neutrónových hviezd. Magnetické polia AXP pulzarov dosahujú vysoké hodnoty pohybujúce sa v rozmedzí 1 až 100 gigatesla- magnetické pole spomaľuje rýchlu rotáciu, čo je indikátor magnetického brzdenia. 
Teraz sa predpokladá, že medzi SGR a AXP pulzarmi je presný vzťah- keďže je magnetické pole a rotácia AXP v porovnaní so SGR slabšia, uvažuje sa, že AXP predstavuje prechod v životnosti SGR pulzaru. Inak povedané, akonáhle magnetické pole SGR slabne a ich rotácia sa spomaľuje, vyvinú sa do AXP. Kvôli rýchlemu spomaleniu rýchlosti ich rotácie sa predpokladá, že AXP majú veľmi nízku životnosť, zhruba 10 000 rokov. I preto máme možnosť pozorovať len niekoľko aktívnych AXP pulzarov. Od roku 2017 je momentálne potvrdených 12 AXP a 2 kandidáti 

</doc>
<doc id="667986" title="Ribulóza" url="https://sk.wikipedia.org/wiki?curid=667986">
Ribulóza

Ribulóza je ketopentóza - monosacharid s piatimi uhlíkmi a ketónovou funkčnou skupinou. Jej chemický vzorec je C5H10O5 a existuje v dvoch enantioméroch - D-ribulóza (D-erytropentulóza) a L-ribulóza (L-erytropentulóza). D-Ribulóza je diastereomér D-xylulózy.
Ribulózové cukry vznikajú v pentózafosfátovej dráhe z arabinózy. Sú dôležité pri tvorbe mnohých bioaktívnych látok. Napríklad D-ribulóza je medziproduktom produkcie D-arabitolu v metabolických dráhach húb. D-ribulóza sa v podobe 1,5-bisfosfátu účastní fotosyntézy a zachytáva oxid uhličitý v prvom kroku Calvinovho cyklu.
Ribulóza má rovnakú konfiguráciu na uhlíkoch 3 a 4 ako aldopentózy ribóza a arabinóza.

</doc>
<doc id="667987" title="Su Jü" url="https://sk.wikipedia.org/wiki?curid=667987">
Su Jü

Su Jü (čínsky: pinyin Sù Yù, znaky 粟裕, 10. augusta 1907 Chuej-tung, Hunan - 5. februára 1984 Peking) bol čínsky vojenský veliteľ a generál Čínskej ľudovej oslobodeneckej armády.
Su Jü sa narodil 10. augusta 1907 v okrese Huitong v provincii Hunan v rodine etnického kmeňa Dong ako tretie dieťa zo šiestich súrodencov. Suovým otcom bol Su Zhouheng (粟周亨), jeho matkou Liang Manmei (梁满妹) a rodina bola závislá od 30 mu zdedenej poľnohospodárskej pôdy, aby prežila. Vo veku 18 rokov Su Yu nastúpil na 2. normálnu školu provincie Hunan v Changde, aby získal pomaturitné vzdelanie.

</doc>
<doc id="667988" title="Chu Lan-čchi" url="https://sk.wikipedia.org/wiki?curid=667988">
Chu Lan-čchi

Hu Lanqi sa narodila v zámožnej rodine v Čcheng-tu v provincii S'-čchuan v roku 1901 počas búrlivého obdobia neskorej dynastie Čching. Jeho otec Hu Qingyun (胡卿云) bol potomkom slávneho generála dynastie Ming Hu Dahai. Hu Qingyun odmietla slúžiť mandžuskej ríši Čching, ktorá si podmanila Mingovcov. Po ukončení strednej školy v roku 1920 jej rodičia dohodli sobáš s bratrancom obchodníkom. Čoskoro nato sa však proti dohodnutému manželstvu vzbúrila a s manželom sa rozviedla, čo bolo v tom čase veľmi kontroverzné.

</doc>
<doc id="667989" title="Fajs (knieža)" url="https://sk.wikipedia.org/wiki?curid=667989">
Fajs (knieža)

Fajs (začiatok 10. storočia – † 955) bol asi od roku 947 – 955 uhorským (veľko)kniežaťom z rodu Arpádovcov. 
Životopis.
Bol jediným synom Jutaša, tretieho syna Arpáda, ktorý viedol staromaďarské kmene do Karpatskej kotliny medzi rokmi 895 až 907. Po smrti Arpáda došlo k zásadným zmenám vo vláde kmeňovej konfederácie. Hoci rôzne kmene mohli aj potom konať v zhode s nájazdmi, už sa nepodriadili silné ústrednej autorite. Napriek tomu vláda Arpádovcov prinajmenšom oficiálne pokračovala, čo dokladajú správy od byzantského cisára Konštantína VII. Fajsov otec, Jutaš, panoval zrejme na území medzi Dunajom a Zagyvou alebo na území medzi Rabou a Enžou. 
Jediná zmienka o Fajsovi pochádza z listu Konštantína VII. Porfyrogenneta. Ten v roku 948 tituloval Fajsa ako kráľa Maďarov. O jeho vláde sa nevie nič. Podľa Lászlóa Kontlera boli za Fajsovej vlády položené základy kresťanstva. Istá nie je ani jeho účasť v bitke pri Lechu, kde Maďari utrpeli katastrofickú porážku. Podľa Marcela Eliáša sa bitky nezúčastnil. Potom však zrejme abdikoval a novým kniežaťom sa stal Takšoň. Niekedy potom zomrel.

</doc>
<doc id="667990" title="Džódhpur" url="https://sk.wikipedia.org/wiki?curid=667990">
Džódhpur

Džódhpur je druhým najväčším mestom v indickom štáte Radžastan. Žije v ňom viac ako 1 000 000 obyvateľov. Predtým to bolo hlavné mesto kráľovstva Márvár. Džódhpur je populárna turistická destinácia. Pre turistov ponúka k videniu mnoho palácov, pevností a chrámov. Je situovaný v prekrásnej, i keď drsnej krajine na východnom okraji Thárskej púšte.
Mesto býva označované ako „Slnečné mesto“ pre svoje slnečné počasie, ktoré až na výnimky v oblasti vládne po celý rok. Občas býva tiež nazývané „Modré mesto“ pre modrú farbu väčšiny domov v starej časti mesta. Džódhpur leží blízko geografického stredu Rádžasthán, čo ho robí výhodnou základňou pre výlety v tejto oblasti. Vďaka svojej strategickej polohe tiež hostí silnú leteckú základu indickej armády a ďalšie vojenské jednotky.
História.
Táto oblasť bola zhruba od 6. do 12. storočia súčasťou Gurdžar - Pratiharskej ríše.
Samotný Džódhpur bol založený roku 1459 Rao (kráľom) Džódhou, vodcom rádžputského klanu Rathore. Rao Džódha dobyl okolitú oblasť a založil tak štát, ktorý dostal meno Márvár. Pôvodným hlavným mestom jeho panstva bol susedné Mandor, ale ešte za života Rao Džódhy prevzal túto úlohu Džódhpuru. Mesto malo už vtedy strategicky významnú polohu na ceste spájajúcej Dillí a Gudžarát. Z tejto výhodnej polohy mesto ťažilo, najmä vďaka kvitnúcemu obchodu s ópiom, meďou a hodvábom, ďatľami a kávou. Neskôr sa krajina stala vazalským štátom mughalského panstva, udržala si však istú mieru autonómie. Niekoľko džódhpurských kráľov sa v mughalskej armáde preslávilo ako generáli, napríklad maharadža Džasvant Singh. Obyvatelia Džódhpuru zo styku s Mughalov ťažili, najmä vďaka Mughalom sa k nim dostávali novinky z okolitého sveta, nové umelecké alebo architektonické štýly, a nové príležitosti sa chopili aj miestni obchodníci, ktorí začali exportovať svoj tovar do celej severnej Indie.
Roku 1679 došlo k veľkému sváru a bojom o vládu nad mestom aj štátom a krajinu začal priamo spravovať nový mughalský cisár Aurangzeba. Po jeho smrti v roku 1707 sa na trón vrátil právoplatný panovník, ale džódhpurský dvor bol natoľko oslabený intrigami, že namiesto využitia okolností pre čo najväčší prospech štátu oficiálne pozval do krajiny vojská susedných Marathov. Vodca ich vojská do Džódhpuru vstúpil roku 1755, ale čoskoro po príchode sa stal obeťou atentátu. Tým paradoxne získal Džódhpuru na krátku dobu nezávislosť, ale čoskoro moc nad celou oblasťou opäť prevzali Mughalovia. Po ich oslabení tento štát dobrovoľne uzavrel spojeneckú alianciu s Britmi a stal sa súčasťou Britskej Indie. Toto obdobie prinieslo Džódhpuru dlho očakávanú stabilitu, územia vtedajšieho štátu Džódhpuru sa nebývalo rozrástlo (23 543 m 2 a populácie 4 473 759 v roku 1901) a Džódhpur sa stal najväčším a najbohatším centrom v oblasti.
Podnebie.
Klíma v Džódhpure je všeobecne veľmi teplá a suchá, ale aj tu od konca júna do septembra nastáva obdobie dažďov s priemerným množstvom zrážok 360 mm. Teploty dosahujú extrémnych hodnôt najmä v období od apríla do júna, kým nie sú zmiernené monzúnovými dažďami. Takéto dažde ale výrazne zvýšia inokedy nízku vlhkosť vzduchu a pobyt v oblasti po zvyšok leta príliš neznepríjemňujú.
Zaujímavé miesta.
Palác Umaid Bhawan.
Palác Umaid Bhawan je jedným z najimpozantnejších palácov, ale tiež jedným z najnovších. Tento kráľovský monument v štýle art deco vznikal zvláštnym spôsobom - na jeho stavbe boli zamestnaní ľudia počas dlhého obdobia sucha. K jeho výstavbe bolo použitých viac ako 90 000 m 2 mramoru a pre dosiahnutie zvláštnych efektov bol tiež použitý špeciálny druh pieskovca nazývaný Chittar. Tento stavebný projekt zamestnával počas pätnástich rokov 5000 ľudí (v rokoch 1929-1943).
Palác je pomenovaný po svojom staviteľovi, maharádžovi Umaid Singhovi (1876-1947), ktorý bol tiež zhodou okolností prezidentom Britskej kráľovskej spoločnosti architektov. Objekt má celkom 347 miestností, je najväčšou súkromnou rezidenciou na svete a v súčasnosti časť slúži ako luxusný hotel a malé múzeum.
Pevnosť Mehrangarh.
Pevnosť Mehrangarh leží na predmestí Džódhpur na asi 125 metrov vysokom kopci. Je to jedna z najväčších pevností v Indii a naozajstná dominanta mesta. Jej stavbu začal už roku 1459 Rao Džódha, zakladateľ Džódhpuru, však nejzachovanejšia časť je z obdobia vlády Džasvanta Singha (16381678). Pevnostné hradby dosahujú výšku až 36 metrov a šírku až 21 metrov. Sú na nich k videniu pekne zachované dobová delá, ale dnes ponúkajú predovšetkým nádherný výhľad na mesto.
Džasvant Thada.
Džasvant Thada je pamätník z bieleho mramoru postavený roku 1899 Sardarom Singhom ako spomienka na maharadžov Džasvant Singha II. Pamätník je zložito zdobený rôznymi ornamentami vytesanými do mramoru. Tieto mramorové dosky sú veľmi tenké, takže sálajú teplo keď sa do nich opiera slnko. K pamätníku patria tiež dve ďalšie hrobky a Džasvant Thada je tiež tradičným miestom pre kremáciu džódhpurskej aristokracie. V prízemí stavby sa nachádza balkón, záhrada a tiež malé jazero.

</doc>
<doc id="667995" title="Kyselina izocitrónová" url="https://sk.wikipedia.org/wiki?curid=667995">
Kyselina izocitrónová

Kyselina izocitrónová je štruktúrny izomér kyseliny citrónovej. Soli a estery kyseliny izocitrónovej sa nazývajú izocitráty. Izocitrátový anión je subtrát citrátového cyklu. Izocitrát vzniká z citrátu pomocou enzýmu akonitáza a je premieňaný enzýmom izocitrátdehydrogenázou. Izocitrát vystupuje aj v glyoxylátovom cykle, kde je rozkladaný enzýmom izocitrátlyázou.
Kyselina izocitrónová je bežne používaná ako marker na overenie pravosti a kvality ovocia a produktov z nich, najčastejšie džúsov z citrusov. Napríklad v pravom pomarančovom džúse je pomer kyseliny citrónovej ku kyselina D-izocitrónovej zvyčajne menší než 130. Vyššia hodnota pomeru teda môže naznačovať úpravu ovocného džúsu

</doc>
<doc id="668015" title="Angela Bassettová" url="https://sk.wikipedia.org/wiki?curid=668015">
Angela Bassettová

Angela Bassettová (* 16. august 1958, New York, New York, USA) je americká filmová a televízna herečka, producentka, režisérka a aktivistka. V roku 1994 bola nominovaná na Academy Awards za hlavnú ženskú rolu vo filme "Čo s tým má spoločné láska" z roku 1993. 
Detstvo a mladosť.
Bassettová je dcérou Betty Jane (1935-2014) a Daniela Benjamina (1924-1981) Bassettových. Svoje detstvo prežila v Harleme. Má mladšiu sestru D'nette. Po rozvode jej rodičov vyrastala s matkou a sestrou na Floride. 
Študovala na strednej škole Boca Ciege a neskôr bola prijatá na Yale University kde získala titul BA v odbore afroamerické štúdia a neskôr získala titul MFA, kde študovala drámu. V roku 2018 získala Bassettová čestný titul DFA na Yale University. 
Kariéra.
Jej prvou televíznou rolou bola v prostitútka vo filme "Doubletake". V roku 1988 sa presťahovala do Los Angeles, aby mohla získavať viac hereckých rolí. V roku 1991 si zahrala vo filme "Boyz in the Hood", kde si zahrala po boku Ice Cubea, Reginy King a Laurencea Fishburnea. O rok neskôr si zahrala vo filme "Malcolm X", kde získala ocenenie za stvárnenie Betty Shabazz. 
V roku 1993 bola nominovaná na Academy Awards, za stvárnenie Tiny Turner, v životopisnom filme "Čo s tým má spoločné láska". Za stvárnenie Turnerovej získala ocenenie Zlatý glóbus či NAACP. Herecký výkon Bassettovej vo filme bol pozitívne prijatý filmovými kritikmi. V roku 1995 stvárnila jednu z hlavných úloh vo filme "Upír v Brooklyne", ktorý režíroval Wes Craven. V rovnakom roku si zahrala aj v úspešnom filme "Zvláštne dni" po boku Ralpha Fiennesa. 
V roku 1997 stvárnila postavu prezidentovej poradkyne v sci-fi filme "Kontakt". V roku 1999 spolupracovala Bassettová znovu s režisérom Wesom Cravenom, vo filme "Hudba môjho srdca", kde hrala po boku Meryl Streep či Cloris Leachman.
V roku 2000 odmietla postavu Leticie Musgrave, kvôli sexuálnemu obsahu scenára a rolu neskôr získala Halle Berry a jej herecký výkon bol ocenený cenou Academy Awards. V roku 2002 stvárnila hlavnú úlohu v životopisnom televíznom filme "The Rosa Parks Story", kde za svoj herecký výkon získala nomináciu cenu na Emmy Awards. 
V roku 2005 si zahrala jednu z vedľajších úloh po boku Angeliny Jolie a Brada Pitta, vo filme "Pán a pani Smithovci". O rok neskôr hrala v dramatickom filme "Akeelah". V rokoch 2008 až 2009 sa objavila v šestnástich epizódach televízneho seriálu "Pohotovosť". 
V roku 2010 prepožičala svoj hlas postavičke Michelle Obama, v animovanom seriáli "Simpsonovci". O rok neskôr sa objavila vo filme "Green Lantern", po boku Ryana Reynoldsa, Blake Lively či Marka Stronga. Vo filme sa predstavila ako komiksová postava Amanda Waller. Film získal priemerné recenzie.
V roku 2013 stvárnila voodoo čarodejnicu Marie Laveau v televíznom filme "American Horror Story: Coven". Bassetová bola veľmi nadšená zo spolupráce na televíznom seriáli. Za svoj herecký výkon získala nomináciu na Emmy Awards a nakoľko jej výkon v seriáli bol pozitívne hodnotení, objavila sa aj v štvrtej sérii, American Horror Story: Freak Show, kde stvárnila Desiree Dupree, za ktorú získala ďalšiu nomináciu na Emmy Awards. 
V roku 2015 režírovala životopisný film o Whitney Houston, na televízii Lifetime, s názvom "Whitney". V rovnakom roku sa objavila sa tiež vo filme "Posledný prežije". 
V januári 2018 produkovala televízny film "9-1-1", kde stvárnila tiež hlavnú úlohu, policajtku Athenu Nashovú. V rovnakom roku stvárnila postavu Ramondy vo filme "Čierny panter". Rolu Ramondy si zopakovala aj vo filme "" z roku 2019. 
V roku 2020 prepožičala hlas postave Dorothei Williams, v animovanom filme "Duša".
Osobný život.
V roku 1997 sa vydala za herca Courtneya B. Vancea, s ktorým má dve deti, ktoré porodil náhradný rodič. Bassettová sa každoročne zúčastňuje akcii pre deti s cukrovkou a pre deti v detských domovoch. Je tiež veľvyslankyňou UNICEF pre USA. V júni 2016 sa objavila vo videu na počesť obetí streľby v nočnom klube v Orlande, kde spoločne s ďalšími osobnosťami hovorí životný príbeh obetí.

</doc>
<doc id="668018" title="Hypixel" url="https://sk.wikipedia.org/wiki?curid=668018">
Hypixel

Hypixel, oficiálne Hypixel Network, je server "Minecraft" minihier otvorený 13 Apríla 2013, majiteľmi Simon "Hypixel" Collins-Laflamme a Philippe Touchette. Spravuje ho spoločnosť Hypixel Inc. Hypixel je k dispozícii iba vo verzii "Minecraft" "Java Edition", ale dávnejšie bol dostupný aj pre "Minecraft" "Bedrock Edition". Hypixel je držiteľom štyroch Guinnessových rekordov a je všeobecne považovaný za najväčší momentálne aktívny server Minecraftu s viac ako 100 000 jedinečnými hráčmi súčasne online.

</doc>
<doc id="668033" title="Martin Chemnitz (teológ)" url="https://sk.wikipedia.org/wiki?curid=668033">
Martin Chemnitz (teológ)

Martin Chemnitz (* 9. november 1522 Treuenbrietzen - † 8. apríl 1586 Braunschweig) bol významný nemecký luteránsky duchovný, teológ a predstaviteľ druhej generácie luteránov. V luteránskej tradícii býva nazývaný "alter Martin" (druhý Martin).
Život.
Narodil sa v Treuenbritzene v Brandenbursku v rodine obchodníka. V 14 rokoch odišiel na štúdiá do Wittenbergu, kde mal krátku príležitosť počuť Lutherova kázne. Po štúdiách v Magdeburgu a Frankfurte nad Odrou získal titul magistra slobodných umení na Univerzite v Königsbergu, kde potom nejaký čas pracoval ako knihovník. Roku 1553 sa vracia do Wittenbergu študovať teológiu u Philippa Melanchthona, ktorého vzápätí začal zastupovať pri niektorých prednáškach. Nasledujúceho roku bol ordinovaný za evanjelického duchovného Johannesom Bugenhagenom a nastúpil ako spolupracovník k superintendentovi Joachimovi Mörlinovi v Braunschweigu. Popri oblasti teológie pôsobil taktiež významným spôsobom ako organizátor cirkevného života. Roku 1567 nahradil Mörlina na poste superintendenta a podieľal sa na spísaní "Corpus Doctrinae Prutencium", ktoré bolo dôležitým predstupňom na ceste k Formulu svornosti. Tú spolu s ďalšími teológmi vytvoril roku 1577, čím bol zavŕšený kánon luteránskych "symbolických kníh" - autoritatívnych doktrinálnych spisov, vydaných r. 1580 ako Kniha svornosti . Zomrel v Braunschweigu r. 1586.
Diela.
K najdôležitejším spisom, ktoré Chemnitz publikoval na poli teológie, patria:
Popri týchto textov Chemnitz napísal radu ďalších dogmatických, apologetických, devocionálných a iných diel.

</doc>
<doc id="668037" title="Johannes Bugenhagen" url="https://sk.wikipedia.org/wiki?curid=668037">
Johannes Bugenhagen

Johannes Bugenhagen (* 24. jún 1485 Wolin - † 20. apríl 1558 Wittenberg) bol luteránsky duchovný a teológ ktorý priniesol Lutherovu reformáciu do Pomoranska, Dánska a zvyšku Škandinávie. Preto býva nazývaný "druhý apoštol Severu". Bol pôvodne rímskokatolíckym kňazom, ktorý sa pridal na stranu reformácie a oženil sa. 
Život.
Vyštudoval slobodné umenia na univerzite v Greifswalde (1502), neskôr sa stal rektorom miestnej školy v Treptow (dnes Trzebiatów) (1504). Bol vysvätený za kňaza (1509), ale patril skôr k humanistickým kruhom. Ovplyvnilo ho najmä učenie Erazma Rotterdamského. Roku 1518 napísal na želanie pomoranského kniežaťa Bohuslava X. "Dejiny Pomoranska". Okolo roku 1520 sa nadchol pre Lutherovo dielo a v roku 1521 sa presťahoval do Wittenbergu, sídla rodiaceho sa luteranizmu. Tu bol zvolený za farára, bol teda aj Lutherových duchovným vedúcim - oddával ho a neskôr slúžil aj na jeho pohrebe. Vo Wittenbergu sa tiež stal členom Lutherovej skupiny, ktorá prekladal Bibliu z gréčtiny a hebrejčiny do nemčiny. Spolu s Johannesom Aepinusom a Gašparom Crucigerem bol medzi prvými tromi luteránskymi doktormi teológie, titul získal na univerzite vo Wittenbergu.
Korunoval dánskeho kráľa Kristiána III.
Po Lutherovej smrti v roku 1546 sa Bugenhagen staral o jeho vdovu a deti.

</doc>
<doc id="668046" title="Meru (číslo)" url="https://sk.wikipedia.org/wiki?curid=668046">
Meru (číslo)

Meru je zastaraná slovenská nesklonná číslovka, ktorá bola synonymom číslovky štyridsať. V dávnejších textoch sa vyskytovala aj v podobe sklonného podstatného mena mera; tvar meru vznikol ustrnutím akuzatívu tohto pôvodného slova mera. Slovo meru pochádza zo stredoslovenských nárečí.
Meruôsmy.
Dnes sa slovo meru používa už len ako súčasť prídavného mena "meruôsmy" (=štyridsiaty ôsmy) v spojeniach meruôsmy rok (=rok 1848) a meruôsme roky/staršie:roky meruôsme (=revolúcia 1848-1848).
Dejiny.
Najstaršie doklady slova meru sú zo 16. storočia, pričom v nich vzhľadom na použitý pád môže ísť len o vyskloňované slovo mera: napríklad doklad z Opatoviec (1554: predal dom za meru zlatých), z Mošoviec (1568: posslite wicze ness meru ryb), či z Hronského Beňadika (1575: na to ste mi nezaplatili meru zlatých). V dokladoch zo 17. storočia vidno aj prípady, kde je základný tvar slovo mera: napríklad v doklade z Martina (1623: od mery let chodjewal cez horu) alebo v doklade z neznámeho miesta (1646: dal sem do zalohu (zem) w pjatj a mere zlatjch).
Podľa Kotuliča 1967: "„Podľa výsledkov dotazníkovej akcie V. Vážneho, organizovanej v 30. rokoch v rámci Jazykovedného odboru Matice slovenskej, sa nesklonné slovko meru vo význame základnej číslovky „štyridsať" a ako prvá časť zloženej radovej číslovky štyridsiaty vyskytuje výlučne iba na stredoslovenskej nárečovej oblasti (na západe približne po čiaru Zlaté Moravce — Prievidza, na východe zhruba po čiaru Jelšava — Štrba). V odpovediach získaných pri tejto dotazníkovej akcii sa však už veľmi často stretávame s poznámkou, že slovo meru sa vyskytuje už len v reči starej generácie. Z toho vyplýva, že v stredoslovenských nárečiach treba dnes slovo meru ( = 40) hodnotiť ako archaický prvok v porovnaní so štylisticky neutrálnou a bežnejšou podobou štyridsať.“"

</doc>
<doc id="668048" title="Katharina Lutherová" url="https://sk.wikipedia.org/wiki?curid=668048">
Katharina Lutherová

Katharina Lutherová rodená von Bora (* 29. január 1499 Lippendorf† 20. decembra 1552 Torgau) bola nemecká mníška a neskôr manželka reformátora Martina Luthera. 
Život.
O jej živote je známe pomerne málo, Pochádzala zo schudobnelej saskej šľachtickej rodiny. V roku 1504 bola vyslaná za vzdelaním do kláštora benediktínskeho rádu v meste Brehna. V roku 1509 bola prijatá do cisterciánskeho kláštora Marienthron. Spolu s ďalšími mníškami sa zoznámila s Lutherovým reformným hnutím a na Veľkú noc roku 1523 s ôsmimi z nich tajne z kláštora utiekla.
Katharina von Bora a Martin Luther uzavreli manželstvo v roku 1525 (oddal ich pôvodne katolícky kňaz Johannes Bugenhagen), bol medzi nimi vekový rozdiel šestnásť rokov. Žili potom v priestoroch bývalého augustiniánskeho kláštora. Katharina sa tam podarilo vytvoriť prosperujúce poľnohospodársku usadlosť a dosiahnuť určitého blahobytu. Okrem toho pomáhala bývalým mníškam v ošetrovaní chorých. S Martinom Lutherom mali šesť detí, okrem toho sa starali o štyri siroty. Po Lutherovej smrti žila v chudobných pomeroch v rôznych mestách, na úteku pred vojnou a morom. Jej posledné slová údajne bola: "Držím sa Krista tak ako tŕň odevu."

</doc>
<doc id="668051" title="Tracie Thomsová" url="https://sk.wikipedia.org/wiki?curid=668051">
Tracie Thomsová

Tracie Thomsová (* 19. august 1975,Baltimore, Maryland, USA) je americká televízna, filmová a divadelná herečka. 
Detstvo a mladosť.
Je dcérou viceprezidenta pre programovanie PBS a televíznej režisérky. Má mladšieho brata Austina. Herectvu sa venuje od desiatich rokov. Navštevovala Baltimorskú umeleckú školu, neskôr Howard Univesity a Juilliard School. 
Kariéra.
Svoju hereckú kariéru zahájila v roku 2002, krátko po doštudovaní. V roku 2004 sa objavila v televíznom seriáli "Wonderfalls", po boku Diany Scarwid. Nakoľko seriál nebol veľmi úspešný, mal len jednu sériu a trinásť epizód. O rok neskôr, sa pripojila k hereckému obsadeniu televízneho seriálu "Odložené prípady", kde stvárnila vyšetrovateľku Kat Miller. V rovnakom roku sa objavila v muzikálovom filme "Bohémovia". 
V roku 2006 stvárnila vedľajšiu postavu po boku Meryl Streep a Anne Hathaway vo filme "Diabol nosí Pradu". V roku 2007 spolupracovala s Quentinom Tarantinom vo filme "Autozabijak", kde sa objavila po boku herečiek Mary Elizabeth Winstead, Rosario Dawson či Kurt Russell.
V roku 2014 prijala rolu biologickej matky Annie, ktorú stvárnila Quvenzhané Wallis, vo sfilmovanom muzikáli "Annie".
Tiež hrá predstavenia aj na Broadwayi, v roku 2016 bola nominovaná na cenu Tony za jej herecký výkon v muzikáli "Falsettos". 

</doc>
<doc id="668054" title="Maják (svetlo na automobile)" url="https://sk.wikipedia.org/wiki?curid=668054">
Maják (svetlo na automobile)

Maják na aute je svetelné výstražné zariadenie. Môže mať rôzne vyhotovenia i farbu.Oranžový/žltý: Vozidlo ktoré má maják oranžovej/žltej farby sa nemusíte vyhýbať. Slúži na upozornenie vodiča motorového vozidla o preprave nákladu, menšej rýchlosti, ..., používa sa však aj na kamióny či na autá cestárov.
Modrý/červený: Policajti, sanitka, hasiči, vojaci, ... používajú modrý alebo červený maják. Slúži na upozornenie vodiča motorového vozidla aby uhol na kraj, prípadne do iného jazdného pruhu. Policajti však používajú majáky aj na zastavenie vozidla ktoré napríklad poruší povolenú rýchlosť. Za neuhnutie vám hrozí vysoká pokuta. Pri policajných majákoch je farba modrá a červená, pri sanitke a hasičoch je modrá.

</doc>
<doc id="668055" title="Polokrídlovce" url="https://sk.wikipedia.org/wiki?curid=668055">
Polokrídlovce

Polokrídlovce (Hemiptera) je rad hemipteroidného hmyzu. V starších systémoch boli namiesto neho dva rady: rovnakokrídlovce (Homoptera) a bzdochy (Heteroptera), čiže rovnakokrídlovce sú všetky polokrídlovce okrem bzdôch. 
Systematika.
rad polokrídlovce (Hemiptera):
V niektorých systémoch sú namiesto radu Hemiptera tri samostatné rady (vyššie sú uvedené ako podrady): rad voškovce (Sterrnorhyncha), rad cikády (Auchenorrhyncha) a bzdochovky (Coleorrhyncha).
V starších systémoch boli namiesto radu Hemiptera dva rady: rovnakokrídlovce (Homoptera) a bzdochy (Heteroptera). Príklad staršieho systému:
hmyz:

</doc>
<doc id="668076" title="James Michael Tyler" url="https://sk.wikipedia.org/wiki?curid=668076">
James Michael Tyler

James Michael Tyler (* 28. máj 1962, Greenwood, Mississippi, USA) je americký herec, známy predovšetkým vďaka úlohe Gunthera v televíznom seriáli "Priatelia". 
Detstvo a mladosť.
Tyler sa narodil ako najmladší z piatich detí. Keď mal desať rokov, mu zomrel otec a v dvanástich rokoch mu zomrela matka. Následne žil u svojej sestry v meste Anderson, v Južnej Karolíne. Študoval geológiu. Tiež účinkoval v univerzitnom divadelnom súbore, kvôli čomu sa neskôr rozhodol stať hercom. 
Kariéra.
Jeho najznámejšou úlohou bola postava Gunthera v úspešnom televíznom seriáli "Priatelia", ktorí sa natáčal v rokoch 1994 až 2004. Tyler sa objavil v 148 epizódach zo 236. V roku 2014 sa objavil vo videoklipe piesne I'll Be There For You od skupiny The Rembrandts, čo bolo novšie spracovanie tejto titulnej piesne. 
V roku 2012 účinkoval po boku Matta LeBlanca v jednej epizóde televízneho seriálu "Episodes".
Osobný život.
V rokoch 1995 až 2014 bola jeho manželkou Barbara Chadsey. Ich manželstvo bolo bezdetné. V súčasnosti je jeho partnerkou Jennifer Carno. V roku 2021 priznal, že má rakovinu prostaty a nachádza sa v štvrtom štádiu rakoviny.

</doc>
<doc id="668078" title="Virtuálna asistentka" url="https://sk.wikipedia.org/wiki?curid=668078">
Virtuálna asistentka

Virtuálna asistentka je externé riešenie pre firmy v oblasti administratívy, alebo služieb technickej a tvorivej povahy. Pracuje na diaľku, za použitia online nástrojov a internetového pripojenia. Certifikovaný virtuálny asistent je odborníkom, ktorého firmy nezamestnávajú ako stáleho zamestnanca. (V krajine pôvodu v USA je označovaný za freelancer, alebo tiež solopreneur. Tj. Po všetkých stránkach sebestačný podnikateľ) Ale existujú aj agentúry, ktoré asistentov zamestnávajú. Virtuálny asistent pracuje z domu, coworkových centier, ale môže pracovať v podstate odkiaľkoľvek. Ideálne je dlhodobá spolupráca, z dôvodu osvojenie si firemných postupov asistentom tzv. Štandardných operačných procedúr.
Dokážu nahradiť sekretárku, centrum zákazníckej podpory, ale napríklad aj marketingovú agentúru.
Reference:.
 Virtuální asistenti: Udělají za vás i to, co v podnikání nestíháte nebo vás štve - Podnikatel.cz. "Podnikatel.cz - největší server pro podnikatele v ČR" [online]. Copyright © 2007 [cit. 23.06.2021]. Dostupné online

</doc>
<doc id="668085" title="Obecné voľby 1927" url="https://sk.wikipedia.org/wiki?curid=668085">
Obecné voľby 1927

Voľby do obecných zastupiteľstiev v roku 1927 boli v poradí tretie obecné voľby, ktoré sa konali v Československu (na území Slovenska druhé v poradí, v r. 1919 sa nekonali). Na celoštátnej úrovni sa voľby konali v 7 588 obciach. Nevolilo sa v 2 474 obciach, v ktorých ešte neskončilo volebné obdobie daných zastupiteľských zborov, ako aj v 5 080 obciach, kde bola podaná iba jedna, resp. jednotná kandidátka. Na území dnešného Slovenska sa volieb zúčastnilo vyše 800 000 voličov. Najviac ich hlasovalo za HSĽS.
Výsledky volieb na Slovensku.
Z väčších slovenských miest a obcí sa voľby nekonali v Nových Zámkoch, Banskej Štiavnici, Trenčíne, Liptovskom Svätom Mikuláši, Spišskej Novej Vsi, Leviciach, Brezne, Dolnom Kubíne, Kremnici, v Topoľčanoch a pod. V obciach a mestách, kde sa voľby konali, najviac hlasov získala HSĽS. Avšak v porovnaní s parlamentnými voľbami v roku 1925 v týchto obciach stratila vyše 60 tisíc hlasov. Okrem nej mierne stratila aj KSČ, SNS, národní socialisti (ČNS) i národní demokrati (ČND). Najviac si polepšila agrárna strana (RSZML), ktorá získala druhý najväčší počet voličov. 
Výsledky volieb:
Výsledky za jednotlivé strany v mestách a obciach, v ktorých sa voľby uskutočnili. Platných odovzdaných hlasov bolo 800 581. Zisky strán sú porovnané aj s výsledkami v totožných mestách a obciach v parlamentných voľbách v roku 1925.
Maďarské strany a ich rôzne volebné koalície získali súhrnom 151 926 hlasov (18,98 %). Okrem týchto strán strán kandidovalo aj niekoľko menších nemeckých strán a volebných koalícií, ktoré spolu získali 20 078 hlasov (2,51 %). SNS získala 3 123 hlasov (0,39 %). Celkový počet platných hlasov (800 581) predstavoval asi 56 % z platných hlasov vo voľbách v roku 1925. 
Výsledky v jednotlivých mestách: 

</doc>
<doc id="668119" title="Ernest Bielik" url="https://sk.wikipedia.org/wiki?curid=668119">
Ernest Bielik

Ernest Bielik (* 18. jún 1917, Topoľčianky – † 15. jún 1995, Bratislava) bol slovenský partizánsky veliteľ počas Slovenského národného povstania, československý politik Komunistickej strany Slovenska, poslanec Snemovne národov Federálneho zhromaždenia na začiatku normalizácie.
Život.
Pochádzal z Topoľčianok. Vyučil sa za pekára a neskôr pracoval ako príležitostný robotník u pekára a murársky pomocník. V roku 1938 narukoval do armády a absolvoval poddôstojnícky kurz.
V roku 1941 bol odvelený ako vojak armády Slovenského štátu na východný front. Vo februári 1943 pri Krasnodare dezertoval. Skrýval sa do príchodu Červenej armády. Bol zajatý. V zajatí vstúpil do československej jednotky na východnom fronte. Absolvoval výcvik a zúčastnil sa bojov o Kyjev. Následne pôsobil ako inštruktor počas prípravy príslušníkov 2. čs. paradesantnej brigády.
V lete 1944 absolvoval kurz radistov a minérov a bol pridelený k Ústrednému štábu partizánskeho hnutia v Kyjeve. Velil výsadku 8 člennej organizátorskej skupiny do priestoru Nízkych Tatier. Skupina organizovala partizánsku brigádu "Jánošík" s viac ako 1 300 členmi, ktorá sa podieľala v regióne Nízke Tatry na bojoch počas Slovenského národného povstania.
Po vojne pracoval v hospodárskych funkciách. Bol nositeľom viacerých vyznamenaní (Československý vojnový kríž 1939, Rád Slovenského národného povstania, sovietskych a francúzskych vyznamenaní, atď.). K 50. výročiu konca vojny ho prezident SR Michal Kováč v roku 1995 povýšil do hodnosti generálmajora. Získal tiež Rad Ľudovíta Štúra II. triedy za aktívnu účasť na protifašistickom odboji.

</doc>
<doc id="668134" title="Tornádo v Hodonínsku a Břeclavsku" url="https://sk.wikipedia.org/wiki?curid=668134">
Tornádo v Hodonínsku a Břeclavsku

Tornádo v Hodonínsku a Břeclavsku bolo tornádo, ktoré sa prehnalo okresmi Hodonín a Břeclav vo štvrtok, 24. júna 2021. Išlo o supercelárnu búrka spojenú s krupobitím, ktorá sa prehnala okresmi okolo 19:20 hod. Extrémne zasiahnutých bolo 7 obcí Juhomoravského kraja, najviac postihnuté boli Moravská Nová Ves, Mikulčice, Hrušky a Lužice. V zasiahnutých obciach boli poničené stovky domov, verejných budov, stromov, vozidiel a infraštruktúra. V priebehu večera a nasledujúceho dňa bolo ošetrených niekoľko stoviek zranených osôb a polícia potvrdila 6 obetí. Išlo o tornádo s najväčším počtom obetí od roku 2001 v Európe.
Priebeh.
Supercelárna búrka, s ktorou bolo tornádo spojené, postupovala po ceste I/55 v smere od juhozápadu na severovýchod pred ôsmou hodinou večer. Najprv zasiahla obce Břeclavského okresu Hrušky a Moravskú Novú Ves a pokračovala na Mikulčice a Lužice v Hodonínskom okrese. Hodonín zasiahlo tornádo o 19:40 stredoeurópskeho letného času.
Dráha tornáda bola, podľa Českého hydrometeorologického ústavu, 26 kilometrov dlhá a 500 metrov široká. Meranie Amatérskej meteorologickej spoločnosti v spolupráci so Slovenským hydrometeorologickým ústavom potvrdilo dĺžku stopy tornáda 26 kilometrov a šírku pásu od 100 po 700 metrov.
Martin Setvák z Českého hydrometeorologického ústavu potvrdil, že sa jednalo o tornádo štvrtého z piatich stupňov Fujitovej stupnice, ktorá slúži na hodnotenie rotujúceho vetra. Meteorológovia si spočiatku neboli istí, či majú tornádo zaradiť do kategórie F3 alebo vyššej kategórie z piatich. Žiadne silnejšie tornádo než z kategórie F3 doteraz v Česku nebolo zdokumentované. Tornádo v tejto kategórii dosahuje rýchlosť vetra v nárazoch 330 až 420 kilometrov za hodinu a dokáže zbúrať dobre postavené domy, domy so slabšími základmi, tak ako aj automobily, odfúkne preč.
Zranenia a úmrtia.
Záchranári hlásili okolo 22. hodiny 150 zranených ľudí, okolo polnoci ich bolo zaznamenaných už 200. Nemocnica Břeclav hlásila na konci dňa prijatých cca 50 zranených s tým, že číslo nebolo konečné. Nemocnica Hodonín ošetrila do konca dňa cez 200 zranených, vrátane pomliaždenín, otvorených zlomenín a zranenia hlavy a potvrdila jedno úmrtie.
Počet obetí tornáda bol k 24. júnu neznámy a počet zranených bol okolo 200. Nasledujúci deň ráno potvrdili ďalšie 4 obete.
Spôsobené škody.
Doprava.
Bola tiež prerušená doprava na železničnej trati Břeclav – Přerov v úseku Břeclav – Staré Město u Uherského Hradiště. Nasledujúci deň o 09:00 hod. bol 2. koridor stále neprejazdný kvôli poničeným stĺpom a trakčnému vedeniu.
Obojsmerne zablokovaná bola aj diaľnica D2 z Brna do Bratislavy, na ktorú medzi mestom Břeclav a Hodonínom spadlo niekoľko podpier vedenia veľmi vysokého napätia. V smere z Bratislavy bola diaľnica v priebehu večera daná opäť do prevádzky, smer Brno zostal vyhradený pre presun zložiek Integrovaného záchranného systému (IZS). Polícia následne tiež pre civilné vozidlá uzavrela Hodonín, Hrušky, Moravskú Novú Ves a Týnec. V oblasti došlo k niekoľkým nehodám autobusov, vrátane prevratenia so 4 zranenými.
Do oblasti bola vyslaná ženijná jednotka Armády Českej republiky.

</doc>
<doc id="668149" title="Peter Mišík" url="https://sk.wikipedia.org/wiki?curid=668149">
Peter Mišík

Peter Mišík (16. apríla 1946 Bratislava) je slovenský zlatník, strieborník, šperkár a reštaurátor.
Životopis.
Študoval obor zlatníctvo a šperkárstvo na Strednej umeleckopriemyselnej škole v Turnove. Pôsobil dve desaťročia ako zlatník a strieborník v národnom podniku Zlatokov v Bratislave. Slovenská historička zlatníctva Dr. Eva Toranová jej oslovila ku spoluprácii pri restaurovaní zlatnických pamiatok, ktoré pripravovala pre svoju monográfiu "Zlatníctvo na Slovensku"(Tatran Bratislava 1983). Z toho sa vyvinula Mišíkova hlavná profesná činnost. Vypracoval se na najlepšieho súčasného slovenského reštaurátora zlatnických diel. Žije v Kremnici, kde má aj svoju zlatnícku dielňu.
Dielo.
Reštauroval desiatky oltárnych krížov, monštrancií, pamiatok (pre dóm v Bratislave, pre kostola sv. Kataríny v Kremnici, zo Starej Lubovni, z Velkej pri Poprade, zo Slovenského národného múzea v Bratislave a d.), Ďalej restauroval nekolko kalichov, zo Spišskej kapituly, cibória aj relikviáre.

</doc>
<doc id="668156" title="Jozef Zvara" url="https://sk.wikipedia.org/wiki?curid=668156">
Jozef Zvara

Doc. Ing. Jozef Zvara, CSc.(* 1925 – † 2004) bol slovenský architekt a vysokoškolský pedagóg. Bol odborníkom v oblasti betónových konštrukcií a mostov.
Život.
V rokoch 1944 až 1947 pôsobil ako technik a stavbyvedúci pri rekonštrukciách inžinierskych sietí. Následne do roku 1952 študoval na Stavebnej fakulte Slovenskej technické univerzity v Bratislave, kedy školu ukončil ziskom vysokoškolského diplomu stavebného inžiniera. Následne sa stal odborným asistentom na svojej fakulte na katedre Betónových konštrukcií a mostov. V roku 1962 sa habilitoval a získal titul docenta. Aj v nasledujúcich rokoch pôsobil na tej istej katedre a to až do roku 1994, kedy sa na osem rokov (do roku 2002) stal zástupcom šéfredaktora a výkonným redaktorom odborného periodika nazvaného "" 
Dielo.
Zvara sa podieľal na týchto stavbách: 
Bol autorom či spoluautorom celého radu vysokoškolských učebníc a skrípt, celkovo publikoval vyše 100 publikácií, prednášal aj v zahraniční a bol autorom viacerých posudkov.

</doc>
<doc id="668166" title="Gymnázium (Košice, Opatovská cesta 7)" url="https://sk.wikipedia.org/wiki?curid=668166">
Gymnázium (Košice, Opatovská cesta 7)

Gymnázium Opatovská 7 je gymnázium a jedna z najstarších stredných škôl v Košiciach. Gymnázium je jediné nemecko-slovenské bilingválne gymnázium v Košickom kraji. Nachádza sa v mestskej časti Košice - Vyšné Opatské. Škola v súčastnosti ponúka štúdium v 3 štúdijných odboroch: 4-ročné gymnázium, 8-ročné gymnázium a 5-ročné bilingválne (slovensko-anglické alebo slovensko-nemecké) gymnázium. Zriadovateľom gymnázia je Košický samosprávny kraj.
História školy.
Gymnázium bolo zriadené 1. septembra 1980 na základe rozhodnutia "Rady Východoslovenského krajského národného výboru". Gymnázium vzniklo v priestoroch bývalej SEŠ v Košiciach na ulici Opatovská cesta 7. Dňa 12. mája 1981 bola odovzdaná do užívania prístavba samotnej školy. Tvoril ju foyer, spojovacia chodba, šatne pre žiakov a novopristavený pavilón chémie s odbornou učebňou, dvoma laboratóriami, kabinetom a váhovňou. Tieto nové učebné priestory boli účelne zariadené a vybavené učebnými pomôckami a didaktickou technikou.
Prví absolventi gymnázia maturovali v školskom roku 1983/84. Spolu s nimi zmaturovali aj poslední frekventanti bývalej SEŠ v 2-ročnom nadstavbovom štúdiu sociálno-právnej starostlivosti. Týmto SEŠ na Opatovskej 7 v Košiciach ukončila svoju činnosť a jej priestory kompletne prebralo gymnázium.

</doc>
<doc id="668183" title="Missy Elliott" url="https://sk.wikipedia.org/wiki?curid=668183">
Missy Elliott

Melissa Arnette Elliott (* 1. júl 1971, Portsmouth, Virgínia, USA), známa ako Missy Elliott, je americká rapperka, speváčka, skladateľka a hudobná producentka. Kariéru začala začiatkom 90. rokov v dievčenskej R&amp;B skupine Sista a neskôr sa stala členkou Swing Mob spolu s kamarátom z detstva a dlhoročným kolegom Timbalandom, s ktorým pracovala na projektoch amerických R&amp;B hudobníkov ako Aaliyah, 702, Total a SWV. Po niekoľkých spoluprácach začala svoju sólovú kariéru 15. júla 1997 debutovým albumom "Supa Dupa Fly", ktorý priniesol top 20 singel „Sock It 2 Me“. Album debutoval na treťom mieste v rebríčku "Billboard" 200, čo bolo v tom čase najvyšším debutom ženskej rapperky.
Elliottovej druhý album "Da Real World" vyšiel 22. júna 1999 spolu so singlami „She's a Bitch“, „All n My Grill“ a top päť hitom „Hot Boyz“. Remix piesne prekonal rekord za najdlhší čas strávený v americkom R&amp;B rebríčku (15. január 2000); rovnako strávil 18 týždňov na prvom mieste v hitparáde Hot Rap Singles, od 4. decembra 1999 do 25. marca 2000. Vydaním albumov "Miss E... So Addictive" (2001), "Under Construction" (2002) a "This Is Not a Test" (2003) si zabezpečila medzinárodný úspech a vydala tiež hity ako „Get Ur Freak On“, „One Minute Man“, „4 My People“, „Gossip Folks“ a „Work It“. Za pieseň „Work It“ získala Cenu Grammy za najlepší ženský sólový rapový výkon.
Elliott pokračovala v zisku štyroch cien Grammy a v USA predala viac ako 30 miliónov nahrávok. Podľa časopisu "Billboard" v roku 2017 bola najpredávanejšou rapperkou v histórii Nielsen Music. V roku 2019 vydala svoje prvé extended play s názvom "Iconology", stala sa prvou rapperkou uvedenou do siene slávy skladateľov a získala MTV VMAs Michael Jackson Video Vanguard Award za prínos v oblasti videoklipov. V roku 2020 ju "Billboard" umiestnil na piatom mieste medzi 100 najväčšími videoklipovými hudobníkmi všetkých čias.
Koncertné turné.
Ako hlavný umelec
Spoločné
Ako špeciálny hosť
Ako predskokan

</doc>
<doc id="668188" title="Buick" url="https://sk.wikipedia.org/wiki?curid=668188">
Buick

Buick je americká značka automobilov, divízia spoločnosti General Motors.
Firmu založil priekopník v automobilovom priemysle David Dunbar Buick. Bol jednou z prvých amerických značiek automobilov. Bola to spoločnosť, ktorá sa podieľala na vzniku holdingu General Motors v roku 1908.
Raný úspech spoločnosti Buick sa pripisuje hlavne zavedeniu motora s ventilovým rozvodom OHV, patentovaný Eugenom Richardom a vyvinutý Richardom, Buickom a Marrom.
Po väčšinu svojej existencie na severoamerickom trhu sa Buick predával ako prémiová automobilová značka, ktorá predáva luxusné vozidlá umiestnené nad hlavnými značkami GM a pod vlajkovou loďou luxusnej divízie Cadillac . Aktuálna demografická cieľová skupina Buicka podľa "časopisu The Detroit News" je „úspešný výkonný pracovník s rodinou“. „Zameranie produktu Buick bolo postavené na silnom základe spoľahlivosti vozidla“. „Preto sa v štúdiách Consumer Reports a JD Power dôsledne dotýka značiek ako Lexus a Porsche.“ „Buick je v Top 10 štúdie spoľahlivosti vozidiel JD Power už viac ako 15 rokov.“

</doc>
<doc id="668193" title="Karol Wojtyła st." url="https://sk.wikipedia.org/wiki?curid=668193">
Karol Wojtyła st.

Karol Wojtyła starší (* 18. júl 1879, Lipnik, teraz štvrť mesta Bielsko-Biala† 18. február 1941, Krakov) bol poručík rakúsko-uhorskej armády a poľskej armády medzi svetovými vojnami. Otec Karola Józefa Wojtyłu, neskoršieho pápeža Jána Pavla II.
Životopis.
Karol bol synom Macieja Wojtyłu a jeho prvej ženy Anny Przeczekovej. Oženil sa s Emiliou Kaczorowskou, presný dátum svadby nie je známy, pretože sa nezachovali matričné knihy. Súdi sa však, že by mohlo ísť o rok 1904, všeobecne sa má za to, že to bolo v období 19031906. Karol a Emilia spolu mali tri deti, Edmunda (19061932), Oľgu (19141914) a Karola Józefa mladšieho (19202005).
Karol bol dôstojníkom rakúskej armády počas prvej svetovej vojny a slúžil v Hraniciach na Moravě. Po získu poľskej nezávislosti sa stal dôstojníkom 12. pešieho pluku, ktorý sídlil vo Wadowiciach. Vyznamenal sa počas poľsko-sovietskej vojny v rokoch 19191920. V roku 1924 slúžil na okresnom veliteľstve vo Wadowiciach v kancelárskej administratíve v hodnosti staršieho poručíka. Po ukončení vojenskej kariéry zostal aj naďalej úradníkom.
V roku 1938 sa po smrti svojej ženy a syna Edmunda presťahoval s dospievajúcim synom do Krakova, kde o tri roky neskôr zomrel počas nemeckej okupácie.

</doc>
<doc id="668212" title="Hiro Macušita" url="https://sk.wikipedia.org/wiki?curid=668212">
Hiro Macušita

Hiro Macušita (jap. 松下 弘幸) je bývalý japonský automobilový pretekár a podnikateľ. Je vnukom zakladateľa spoločnosti Panasonic, Kónosuke Macušita. Je prvým a jediným Japoncom, který vyhral Toyota Atlantic Championship (Pacific) (v roku 1989), a prvým japonským pretekárom, ktorý závodil v 500 míľ Indianapolis.
Závodnícka kariéra.
Macušita začal svoju kariéru v medzinárodných motoristických pretekoch v roku 1987 pretekmi SCCA National Championship Runoffs Formula F, v ktorom skončil siedmy. V neskorších rokoch sa objavil aj vo Formule Toyota Atlantic West, IMSA Camel Lights, Peter Jackson Formula Pacific Championship, Atlantic Championship, American Racing Series, Champ Car a 24 hodín Le Mans.
Osobný život.
Macušitova rodina založila v roku 1990 vo Spojených štátoch spoločnosť Matsusita International Corporation. V roku 2001 Macušita prevzal jej riadenie a ukončil pretekársku kariéru. Spoločnosť Matsusita International Corporation zakúpila v roku 1991 spoločnosť Swift Car, výrobcu slávneho pretekárskeho vozidla. Potom, čo sa Macušita stal prezidentom spoločnosti Swift, zmenil názov spoločnosti zo Swift Car na Swift Engineering. V súčasnosti žije v San Clemente v Kalifornia.

</doc>
<doc id="668222" title="Petr Kellner" url="https://sk.wikipedia.org/wiki?curid=668222">
Petr Kellner

Petr Kellner (* 20. máj 1964, Česká Lípa – † 27. marec 2021, Chugach Mountains, Aljaška, USA) bol český podnikateľ, majoritný vlastník holdingovej spoločnosti PPF Group NV registrovanej v Holandsku a najbohatší občan Česka. V rokoch 2007 až 2013 bol členom správnej rady talianskej finančnej skupiny Assicurazioni Generali, ktorá spoločne s PPF tvorila medzinárodny poisťovací holding vlastniaci aj Generali Česká poisťovňa .
Americký časopis "Forbes" ho do rebríčka najbohatších ľudí sveta pravidelne uvádzal od roku 2006. K augustu 2016 Kellnerov majetok odhadol na 11,4 miliardy dolárov, čo znamenalo 102. miesto v rebríčku najbohatších ľudí sveta, podľa agentúry Bloomberg zaujal 78. miesto s odhadom hodnoty majetku na 12 miliárd dolárov (viac ako 300 miliárd korún). V roku 2018 potom obsadil 88. miesto na svete s čiastkou 15,5 miliardy dolárov. V apríli 2020 "Forbes" majetok odhadol na 14,9 miliardy dolárov (približne 373 miliárd korún) a v rebríčku svetových miliardárov ho zaradil na 69. miesto. 
Osobný život.
Petr Kellner sa narodil v Českej Lípe, mladosť prežil v Liberci. V roku 1982 vyštudoval Stredné ekonomickú školu v Liberci, v roku 1986 Vysokú školu ekonomickú v Prahe, odbor ekonomika priemyslu. 
Úmrtie na Aljaške.
Petr Kellner zomrel 27. marca 2021 pri nehode helikoptéry Eurocopter AS 350 na Aljaške severne od ľadovca Knik "(Knik Glacier)" v pohorí Chugach, asi 80 km východne od mesta Anchorage, pri tzv. heliskiingu.
Podnikateľská kariéra.
Petr Kellner pracoval ako referent podniku zahraničného obchodu Strojimport Praha a potom ako asistent produkcie vo Filmovom štúdiu Barrandov.
V roku 1991 Petr Kellner, Milan Maděryč a Milan Vinkler spoločne založili v Tepliciach PPF investiční spoločnosť (od 1997 bola založená nová spoločnosť PPF ). Prevádzkový kapitál získali z prostriedkov štátneho podniku Sklo Union as Teplice jeho top manažéri Štěpán Popovič a Jaroslav Přerost, za čo sa stali členmi predstavenstva PPF. Išlo údajne o 40 miliónov korún. PPF neskôr pôžičku bezo zvyšku splatila. Ďalšie okolnosti vzniku PPF nie sú úplne jasné, podľa Vinklera mal napríklad Maděryč podrobnú predstavu, ako bude privatizácia prebiehať, pretože sa neoficiálnou cestou dostal k materiálom ministerstva financií, čo sa ale nikdy nepreukázalo.
Kellner sprivatizoval a transformoval Českú poisťovňu, ktorú v roku 1996 zverili PPF do správy vtedajší akcionári za účasti vlády Českej republiky. Minister financií Ivan Kočárník sa po odchode z vlády stal tiež členom jej najvyššieho vedenia. V roku 2008 sa Česká poisťovňa stala súčasťou spoločného podniku PPF a talianskej Assicurazioni Generali sa menom Generali PPF Holding (GPH). V tejto súvislosti bol Petr Kellner zvolený členom správnej rady poisťovne Generali, odkiaľ odišiel v marci 2013, a to po predaji časti podielu PPF v GPH. 
Do roku 2010 sa PPF stala jednou z najväčších investičných skupín v strednej Európe. Pôsobí nielen v Európe, ale aj v Rusku, v Ázii, predovšetkým v Číne, aj v USA. Petr Kellner bol zakladateľ a majoritný akcionár skupiny PPF. Skupina investuje do radu sektorov od bankovníctva a finančných služieb cez telekomunikácie, biotechnológie, nehnuteľnosti, maloobchodné služby e-commerce), poisťovníctva až po poľnohospodárstvo a pôsobí v Česku, na Slovensku, v Rusku, Kazachstane, Francúzsku, Nemecku, Spojenom kráľovstve, Číne, Vietname, USA ako aj v ďalších krajinách. 
Podľa novinára Erika Besta bol jedným z piatich najvplyvnejších ľudí v Česku. 

</doc>
<doc id="668226" title="Katarína Adamicová" url="https://sk.wikipedia.org/wiki?curid=668226">
Katarína Adamicová

Prof. MUDr. Katarína Adamicová PhD. (* 1953) je slovenská vedkyňa, pedagogička, lekárka, politička a športovkyňa.
Životopis.
Narodila sa v roku 1953 a vyrastala v Žiline. Jej otec bol tajomník na súde a matka bola s ňou a 4 súrodencami doma. Otec bol persekvovaný po vyjadrení nevhodnej vety na pracovnom stretnutí, nakoniec sa síce mohol vrátiť do zamestnania, ale plat mu nezdvihli až do smrti. Zomrel vo veku 59 rokov.
Šport.
V predškolskom veku sa prihlásila na krasokorčuľovanie, neskôr trénovala plávanie, ale najlepšie výsledky získala v potápačskom oddieli. V roku 1969 mala svetovo 3. najlepší čas na námornú míľu (1852 metrov). Zúčastnila sa na univerziádach a 12 maratónov. Venovala sa aj bežeckému lyžovaniu. V 70. rokov mala ambíciu preplávať Lamanšský prieliv, ale nebolo jej to z politických dôvodov umožnené.
Lekárska a výskumná činnosť.
Adamicová sa na vysokú školu hlásila do Olomouca pretože na Slovensku by mala problém s kádrovou situáciou. Svoju prvú pitvu absolvovala v auguste 1977: "„Dodnes si pamätám, že prvý rez, to porušenie integrity človeka, bol najťažší. Vtedy sa mi aj trochu triasli ruky, ale človek sa hanbil dať najavo „bázeň“ a musel pokračovať. Keď už pracujeme s mŕtvym ľudským telom ako s objektom skúmania, nastupuje vlastná odborná a vedecká činnosť. Už to nie sú emócie, ale čistá medicínska práca.“"
Za profesorku bola vymenovaná v roku 2009 prezidentom Ivanom Gašparovičom. V odbore patologická anatómia a súdne lekárstvo v tom čase bola a doteraz je, prvou profesorkou. Pôsobí na Ústave patologickej anatómie Jesseniovej lekárskej fakulty Univerzity Komenského v Martine. Odborne sa venuje bioptickej diagnostike.
Paliatívna starostlivosť.
Venuje sa aj paliatívnej starostlivosti a „v Turci medzi zakladateľky hospicového hnutia“. Viac než desať rokov bola na čele občianskeho združenia Hospice, venujúceho sa tejto téme. Iniciovala tiež Cenu dobrovoľníka mesta Martin.
Politická činnosť.
Do politiky vstúpila po novembri 1989. Členkou Občianskej konzervatívnej strany je od roku 2001. Podporovala ju „najmä keď v nej bol prítomný Ján Langoš“. Od roku 1990 alebo 1990 bola mestskou poslankyňou v Martine. Od decembra 2001 bola poslankyňou Žilinského samosprávneho kraja. V rokoch 2009 až 2013 pôsobila v Mandátovej komisii, Komisii sociálnej pomoci a Komisii v zmysle zákona č. 357/2004 Z. z. o ochrane verejného záujmu pri výkone funkcií verejných funkcionárov.
Ocenenia.
V roku 2020 získala od Živeny Cenu Eleny Maróthy Šoltésovej za celoživotné dielo v oblasti medicíny, vzdelávania a charitatívnej činnosti; pamätný list a čestné členstvo v Živene.

</doc>
<doc id="668236" title="Root.cz" url="https://sk.wikipedia.org/wiki?curid=668236">
Root.cz

Root.cz je český internetový spravodajský server, zameraný prevažne na operačný systém Linux, slobodný softvér, internetové dianie a oblasť informačných technológií.
Server založili bratia Tomáš Krause a Michal Krause ako projekt vlastnej firmy 4Web a prvý článok na Root.cz vyšiel 26. januára 1999. Server okrem spravodajstva pravidelne prináša taktiež recenzie, návody, tipy a triky určené profesionálom, zároveň tiež obsah približuje Linux širokej počítačovej verejnosti. V roku 2002 sa firma 4Web spojila so spoločnosťou Internet Info, s.r.o. (servery Lupa.cz, Měšec.cz atď.), ktorá je jeho súčasným vydavateľom.
Obsah serveru.
Spravodajský server Root.cz vydáva denne 1 až 3 články a približne osem aktualít (správičiek), ktoré sú formou kratších článkov, informujúcich predovšetkým o aktuálnom dianí.
Od januára 2005 sú k dispozícii tiež diskusie, v ktorých môžu čitatelia diskutovať o súvisiacich témach, riadiť začiatočníkom a riešiť aktuálne problémy.
Od septembra 2006 sú súčasťou servera aj blogy. V nich môžu čitatelia písať tematické články, ktoré súvisia so zameraním serveru. Blogovací systém je prísne moderovaný a môžu byť publikované len texty, ktoré spĺňajú takzvaný kódex blogera. V ňom sa autor predovšetkým zaväzuje, že sa bude tematicky držať zamerania servera. Spustená bola tiež wiki, v ktorej možno nájsť čitateľské tipy, triky, návody, informácie o softvéri a pod. Na wiki prebiehal aj český preklad knihy "Slobodná kultúra" Lawrence Lessiga.
V decembri 2007 pribudla ďalšia služba – elektronická knižnica. V nej možno nájsť knihy, manuály, návody, príručky a ďalšie materiály, týkajúce sa nielen Linuxu. Všetky materiály sú k dispozícii pod licenciami, ktoré dovoľujú slobodné šírenie diel. Knihy sú zoradené tematicky a je možné v nich fulltextovo vyhľadávať.
V januári 2008 bol otvorený archív manuálových stránok. V ňom je k dispozícii niekoľko tisíc stránok triedených do mnoho kategórií s možnosťou fulltextového vyhľadávania.
Koncom januára 2008 bolo spustené nové diskusné fórum, ktoré návštevníkom ponúka pohodlné a moderné prostredie pre riešenie nielen technických problémov. Pribudla podpora avatarov a takzvaná aura, ktorá vyjadruje dôveryhodnosť daného diskutéra.
V januári 2016 dostala stránka po 11 rokoch nový vzhľad, ktorý výrazne zmenil tvár pôvodného serveru.
Komunita a „folklór“.
Pre svoju jedinečnú pozíciu je server vnímaný ako médium českej linuxovej komunity a mnoho čitateľov má k Root.cz podstatne citovejší vzťah ako k bežnému internetovému médiu. Niektoré osoby spojené s Root.cz sa stali svojho druhu celebritami – zvlášť Drahomíra „Johanka“ Doležalová (korektora a bývalá šéfredaktorka serveru).
Pôvodne patril k serveru tiež butik, ktorý ponúkal tematický tovar, ako sú trička, mikiny, ručníky, tanga a ďalšie. Zvyčajne bol na nich zobrazený tučniak Tux či nápis "Linux".
Od októbra 2005 k serveru patrí tiež pravidelný sobotňajší komiks, ktorý humornou formou poukazuje na aktuálne problémy nielen vo vnútri linuxovej komunity. Pôvodný komiks pripravovala až do júla 2006 známa komiksová dvojica Jojin&amp;HedgeHog. Neskoršie komiks pripravoval Tomáš Kučera, po ňom Petr Šimčík, následne Jana Lučeničová a po nej Jiří Hovorka.
Od 28. januára 2019 bola, po dvadsiatich rokov fungovania servera, zavedená povinná registrácia pre pridávanie príspevkov vo fóre a pod články. Toto opatrenie, spolu so zakázaním diskusií pod komiksami, malo za následok zánik miestneho folklóru a komunity.
OpenMagazin.
Od roku 2009 sa Root.cz podieľa na vydávaní magazínu OpenMagazin.
Zobrazovanie reklamy.
V roku 2014 zaviedol server zobrazovanie výrazného žltého pruhu s textom "Prosíme, neblokujte reklamu na našom webe. Je to hlavný zdroj našich príjmov. Ďakujeme.". Zdôvodnenie Root.cz bolo, že blokovaním reklamy čitatelia poškodzujú autorov a redakciu a stávajú sa „čiernymi pasažiermi“ na stránke. Informačný pruh sa zobrazoval aj v prípade, že návštevník v prehliadači vypol JavaScript.

</doc>
<doc id="668237" title="AbcLinuxu.cz" url="https://sk.wikipedia.org/wiki?curid=668237">
AbcLinuxu.cz

AbcLinuxu je český internetový portál, zaoberajúci sa hlavne operačnými systémami, založenými na Linuxe a slobodnom softvéri. Portál je vo vlastníctve spoločnosti Nitemedia s.r.o.
História.
Pôvodne ho založil Leoš Literák a od apríla 2004 do októbra 2010 bola prevádzkovateľom spoločnosť Stickfish, s.r.o. V októbri 2010 portál kúpila spoločnosť Argonit s.r.o., vlastnená Pavlínou Šimčákovou a dlhoročným prispievateľom portálu Lubošom Doleželom. Od roku 2015 je portál vo vlastníctve spoločnosti Nitemedia s.r.o.
Obsah portálu.
Ponúka:
Učebnice ABC/Linuxu.
Komunita serveru vytvorila príručku pre začiatočníkov "Učebnice ABC/Linuxu".
Linuxová distribúcia ABC Linux.
V minulosti (v roku 2003 a 2005) pripravoval server vlastnú live linuxovú distribúciu "ABC Linux", založenú na Knoppixe.

</doc>
<doc id="668240" title="Juliana z Norwichu" url="https://sk.wikipedia.org/wiki?curid=668240">
Juliana z Norwichu

Juliana z Norwichu (aj Juliana z Norwich, niekedy aj len Julian, , * okolo 1342, pravdepodobne Norwich [noridž], Norfolk, Anglicko† po 1416/okolo 1423, tamtiež) bola stredoveká anglická mystická teologička a reklúza, „učiteľka mystickej kontemplácie lásky“. Autorka diela "Zjavenia Božej Lásky" ("Revelations of Divine Love"), jedného z najvýznamnejších stredovekých náboženských dokumentov. Bola prvou (známou) spisovateľkou píšucou v anglickom jazyku.
O jej živote sa mnoho nevie, väčšina strohých informácií pochádza z jej diela. Časť údajov o jej živote s nachádza v testamentoch v kódexe "Add. 37790 - Amherst Manuscript" v British Library a zmienku o stretnutí s Julianou zachytáva aj mystička Margery Kempeová.
Časť Anglikánskej a Luteránskej cirkvi si ju oficiálne pripomína sviatkom 8. mája. Rímskokatolícka cirkev ju oficiálne za svätú nepovažuje, jej kult však je slávený 13. mája. Zobrazovaná býva v rehoľnom rúchu pod krížom. Julianin silný kult pretrváva najmä v Norwichi.
Životopis.
Keď mala Juliana tridsať rokov, vážne ochorela a takmer zomrela. Podľa Julianiných slov mala sama požiadať Boha o tri dary: víziu Kristovho umučenia; život ohrozujúcu chorobu a tri metaforické rany - súcitu, skrúšenosti a túžby po Bohu. Po prijatí pomazania chorých v máji 1373 prežila sériu zjavení o utrpení Krista a Panny Márie, a vyzdravela. 
Je pravdepodobné, že v dobe choroby a uzdravenia ešte nebola pustovníčkou. Keďže však v Norwichi pôsobilo viacero rehoľných rádov, je možné, že sa už v mladosti stala mníškou, snáď benediktínkou. Po svojej mystickej skúsenosti Juliána napísala kratšie dielo, ktoré sa zachovalo v jednom rukopise. Začala tiež bývať v cele postavenej pri Kostole svätého Juliána. V nasledujúcom živote nemala Juliana žiadne obdobné mystické zážitky, plne však spracovala a rozšírila svoje mystické dielo. Štyri existujúce norwichské závety jej odkázali peniaze na živobytie. Posledný závet pochádza z roku 1416. Následne sa Juliana neuvádza v žiadnych dokumentoch, z čoho možno usúdiť, že zomrela krátko na to.
Dielo a myšlienky.
Juliana patrí k najvýznamnejším anglickým mystikom. Napísala dielo Zjavenia Božej lásky ("Revelations of Divine Love" alebo "Showings of Divine Love", resp. len "Showings". Raný text sa zachoval len v jednom vyhotovení z roku 1373 a býva nazývaný aj ako krátky text, resp. krátka verzia. Neskôr okolo roku 1393 boli tieto rané zápisky rozšírené. V literatúre býva táto dlhšia verzia, resp. dlhý text spravidla nazývaný rovnako ako kratšia verzia. Encyclopedia Beliana uvádza názov "Šestnásť zjavení Božej lásky" - "Sixteen Revelations of Divine Love"
Dielo je písané hovorovým štýlom plným živých a konkrétnych obrazov. Témou celého diela je láska. "„Láska bola jeho zmyslom,“" hovorí Juliana na záver "Zjavení" (kapitola 86) a trvá na tom, že nič nemôže ľudí oddeliť od Božej lásky.
Jej teológia je značne optimistická, je eschatologicky naladená. Vo svojich dielach opisuje Boha nielen ako otca, ale aj ako milujúcu matku, ktorá chráni svoje deti (kapitoly 5859). „Materstvu“ Boha sa venovali aj ranejší autori a jej pôvod možno nájsť v Biblii. Práve Juliana sa tejto téme venovala dôkladnejšie a originálny je najmä jej prístup k materstvu Krista - druhej Božej osoby. Boha priamo nazýva Matkou. Plne uznávala Najsvätejšiu Trojicu i božskú bipostatickú úniu. Boha vnímala tiež aj ako láskavého priateľa, ktorý je plný milosrdenstva a dobrotivosti. Kristov kríž má premôcť všetko zlo. Človek sa má na Božiu lásku primerane spoliehať a nemá si podľa Juliany neustále pripomína svoju hriešnosť: "„Hriech je nevyhnutný, ale všetko dopadne dobre, tiež so všetkým ostatným to nakoniec dopadne dobre.“" (zjavenie 13, kapitola 27) Najvýznamnejšie a najpamätnejšie výjavy sú jednoduché a prirodzené. Ide napríklad o obraz Boha, ktorý drží v ruke loptu veľkosti lieskového orieška, symbol krehkosti a drobnosti sveta v porovnaní s Božím majestátom. Silné efekty vytvára aj jednoduchým opakovaním a paralelizmom.
Konkrétne vplyvy na Julianinu teológiu sa hľadajú veľmi ťažko. Na svoju dobu mala značné teologické znalosti, čo môže byť čiastočne pripísané významnosti mesta Norwich, ako obchodného a duchovného centra, kde pôsobilo viacero duchovných rádov. Kým v kratšej, ranej verzii čerpá najmä z osobných zdrojov a ide skôr o záznam vizionárskej skúsenosti jednotlivca, v neskorších Zjaveniach vynecháva osobné odkazy v prospech väčších podrobností o umučení, ako aj rozsiahlych teologických úvah o Trojici. Vo svojom diele priamo spomína Dyonýza Areopagitu a cituje dielo "Život svätého Benedikta" od pápeža Gregora I. Je veľmi pravdepodobné že poznala aj dielo Viliama zo Saint-Thierry a Majstra Eckharta či iných mystikov.

</doc>
<doc id="668253" title="Fossiomanus" url="https://sk.wikipedia.org/wiki?curid=668253">
Fossiomanus

Fossiomanus je vyhynutý rod cicavcov z čeľade Tritylodontidae, ktorý žil počas ranej Kriedy v Číne. Zahŕňa jeden druh, F. sinensis, ktorý je známy z jedinej takmer úplnej kostry zo súvrstvia Jiufotang v Čínskej provincii Liaoning. Rysy jeho končatín a stavcov naznačujú, že Fossiomanus bol adaptovaný na podzemný životný štýl.
Popis.
Fossiomanus bol malý, asi 32 centimetrov dlhý bylinožravý cicavec patriaci do čeľade Tritylodontidae, kde patrili najskoršie cicavce. Tento žil počas ranej Kriedy v severovýchodnej Číne, kde bolo v tej dobe hornaté, lesnaté prostredie. Žilo tam veľa vtedajších dinosaurov, pterosaurov, hmyzu a cicavcov. Žil v norách, ktoré si pomocou prispôsobených končatín vyhrabával.
Paleobiológia.
Jeho pozostatky sa našli v Čínskej provincii Liao-Ning, kde bolo vtedy lesnaté pobrežie pod horami. Bola tam veľmi bohatá fauna a flóra, je dokázané, že tam dokonca snežilo (v Kriede bolo omnoho teplejšie ako dnes). Pravdepodobne sa živil rastlinami a ich plodmi, ktoré hľadal na zemi alebo na stromoch. Vyhrabával si nory, v ktorých žil podobne ako dnešné zajace. Jeho hlavnými predátormi mohli byť menšie dravé dinosaury, napr. Microraptor a Pterosaury, napr. Chaoyangopterus, ktoré boli objavené v rovnakom súvrství.
Klasifikácia.
Tento primitívny cicavec patril do kladu Prozostrodontia, ktorá zahŕňala najbližších príbuzných cicavcov aj samotné cicavce. V podklade Mammaliamorpha patril do čeľade Trytilodontidae, ktorá sa už často považuje za čeľaď najskorších cicavcov.

</doc>
<doc id="668256" title="EBird" url="https://sk.wikipedia.org/wiki?curid=668256">
EBird

eBird je webová stránka sprístupňujúca databázu pozorovaní vtákov formou prehľadov druhov, fotografií, nahrávok hlasov a máp rozšírenia alebo formou zoznamu jednotlivých kontinentov, štátov až na úroveň regiónov (na Slovensku po úroveň krajov) formou prehľadov a máp.
Ľudia z celého sveta v reálnom čase môžu zapisovať svoje pozorovania vtákov, fotografie a nahrávky hlasov priamo cez túto webovú stránku alebo rovnomennú mobilnú aplikáciu. Sledovaním a zapisovaním sa zaoberajú nielen ornitológovia a prírodovedci ale aj milovníci pozorovania prírody. 

</doc>
<doc id="668276" title="Trolejbusová doprava vo Vaslui" url="https://sk.wikipedia.org/wiki?curid=668276">
Trolejbusová doprava vo Vaslui

Trolejbusová doprava vo Vaslui bol trolejbusový systém v Rumunskom meste Vaslui.
Trolejbusový systém bol otvorený 1.mája 1994. Systém mal len jednu linku, označenú číslom 2. Prevádzkovala ho flotila piatich trolejbusov Rocar E217. V roku 2007 bol jeden z vozov zošrotovaný. Systém bol zatvorený 7.júla 2009 kvôli zlému stavu vozového parku. Prežívajúce štyri trolejbusy sa postupne začali vytrácať nevedno kam a posledný z nich dožil roku 2012. 
Začala sa výstavba depa, no nikdy nebolo dokončené, pretože v meste jazdili autobusy. V júni a júli 2011 sa začala demontovať celá stará infraštruktúra a od roku 2012 začala byť inštalovaná nová. Mesto vo februári 2012 sľubovalo, že nakúpi 4 až 6 nových trolejbusov a už na konci roka 2012 budú cestujúci môcť zase jazdiť trolejbusmi. Lenže trolejbusy sa nekúpili, dostavba trati sa oneskorila a terminál kde mali trolejbusy na samostatných nekrytých stojiskách nocovať, sa tiež včas nedokončil.
V roku 2015 sa už stavebné práce podarilo dokončiť a spolu s tým aj zabezpečiť tri ojazdené článkové trolejbusy zo Salzburgu, ktoré do Vaslui dorazili v októbri 2015. Vozidlá typu OAF Gräf &amp; Stift GE112 M16 z rokov 1991, 1993 a 1994 začali skúšať na jar 2016 a neskôr sa objavili aj v prevádzke s cestujúcimi. V júni 2016 sa 6,5 ​​kilometrová trať znovu otvorila pomocou grantu Európskej únie. Po dvoch mesiacoch, v auguste 2016 sa trať odznova zatvorila. Mesto dôvody uzavretia systému nepovedalo. Hovorí sa však, že boli problémy zo zastaralou elektronikou trolejbusov. Stále sa však rozmýšľa o obnovení dopravy.

</doc>
<doc id="668278" title="Vaslui (mesto)" url="https://sk.wikipedia.org/wiki?curid=668278">
Vaslui (mesto)

Vaslui je hlavné mesto rovnomennej župy v rumunskom Moldavsku. Má 55 407 obyvateľov.
História.
Prvá zmienka o meste Vaslui je z roku 1435. Medzi rokmi 1439 a 1440 bolo počas tatárskych vpádov vypálené. V roku 1475 sa tu konala bitka, pri ktorej moldavský princ Stefan cel Mare porazil osmanské vojská. Pred druhou svetovou vojnou tu existovala početná židovská komunita. Po páde socializmu a pozvoľnej transformácii v modernú krajinu tu dnes vládne 15 % nezamestnanosť, jedna z najvyšších v krajine.
Demografické údaje.
Podľa sčítania ľudu z roku 2011 má mesto 55 407 obyvateľov. Etnický vzhľad je nasledovný:
Ekonomika.
Hlavnými priemyselnými odvetviami sú textilný priemysel (odevy a pletené odevy) a potravinárstvo (pečivo, rastlinný olej, mäso, mliečne výrobky). Nachádza sa tu tiež množstvo nákupných centier a supermarketov.
Doprava.
Nová zmodernizovaná vlaková stanica sa nachádza na juhu mesta.
V júli 1994 sa otvorila trolejbusová linka. Uzavrela sa v júli 2009 a znovu sa otvorila v júni 2016. Neskôr po dvoch mesiacoch sa znova uzavrela. Premýšľa sa nad jej obnovením.
V meste je mestská hromadná doprava zabezpečená autobusmi a taxíkmi.
Šport.
Vaslui je domovom futbalového klubu FC Vaslui, ktorý pôsobil v Lige I do roku 2014, a hádzanárskeho klubu HC Vaslui, ktorý hrá v Lige Națională.

</doc>
<doc id="668280" title="Autobusová doprava v Žiline" url="https://sk.wikipedia.org/wiki?curid=668280">
Autobusová doprava v Žiline

Autobusová doprava v Žiline je sieť liniek mestskej hromadnej dopravy v Žiline, ktorú prevádzkuje spoločnosť Dopravný podnik mesta Žiliny, s.r.o. Služby MHD sú poskytované na 11 štandardných a na 2 špeciálnych autobusových linkách a pre zamestnancov KIA a Mobis. Liniek je celkovo 13 s číslovaním , , , , , , , , , , , a . V minulosti premávala bezplatná linka zo železničnej stanice na TESCO hypermarket. Dopravný podnik mesta Žiliny prevádzkuje v Žiline 33 typov vozidiel.

</doc>
<doc id="668283" title="Wu Shuang Pu" url="https://sk.wikipedia.org/wiki?curid=668283">
Wu Shuang Pu

Wu Shuang Pu (無雙 譜; Tabuľka Jedinečných Hrdinov / Table of Peerless Heroes) je kniha drevorytu, ktorú prvý raz vytlačil maliar Jin Shi (金 史) v roku 1694, známy ako Jin Guliang (金 古 良). Táto kniha obsahuje biografie a imaginárne portréty 40 významných Číňanov od dynastie Han po dynastiu Song, všetko popísané v súvisiacej básni. Ilustrácie ku knihe boli široko distribuované a opätovne použité, často ako motívy na čínskom porceláne. Jin Guliang nasledoval príklady Cui Zizhonga (崔子忠) ktorý inicioval prvé väčšie oživenie maľby od čias dynastie Song. Jin knihu vypracoval spolu s rezbárom Zhu Gui (朱 圭). Jin vo svojej knihe hovorí, že títo hrdinovia nemajú obdobu, títo hrdinovia sú jedineční.

</doc>
<doc id="668284" title="Veľká cena Sachiru 2020" url="https://sk.wikipedia.org/wiki?curid=668284">
Veľká cena Sachiru 2020

Veľká cena Sachiru 2020 (angl. 2020 Formula 1 Rolex Sakhir Grand Prix), boli preteky Formule 1, ktoré sa konali dňa 6. decembra 2020 na okruhu Bahrain International Circuit v Sachire v Bahrajne. Okruh sa nachádza pri meste Sachir, 30 km juhozápadne od hlavného mesta Manama.
Kvôli pandémii COVID-19 bol kalendár sezóny 2020 upravený a preto sa konali v tom roku okrem iného aj dvoje preteky v Bahrajne. Preto, že sa v roku 2020 pred touto Veľkou cenou už konala Veľká cena Bahrajnu, druhé preteky na okruhu Bahrain International Circuit niesli názov Veľká cena Sachiru. Na rozdiel od prvých pretekov v Bahrajne, sa druhé konali na skrátenej verzii trate.
Romain Grosjean, ktorý utrpel na predchádzajúcej Veľkej cene ťažké popáleniny na rukách, bol v tíme Haas na tomto podujatí zastúpený náhradným pilotom Pietrom Fittipaldim, vnukom bývalého majstra sveta Formule 1, Emersona Fittipaldiho. Ani už istý majster sveta z roku 2020 Lewis Hamilton sa nemohol zúčastniť Veľkej ceny, pretože sa nakazil koronavírusom. V Mercedese ho zastúpil jazdec Williamsu, George Russell, ktorý bol v svojom tíme na týchto pretekoch nahradený Jackom Aitkenom. Aitken a Fittipaldi debutovali počas tejto Veľkej ceny vo Formule 1.
Priebeh pretekov.
Sergio Pérez, ktorý odštartoval z piateho miesta, vyhral svoje prvé preteky vo Formule 1. Tým pádom sa stal prvým mexickým pretekárom od Pedra Rodrigueza v roku 1970, ktorý dokázal vyhrať Veľkú cenu vo Formule 1. Navyše prekonal rekord za najviac štartov pred prvým víťazstvom na Veľkej cene; vyhral až na 190. pokus. Na druhom mieste sa umiestnil Esteban Ocon, ktorý získal svoje prvé umiestnenie na stupňoch víťazov vo Formule 1, a na treťom mieste došiel do cieľa Lance Stroll, Pérezov tímový kolega z Racing Pointu.
Krátko po štarte kolidovali Charles Leclerc a Max Verstappen s neskorším víťazom pretekov Sergiom Pérezom, ktorý sa v dôsledku toho prepadol po prvom kole až na posledné miesto. Leclerc a Verstappen boli kvôli incidentu nútení z pretekov odstúpiť. V priebehu Veľkej ceny sa mexický pretekár dokázal prepracovať na tretiu pozíciu. Pri dvojitej boxovej zastávke obidvoch svojich pilotov spravil tím Mercedes chybu. Valtteri Bottas a George Russell, ktorý sa do vtedy nachádzali na prvom respektíve druhom mieste, sa následne prepadli v poradí a Pérez prevzal vedenie Veľkej ceny, ktoré už v závere pretekov obhájil.
Výsledky.
Kvalifikácia.
Poznámky:
Preteky.
Poznámky:
Referencie.
 

</doc>
<doc id="668300" title="HC 21 Prešov" url="https://sk.wikipedia.org/wiki?curid=668300">
HC 21 Prešov

HC 21 Prešov je slovenský hokejový klub pôsobiaci v najvyššej slovenskej súťaži, vznikol v roku 2021.
História.
Novozaložený hokejový klub HC 21 Prešov vystriedal v slovenskej extralige od sezóny 2021–22 klub HC 07 Detva. Hlavný tréner je Ernest Bokroš a základné mužstvo by mali tvoriť hráči Detvy. Konečnú bodku za presunom detvianskeho klubu do Prešova dal Slovenský zväz ľadového hokeja, išlo však iba o formalitu.
Majiteľ detvianskeho klubu Róbert Ľupták sa rozhodol presunúť extraligovú licenciu do Prešova. Prvý kapitán tímu bude Prešovčan Marek Zagrapan, ktorý prišiel z HK Poprad. Zagrapan bol draftovaný Buffalom Sabres v prvom kole, celkovo 13., v vstupnom drafte 2005.

</doc>
<doc id="668306" title="Katey Sagalová" url="https://sk.wikipedia.org/wiki?curid=668306">
Katey Sagalová

Katey Sagalová (; * 19. január 1954, Los Angeles, Kalifornia USA) je americká filmová a televízna herečka, speváčka a skladateľka. Jednou jej z najznámejších úloh bola postava Peggy Bundy v seriáli "Ženatý so záväzkami" (1987 - 1997). Dabovala postavu Leely Turangy v animovanom filme Futurama (1998 - 2013) a tiež stvárnila postavu Gemmu Teller Morrow, vo televíznom seriály "Zákon gangu" (2008 - 2014). Od roku 2014 má svoju hviezdu na Hollywoodskom chodníku slávy. 
Detstvo a mladosť.
Sagalová sa narodila do prominentnej rodiny speváčky Sary Macon (rod. Sara Zwilling) a ukrajinského televízneho režiséra Borisa Sagala. Jej matka zomrela na srdcové ochorenie v roku 1975. Jej otec Boris Sagal sa v roku 1977 oženil za herečku Marge Champion. Sagalovej otec tragicky zomrel v roku 1981. 
Vyštudovala strednú školu v Palisades a následne začala navštevovať Kalifornský inštitút umenia. 
Kariéra.
Svoju umeleckú kariéru začínala v Hollywoode ako speváčka a skladateľka. Hereckú kariéru započala v roku 1973 v jednej epizóde televízneho seriálu "Colombo: Kandidát zločinu", ktorú režíroval jej otec. V rokoch 1985 až 1986 stvárnila novinárku Jo Tucker, v sitkome "Mary", kde hrala po boku herečky Mary Tyler Moore. Jej herecký výkon bol pozitívne prijatý, čo viedlo k tomu, že jej bola ponúknutá rola Peggy Bundy v sitkome Ženatý so záväzkami. Postavu Peggy Bundy stvárnila v rokoch 1987 až 1997. Po skončení sitkomu, ju oslovil Matt Groening, s prosbou aby dabovala postavu Leely Turangy, v kozmickom animovanom seriály "Futurama". V rokoch 2002 až 2005 stvárnila postavu matky Cate Hennessy v sitkome "8 jednoduchých pravidiel" po boku Johna Rittera, Kaley Cuoco, Davida Spadea a Amy Davidson. Na začiatku druhej série nečakane zomrel John Ritter a krátko po tretej sérii bol sitkom zrušený. 
V rokoch 2005 a 2006 stvárnila vedľajšiu postavu v televíznom seriáli "Nezvestní". V televíznom seriály "Zákon gangu" stvárnila postavu Gemmu Teller Morrow, po boku hereckého obsadenia ako Charlie Hunnan, Ron Perlman či Mark Boone Junior. Za svoj herecký výkon získala v roku 2010 ocenenie Zlatý glóbus. 
V roku 2013 stvárnila matku Artieho Abramsa v hudobnom seriály "Glee". O rok neskôr bola ocenená hviezdou na Hollywoodskom chodníku slávy. Na túto špeciálnu počesť ju prišli pozrieť aj jej hereckí kolegovia Ed O'Neill, Christina Applegate a David Faustino zo sitkomu "Ženatý so záväzkami". V roku 2016 sa objavila v televíznom seriály "Teória veľkého tresku", kde stvárnila matku Kaley Cuoco (prvý raz matku Cuocovej stvárnila v sitkome "8 jednoduchých pravidiel").
V roku 2017 sa objavila v menšej úlohe v televíznom filme "Dirty Dancing", ktorý bol remakeom pôvodného z roku 1987. Film získal veľmi negatívne hodnotenie od filmových kritikov. 
V dvoch epizódach televízneho seriálu "Dead To Me", stvárnila matku Lindy Cardelliny. V roku 2021 stvárnila hlavnú postavu v televíznom seriály "Rebel", ktorý mal len desať epizód. 
Osobný život.
Sagalová bola vydatá za hudobníka Freddieho Beckmeiera, v rokoch 1977 až 1981. Ich manželstvo bolo bezdetné. V roku 1993 sa vydala druhý krát, za bubeníka Jacka Whitea, s ktorým má dve deti. Ich manželstvo sa skončilo rozvodom v roku 2000. Jej tretím manželom je scenárista Kurt Sutter, za ktorého sa vydala v roku 2004. Spolu vychovávajú dcéru, ktorú porodila náhradná matka v roku 2007. 
V roku 1991 počas natáčania sitkomu "Ženatý so záväzkami" Sagalová otehotnela. Jej tehotenstvo bolo pripísané aj do scenára. Sagalová musela podstúpiť urgentný cisársky rez v siedmom mesiaci tehotenstva, ktorý sa skončil narodeným mŕtvej dcéry. Z toho dôvodu epizóda s názvom "Al Bundy Shoe Dick" kde bola Sagalová tehotná, bola považovaná za krátku sekvenciu snov. Ďalšie dve tehotenstvá Sagalovej v roku 1994 a 1996 v sitkome neboli zverejnené a preto postava Peggy cestovala po svete aby znovu zjednotila svojich rodičov. A ak sa v seriály postava objavila, bol len záber od pásu vyššie. Jedným z následkov toho, že Sagalová porodila mŕtvu dcéru bolo to, že ju to inšpirovalo napísať pieseň "(You) Can´t Hurry Hurvest the Harvest". 
V júni 2016 vydala video, ktoré slúžilo ako kampaň za ľudské práva, kde hovorila spoločne s osobnosťami ako Jane Fonda, Jordana Brewster, Wes Bentley, Angela Bassett či Kathy Bates, životné príbehy obetí streľby v nočnom klube v Orlande. 

</doc>
<doc id="668311" title="Naftali Bennett" url="https://sk.wikipedia.org/wiki?curid=668311">
Naftali Bennett

Naftali Bennett (* 25. marec 1972, Haifa, Izrael, ) je Izraelský politik, podnikateľ, rezervista Izraelských obranných síl, líder politickej strany Yamina a poslanec Knesetu. Od 13. júna 2021 je premiérom Izraela.
Štúdium.
Rodičia Naftaliho Bennetta prišli do štátu Izrael zo San Francisca po šesťdňovej vojne v 1967. Vojenskú službu absolvoval u elitných špeciálnych jednotiek Sayeret Matkal a u jednotiek Maglan. Po vojenskej službe navštevoval Hebrejskú univerzitu v Jeruzaleme kde získal titul z práv. 

</doc>
<doc id="668314" title="Salála" url="https://sk.wikipedia.org/wiki?curid=668314">
Salála

Sálala je významný prístav a druhé najvýznamnejšie mesto Ománu. Zároveň je hlavným mestom oblasti Dafár, ktorý sa nachádza na juhu krajiny na pobreží Arabského mora. V roku 2009 tu žilo asi 197 tisíc obyvateľov. Blízko mesta sa nachádza rovnomenné letisko. 
Salála je dôležitý uzol námornej dopravy, medzi prístavmi kontajnerovej dopravy jej patrí 46. miesto na svete. Tunajšie medzinárodné letisko je druhé najväčšie v krajine. Air Arabia, Air India Express, Qatar Airways a ďalšie tri aerolínie prevádzkujú tunajšie lety. Dlho plánovaná železnica si kladie za cieľ viac prepojiť štáty GCC, tiež v úseku medzi Salálou a Suhárom na severe krajiny.
Geografia.
Pobrežie a hory okolo Salály sú spoločne s malou priľahlou časťou susedného Jemenu jediným miestom Arabského polostrova, kam zasahujú juhozápadné monzúny. Medzi júlom a septembrom sú monzúny zdrojom zrážok, ktoré zavlažujú celú oblasť a dávajú jej, pre Arábiu netypickú, zelenú farbu vegetácie. Počas tohto obdobia dažďov, nazývaného "Charif" (rovnaký názov má aj každoročne v tejto dobe organizovaný festival, počas ktorého sa mesto stáva vyhľadávaným turistickým strediskom), spadne v Salále asi 55 mm a v okolitých horách viac ako 200 mm zrážok. Relatívna vlhkosť vzduchu stúpa v celej oblasti z 50 na 85 %.
Ekonomika.
Vedľa prístavu má svoje miesto v miestnej ekonomike aj petrochemický priemysel.

</doc>
<doc id="668317" title="Veľká cena Azerbajdžanu 2021" url="https://sk.wikipedia.org/wiki?curid=668317">
Veľká cena Azerbajdžanu 2021

Veľká cena Azerbajdžanu 2021 (angl. 2021 Formula 1 Azerbaijan Grand Prix), boli preteky Formule 1, ktoré sa konali dňa 6. júna 2021 na mestskom okruhu Baku City Circuit v Baku, hlavnom meste Azerbajdžanu. Bola to šiesta Veľká cena sezóny 2021 a štvrtá Veľká cena Azerbajdžanu v dejinách Formule 1.
Priebeh pretekov.
Sergio Pérez vyhral svoje druhé preteky vo Formule 1 a prvýkrát ako jazdec stajne Red Bull. Sebastian Vettel skončil na druhom a Pierre Gasly na treťom mieste.
Na začiatku pretekov sa vedúci šampionátu jazdcov Max Verstappen z tímu Red Bull ujal vedenia, potom ako dokázal predbehnúť Charlesa Leclerca, ktorý dosiahol v kvalifikácii Pole Position, a Lewisa Hamiltona, svojho hlavného rivala v súboji o titul. Pérez sa dostal po štarte na druhé miesto, hneď za tímového kolegu z Red Bullu. Vďaka tomu, že dokázal za sebou udržať Hamiltona, mohol Verstappen na čele navyšovať svoj náskok. V 29. kole boli preteky prvý raz neutralizované, pretože Lance Stroll havaroval v dôsledku defektu pneumatiky. Aj po reštarte sa Verstappen, Pérez a Hamilton nachádzali na prvých troch miestach. Šesť kôl pred koncom bola Veľká cena znovu pozastavená; Max Verstappen musel z prvej priečky odstúpiť lebo taktiež havaroval kvôli defektu pneumatiky. Tým pádom sa do čela pretekov dostal Sergio Pérez. V 48. kole bola Veľká cena reštartovaná z pevných pozícií. Lewis Hamilton sa na krátku dobu ujal vedenia, avšak nedobrzdil do prvej zákruty a prepadol sa mimo bodované priečky. Pérez sa opätovne dostal na prvé miesto, ktoré už v záverečných kolách obhájil pred Sebastianom Vettelom z Aston Martinu a Pierrom Gaslym z AlphaTauri.
Po pretekoch.
V dôsledku defektov pneumatík zahájila firma Pirelli, jednotný dodávateľ pneumatík do Formule 1, vyšetrovanie, ktoré malo objasniť dôvod týchto defektov. Z analýzy vyplynulo, že obidva defekty boli spôsobené nízkym natlakovaním. Tím Red Bull poprel, že by v pneumatikách vedome znižoval tlak a že skôr ide o nešťastnú zhodu okolností.
Víťaz pretekov Sergio Pérez prezradil, že kvôli hydraulickým problémom jeho stajňa Red Bull o tom rozmýšľala mu v závere pretekov prikázať odstaviť svoj monopost.
Výsledky.
Kvalifikácia.
Poznámky:
Referencie.
 

</doc>
