<doc id="478392" title="Appenzell (mesto)" url="https://sk.wikipedia.org/wiki?curid=478392">
Appenzell (mesto)

Appenzell je hlavné mesto polkantónu Appenzell Innerrhoden v severovýchodnom Švajčiarsku. Leží v troch okresoch, teda fakticky obciach (v prípade kantónu "Appenzell Innerrhoden" sa zaužívalo pomenovanie okres pre politické obce): Appenzell, Rüte a Schwende.
História.
Pôvodne bol Appenzell majetkom opátstva zo Sankt Gallen a tradičným sídlom appenzellského regiónu. Hlavný mestom Inner-Rhodenu sa stal po rozdelení kantónu v roku 1597. 
Obyvateľstvo.
Podľa najnovších údajov má 5 854 obyvateľov, z toho 4 744 je aj švajčiarskymi občanmi. Obyvateľstvo je germanofónne a rímskokatolíckeho vyznania.

</doc>
<doc id="478419" title="Krpce" url="https://sk.wikipedia.org/wiki?curid=478419">
Krpce

Krpce sú druh ľudovej obuvi, ktorý nosili muži, ženy aj deti najmä v horských a podhorských oblastiach. Vyrábali sa z bravčovej a hovädzej kože. Sú považované za najjednoduchší druh ľudovej obuvi.
História a rozšírenie.
Podľa Encyklopédie ľudovej kultúry Slovenska táto ľudová obuv „Nadväzuje na starý typ ovinovacej obuvi u slovanských národov doloženej v 9. a 10. storočí“. Podľa Miroslavy Štýbrovej krpce vychádzajú z foriem obuvi z doby bronzovej. Svoju analógiu majú aj mokasínoch Indiánov Severnej Ameriky a niektorých ázijských typov obuvi. Bežne sa prestali nosiť do začiatku 20. storočia alebo 20. rokov 20. storočia. Podľa Klimenta Ondrejku „všeobecne sa krpce prestali nosiť po prvej svetovej vojne najmä v súvislosti s rozvojom priemyselnej výroby obuvi (Baťova továreň).“ Nahradené boli topánkami.
Výskyt krpcov je na západe ohraničený Východnou Moravou a Sliezskom, na východe pomedzím Slovenska, Poľska a Ukrajiny, a z juhu karpatským oblúkom. Využívané boli najmä v horských a podhorských oblastiach. V bohatších oblastiach boli nahradené čižmami. V Česku sa udržali v oblastiach Moravskosliezskych Beskýd, v Javorníkoch, Vizovických a Hostínských vrchoch až po Biele Karpaty.
Rozšírené boli medzi pastiermi a ľuďmi čo pracovali na statkoch. Existovali dohody koľko párov krpcov ročne má čeľaď alebo pastier dostať. Obľúbené boli aj medzi drevorubačmi a horármi, pretože „si v nich noha udržala dostatočný cit, takže sa mohli vyvarovať zakopnutí alebo zachytenia o korene pri zvážaní dreva alebo pri nosení ťažkých bremien.“ „Už v stredoveku sa (podľa slovenského Ústredia ľudovej umeleckej tvorby (ÚĽUVu)) stali symbolom roľníckych a sociálne utláčaných vrstiev“.
Na Slovensku sa udržali až do začiatku 20. storočia ako pracovná obuv v horských a zaostalých oblastiach.
Inšpirovaný ľudovým odevom Josef Mánes navrhol pre český telocvičný spolok Sokol „měkké cvičky typu krpců“.
Opis a výroba.
Krpce sa vyrábali z bravčovej a hovädzej kože. Miroslava Štýbrová uvádza výrobu z jedného kusu koženej usne obdĺžnikového tvaru. Z tohto obdĺžnika sa tiež vyrezali kožené pásy, ktorými sa krpce upevňovali na nohy. Máčaním vo vápennom lúhu a prácou s nožom boli z kože odstránené chlpy. Potom sa namočili do prírodného roztoku zo smrekovej alebo jedľovej kôry či slepačieho trusu. Nakoniec sa premazali tukom na udržanie pružnosti. ÚĽUV uvádza aj výrobu z jedného kusu kože. Rohy kože sa na špičke zošili, vzadu boli prichytené remencami prevlečenými cez dierky. Remienky sa uväzovali okolo nohy nad členkami. Lokalita výroby krpcov sa dá určiť podľa tvarovania spojovacích švov. Krpce boli zdobené len jednoduchými geometrickými vzormi.
Podľa Miroslavy Štýbrovej sa výroba jedného páru krpcov skúseným výrobcom dala zvládnuť za dve hodiny. Výrobu mali na starosti predovšetkým muži.
„Na izoláciu proti zime a vlhku sa do krpcov nosili onuce a rozličné druhy súkennej alebo pletenej obuvi.“ Do ponožiek z hune sa nosili ešte onuce, aby sa ponožky nemuseli často prať a bola zachovaná ich kvalita.

</doc>
<doc id="478675" title="Gymnázium Mikuláša Kováča" url="https://sk.wikipedia.org/wiki?curid=478675">
Gymnázium Mikuláša Kováča

Gymnázium Mikuláša Kováča je jedna zo stredných škôl v Banskej Bystrici. Sídli na Mládežníckej ulici č. 51 v mestskej časti Fončorda. Je zložené z dvoch častí:
Dejiny školy.
Gymnázium bolo založené 01.09.1993 v budovách niekdajšej základnej školy na Mládežníckej ulici.
Dňa 1.09.2002 bola založená bilingválnej slovensko - španielska sekcia v zmysle Dohody o zriadení a činnosti bilingválnych sekcií na gymnáziách Slovenskej republiky uzatvorenej medzi Ministerstvom školstva SR a Ministerstvom školstva a vedy Španielskeho kráľovstva. 
V januári roku 2005 pričinením učiteľov a riaditeľky škola získala meno "Gymnázium Mikuláša Kováča" podľa Slovenského básnika Mikuláša Kováča, ktorý prežil veľkú časť svojho života v Banskej Bystrici v mestskej časti Fončorda.
Na základe skúseností s bilingválnym typom štúdia, sa škola rozhodla pokračovať v tradícii a od 1. setepmbra 2016 otvorila slovensko-čínsku bilingválnu sekciu. Štúdium bolo založené ako experimentálne overovanie rozhodnutím Ministerstva školstva, vedy, výskumu a športu Slovenskej republiky zo dňa 13. novembra 2015, ktorým Ministerstvo schválilo experimentálne overovanie študijného odboru gymnázia, bilingválne slovensko-čínske štúdium od 1. septembra 2016. Škola spolupracuje s Filozofickou fakultou UMB a vzhľadom na špecifický charakter projektu predovšetkým s Katedrou ázijských štúdií Filozofickej fakulty Univerzity Palackého v Olomouci v Česku, kde sme našli ochotných, ústretových a odborne fundovaných spojencov.
Filozofická fakulta Univerzity Mateja Bela je odborným garantom slovensko-čínskej bilingválnej sekcie.
Štúdium v čínskom jazyku sa ukončí maturitnou skúškou v zmysle školského zákona a vyhlášky MŠ SR č. 318/2008 o ukončovaní štúdia na SŠ a čo je dôležité aj medzinárodne uznávanou certifikovanou skúškou HSK (Hanyu Shuiping Kaoshi) úroveň 5, ktorá zodpovedá Spoločnému európskemu referenčnému rámcu - úrovni C1 určenou pre žiakov čínskeho jazyka. Garantom tejto skúšky je Ministerstvo školstva Čínskej ľudovej republiky prostredníctvom kancelárie Hanban pre výučbu čínštiny ako cudzieho jazyka.
Študenti na označenie školy používajú výraz "GMK" a sami seba ako študentov gymnázia, ale aj ich rovesníkmi sú označovaní ako "Gumkáči".
Budovy školy.
V areáli gymnázia je celkovo 5 budov patriacich škole:
V areáli školy nad telocvičňou sa nachádza aj školské ihrisko.

</doc>
<doc id="478720" title="Tisíc a jeden vtip" url="https://sk.wikipedia.org/wiki?curid=478720">
Tisíc a jeden vtip

Tisíc a jeden vtip: Učebnica v-tipológie a ž´artizmu je legendárna antológia vtipov Jána L. Kalinu. Vyšla v roku 1969 v náklade 25-tisíc kusov. Jej autor sa kvôli nej dostal do väzenia. Ján Bábik ju považuje za autorovu najpopulárnejšiu knihu.
Kniha obsahovala 20 kapitol s rôznymi druhmi, žánrami a objektami vtipov. Niektoré kapitoly obsahovali silne protitotalitné vtipy, karikatúry a politickú satiru, ktorej charakter bol pre začiatky normalizácie a cenzúry neprijateľný. K niektorým vtipom bol pridaný aj komentár. Kniha tiež obsahovala veľa kreslených vtipov.
V roku 2020 vyšlo tretie, prepracované vydanie knihy. Doplnené bolo o vtipy, ktoré Kalina zozbieral v nemeckom exile 80. rokov.
Písanie knihy.
Kalina podľa slov svojej dcéry vtipy odjakživa zbieral a rád ich rozprával. Vlastnil antológie vtipov v rôznych jazykoch z celého sveta. Myšlienkou vydať vlastnú zbierku vtipov sa začal zaoberať začiatkom 60. rokov. 
Kalina rukopis odovzdal vydavateľstvu Obzor v roku 1966. Tlač sa mala realizovať v roku 1968, avšak termín sa stále posúval. Kalina napokon doplnil aj niekoľko vtipov venovaných okupácii až kniha vyšla v júni 1969.
Pre hrozbu zabavenia celého nákladu autor po dohode s vydavateľom najprovokatívnejšie politické vtipy zo zbierky tesne pred vydaním vyradil. 
Reakcie.
Po vydaní kniha zaznamenala okamžitý úspech, celý náklad 25 000 kusov sa vypredal a dokopy tak zarobila vyše pol milióna československých korún.
Vydavateľstvo sa s Kalinom neskôr súdilo pre údajnú škodu, ktorá vznikla nahradením pôvodných politicky výbušných vtipov, hoci ich samotné vypustenie prebehlo na podnet vydavateľstva.
Keď bol Kalina spolu s manželkou v roku 1972 zatknutý pre poburovanie, vydanie knihy vtipov figurovalo ako jedno z obvinení, avšak išlo o údajný úmysel vydať knihu vtipov v zahraničí. Podľa spomienok dcéry o tom Kalina skutočne uvažoval a rokoval s istým belgickým vydavateľom. Po neúspešnom zaslaní náčrtu kapitol, ktoré boli pri presune cez hranice skonfiškované sa Kalina plánu zahraničného vydania vzdal, no napriek tomu tento úmysel figuroval ako jeden z bodov obvinenia z trestného činu poburovania.
Ďalším dôvodom u Kalinu pritom bolo počúvanie a púšťanie hudby Karla Kryla známym, ktorá sa rovnako ako kniha vtipov predávala legálne a štátnou mocou bola zakázaná až dodatočne. 
Kniha sa stala prakticky politicky nežiaducou a často tajne kolovala medzi známymi. Druhé vydanie knihy bolo zničené. Po nežnej revolúcii vyšla kniha v roku 1991.
Vydanie v roku 2020.
Kniha vyšla v novom vydaní vydavateľstva Slovart v roku 2020, ktoré je doplnené o protikomunistické vtipy z čias normalizácie. Kalina ich publikoval po emigrácii v roku 1980. Celý príbeh knihy a následná perzekúcia autora komunistickým režimom je detailne opísaná v doslove. Knihu dopĺňajú aj dobové karikatúry zo slovenskej tlače 60. a 70. rokov.
Tretie vydanie knihy inicializovala Júlia Sherwood, autorova dcéra, prekladateľka a propagátorka slovenskej literatúry v zahraničí. Editorom knihy bol Dušan Taragel, ktorý aktualizoval text: niektoré vtipy "príliš previazané na dobové reálie" boli vynechané. Pridané zas boli vtipy z času autorovej emigrácie v Nemecku. Fero Jablonovský zozbieral karikatúry, Vlado Holina spracoval grafický dizajn knihy, ktorý odkazuje na pôvodný dizajn Milana Veselého.

</doc>
<doc id="478852" title="Citroën Xsara Picasso" url="https://sk.wikipedia.org/wiki?curid=478852">
Citroën Xsara Picasso

Citroën Xsara Picasso je automobil triedy MPV, ktorý vyrábala francúzska automobilka Citroën v rokoch 1999 až 2010. Za 10 rokov produkcie bolo vyrobených 1 736 727 kusov. Automobil prešiel faceliftom v roku 2004 a v roku 2011. Výroba bola v Európe ukončená v roku 2010. Po ukončení výroby v Európe, pokračuje ďalej v Egypte, Brazílii a Číne dodnes. Názov Picasso odkazuje na slávneho francúzskeho maliara Pabla Picassa.
Vznik.
Xsara Picasso vychádza z konceptu Xanae z roku 1994. Konečná verzia bola predstavená na autosalóne v Paríži v roku 1998. Model prišiel na trh až v decembri 1999 ako odpoveď na konkurenčný model Renaultu Scénic. Kvôli zníženiu nákladov prebrala Xsara Picasso 60% techniky z modelu Xsara. Xsara aj verzia Picasso tak boli postavené na spoločnej platforme.
Citroën sa odlišoval od konkurenta Scénic hlavne dizajnom a priestorom. Prístrojová doska bola netradičného dizajnu, s umiestnením prístrojov a palubného počítača v strede a viditeľného pre celú posádku. Radenie podobne ako pri väčšom a staršom modeli Evasion, vystupovalo z palubnej dosky, v blízkosti volantu.
Podvozok.
Zadnú nápravu a časť platformy zdieľa s modelmi ZX, P306 a Xsara. Zadná náprava využíva 2 skrutné stabilizátory s podporou tlmičov. Náprava v zákrutách natáča kolesá proti vozovke podobne ako modernejšie viacprvkové nápravy. Skrutné stabilizátory pôsobili väčšou silou pri záťaži a nahradzovali tak degresívne pružiny. Nevýhodou technológie je vysoká záťaž na torzné tyče, ktoré časom stratia pružnosť. Technológia sa v ďalších modeloch nevyužívala.
Motorizácie.
Zážihové
Vznetové
Flexifuel
Model jazdil na Etylalkohol, výhradne pre brazílsky trh (Xsara Picasso III.).
Spotreba uvádzaná výrobcom v kombinovanom cykle na .
Bezpečnosť.
Euro NCAP publikácia z roku 2001

</doc>
<doc id="478867" title="Citroën Jumper" url="https://sk.wikipedia.org/wiki?curid=478867">
Citroën Jumper

Citroën Jumper je dodávkový automobil, ktorý vyrábala francúzska automobilka Sevel, divízia skupiny PSA, v rokoch 1994 až 2006. Spolu s dvojičkami Peugeot a Fiat sa vyrobilo 1 985 659 kusov. Ide o identickú platformu s vozidlami Peugeot Boxer, Fiat Ducato II., pričom tieto vozidlá sa líšili len drobnosťami, ako napríklad logo značky a rozsah výbavy. V roku 2002 prešiel model faceliftom. V roku 1994 získal ocenenie Van Of The Year – (Van roka).
Jumper nahradil svojho predchodcu Citroën C25. Popri modeli Jumper vznikol v modelovej rade automobilky Sevel aj menší model Jumpy/Dispatch z modelu Evasion.
Motorizácie (1994 – 2002).
Motorizácie s technológiou Common Rail a HDi boli v prípade Fiatu premenované na JTD.
Jumper II..
Citroën Jumper II. je dodávkový automobil, ktorý vyrábala francúzska automobilka Sevel, divízia skupiny PSA, v rokoch 1994 až do súčasnosti. Ide o identickú platformu s vozidlami Peugeot Boxer II., Fiat Ducato III., pričom tieto vozidlá sa líšia len drobnosťami, ako napríklad logo značky a rozsah výbavy. Odpor vzduchu karosérie dosahuje hodnoty osobných automobilov Cx=0,31. Od roku 2006 do 2011 bolo vyprodukovaných spoločne 1 131 993 kusov. Vyrába sa vo verzií osobnej na prepravu osôb a úžitkovej na prepravu nákladu.
Jumper III..
Citroën Jumper III. je dodávkový automobil, ktorý vyrába automobilka Sevel v Taliansku od roku 2014. Model je k dispozícií v 4 dĺžkach (4,96m, 5,41m, 6m, 6,36m) 3 výškach (2,25m, 2,52m, 2,76m) )a 3 rázvoroch (3m, 3,45m a 4,04m). Nákladný priestor je vo veľkosti od 8 do 17 m2. 
Pri modeli Jumper III. bolo najdôležitejšie odstránenie nedostatkov z modelu Jumper II. Došlo k vylepšeniu odvodu vody od motora, aby sa zabránilo závadám na príslušenstve motora. Došlo k zosilneniu zadných a bočných dverí, vylepšeniu bŕzd z hľadiska výdrže a hluku, a bolo využité nové uchytenie tlmičov.
Výbava.
Základná výbava zahŕňa: Airbag vodiča, ESP, ABS s brzdovým asistentom, automatické uzamknutie vozidla pri rozjazde, centrálne uzamykanie z kabíny, obmedzovač rýchlosti 90 km/h (iba pre 40+),elektrické ovládanie predných okien, palubný počítač, pozdĺžne nastaviteľný volant
Za príplatok je možné domontovať napríklad: predné LED svetlomety, nezávislé kúrenie, automatickú klimatizáciu, tempomat, airbag spolujazdca, odpružené sedadlo vodiča, zosilnené zadné pruženie dvojlamelové, pneumatické zadné pruženie, nádrž o objeme 125 litrov
Motorizácie.
Motorizácie 2.2 HDi prešli drobnými inováciami pre optimalizáciu spotreby a zvýšenie výkonu, pochádzajú z kooperácie nazvanej Gemini, medzi automobilkami PSA a Ford. Za príplatok je možné dokúpiť ako vybavenie motora napríklad zosilnenú batériu pre model 2.2 HDi alebo zosilnený alternátor pre motor Iveco 3.0 HDi.

</doc>
<doc id="478947" title="Yucca schidigera" url="https://sk.wikipedia.org/wiki?curid=478947">
Yucca schidigera

Yucca schidigera je kvitnúca, vždyzelená rastlina z čeľade asparágovité. Je udomácnená v púšti Mojave a Sonoran v juhovýchodnej Kalifornii a južnej Nevade. Svojím vzhľadom pripomína palmu s hrubým a krátkym kmeňom a s listami v tvare dýky, či meča. Kvety v tvare zvona po rozkvitnutí do tvaru pyramídy v noci vydávajú sladkú vôňu. Po celé stáročia jej domorodci prejavovali úctu a pokladali ju za "strom života" pre jej liečivé účinky. Darí sa jej na slnku a v pôde s dobrou priepustnosťou; ani v lete nepotrebuje vodu.
Použitie.
Viac ako tisíc rokov slúži Yucca Schidigera pre Indiánov nielen ako úžitková, ale aj ako liečivá rastlina. Domorodci ju považujú za skutočný elixír života. Yuccu Schidigera používajú na zmiernenie kĺbových bolestí, zápaly, ekzémy a choroby spojené so starobou. Každá časť rastliny (kvety, listy, stonka a korene) sa buď spotrebuje v surovom stave, alebo sa z nej pripraví vývar resp. čaj. Počas dlhých putovaní Indiáni Yuccu Shidigeru používali ako zdroj vody. Yucca Schidigera obsahuje chlorofyl, minerálne látky, stopové prvky, enzýmy, vitamíny a hlavne saponíny a resveratrol, ktoré ju robia pre človeka tak užitočnou.
V malom množstve saponíny obsahuje aj hrach, fazuľa, paradajka, zemiaky a ovos. Za horkú chuť špargle sú zodpovedné jej steroidsaponíny. Domáce liečivé rastliny z Európy a z Ázie, ako sú cesnak, ženšen a koreň jamu tiež obsahujú saponíny. Americký dohľadový orgán (FDA - Food and Drug Administration) schválil Yuccu Schidigeru ako doplnok výživy a označil ju ako neškodnú pre zdravie.

</doc>
<doc id="479148" title="Emil Matejiček" url="https://sk.wikipedia.org/wiki?curid=479148">
Emil Matejiček

Dr.h.c., Prof. MUDr. Emil Matejiček, DrSc. (* 5. január 1920, Púchov – † 30. marec 2013, Košice) bol slovenský chirurg.
Život a kariéra.
Po absolvovaní základnej školy navštevoval Reálne gymnázium v Trenčíne. Medicínu študoval na Lekárskej fakulte Univerzity Komenského v  Bratislave a Lekárskej fakulte Karlovej univerzity v Prahe. Po jej skončení a promócii v roku 1946 začal pracovať na chirurgickom oddelení Štátnej nemocnice v Košiciach ako sekundárny lekár.
Po otvorení lekárskej fakulty v Košiciach a zriadení chirurgickej kliniky na čele s prednostom prof. Kňazovickým sa stal odborným asistentom. Zapojil sa do vedecko-výskumnej činnosti kliniky, významnou mierou sa zaslúžil o založenie oddelenia experimentálnej chirurgie a rozvinul experimentálnu činnosť na chirurgickej klinike v Košiciach zameranú na problémy kardiovaskulárnej chirurgie a transplantácie. Jeho práca v oblasti transplantácie orgánov a revaskularizácie srdcového svalu (myokardu) bola v tom čase priekopnícka. Po obhajobe experimentálnej dizertačnej práce o revaskularizácii myokardu na pôde ČSAV v Prahe v roku 1960 ako prvý lekár na Slovensku dosiahol titul doktor vied. V roku 1956 sa stal docentom v odbore chirurgia a roku 1963 bol menovaný za profesora chirurgie.
V roku 1967 pri príležitosti 400. výročia narodenia Jana Jessenia vytvoril tradíciu „Dies Jessenii“ v Košiciach s celoštátnou a medzinárodnou účasťou. Od roku 1960 pôsobil ako krajský odborník pre chirurgiu. V rokoch 1960 – 1961 bol prodekanom LF UPJŠ a v rokoch 1964 – 1969 zastával funkciu rektora UPJŠ a podieľal sa na jej personálnom aj materiálnom rozvoji, najmä čo sa týka priestorov pre výučbu, ale aj ubytovania študentov.
V rokoch 1972 – 1986 bol ministrom zdravotníctva Slovenskej republiky. Mal zásluhy na budovaní a skvalitňovaní nemocničnej, ambulantnej a kúpeľnej starostlivosti v jednotlivých regiónoch Slovenska. V pozícii ministra zdravotníctva sa zaslúžil o pokračovanie a dokončenie výstavby Fakultnej nemocnice s poliklinikou a budovy Lekárskej fakulty UPJŠ na Triede SNP 1 v Košiciach.
Funkciu prednostu chirurgickej kliniky zastával mimo uvoľnenia na výkon verejnej funkcie nepretržite od roku 1965 do 1990, keď odišiel do dôchodku. Vychoval 9 kandidátov vied, 3 doktorov vied, 7 docentov a 4 profesorov. Aktívne sa pričinil o vytvorenie neurochirurgickej kliniky, kliniky úrazovej chirurgie a kliniky plastickej chirurgie a zriadenie transplantačného centra.
V roku 1988 uskutočnil prvú transplantáciu obličiek v Košiciach.
Ocenenia.
Jeho vedecká a odborná činnosť bola ocenená mnohými vyznamenaniami z univerzít, fakúlt a vedeckých inštitúcií domácich aj zahraničných. Krakovská Jagelovská univerzita mu udelila titul doctor honoris causa. Za dlhoročnú prácu v chirurgických spoločnostiach mu bolo udelené čestné členstvo Československej chirurgickej spoločnosti, Českej lekárskej spoločnosti JEP a bol zvolený za čestného člena viacerých zahraničných chirurgických spoločností. Za rozvoj chirurgie mu bol udelený Pribinov kríž II. triedy.

</doc>
<doc id="479253" title="Ivan Kluvánek" url="https://sk.wikipedia.org/wiki?curid=479253">
Ivan Kluvánek

Ivan Kluvánek (* 16. apríl 1927, Stupava – † 16. marec 2021, Bratislava) bol slovenský horolezec 50. a 60. rokov 20. storočia, tréner a spoluzakladateľ slovenského skalolezectva, autor odborných i popularizačných článkov o horolezectve.
Lezecké výkony.
Vo Vysokých Tatrách eviduje cca 430 výstupov, z toho 190 v zime, vrátane niekoľkých prvovýstupov a prvých zimných priestupov. Okrem iných vystúpil na Lomnický štít cez „hokejku“, Galériu Ganku cestami Lapiňského, Stanisławského a Orlowského (letné aj zimné priestupy), Vysokú severnou stenou Stanisławského cestou v zime, Javorový štít severnou stenou Cermanovou cestou (1. zimný priestup), Zlobivú vychodnou stenou Motykovou cestou (1. zimný priestup). Zúčastnil sa prvého skupinového prechodu hlavného hrebeňa Vysokých Tatier v zime 1955. Okrem toho výstupy na Kaukaze (Šchara ), Alpách, Pamíre (vtedajší Pik Lenina ), Hindúkuši, Romsdal, Pyrenejach, Fanských vrchoch, Kamčatke, Vysokom Atlase a iných horstvách. Celkovo má na konte 27 výstupov nad . Do vysokého veku sa venoval cestovateľským aktivitám. Jeho láskou boli Vysoké Tatry, Jánska dolina a Kaukaz.
Funkcie a ocenenia.
Člen výberového družstva Slovenska (19541956), reprezentant Československa (19561961), tréner reprezentačného družstva (19601977), predseda ústrednej trénerskej rady horolezcov ÚV ČSZTV (19641968), predseda trénerskej rady horolezcov SÚV ČSZTV (19681972).
Zaslúžilý majster športu, zaslúžilý tréner, zlatý odznak SHS JAMES, Plaketa za rozvoj slovenského horolezectva. Spolupodielal sa na obnovení horolezeckého spolku SHS JAMES v roku 1968 a 1990. Vedúci horolezeckej školy SHS JAMES.

</doc>
<doc id="479267" title="Kvalifikácia na Majstrovstvá Európy v hádzanej mužov 2002" url="https://sk.wikipedia.org/wiki?curid=479267">
Kvalifikácia na Majstrovstvá Európy v hádzanej mužov 2002

Kvalifikácia na Majstrovstvá Európy v hádzanej mužov 2002 bola kvalifikácia pre účasť na Majstrovstvách Európy mužov 2002, organizovaná Európskou hádzanárskou federáciou. Zúčastnilo sa jej 32 európskych družstiev, ktoré súťažili o 11 postupových miest na záverečný turnaj v piatich kvalifikačných skupinách a následnom play-off. Jediným nováčikom kvalifikácie boli Faerské ostrovy. Kvalifikácia prebiehala od 3. januára do 10. júna 2001. 
Priamo do play-off bolo nasadených 12 tímov, ktoré boli účastníkmi MS 2001.
Priamy postup.
Priamo postúpilo družstvo hostiteľskej krajiny a najlepšie 4 družstvá z ME 2000:

</doc>
<doc id="479363" title="Umelecký súbor Lúčnica" url="https://sk.wikipedia.org/wiki?curid=479363">
Umelecký súbor Lúčnica

Umelecký súbor Lúčnica, známy ako Lúčnica je umelecký súbor. Založený bol v roku 1948. Má tri zložky: tanečný súbor, spevácky súbor a Orchester Zlaté husle.
Vedenie.
Generálnym riaditeľom je Mgr. art. Marián Turner. Vedúcim tanečného súboru je Mgr. art. Mikuláš Sivý. Umeleckou vedúcou speváckeho zboru je Mgr. Elena Matušová. Primáš Orchestra a Ľudovej hudby je Martin Sleziak.
História.
Zakladateľskou osobnosťou Lúčnice bola choreografka Oľga Chodáková. Lúčnica vznikla ako "skupina nadšených mladých ľudí, združená v Národopisnej skupine Živeny". V roku 1948 sa predstavili na Slovanskej poľnohospodárskej výstave v Prahe. Počas 65 rokov existencie sa v súbore vystriedalo viac ako 2000 ľudí. Pri príležitosti 60 výročia založenia bol v Bratislave od 21. novembra do 1. decembra 2008 predstavený slávnostný program. Program bol uvedený aj v Janáčkovom divadle v Brne (súčasť Národního divadla Brno) a v Divadle Hybernia v Prahe. Od roku 1951 súbor umelecky viedol Štefan Nosáľ, ktorý bol predtým v Lúčnici sólistom.
Kultúrna reprezentácia.
Lúčnica svojim špičkovým umením, krásou, mladosťou a výbušným temperamentom očarila divákov nielen doma, ale aj vo vyše 60-tich štátoch Európy, Ázie, Afriky, Ameriky a Austrálie. Stala sa kultúrnym fenoménom a diplomatom vlastnej krajiny, reprezentujúc Slovensko (pred rokom 1993 aj Československo) tým najuniverzálnejším jazykom – vlastnou originálnou národnou kultúrou, ktorá nepotrebuje žiadneho tlmočníka.

</doc>
<doc id="479420" title="Vladimír Rimbala" url="https://sk.wikipedia.org/wiki?curid=479420">
Vladimír Rimbala

Vladimír Rimbala (* 26. november 1978, Levoča) je slovenský ilustrátor, zameriavajúci sa najmä na rekonštrukcie pravekých organizmov (dinosaury, Pterosauria a i.)
Život a dielo.
Po ukončení strednej poľnohospodárskej školy a povinnej vojenskej služby sa odsťahoval do Česka, kde pracoval na rôznych miestach a v rôznych profesiách. Počas pobytu v Prahe nadviazal spoluprácu s Jaroslavom Marešom a ilustroval asi dve desiatky článkov v populárno-náučných časopisoch, okrem toho však tiež päť kníh. Spolupracoval rovnako so slovenským paleontológom Martinom Kundrátom, B. Kearom a ďalšími. Jeho práca sa objavila aj v dokumente o teropódnych dinosauroch terizinosauroch.
Ilustrátor má široký okruh záľub, z ktorých asi najviac uprednostňuje paleontológiu, zoológiu a kryptozoológiu. Zaujíma sa aj o umenie a v súčasnosti má za sebou už svoju prvú výstavu vlastných prác v nórskom Tromsø. Už predtým niekoľkokrát vystavoval svoje práce tiež v Galérii umelcov Spiša v Spišskej Novej Vsi. Momentálne externe spolupracuje napríklad s autorom Vladimírom Sochom (kniha "Dinosauři od Pekelného potoka", výstavy ilustrácií dinosaurov). V Česku už boli jeho ilustrácie vystavené v Hradci Králové, Rychnove nad Kněžnou alebo v Hlinsku. Vladimír Rimbala už niekoľko rokov žije a pracuje v meste Tromsø na severe Nórska.

</doc>
<doc id="479471" title="Jaroslav Mareš (cestovateľ)" url="https://sk.wikipedia.org/wiki?curid=479471">
Jaroslav Mareš (cestovateľ)

Ing. Jaroslav Mareš (* 28. december 1937, Brno† 5. máj 2021, Praha) bol český spisovateľ, cestovateľ a zoológ.
Životopis.
Vyštudoval odbor zahraničného obchodu na Vysokej škole ekonomickej v Prahe a hneď po promócii začal pracovať v obchodnom úseku Československých aerolínií, kde zastával rôzne vedúce funkcie. Dlhodobo pôsobil ako riaditeľ zastúpenia ČSA v Iráne a neskôr v Kanade. Precestoval všetky kontinenty vrátane Tichomoria a navštívil celkom 85 suverénnych štátov. Zaujíma sa o prírodu v najširšom rozsahu.
Navštívil najslávnejšie nálezisko dinosaurov (kotlina Nemegt) a ďalšie lokality v Mongolsku, Tendaguru v Tanzánii, oblasť rieky Red Deer v kanadskej Alberte, v rámci USA lokality v Utahu, Colorade a Montane, ďalej tiež Patagóniu) a udržuje styky s poprednými svetovými paleontológmi. Jeho kniha "Záhada dinosaurů" (1993) patrí k vôbec najčítanejším publikáciám o dinosauroch od českého autora.
V severnej Botswane objavil najsilnejšieho dravého chrobáka sveta, ktorého v roku 1976 vedecky popísal pod menom "Manticora imperator". Na štúdium tohto rodu sa špecializoval a neskôr popísal ďalšie tri nové druhy. Počas svojich výprav sa dostal aj do odľahlých, civilizácií dosiaľ nedotknutých oblastí, kde sa stretol s mnohými zaujímavosťami a záhadami.
Zaujíma sa aj o šamanské a kúzelnícke praktiky pôvodným spôsobom žijúcich kmeňov. Zorganizoval expedície za niekoľkými pre zoológiu dosiaľ tajomnými zvieratami (kongamato, kerýt, mungún-galli, seskveč, tua-yeua, nessie, ogopogo, champ, niuhi, luska, ambazombi a i.). V roku 1978 prenikol so svojimi tromi priateľmi k tajomnej, legendami opradenej stolovej hore Kurupira v pralesoch na brazílsko-venezuelskej hranici. Vystúpiť hore sa však expedícii nepodarilo.
O zážitkoch a poznatkoch zo svojich ciest napísal zatiaľ štrnásť kníh a množstvo článkov v rôznych časopisoch. Pravidelne tiež prednáša a vystupuje v televíznych a rozhlasových programoch.

</doc>
<doc id="479599" title="Konštantínopolský ekumenický patriarchát" url="https://sk.wikipedia.org/wiki?curid=479599">
Konštantínopolský ekumenický patriarchát

Konštantínopolský ekumenický patriarchát je jedna z autokefálnych pravoslávnych cirkví. Jej najvyšším predstaviteľom je ekumenický patriarcha. Patriarchát má sídlo vo Fenere. Do patriarchátu patria pravoslávni v Turecku, časť pravoslávnych v Grécku a diaspora pravoslávnych Grékov vo svete. Jeho patriarcha má medzi pravoslávnymi biskupmi postavenie prvého medzi rovnými. Súčasným ekumenickým patriarchom je od roku 1991 Bartolomej I.
Dôležitosť Konštantínopola narástla po tom ako tam bolo presťahované hlavné mesto Rímskej ríše v roku 330. V roku 381 bol Konštantínopol uznaný za patriarchát. V roku 1054 nastala východná schizma, keď sa cirkvi Konštantínopola a Ríma oddelili. Po tom ako Konštantínopol aj so sídlom patriarchátu v roku 1453 dobyli Turci, sa stal súčasťou Osmanskej ríše. V súčasnosti je napätie medzi patriarchátom a tureckou vládou kvôli niektorým otázkam (napr. zákon prikazuje, aby patriarcha bol turecký občan).
Ekumenický patriarchát podporuje rozširovanie kresťanskej viery a pravoslávnej doktríny a ekumenickí patriarchovia sú zapojení do ekumenizmu a medzináboženského dialógu, charitatívnej činnosti a obrany pravoslávnych kresťanských tradícií. Medzi významné témy politiky ekumenického patriarchátu v 21. storočí patria bezpečnosť veriacich na Blízkom východe, zmierenie východných pravoslávnych a katolíckych cirkví a znovuotvorenie teologickej školy v Chalki, ktorú uzavreli turecké úrady v roku 1971.

</doc>
<doc id="479615" title="Zita na krku" url="https://sk.wikipedia.org/wiki?curid=479615">
Zita na krku

Zita na krku je slovenský humoristický seriál, ktorý vysielala TV Markíza.
Dej.
Hlavná hrdinka Zita prenajíma svoj byt právnikovi Markovi a odchádza bývať k priateľovi. Nie však nadlho. Keďže vo vzťahoch má večnú smolu, priateľ ju opúšťa a tak nemá kam ísť. Jediným riešením je vrátiť sa do svojho starého bytu, ktorý však už nie je celkom jej. Nakoniec jej Marko, nový nájomník dovolí zostať, avšak netuší, aké to bude zložité. On totiž miluje poriadok a ona chaos. Ako sa spolu naučia žiť v jednom byte?

</doc>
<doc id="479770" title="Dopravní podnik města Brna" url="https://sk.wikipedia.org/wiki?curid=479770">
Dopravní podnik města Brna

Dopravní podnik města Brna (DPMB) dopravná spoločnosť, ktorá prevádzkuje mestskú hromadnú dopravu v meste Brno a v niekoľkých okolitých obciach. Spoločnosť vznikla 1. januára 1998. Bola založená mestom Brno, právne nadväzuje na bývalý štátny podnik Dopravní podnik města Brna (DPmB). Jediným vlastníkom podniku je mesto Brno.
Doprava.
Podľa výročnej správy Dopravní podnik města Brna v roku 2011 prepravil denne bezmála milión cestujúcich. Celkový počet vozidiel MHD k 31.12.2011 bol 768 a 5 lodí. Dopravu zabezpečovalo 1384 vodičov MHD. V roku 2011 spoločnosť prepravila 354 566 tisíc osôb 38 324 tisícimi vozokilometrov.
Električková doprava.
Električková doprava zasahuje do obce Modřice. K 31.12.2011 DPMB vlastnil 318 kusov električiek v 16 kategórií vrátane historických. K 1. januáru 2013 bolo v prevádzke 11 liniek, označených číslami od 1 do 12, okrem 7.
Trolejbusová doprava.
Trolejbusová doprava zasahuje do obce Šlapanice. K 31.12.2011 DPMB vlastnil 147 kusov trolejbusov typov 14Tr, 15Tr, 21Tr, 22Tr, 25Tr. Trolejbusy boli k 1. januáru 2013 vypravované na 13 linkách. Číslované boli od 25 do 39, bez 28 a 29.
Autobusová doprava.
K 31.12.2011 DPMB vlastnil 303 autobusov. DPMB k 1. januáru 2013 vypravoval 34 autobusových liniek, číselný rozsah medzi 40 a 84 a jednu linku do obchodného centra Avion. Nočné linky sú tiež vedené autobusmi, majú číslovanie od N89 do N99.
Lodná doprava.
Lodná doprava je na Brnenskej priehrade v prevádzke od 5. mája 1946. V roku 2013 bude otvorená 67. plavebná sezóna. Bude trvať 6 mesiacov: od 13. apríla do 13. októbra. Lode obsluhujú celkom 11 prístavišť: Bystrc, Kozí horka, Sokolské koupaliště, U kotvy, Osada, Rokle, Cyklistická, Hrad Veveří, Mečkov, Skály a Veverská Bítýška. Celá trasa trvá 70 minút.
Vozovne.
Vozovňa Medlánky (v Medlánkach) je najväčší areál DPMB. Okrem vozovne električiek a autobusov sa tu nachádzajú aj centrálne dielne. Vo vozovni Pisárky (v Pisárkach) sa nachádza ďalšia vozovňa električiek, sídlia tu aj rôzne administratívne oddelenia. V Slatinskom areáli (v Brno-Slatina) je vozovňa autobusov a menšia vozovňa trolejbusov. Ku koncu roku 2011 bolo vo Vozovni Slatina umiestnených 183 autobusov. Ďalšie trolejbusové vozovne sú v Husoviciach (Husovice) a v Komíne (Brno-Komín). V Bystrci sídli prevádzkáreň lodnej dopravy. Generálne riaditeľstvo DPMB, informačná kancelária a dopravný dispečing sídlia v novej budove na Novobranskej 18 v centre mesta, blízko hlavnej stanice.

</doc>
<doc id="480341" title="Colchester" url="https://sk.wikipedia.org/wiki?curid=480341">
Colchester

Colchester je mesto v juhovýchodnom Anglicku. Leží na rieke Colne v grófstve Essex. V roku 2001 tu žilo 104 390 obyvateľov. 
Je najstarším zaznamenaným rímskym mestom na britských ostrovoch. Určitý čas bol hlavným mestom rímskej Británie. Colchester si robí nárok na titul najstaršie britské mesto a najstarší doložený trh.
Sídlil tu polomýtický kráľ keltských kmeňov v Británii, ktorý je v Shakespearovom diele nazývaný Castintin.
Historicky potvrdené je však až osídlenie Rimanmi ("Camulodunum" = pevnosť boha vojny, Camula). Už roku 20 pred Kr. sa tu razili mince. 
V roku 61 vtedajšie Camulodunum dobyli a rozvrátili rebelujúci Kelti, ktorí pod vedením kráľovnej Boudicy povstali proti rímskej nadvláde. Po začiatočných úspechoch, kedy sa vzbúrencom podarilo zmasakrovať miestnu rímsku posádku, Rimania povstanie kruto potlačili a hlavným mestom Británie sa potom stal Londýn.
Colchesterský hrad.
V roku 1076 začala v Colchesteri na príkaz Viliama I. stavba prvého kráľovského kamenného hradu v Anglicku. Hrad bol postavený na ruinách veľkolepého rímskeho chrámu zasväteného cisárovi Claudiovi. Na základy hradu boli využité klenby chrámu, ktoré sú dodnes v hrade sčasti patrné. Vďaka tomu je najväčším Normanmi postaveným hradom. Na stavbu hradu bol použiť väčšinou materiál z rímskych stavieb, a to vrátane tehál. Hrad bol dokončený v roku 1125. V roku 1216 hrad tri mesiace obliehal a obsadil kráľ Ján I. Bezzemok. Do roku 1350 jeho vojenský význam upadal a budova bola používaná väčšinou ako väzenie. Do roku 1600 už nebol obranyschopný a v roku 1637 sa zrútila strecha. V roku 1629 bol hrad predaný korunou a v roku 1683 sa dostal do vlastníctva Johna Wheeleyho, ktorý niektoré časti hradu zbúral a kameň predal. Toto podnikanie sa však po čase ukázalo ako nerentabilné a skončilo. V roku 1726 kúpil hrad poslanec Charles Gray, ktorý ho začal opravovať a prestavovať. Dal urobiť strechu, kopulu, knižnicu, pracovňu a pod. 
Od roku 1920 je hrad vo vlastníctve mesta a od roku 1922 prístupný verejnosti. Hrad sa čiastočne zachoval a dnes je v ňom múzeum venované dejinám rímskeho osídlenia v Británii a Colchestri.

</doc>
<doc id="480342" title="Har Herzl" url="https://sk.wikipedia.org/wiki?curid=480342">
Har Herzl

Har Herzl (; doslova "Herzlov vrch") je vrch a od roku 1951 aj izraelský národný cintorín v západnej časti Jeruzalema, pomenovaný po zakladateľovi moderného sionizmu, Theodorovi Herzlovi. Jeho hrobka sa nachádza na vrchole kopca. Západne od Har Herzl je pamätník obetiam holokaustu Jad va-Šem.
Dejiny.
V lete 1949 sa izraelské orgány uzniesli, že je potrebné založiť národný cintorín pre izraelské osobnosti a padlých vojakov izraelskej armády. Har Herzl je miestom posledného odpočinku izraelských premiérov, napr. Leviho Eškola, Goldy Meirovej a Jicchaka Rabina (ktorý je pochovaní po boku svojej manželky Ley Rabinovej). Na Har Herzl sú pochovaní aj izraelskí prezidenti a iní významní židovskí a sionistickí vodcovia.
Har Herzl je miestom mnohých spomienkových akcií.
Herzlov hrob.
V roku 1903 napísal Theodor Herzl do svojho závetu:
Keď o rok neskôr Herzl zomrel, pochovali ho vo Viedni. O 45 rokov neskôr, v roku 1949, jeho pozostatky preniesli a znovu pochovali vJeruzaleme. Miesto jeho posledného odpočinku vybrala zvláštna štátna komisia. Prijali 63 návrhov na vzhľad náhrobku. Víťazný návrh Josepha Klarweina pozostáva z prostého čierneho granitu, na ktorom je meno "Herzl". Od roku 1951 sa Har Herzl používa ako izraelský národný cintorín.
Napriek Herzlovým výslovným želaniam neboli jeho deti pochované po jeho boku. Z mnohých dôvodov previezli pozostatky jeho syna a dcéry do Izraela až v roku 2006. Miesto, kde sú pochované pozostatky jeho tretej dcéry, ktorá zahynula v Terezíne počas holokaustu, nie je známe. Z jeho rodiny pochovali na Har Herzl Herzlovho jediného vnuka v decembri 2007.
Pamätný vrch.
Pamätný vrch () sa nachádza západne od Har Herzl a dosahuje výšku 806 metrov nad morom. Na hore sa nachádza pamätník Jad va-Šem.
Jad va-Šem.
v západnej oblasti Mount Herzl na hore pamiatky v Jeruzaleme, 804 metrov nad morom a vedľa lesa Jeruzalem. Jad va-Šem je komplex obsahujúci zničenie História Múzeum, pamätné miesta, ako pamätník pre deti a Siene spomienok, múzeum holokaustu umenie, sochy, exteriérový pamätné miesta ako Údolie Spoločenstva, synagóga, archívy, výskumná ústav, knižnica, nakladateľstvo a vzdelávacie centrum, medzinárodná škola pre štúdium holokaustu. Yad Vashem ctí non-Židia, ktorí zachránili Židov počas holokaustu, na vlastné riziko, pretože "spravodlivý medzi národmi".
Pamätník Cesta vedúca ku vchodu do múzea Jad Vašem bola založená v roku 2003 a zahŕňa plaky, ktoré označiť dôležité udalosti od počiatku sionizmu až k vytvoreniu Izraelského štátu.
Národný civilný cintorín Izraelského štátu (Helkat Gdolei Ha'uma).
Har Harzl je hlavný cintorín pre významné osobnosti krajiny.
Priestranstvo na Har Herzl.
Hlavné priestranstvo, kde začína obrad Dňa nezávislosti Izraela.
Herzlovo múzeum.
Interaktívne múzeum na Har Herzl ponúka letmý pohľad na život Theodora Herzla, muža, ktorý stojí za snom o židovskej vlasti. V roku 2010 bolo vedľa múzea otvorené Centrum sionistických štúdií.
Pamätník obetiam teroristických činov.
Pamätník obetiam teroristických útokov, pripomínajúci izraelské obete terorizmu od roku 1851 do súčasnosti.
Národný vojenský a policajný cintorín.
Hlavný cintorín Izraelcov padlých pri obrane krajiny. Nachádza sa v severnej časti hory. Pochovávajú tu izraelských vojakov padlých v boji v prípade, že ich rodina nechce dať pochovať inde.
Záhrada nezvestných vojakov.
Záhradný pamätník pripomínajúci pamiatku nezvestných vojakov, ktorých miesto pohrebu nie je známe, od roku 1914.
Národná pamätná sieň.
Pamätník s menami všetkých padlých obrancov Izraela od roku 1860.
Staroveké jaskynné hrobky.
Staroveké židovské pohrebné jaskyne objavené v roku 1954.

</doc>
<doc id="480348" title="Fa’asaleleaga" url="https://sk.wikipedia.org/wiki?curid=480348">
Fa’asaleleaga

Fa’asaleleaga je okres v Samoe. Nachádza sa na východe ostrova Savai’i. Jeho administratívnym centrom je dedina Safotulafai, ktorá sa nachádza na východe okresu. V roku 2006 tu v okrese žilo 13 404 obyvateľov.
Historicky vzácna je dedina Sapapali'i, ktorá patrí do okresu. Žil tu John Williams, prvý kresťan na Samoe, ktorý začal túto vieru rozširovať okolo roku 1830.
Od 20. storočia sa mesto Salelologa stalo centrom obchodov a centrom dopravy, hlavne leteckej a námornej. Nachádza sa tu najväčší prístav na ostrove a najväčšie letisko (Letisko Maota) ostrova.
Dedina Tuasivi zas spravuje okresnú nemocnicu, súdne budovy, policajné stanice a poštový úrad.
Okres sa delí na štyri volebné obvody:

</doc>
<doc id="480658" title="Tromba" url="https://sk.wikipedia.org/wiki?curid=480658">
Tromba

Tromba (v niektorých kontextoch nevhodne nazývaná aj smršť) je:
Charakteristika.
Existujú nasledujúce tromby v širšom zmysle :
Iné delenie tromb v širšom zmysle je nasledovné :
Tromba jednoznačne nespĺňajúca definíciu tornáda (t. j. najmä malá tromba a pseudotornádická tromba) sa nazýva netornádická tromba.
Pôvod názvu.
Termín tromba do českej meteorológie zaviedol prevzatím z nemčiny (konkrétne od Wegenera) meteorológ Stanislav Hanzlík . Do nemčiny sa slovo dostalo z francúzštiny (trombe).

</doc>
<doc id="480787" title="Helen Mirrenová" url="https://sk.wikipedia.org/wiki?curid=480787">
Helen Mirrenová

Helen Mirren (vlastným menom "Ilyena Lydia Vasilievna Mironoff" resp. "Mirren"; * 26. júl 1945, Londýn, Spojené kráľovstvo) je britská herečka a režisérka, držiteľka Oscara za najlepší ženský herecký výkon z roku 2006 za film "Kráľovná".
V roku 2001 debutovala ako režisérka krátkym filmom "Happy Birthday", ktorý natočila v rámci cyklu "Directed By televize Showtime".
V roku 2003 bola v Buckinghamskom paláci vyznamenaná Radom britského impéria.
17. januára 2013 bola ocenená hviezdou na hollywoodskom chodníku slávy umiestnenou vedľa britského herca Colina Firtha. Jej hviezda má poradové číslo 2488.

</doc>
<doc id="480848" title="Matej Drlička" url="https://sk.wikipedia.org/wiki?curid=480848">
Matej Drlička

Matej Drlička (* 30. máj 1976, Bratislava) je slovenský hudobník, hráč na klarinet, hudobný manažér a producent, zakladateľ festivalu Viva Musica! a súčasný generálny riaditeľ Slovenského národného divadla.
Profesionálna kariéra.
Hudobník.
Matej Drlička študoval hru na klarinete na Konzervatóriu v Bratislave, kde počas štúdia vyhral Súťaž slovenských konzervatórií. V roku 1993 mu bolo udelené štipendium na prestížnej Duquesne University v Pittsburghu v USA a o dva roky neskôr sa zúčastnil na Súťaži mladých interpretov Houstone, kde získal druhé miesto. Po návrate na Slovensko sa, popri štúdiu na VŠMU, stal členom Orchestra Opery SND rovnako ako aj Symfonického orchestra Slovenského rozhlasu. V roku 1999 sa stal víťazom súťaže Stredoeurópskeho festivalu koncertných umelcov v Žiline. Po tomto úspechu odchádza študovať do Francúzska na Konzervatórium v Nice, kde sa stal nositeľom zlatej medaily za hru na klarinete a komornú hudbu. V roku 2001 vyhral prvé miesto na súťaži súčasnej hudby v Ríme (Concorso Internazionale de Valentino Bucchi) a tretie miesto na medzinárodnej klarinetovej súťaži v Seville (Dos Hermanas). V roku 2000 nahral s orchestrom Slovenskej filharmónie svetovú premiéru Psalmu V pre klarinet a orchester od amerického skladateľa Davida Cheskeho. Ako orchestrálny hráč účinkoval v takých prestížnych európskych orchestroch, akými sú Bavorská štátna opera v Mníchove, Orchestre de la Suisse Romande v Ženeve, Parížska opera, Orchestre National v Paríži, Orchestre du Capitole v Toulouse, Orchestre Philharmonique de Monte Carlo a počas 7 rokov bol stabilným členom Orchestre de Cannes. V roku 2005 musel pre úraz skončiť s kariérou koncertného umelca a začal sa venovať manažmentu v oblasti hudby.
Manažér.
Po 8 ročnom pôsobení vo Francúzsku sa Matej Drlička vrátil na do svojho rodného mesta Bratislavy, aby tu v roku 2005 založil festival Viva Musica!, ktorý je v súčasnosti najväčším a najnavštevovanejším letným festivalom klasickej hudby na Slovensku. V roku 2007 sa stal riaditeľom Symfonického orchestra Slovenského rozhlasu. V roku 2008 prijal ponuku spoločnosti Columbia Artists Managment International, aby zastával funkciu projektového manažéra festivalu Abu Dhabi Classics v Abú Zabí. Svoje skúsenosti zúročil založením vlastnej umeleckej agentúry Viva Musica! Agency, ktorá realizuje veľké hudobné produkcie na Slovensku a v Česku a tiež zastupuje vybraných exkluzívnych slovenských a českých hudobníkov. Viva Musica! Agency má dnes na svojom konte množstvo významných spoločenských a korporátnych podujatí, ako napríklad Expo 2015, Ples v Opere, Bratislavský bál, Ceny nadácie Tatrabanky, Novoročný hudobný ohňostroj k 20. výročiu Slovenskej republiky, Medzinárodný summit NATO, Slávnostné otvorenie Eurovea, AVON pochod v Prahe a v Košiciach, vianočné galakoncerty pre spoločnosti Volkswagen, SKANSKA, alebo Soitron, VIP event pri príležitosti rebrandingu VÚB banky a mnohé ďalšie. Agentúra úzko spolupracuje s televíziou Markíza (Slovensko má talent, Let’s dance, Talentmánia...) a RTVS (Advent, Slovenka roka, Krištáľové krídlo...). Popri koprodukcii veľkolepých eventov v spolupráci s eventovými agentúrami sa Viva Musica! agency venuje aj realizácii vlastných projektov. Medzi najznámejšie patria napríklad Under My Spell, Hrana Tour, Viva Cinema! alebo Viva Zbor!.
Osobný život.
Matej Drlička má štyri deti: Mateo, Kyara, Jonáš a Nino. Spolu s partnerkou, opernou speváčkou Adrianou Kučerovou, žijú v Bratislave.

</doc>
<doc id="480849" title="Frances McDormandová" url="https://sk.wikipedia.org/wiki?curid=480849">
Frances McDormandová

Frances Louise McDormand (* 23. jún 1957 Chicago, Illinois, USA) je americká herečka, je držiteľkou viacerých filmových ocenení vrátane dvoch cien Academy Awards, dvoch cien Primetime Emmy a Tony Awards. Je jednou z mála herečiek, ktorá získala Triple Crown of Acting. 
Detstvo a mladosť.
McDormandová sa narodila ako Cynthia Ann Smith v Gibson City, v štáte Illinois. Ako ročnú si ju adoptovali rodičia Noreen a Vernon McDormandoví, fffktorí ju pomenovali Frances Louise McDormand. Okrem nej, si McDormandoví adoptovali aj jej dvoch ďalších súrodencov, Dorothy a Kennetha. 
V roku 1979 získala bakalársky titul v odbore divadlo na Bethany College, v Západnej Virgínii a v roku 1982 získala magisterský titul na Univerzite Yale, kde študovala drámu. Jej spolubývajúcou na internáte bola herečka Holly Hunter. 
Kariéra.
V roku 1984 debutovala vo filme "Blood Simple", ktorí režírovali bratia Coenoví. McDormandová si vo filme zahrala hlavnú úlohu. V roku 1987 si zahrala po boku Holly Hunter, Nicolasa Cagea a Johna Goodmana, vo filme "Zmätky v Arizone". V roku 1988 si zahrala v dráme "Horiace Mississippi", kde za svoj herecký výkon získala prvú nomináciu na Academy Awards. 
Menšiu rolu hrala vo filme "Krátke strihy", z roku 1993 a vo filme "Za hranicami Rangúnu", z roku 1995. O rok neskôr bola obsadená do filmu "Fargo", kde stvárnila tehotnú policajtku Marge Gunderson. Jej herecký výkon získal pozitívne ohlasy a obdržala cenu Academy Awards. Jej herecký výkon pozitívne chválil aj filmový kritik Rogert Ebert. 
Po boku herečky Kate Hudson, si zahrala vo filme "Na pokraji slávy", z roku 2000. Za herecký výkon vo filme obdržala cenu filmových kritikov v Los Angeles a na Floride. O rok neskôr si zahrala po boku Billyho Boba Thortona, vo filme "Muž, ktorý nebol". V roku 2003 sa objavila v romantickej komédii "Lepšie neskoro ako nikdy", kde si spolu s hereckým obsadením ako Diane Keaton, Jack Nicholson, Keanu Reeves či Amanda Peet. Spolu s Charlize Theron, Sissy Spacek a Jeremy Rennerom, si zahrala v dráme "Jej prípad", z roku 2005. O rok neskôr, si zahrala vo filme "Zbožňujem prachy!", kde za svoj herecký výkon získala cenu Independent Spirit Award, v kategórii Najlepší ženský herecký výkon vo vedľajšej úlohe. 
V roku 2011 si zahrala vo filme "Transformers - Temná strana Mesiaca." O rok neskôr prepožičala svoj hlas kapitánke Chantel DuBois, v animovanej rozprávke "Madagaskar 3". V roku 2014 účinkovala v štvordielnom televíznom seriáli "Olive Kitteridge", kde si zahrala po boku Billa Murraya, Zoe Kazan a Rachel Brosnahan. Za jej herecký výkon získala niekoľko hereckých ocenení, vrátene SAG, a Primetime Emmy Awards, čo z McDromandovej urobilo dvanástou herečkou v histórii, ktorá získala cenu Triple Crown of Acting, ktorú získalavajú herecké osobnosti po tom, čo obrdžia ceny ako Academy Awards, Primetime Emmy a Tony Awards. 
V roku 2017 stvárnila hlavnú postavu vo filme "Tri billboardy kúsok za Ebbingom", za ktorú obdržala svoju druhú cenu Academy Awards, ktorá však bola krátko po ceremoniáli ukradnutá. Tiež získala svoj prvý Zlatý glóbus a prvú cenu BAFTA. 
V roku 2020 produkovala spoločne s režisérkou Chloé Zhao film "Nomadland". Vo filme stvárnila tiež hlavú rolu, za ktorú bola nominovaná na Academy Awards a získala cenu BAFTA. 
Osobný život.
V roku 1984 sa vydala za filmového režiséra Joela Coena. V roku 1995 si s Coenom adoptovali šesťmesačného syna Pedra McDormanda Coena, ktorý sa narodil v Paraguaji.

</doc>
<doc id="480856" title="Matavanu" url="https://sk.wikipedia.org/wiki?curid=480856">
Matavanu

Matavanu je sopka na ostrove Savai’i na Samoe. Svojou polohou patrí do okresu Gaga’emauga. Jej nadmorská výška je 
V roku je prvej erupcie (4. august 1905) vysťahovala blízkych obyvateľov, ktorí boli evakuovaní a následne presunutí na ostrov Upolu, kde založili kde založili dediny Le'auva'a a Salamumu. V nedávnych rokoch sa niektoré rodiny presťahovali späť do okresu na ostrov Savai’i, kde si postavili svoje domy na lávových poliach, kde ale stále nie je vegetácia dostatočná. Poslednú erupciu mala v novembri 1911.

</doc>
<doc id="480874" title="Koptská ortodoxná cirkev" url="https://sk.wikipedia.org/wiki?curid=480874">
Koptská ortodoxná cirkev

Koptská ortodoxná cirkev alebo Koptská pravoslávna cirkev je jedna z autokefálnych orientálnych pravoslávnych cirkví. Je to väčšinová časť egyptskej cirkvi, ktorá neprijala Chalcedónsky koncil. Koptská cirkev sa teda oddelila od byzantskej cirkvi a zakladá sa na odkaze Cyrila Alexandrijského. Označuje sa za miafyzitskú cirkev (označovanie za monofyzitov kopti dôrazne odmietajú). Jej najvyšším predstaviteľom je titulovaný ako alexandrijský pápež a patriarcha celej Afriky.
Cirkev pôsobí na území Egypta a v zahraničí. Má okolo 20 miliónov členov.
Šírenie kresťanskej cirkvi na území Egypta sa spája s pôsobením evanjelistu Marka v Alexandrii. Alexandria sa stala jedným z centier kresťanstva a vznikla tam aj významná katechetická škola, kde pôsobil aj Origenes. Egypt sa stal aj centrom mníšstva. Alexandria bola jedným z prvých piatich patriarchátov kresťanstva.
Nezhody okolo Chalcedónskeho koncilu spôsobili, že koptská cirkev v Egypte sa osamostatnila. Po dobytí Egypta moslimami sa egyptské obyvateľstvo postupne islamizovalo a kresťania sa stali menšinou.
Dominancia alexandrijského biskupa nad ostatnými biskupstvami v Egypte bola pre organizáciu koptskej cirkvi charakteristická (aspoň pred nástupom stredoveku), keďže biskupi boli na rozdiel od iných cirkví svätení iba alexandrijským pápežom, keďže iné arcibiskupské stolce v krajine neboli.

</doc>
<doc id="480898" title="4. multiplex" url="https://sk.wikipedia.org/wiki?curid=480898">
4. multiplex

4. multiplex je multiplex na Slovensku, ktorý slúži na vysielanie platených, najmä komerčných rozhlasových a televíznych programov pomocou DVB-T.
Programové zloženie.
V 4. multiplexe (DVB-T2 H.264) vysielajú tieto stanice:
Parametre.
Vysielanie tohto multiplexu šíri 22 vysielačov. V rámci testu fungujú v multiplexe EPG aj teletext. Vysielanie je kódované systémom Irdeto. Funkčnosť príjmu multiplexu je možné pred kúpou prijímača s podporou MPEG-4 vyskúšať, keďže je vysielaný aj voľne vysielaný informačný kanál v kódovaní MPEG-2.

</doc>
<doc id="481225" title="Július Fuják" url="https://sk.wikipedia.org/wiki?curid=481225">
Július Fuják

Július Fujak (* 1966, Žilina) je skladateľ experimentálnej hudby a hudobník, hudobný estetik a vysokoškolský pedagóg, organizátor nekonvenčných hudobných, umeleckých a vedeckých podujatí.
Publikácie.
editorské práce:
Július Fujak &amp; Dana Kubalová (eds.): "O periférnosti trochu inak" (zborník z vedeckého kolokvia 2001; ÚLUK FF UKF Nitra 2002)
Július Fujak (ed.): "Convergences and Divergences of Existential Semiotics" (zborník z rovnomenného medzinárodného sympózia 2007; ÚLUK FF UKF Nitra, 2007)
Július Fujak (ed.): "Otáz(ni)ky hudobnej semiotiky a estetiky" (zborník z vedeckej konferencie 2009; Katedra kulturológie FF UKF Nitra, 2010)
Júlus Fujak &amp; Martin Štúr (eds.): "Interdisciplinárne dialógy - Acta Nitriensiae 16". (zborník z rovnomenného medzinárodného prednáškového cyklu 2009-2014; FF UKF Nitra, 2014)
Július Fujak &amp; Peter Šulej (eds.): Vlna - téma: "Hudba", (Vlna, č. 63/2015)
Július Fujak: "Výberová personálna bibliografia" (Kysucká knižnica v Čadci, 2016; zostavila Viera Višňáková)
Július Fujak (ed.): "Charakter a vývoj nezávislej kultúry a umenia na Slovensku po roku 1989" (zborník z rovnomennej vedeckej konferencie 2019; FF UKF Nitra, 2020)
Július Fujak et. al: "Los Estudios Culturales sobre el arte independiente y la cultura" (Edicionas Alfar, Sevilla 2020)
Július Fujak (ed.): "Nezávislé kultúrne centrá na Slovensku" (Michal Kočiš a kol., Katedra kulturológie FF UKF Nitra, 2021)

</doc>
<doc id="481305" title="B-S 4 Lány" url="https://sk.wikipedia.org/wiki?curid=481305">
B-S 4 Lány

B-S 4 „Lány“ je ťažký objekt československého opevnenia budovaného v rokoch 1935 – 1938 pozdĺž hraníc prvej Československej republiky. Je jedným z 8 ťažkých objektov postavených na predmostí Bratislavy a z 11 vybudovaných na území Slovenska vôbec. 
Základné údaje.
B-S 4 Lány je samostatný dvojpodlažný pechotný zrub II. triedy odolnosti vybudovaný v januári 1937. Jeho úlohou bolo brániť juhozápadný okraj Pečnianskeho lesa a predpolie zrubu B-S 3 na jednej strane, na strane druhej ostreľovať spolu s tzv. starými objektmi B-S 5a, 5b Viedenskú cestu a časť Kapitulského poľa, tvoriacich prístupovú bránu do Petržalky. 
História.
Po výstavbe a finálnom dokončení mal zrub stálu osádku. Po Mníchovskej dohode 30. septembra 1938 bol objekt až do konca vojny obsadený nemeckou armádou. Z tohto obdobia pochádza aj najviac historických fotografií zrubu, okrem jeho výzoru dokumentujúcich aj jeho návštevu samotným Adolfom Hitlerom z 25. októbra 1938. B-S 4 Lány je podľa historických záznamov v Bratislave jediným a vôbec prvým ťažkým objektom čs. opevnenia, ktoré Hitler navštívil. Po skončení vojny bol objekt opustený, neskôr sčasti reaktivovaný a využívaný ČSĽA v rámci stálej ochrany hraníc počas studenej vojny. 
Po páde socializmu boli bunkre do konca 90. rokov postupne opustené a chátrali. Do roku 2005 z nich zmizlo všetko vnútorné vybavenie nevyčísliteľnej muzeálnej hodnoty. Od leta 2011 sa o B-S 4 Lány dobrovoľne stará občianske združenie Múzeum Petržalského opevnenia, ktoré objekt rekonštruuje do pôvodného stavu a sprístupňuje ho verejnosti.
Prekážkový systém.
Obvodovú prekážku zrubu s polomerom cca 50 m tvorila z čelnej vonkajšej strany 11 m široká ťažká prekážka, pozostávajúca z protitankových zábran a ostnatého drôtu na oceľových kolíkoch. Na obvodovú prekážku sa na oboch stranách zrubu napájala líniová. Vľavo ju tvorila 100 m dlhá protitanková priekopa prechádzajúca do ťažkých prekážok smerujúcim k objektu B-S 8, vpravo z časti ťažká a z časti ľahká (protipechotná) prekážka vedúca cez les k B-S 3. Vnútorný polkruh obvodovej prekážky uzatvárala ľahká pozostávajúca z ostnatého drôtu na oceľových kolíkoch.
Výzbroj.
Výzbroj zrubu tvoril protitankový kanón, 5 ťažkých a 6 ľahkých guľometov. 
Dvojča ťažkých guľometov vz. 37 s dostrelom 2500 m umiestnené v pravej strane zrubu nasmerovanej do Pečnianskeho lesa bránilo tento úsek pri prechode nepriateľskej pechoty. Druhé dvojča TK vz. 37 nachádzajúce sa v ľavej časti objektu spolu s protitankovým kanónom vz. 36 spriahnutým s TK vz. 37 strieľali do palebnej priehrady Kapitulského poľa a na Viedenskú cestu. 2 ľahké guľomety vz. 26 v pozorovacích zvonoch a 4 pod betónom s dostrelom 2000 m ostreľovali okolie bunkru a obvodovú prekážku po celej jej ploche. 
Prístup.
B-S 4 Lány sa nachádza na pravej strane Viedenskej cesty smerom na hraničný priechod Bratislava-Berg. Cca 300 m pred priechodom je vpravo parkovisko spolu s protipovodňovou hrádzou, po ktorej vedie Dunajská cyklistická cesta a po ktorej sa ešte cca 400 m späť po hrádzi dostanete do blízkosti objektu. Po hrádzi sa sem dá takisto dostať aj smerom od Incheby.

</doc>
<doc id="481353" title="Námestie slobody (Banská Bystrica)" url="https://sk.wikipedia.org/wiki?curid=481353">
Námestie slobody (Banská Bystrica)

Námestie slobody (starým pravopisom: "námestie Slobody") je námestie v Banskej Bystrici.
Je druhé najväčšie a zároveň jedno z najmladších námestí mesta. Podľa komunistických plánov sa námestie malo stať novým centrom mesta. Hotel Lux bol postavený v roku 1969. V roku 1979 bol na južnej strane postavený Dom kultúry, v roku 1980 bola postavaná budova dnešnej VÚB banky. Obe boli projektované architektom Josefom Chrobákom. Na námestí stála od roku 1981 socha V. I. Lenina po ktorom bolo námestie pomenované. Počas Nežnej revolúcie bol Leninovi na chrbát pridaný batoh. Socha bola zrušená 17. mája 1990.
Západnú časť námestia ohraničuje Pamätník SNP.
Dom kultúry je od novembra 2017 na predaj. Vo februári 2021 sa bolo možné verejne vyjadriť k budúcnosti námestia. Dotazník vyplnilo 3166 ľudí a podľa magistrátu v odpovediach naň „dominuje záujem o zeleň, vybudovanie cyklotrasy, upravené cesty a chodníky, bezpečnejšie priechody pre chodcov či rekonštrukcia autobusových zastávok“. V priebehu marca až apríla 2021 by malo mesto vyhlásiť architektonickú súťaž o podobe námestia.

</doc>
<doc id="481379" title="Sport TV" url="https://sk.wikipedia.org/wiki?curid=481379">
Sport TV

Sport TV je televízna stanica, ktorá ma kanály Sport 1 a Sport 2. 
Sport TV je európsky športový kanál, ktorý je v súčasnej dobe k dispozícii v Maďarsku, Česku a Slovensku vysielať v rôznych jazykoch. V súčasnej dobe je držiteľom práv televízne vysielanie NFL hier v Maďarsku, Česku, a Slovensku. 
V roku 2016 vysiela KHL, Hokejovú ligu Majstrov, NFL, Formulu 1, Ligue 1 a Serie A. 
Vysiela tiež ďalšie exkluzívne prenosy.
Jazykové verzie.
Sport1 (Holandsko)
Sport1 (Nemecko)
Sport1 (Litva)
Sport1 (Rusko)
Maďarsko.
Maďarsko malo k dispozícii televíziu Sport1 od roku 2006. Stanica držala práva k NFL, NHL, Majstrovstvá sveta v ľadovom hokeji a Heineken Cup a v prvých rokoch pre rôzne futbalové majstrovstvá, zo Škótska, Maďarsku, Francúzsku, Holandsku a ďalšie.
V roku 2012 v Rumunsku zmenšilo dobu vysielania. Jeho vysielací priestor bol iba medzi 10 hod a 7 A.M. s výnimkou niektorých veľkých akcií, ktoré začínajú skôr, rovnako ako play-off NFL, alebo v prípade, že NFL či NHL hry ísť po dobu dlhšiu ako 7 A.M., po spustení detského kanálu MEGAMAX na rovnakej frekvencii.
Z NFL, Sport1 vysiela popoludňajšie hru a Pondelkové nočné futbal každý týždeň polovicu štvrtok v noci futbalových stretnutí, otvorenie hry a všetky Deň vďakyvzdania hry.
Česko a Slovensko.
V sezóne 2018/2019 vysiela televízia na území Česka a Slovenska najvyššiu portugalskú futbalovú súťaž a Ligu majstrov CONCACAF. Vysiela aj zápasy hokejovej KHL. Pravidelne vysiela tiež Formulu 1 ako jediná v Česku a na Slovensku.

</doc>
<doc id="481537" title="51 Pegasi b" url="https://sk.wikipedia.org/wiki?curid=481537">
51 Pegasi b

51 Pegasi b je prvá objavená exoplanéta v histórii, ktorá obieha plazmovú hviezdu. Predtým bol zverejnený len objav exoplanéty obiehajúcej pulzar B1257+12. 51 Pegasi b sa nachádza v súhvezdí Pegas. Ide o planétu podobnú Jupiterovi. Materskú hviezdu 51 Pegasi obieha vo vzdialenosti iba 0,05 AU. V počiatkoch objavovania exoplanét si vedci mysleli, že ide o výnimočný prípad, ale ďalšie objavy ukázali, že sa plynné obry často nachádzajú pomerne blízko pri svojej hviezde. Predtým sa vedecký svet domnieval, že sa plynné obry nachádzajú aspoň vo vzdialenosti niekoľkých AU.
Otázky.
Vedci boli prekvapení, že sa plynné obry nachádzajú v tesnej blízkosti hviezd. Najprv sa dokonca objavila teória, že 51 Pegasi b je supermasívne pevná planéta, ale bolo veľmi nepravdepodobné, že by bolo v protoplanetárnom disku toľko materiálu. Na druhej strane, proti plynnému obrovi hovoril fakt, že jeho atmosféra by sa pod intenzívnym žiarením odparila.
Následná simulácia však ukázala, že plynné obry môžu migrovať bližšie k svojej hviezde z dôvodu ťahových síl proti disku materiálu alebo gravitačnými perturbáciami s diskom. Podľa vedcov boli 51 Pegasi b a iné podobné exoplanéty pôvodne vytvorené ďaleko od svojej hviezdy. Nakoniec bolo dokázané, hoci s údivom, že 51 Pegasi b nestratila svoju vodíkovo-héliovú atmosféru. Výpočet ukázal, že táto exoplanéta stratila za svoju existenciu len 5 % pôvodnej atmosféry.
Objavenie.
Objav prvýkrát uskutočnili kanadskí vedci v roku 1988, ale zo strachu z omylu správu tajili. V roku 1994 túto exoplanétu objavili švajčiarski vedci Michael Mayor a Didier Queloz. Po polročnom bádaní svoj objav zverejnili. V populárnych článkoch sa exoplanéte niekedy prezýva Bellerofontes, podľa gréckeho hrdinu.
Lokácia a viditeľnosť.
Materská hviezda exoplanéty 51 Pegasi b 51 Pegasi sa nachádza blízko centra súhvezdia Pegas, severozápadne od hviezdy sa nachádza Markab (Alfa Pegasi) a juhozápadne Sheab (Beta Pegasi).
Hviezda.
Hviezda 51 Pegasi je žltý trpaslík spektrálneho typu G4-5 Va ako podobor (IV). Hviezda je 1,06-krát hmotnejšia ako Slnko, priemer je 1,14 až 1,15-krát väčší, svietivosť 1,30-krát väčšia a je 1,6-krát bohatšia na ťažké prvky ako napr železo. Na svoj spektrálny typ je veľmi veľká a jasná. Môže byť stará 8,5 miliardy rokov. Iná analýza naznačuje, že je o miliardu rokov mladšia.
51 Pegasi b.
51 Pegasi b má 46 % hmotnosti Jupitera. Nachádza sa vo vzdialenosti 0,05 AU od 051 Pegasi. Obežná dráha je takmer kruhová (0,03) a obeh trvá 4,2 dňa. Jej polomer je 1,2-krát väčší ako polomer Jupitera. Sklon k obežnej dráhe môže byť menší ako 85 °. 51 Pegasi bola zapísaná do 100 cieľových hviezd NASA Terrestrial Planet Finder.
Obývateľná zóna.
Vedci z University of Texas prepočítali, že sa obývateľná zóna nachádza vo vzdialenosti 1,20 až 2,00 AU od 51 Pegasi. Tu by mohli existovať skalnaté exoplanéty s vhodnou vlhkosťou, vhodným chemickým zložením plynov a vody v kvapalnej podobe, ale nie je pravdepodobné, že by ich vývoj nebol narušený migráciou 51 Pegasi b ku hviezde 51 Pegasi.

</doc>
<doc id="481541" title="Pavinič" url="https://sk.wikipedia.org/wiki?curid=481541">
Pavinič

Pavinič alebo staršie divý vinič alebo ľudovo divé hrozno (lat. "Parthenocissus") je rod rastlín z čeľade viničovité. 
Opis.
Pavinič je drevina, liana šplhajúca sa po stromoch či stenách. Listy sú jednoduché alebo dlaňovito zložené, na šplhanie majú vytvorené úponky, ktoré sú väčšinou zakončené prísavnými doštičkami. Kvety sú usporiadané do súkvetia, ktorým je vrcholík či vrcholičnatá metlina, vyrastajúca z pazuchy listu, proti listu alebo na konci letorastu. Kvety sú obojpohlavné, niekedy aj samčie, 5-početné, kališných lístkov, korunných lístkov a tyčiniek je 5, semenník je dvojpúzdrový, zrastený so žľaznatým terčom. Plodom je bobuľa. 
Rozšírenie.
Je rozšírený v Severnej Amerike a vo východnej Ázii. Inde, napr. v Európe, sa len vysádza ako okrasná liana a občas je zdomácnený. 
Druhy.
Je známych okolo 10 druhov:

</doc>
<doc id="481620" title="Cirkev Východu" url="https://sk.wikipedia.org/wiki?curid=481620">
Cirkev Východu

Cirkev Východu (iné názvy: Nestoriánska cirkev, Východosýrska cirkev, Apoštolská cirkev Východu, zriedkavo: Asýrska cirkev, Perzská cirkev) bola jedna z východných cirkví. Spája sa s nestorianizmom a odmietnutím Efezského koncilu. V minulosti bola cirkvou sasánovskej Perzskej ríše.
Jej najvyšším predstaviteľom bol patriarcha Východu. Od 6. storočia sa šírila do Indie, Číny a strednej Ázie. Od 14. storočia nastal jej úpadok.
V 16. storočí v cirkvi nastala schizma. Dôsledkom bolo rozštiepenie cirkvi Východu na 2 cirkvi - Asýrsku cirkev Východu a Chaldejskú katolícku cirkev. Následne sa v 20. storočí od Asýrskej cirkvi Východu odčlenila Starobylá cirkev Východu.

</doc>
<doc id="481627" title="Asýrska cirkev Východu" url="https://sk.wikipedia.org/wiki?curid=481627">
Asýrska cirkev Východu

Asýrska cirkev Východu (iné názvy: Svätá apoštolská (a) katolícka (asýrska) cirkev Východu, Apoštolská (asýrska) cirkev Východu, Asýrska apoštolská cirkev Východu, Asýrska cirkev, Východosýrska cirkev, Cirkev Východu, cirkvou samotnou odmietaný názov: Nestoriánska cirkev) je jedna z východných cirkví. Spája sa s nestorianizmom a odmietnutím Efezského koncilu.
Jej najvyšším predstaviteľom je katolikos-patriarcha asýrskej cirkvi Východu.
Jej pôvod je v Cirkvi Východu. V nej v 16. storočí v cirkvi nastala schizma a jedna zo skupín vytvorila Asýrsku cirkev Východu.
V súčasnosti má okolo 400 tisíc členov. Pôsobí na blízkom východe, v USA a iných krajinách. Sídlo má v Chicagu (USA). Jej súčasťou je aj "Chaldejská sýrska cirkev" v Indii.

</doc>
<doc id="481861" title="Murár" url="https://sk.wikipedia.org/wiki?curid=481861">
Murár

Murár je robotník ukladajúci na stavbe tehly alebo kameň, ktoré spája maltou. Murári sa podieľajú na stavbách a oprave betónových aj tehlových stavieb, ako sú obytné domy, mosty alebo iné zariadenia z prírodných alebo umelých stavebných materiálov. Zvyčajne odborník v murovaní resp. murárstve a iných základných stavebných prácach.
Murárske remeslo je jedno z najstarších. Murári pôvodne používali ako stavebný materiál kameň a boli úzko previazaní s kamenárstvom, o čom svedčia aj spoločné cechy. Spočiatku murári pracovali najmä na stavbe cirkevných objektov. Práce na svetských stavbách a meštianskych domoch boli známe až od 15. storočia. Profesionálne zručnosti si murári často predávali z pokolenia na pokolenie. Rozvoj stavebníctva najmä vo väčších mestách Uhorska koncom 19. storočia si vyžiadal veľké množstvo námezdných robotníkov. Murárstvo bolo od konca 19. storočia jedným z typických slovenských remesiel. Slovenskí murári napr. z Liptova boli zruční stavitelia, žiadaní v celom Uhorsku aj zahraničí. Spomedzi murárov z Liptova sa vyprofilovalo niekoľko významných slovenských podnikateľov a verejných činiteľov ako Ján Hlavaj alebo Ján Nepomuk Bobula.
Za patróna murárov sú považovaní sv. Štefan a sv. Tomáš.

</doc>
<doc id="481919" title="Skalický trdelník" url="https://sk.wikipedia.org/wiki?curid=481919">
Skalický trdelník

Skalický trdelník je sladký kysnutý pekárenský výrobok, ktorý je typický pre región Záhorie na Slovensku, konkrétne oblasť Skalice. Ako prvému pokrmu z prihlásených slovenských tradičných výrobkov sa mu podarilo získať ochranné zemepisné označenie registrované Európskou komisiou v rámci celej Európskej únie. Označenie „Skalický trdelník“ budú mať len trdelníky vyrobené na území okresu Skalica ohraničenom riekami Morava, Teplica a Myjava a hranicami s Českom.
História.
Výroba Skalického trdelníka sa datuje už od začiatku 19. storočia. Ľudová tradícia hovorí, že výrobný recept na Skalické trdelníky vlastnil kuchár grófa, básnika a spisovateľa Jozefa Gvadániho, ktorý pôsobil v meste Skalica v rozmedzí rokov 1783 – 1801. Prvým zachovaným písomným dokumentom o Skalickom trdelníku je rukopis maďarského básnika Gyulu Juhásza. Ten pôsobil na Skalickom gymnáziu ako profesor. Ďalšie písomné zmienky o tomto tradičnom pokrme sa nachádzajú v knihe Ferdinanda Dúbravského Slobodné mesto so zriadeným magistrátom Uhorská Skalica – 1921 a takisto aj v regionálnom časopise Jídelníček z roku 1977.
Na prelome 19. a 20. storočia sa prvý raz objavuje na miestnych jarmokoch. Širšia výroba Skalického trdelníka sa začína až v polovici 20. storočia. Z tohto obdobia pochádza aj väčšina písomných dokumentov. Dnes je pre mestečko Skalica na Záhorí pravý Skalický trdelník turistickým lákadlom. Preto samospráva mesta zriadila jeho originálnu výrobňu priamo v nádherných priestoroch Františkánského kláštora, kde si ho môžu kúpiť domáci i návštevníci. Pravidelne v máji sa v Skalici koná festival s názvom "Trdlofest" .
Charakteristika.
"Suroviny": pšeničná múka, vajcia, droždie, mlieko, cukor, soľ, muškátový orech, aróma, citrón, vlašské orechy, bravčová masť, maslo, vanilínový cukor, mletý cukor. 
Skalický trdelník má tvar dutého valca. Vykysnuté cesto sa namotá na trdlo a na ňom pečie. Spôsob pečenia je na prípravu pomerne náročný. Požadovaný efekt sa dosahuje neustálym otáčaním a občasným pomastením v sálavom teple z pripravenej pahreby alebo žiariča, ktoré dodáva výrobku špecifickú vôňu a chuť. Existuje množstvo domáckych spôsobov pečenia tejto cukrovinky. Cesto sa napríklad namotá namiesto trdla na plechovku alebo drevený kolík, následne obalí hliníkovým alobalom a strčí do predom vyhriatej rúry. 
"Vlastnosti":

</doc>
<doc id="482051" title="Ľudová hudba" url="https://sk.wikipedia.org/wiki?curid=482051">
Ľudová hudba

Ľudová hudba alebo hudobný folklór je hudobný žáner širokých más obyvateľstva, často neznámych autorov, tradične zachovávaný ústnym podaním. Môže ísť o hudbu reprodukovanú spevom, ale aj o nástrojovú hudbu. Hudba má v tradičnej kultúre mimoriadny význam. Ľudová hudba a jej prostriedky sú podstatou alebo súčasťou mnohých poetických, dramatických, či pohybových foriem.
Ľudová hudba je v kontraste s komerčnou a klasickou hudbou. Je spontánnym prejavom ľudovej hudobnosti. Ľudovou hudbou sa zaoberá hudobná folkloristika.

</doc>
<doc id="482164" title="Michal Havran ml." url="https://sk.wikipedia.org/wiki?curid=482164">
Michal Havran ml.

D.E.A., Michal Havran ml. (* 8. september 1973, Bratislava) je slovenský publicista, zakladateľ a šéfredaktor ľavicového portálu jetotak.sk.
Vyštudoval protestantskú teológiu na Univerzite Marca Blocha v Štrasburgu, kde žil jedenásť rokov. Doktorandom bol krátko na École pratique des hautes études v Paríži, štúdium však nedokončil. Ako publicista spolupracuje s denníkmi SME, Pravda a s agentúrami Associated Press a TASR.
V roku 2012 vydal spolu s Marošom Hečkom knihu o mediálnej manipulácii s názvom "Kandidát" (ako scenár k filmu), ktorá bola neskôr sfilmovaná pod rovnomenným názvom.
Od roku 2014 moderuje reláciu "Večera s Havranom" na RTVS.
Havran a politika.
Michal Havran kandidoval vo voľbách do Európskeho parlamentu v roku 2009 na europoslanca za občiansko-liberálnu stranu Liga. Havran kandidoval z prvého miesta kandidátky ako ""Michal Havran, D.E.A., 35 r., teológ, Bratislava". Strana Liga v týchto voľbách získala 0,28 % (podporilo ju 2373 voličov) a do Európskeho parlamentu sa nedostala. 
Kritika.
Tlačovo-digitálna rada Slovenskej republiky (TR SR), výkonný orgán Asociácie na ochranu novinárskej etiky (AONE) v oblasti etickej samoregulácie novinárov, vo svojom rozhodnutí z 18. októbra 2018 skonštatovala, že Michal Havran vo svojom komentári "Pošlite Kuffu do cirkusu" uverejnenom v denníku SME 27. júna 2018 použil "nenávistné prejavy (hate speech) nie nepodobné fašizoidným prejavom"". 
Ján Čarnogurský mladší podal na Havrana trestné oznámenie s podozrením, že týmto článkom hanobil národ, rasu a presvedčenie v zmysle trestného zákona. Už vtedy advokátska kancelária Čarnogurského žiadala riaditeľa RTVS Jaroslava Rezníka, aby spoluprácu s Havranom ukončila. Špeciálny vyšetrovací útvar NAKA si od RTVS vyžiadal v máji 2020 záznam relácie Večera s Havranom, diel s názvom Židia v slovenskej a českej spoločnosti v minulosti, ktorý odvysielala STV 14. apríla 2019. Havran o tom informoval na sociálnej sieti.
Havran potom nepochodil so sťažnosťou proti obvineniu. V septembri 2020 do prípadu zasiahla Generálna prokuratúra. Doterajší postup špeciálnej prokuratúry bol podľa nej nesprávny, a preto zrušila uznesenie o zamietnutí sťažnosti, ale aj o samotnom obvinení. Znamená to, že Havran viac obvinený nie je a stíhanie pokračuje už len vo veci.

</doc>
<doc id="482332" title="Minimax (východoeurópska televízna stanica)" url="https://sk.wikipedia.org/wiki?curid=482332">
Minimax (východoeurópska televízna stanica)

Minimax je televízna stanica vysielajúca animované seriály pre deti do predškolského veku. Televízia vysiela pre región strednej a východnej Európy. 
Svoje vysielanie zahájila v Maďarsku v roku 1996, Rumunsku v roku 2001, Česku a Slovensku v roku 2003, Srbsku v roku 2008 a Slovinsku v roku 2010. V rokoch 1996 až 2004 vysielala taktiež v Poľsku. Od apríla 2007 stanica vo večerných hodinách vysiela stanicu Animax zameranú na japonské anime rozprávky. 27. marca 2013 stanica redizajnovala svoje televízne logo do 3D štýlu. Momentálne taktiež vysiela v novom širokouhlom formáte 16:9.

</doc>
<doc id="482335" title="Microsoft SharePoint" url="https://sk.wikipedia.org/wiki?curid=482335">
Microsoft SharePoint

Microsoft SharePoint je aplikačná platforma pre web vyvinutá spoločnosťou Microsoft. Poskytuje služby typu CMS a integráciu s ďalšími službami, zároveň aj prostredie pre tvorbu a prevádzku aplikácií od iných dodávateľov .
Možnosti použitia:
Microsoft SharePoint využíva mnohé technológie od firmy Microsoft ako napr. Windows Server a jeho súčasť IIS, ako aj ASP.NET a SQL Server. Aktuálna verzia produktu Microsoft SharePoint je poskytovaná aj ako služba v rámci ponuky služieb Office 365.

</doc>
<doc id="482339" title="Katedra žurnalistiky Filozofickej fakulty Univerzity Komenského v Bratislave" url="https://sk.wikipedia.org/wiki?curid=482339">
Katedra žurnalistiky Filozofickej fakulty Univerzity Komenského v Bratislave

Katedra žurnalistiky Filozofickej fakulty Univerzity Komenského v Bratislave je pracovisko Filozofickej fakulty Univerzity Komenského, ktoré sídli v budove na Štúrovej ulici číslo 9. Vznikla v roku 1952 a je najstaršou novinárskou školou na Slovensku.
História.
Katedra od jej počiatkov po súčasnosť.
Začiatky fungovania Katedry žurnalistiky sa viažu ku vzniku Katedry novinárstva a knihovníctva Filozofickej fakulty Univerzity Komenského v Bratislave (FiF UK), ktoré vzniklo pod vedením doc. Michala Chorvátha v roku 1952. Katedra žurnalistiky je najstaršia univerzitná žurnalistická škola na Slovensku a aj v bývalom Česko-Slovensku. Už v roku 1960 začala vznikať samostatná Katedra novinárstva, po pätnástich rokoch z nej vznikli ďalšie tri katedry – Katedra teórie a dejín žurnalistiky, Katedra periodickej tlače a agentúrneho spravodajstva, Katedra rozhlasovej a televíznej žurnalistiky, a jeden kabinet – Kabinet teórie a dejín žurnalistiky. 
Po novembrovej revolúcii v roku 1989 sa pri katedre sformovalo Združenie MASS MEDIA-SCIENCE. Do jednej Katedry žurnalistiky FiF UK sa v roku 1992 zlúčili tri žurnalistické katedry a jeden kabinet. Katedra teda mala štyri oddelenia – Oddelenie teórie a dejín žurnalistiky, Oddelenie žurnalistickej tvorby v periodickej tlači a agentúrnom spravodajstve, Oddelenie žurnalistickej tvorby v rozhlase a televízii a Oddelenie propagácie.
V roku 1991 začalo v rámci katedier novinárstva fungovať jednoodborové denné bakalárske štúdium propagácie a o rok na to dvojodborové štúdium žurnalistiky v kombinácii s ďalším študijným odborom. Nevydržalo však dlho, v roku 1995 bolo nahradené dvojodborovým magisterským štúdiom propagácie. Katedra propagácie sa v roku 1996 odčlenila od katedry žurnalistiky a od roku 2000 pôsobí pod názvom Katedra marketingovej komunikácie.
Od roku 1992 je Katedra žurnalistiky FiF UK členom Európskej asociácie vzdelávania v žurnalistike – EJTA (European Journalism Training Association), už o ďalší rok začala katedra spolupracovať so Slovenským syndikátom novinárov v súvislosti s čím bola medzi týmito inštitúciami podpísaná zmluva. Na základe princípov Európskeho systému prenosu a akumulácie kreditov začali v roku 2000 fungovať na katedre dva stupne štúdia – bakalársky (prvý) a magisterský (druhý) stupeň štúdia, teda desaťsemestrové kreditové magisterské štúdium žurnalistiky.
Od roku 2009 do roku 2019 zastávala funkciu vedúcej katedry doc. PhDr. Svetlana Hlavčáková, PhD. V súčasnosti je vedúcim katedry Mgr. Ján Hacek, PhD. Katedra ponúka akreditovaný bakalársky a magisterský stupeň štúdia, jej študenti majú možnosť vykonať rigoróznu skúšku a získať titul PhDr. V októbri 2012 sa Katedra žurnalistiky prihlásila k Etickému kódexu novinára.
Aktivity katedry.
Katedra žurnalistiky vytvorila niekoľko kreatívnych projektov pre svojich študentov, patria sem najmä internetový portál Webjournal a internetové rádio RadioAktiv, Okrem školských aktivít začali samotní študenti organizovať aj mimoškolský projekt s názvom Off Record, v rámci ktorého na diskusie pozývajú odborníkov z novinárskej praxe. Tieto diskusie sa väčšinou konajú na Syndikáte novinárov a študenti tak majú možnosť dozvedieť sa viac o tom, čo ich v budúcnosti čaká.

</doc>
<doc id="482466" title="Ničitelia mýtov" url="https://sk.wikipedia.org/wiki?curid=482466">
Ničitelia mýtov

Ničitelia mýtov (orig. "MythBusters") je vedecko-populárny dokumentárny seriál (resp. televízna relácia) produkovaný austrálskou spoločnosťou Beyond Television Productions pre Discovery Channel. Cieľom programu je overenie množstva povestí, mestských legiend a mýtov za použitia základných vedeckých metód.
Tím MythBusters.
V relácii vystupujú dva tímy. Prvý tím tvoria Adam Savage a Jamie Hyneman, skúsení profesionáli v oblasti vedy a efektov. Druhý tím tvorí trojica Tory Belleci, Kari Byronová a Grant Imahara, ktorý nahradil Scottie Chapmanovú.

</doc>
<doc id="482562" title="Douglas (Man)" url="https://sk.wikipedia.org/wiki?curid=482562">
Douglas (Man)

Douglas () je hlavné a najväčšie mesto ostrova Man, korunnej dependencie britskej koruny v Írskom mori. Douglas bol malým sídlom, až kým vďaka stykom s Liverpoolom v 18. storočí nenastal prudký populačný rast. Ten sa premietol do presunu Tynwaldu, vlády ostrova, z Castletownu do Douglasu. Dnes je Douglas hlavným kultúrnym, ekonomickým, dopravným strediskom ostrova.
Geografia.
Douglas sa nachádza na východe ostrova pri sútoku riek Dhoo a Glass, ktoré vytvárajú rieku "Douglas" vlievajúcu sa do "Douglaského zálivu". 
Mesto je obklopené viacerými mestečkami a dedinami, z nich je najvýznamnejší Onchan na severe (vytvára s Douglasom konurbáciu) a Union Mills ná západe.
Obyvateľstvo.
Podľa výsledkov sčítania 2011 žije v Douglase 27 395 obyvateľov, čo predstavuje 32,4 % obyvateľstva celého ostrova - 84 497. Vývoj počtu obyvateľov prináša tabuľka

</doc>
<doc id="482818" title="Psy (hudobník)" url="https://sk.wikipedia.org/wiki?curid=482818">
Psy (hudobník)

Pak Čä-sang (kór. hangul: 박재상, hanča: 朴載相 – slovenský prepis podľa PSP 2000: "Pak Čä-sang"), v Európe a Amerike známy pod umeleckým menom (angl.) Psy resp. PSY (kór. hangul: 싸이 – slovenský prepis podľa PSP 2000: Ssa-i výslovnosť : [s͈ai]; * 31. december 1977, Soul, Kórejská republika) je juhokórejský spevák, textár, rapper, tanečník, hudobný producent a televízna osobnosť. Psy je známy svojími humornými videoklipmi a výkonmi na pódiu a tiež medzinárodným hitom „Gangnam Style“.
Dňa 21. decembra 2012 prekročila sledovanosť jeho videoklipu k skladbe „Gangnam Style“ na YouTube 1 miliardu pozretí, čím sa stalo prvým videoklipom v celej histórii webstránky, ktoré tento počet dosiahlo. Psy bol hneď nato označený médiami ako "Kráľ YouTube".
Dňa 12. apríla sa na internet dostal jeho druhý hit „Gentleman“, čo bolo len deň pred oficiálnym uvedením.

</doc>
<doc id="482897" title="Castletown (Man)" url="https://sk.wikipedia.org/wiki?curid=482897">
Castletown (Man)

Castletown () je mesto ležiace na juhu ostrova Man, korunnej dependencie britskej koruny v Írskom mori. Castletown bol sídlom Tynwaldu, vlády ostrova, do roku 1869, kedy sa presunul do dnešného hlavného mesta - Douglasu. Geograficky leží vo farnosti Malew, ale administratívne je samostatný.
Dejiny.
Castletown je bývalé hlavné mesto ostrova Man a sídlo Tynwaldu. Jeho história siaha až do roku 1090. Rybárske lode ešte aj dnes vyrážajú na more z miestneho prístavu. Komerčná doprava do prístavu skončila v 70. rokoch 20. storočia, napriek rozvoju priemyslu a finančníctva v oblasti. Prvé telefóny sa objavili v Castletown v roku 1901.
Obyvateľstvo.
Podľa výsledkov sčítania 2011 žije v Castletowne 3 093 obyvateľov, čo z neho robí 4. najväčšie (keďže sú na ostrove len štyri mestá tak aj zároveň najmenšie) mesto na ostrove. Z údajov je zrejmé, že napriek rastu počtu obyvateľov ostrova je vývin v Castletowne odlišný - jeho populácia stagnuje. Vývoj počtu obyvateľov prináša tabuľka:

</doc>
<doc id="483134" title="Zoznam sídiel na Mane" url="https://sk.wikipedia.org/wiki?curid=483134">
Zoznam sídiel na Mane

Toto je zoznam sídel na Mane. 
Všetky označenia sú v angličtine, názvy v mančine sú napísané "kurzívou".
Sídla v rámci štatistického administratívneho členenia Manu.
V rámci administratívneho členenia na štatistické účely je na ostrove Man 16 farností, 4 mestá a 4 dediny.
Mestá.
Oficiálne sú na ostrove Man štyri mestá:
Dediny (v širšom zmysle).
Oficiálne dediny na ostrove sú:
Farnosti.
Farnosti na ostrove sú (na prvej úrovni je uvedený sheading, do ktorého patria):
Menšie sídla.
Ostatné význačné sídla na samotnom ostrove Man, bez oficiálneho (administratívneho) postavenia, sú:
Okrem samotného ostrova Man spravuje jeho vláda tri blízke ostrovčeky: Calf of Man (súčasť farnosti Rushen), St Patrick's Isle (súčasť mesta Peel) a St Michael's Isle (súčasť farnosti Malew). 

</doc>
<doc id="483234" title="Peel (Man)" url="https://sk.wikipedia.org/wiki?curid=483234">
Peel (Man)

Peel (, v preklade "Prístav ostrova") je mesto ležiace na západe ostrova Man, korunnej dependencie britskej koruny v Írskom mori. Geograficky leží vo farnosti German, administratívne je ale samostatný. Niekedy býva nazývaný jediným mestom na ostrove, pretože sa v ňom nachádza katedrála.
Dejiny.
Peel nikdy nebol hlavným mestom ostrova, napriek tomu je jeho hlavným rybárskym prístavom a miestna katedrála je sídlom biskupa Sodoru a Manu. Po vybudovaní železnice v roku 1873 sa v meste rozvíjal turizmus, bola vybudovaná promenáda. Koncom 60. rokov 20. storočia bola železničná trať z Peelu do Douglasu uzavretá a cestovný ruch začal upadať. 
Obyvateľstvo.
Podľa výsledkov sčítania 2011 žije v Peele 5 092 obyvateľov, čo z neho robí 3. najväčšie mesto (po mestách Douglas a Ramsey a 4. najväčšie sídlo (ešte dedina Onchan má viac obyvateľov) ostrova Man. Vývoj počtu obyvateľov prináša tabuľka:

</doc>
<doc id="483260" title="Ramsey (Man)" url="https://sk.wikipedia.org/wiki?curid=483260">
Ramsey (Man)

Ramsey () je mesto ležiace na severe ostrova Man, korunnej dependencie britskej koruny v Írskom mori. Žije v ňom 7 809 obyvateľov (2011). 
Je tu jeden z najväčších prístavov na ostrove. Kedysi bol jedným z hlavných dopravných uzlov spojenia so Škótskom. Je známe aj ako "Royal Ramsey" ("Kráľovské Ramsey") pre kráľovské návštevy, v roku 1847 ho navštívili kráľovná Viktória a princ Albert, v roku 1907 zase kráľ Eduard VII. a kráľovná Alexandra.
Obyvateľstvo.
Podľa výsledkov sčítania 2011 žije v meste Ramsey 7 809 obyvateľov, čo z neho robí 2. najväčšie mesto (po hlavnom meste Douglas) a 3. najväčšie sídlo ostrova Man (ešte dedina Onchan má viac obyvateľov). 

</doc>
<doc id="483382" title="Farnosť (Man)" url="https://sk.wikipedia.org/wiki?curid=483382">
Farnosť (Man)

Farnosť alebo okrsok (, ) je administratívna jednotka na Mane, samosprávnej korunnej dependencii britskej koruny. 
Na ostrove sa dnes nachádza 16, resp. na účely samosprávy 15 farností (rozdiel medzi počtom 16 a 15 tvorí farnosť Michael, ktorá sa na účely samosprávy považuje za okres resp. dedinu). Spolu s dedinami a mestami tvoria farnosti najnižšiu administratívnu jednotku Manu. 
Historicky bolo farností 17, pretože postavenie farnosti mal do roku 1986 aj Onchan (patril do sheadingu Garff) a do roku 1989 mal postavenie farnosti (nielen na štatistické účely, ale aj) na účely samosprávy aj Michael.

</doc>
<doc id="483450" title="Alcatraz (seriál)" url="https://sk.wikipedia.org/wiki?curid=483450">
Alcatraz (seriál)

Alcatraz je americký sci-fi seriál, ktorý sa vysielal od 16. januára do 26. marca 2012 na americkej televíznej stanici Fox. Seriál sa zameriava na väzenie Alcatraz, ktoré bolo v roku 1963 zatvorené kvôli nevhodným podmienkam. Ideou seriálu je zmiznutie väzňov a strážcov v 1963, ktorí sa následne objavia v roku 2012 v modernom San Franciscu. Seriál má len jednu sériu, keďže bol zrušený pre nízku sledovanosť.
Časti.
Každá časť (okrem pilotnej časti) nesie názov podľa väzňa alebo dozorcu z Alcatrazu.
Sledovanosť.
Seriál bol po prvej sérii zrušený kvôli nízkej sledovanosti. Pre porovnanie 16. januára 2012 sledovalo pilotnú časť v USA 10,05 milióna divákov, poslednú 26. marca 2012 už iba 4,75 milióna divákov.

</doc>
<doc id="483483" title="Administratívne členenie Manu" url="https://sk.wikipedia.org/wiki?curid=483483">
Administratívne členenie Manu

Toto je článok o administratívnom členení Manu.
Historické členenie.
Man bol kedysi rozdelený na 6 "sheadings", ktoré boli rozdelené na 17 farností.
Súčasné členenie.
Štatistické členenie.
Na štatistické a podobé účely sa územie Manu sa delí (na jednej úrovni) na 4 mestá, 4 dediny a 16 farností (okrskov).
Členenia na účely samosprávy.
Na účely miestnej a regionálnej samosprávy sa Man delí (na jednej úrovni) na:
Rozdiel oproti územnému členeniu spočíva v tom, že Michael sa nepovažuje za farnosť. 
Na isté účely sa ešte dnes používa aj rozdelenie na "sheadings". 

</doc>
<doc id="483487" title="Onchan" url="https://sk.wikipedia.org/wiki?curid=483487">
Onchan

Onchan () je dedina ležiaca na východe ostrova Man, korunnej dependencie britskej koruny v Írskom mori. Leží na severnom konci "Douglaského zálivu". Hoci má len štatút dediny, má druhý najväčší počet obyvateľov na ostrove Man - po hlavnom meste Douglase, s ktorým tvorí konurbáciu. 
Manský názov "Kione Droghad" znamená "koniec mosta".
Obyvateľstvo.
Podľa výsledkov sčítania 2011 žije v Onchane 9 283 obyvateľov, čo z neho robí 2. najväčšie sídlo na ostrove Man. Vývoj počtu obyvateľov prináša tabuľka:

</doc>
<doc id="483520" title="Laxey" url="https://sk.wikipedia.org/wiki?curid=483520">
Laxey

Laxey () je dedina ležiaca na východe ostrova Man, korunnej dependencie britskej koruny v Írskom mori. 
Dedina leží na ceste A2, ktorá spája hlavné mesto Douglas s Ramseym. Laxey leží na trati manskej elektrickej železnice. Miestna stanica sa nachádza na sever od dediny a je zároveň konečnou Snaefell Mountain Railway. Medzi miestne zaujímavosti patrí laxeyské koleso ("Laxey Wheel" zvané aj „Lady Isabella“), ktoré v minulosti slúžilo na odčerpávanie vody z banských štôlní.
Názov pochádza zo staroseverského "laxa", čo znamená "rieka lososov".
Dejiny.
V 19. storočí vďaka ťažbe olova a zinku nastal v Laxey najväčší rozvoj priemyslu v jeho dejinách. Miestne bane boli v 19. storočí najhlbšími na svete. Ťažba tu bola ukončená po 75-tich rokoch v roku 1929. Bol tu vtedy aj rybársky priemysel.
Dnes je Laxey obytnou a turistickou oblasťou, ktorá sa môže pýšiť niekoľkými záhradami, predovšetkým "Laxey Glen Gardens". Dedina je postavená okolo tiesňavy, z čoho pramení množstvo strmých ulíc a cestičiek vedúcich na dno úžľabiny. 
Obyvateľstvo.
Podľa výsledkov sčítania 2011 žije v Laxey 1 707 obyvateľov, toto číslo sa za posledné obdobie takmer nemení. Vývoj počtu obyvateľov prináša tabuľka:

</doc>
<doc id="483539" title="Port St Mary" url="https://sk.wikipedia.org/wiki?curid=483539">
Port St Mary

Port St Mary () je pobrežná dedina ležiaca na juhu ostrova Man, korunnej dependencie britskej koruny v Írskom mori. Jej názov je odvodený od miestnej kaplnky Panny Márie. 
Geografia.
Port St Mary sa nachádza v juhozápadnej časti ostrova, neďaleko sa nachádza Port Erin. Miestna železničná stanica leží na sever od hlavnej časti obce, je jednou zo zastávok na preživšej sekcii Isle of Man Railway medzi Douglasom a Port Erin. Parné vlaky počas leta obsluhujú trať niekoľkokrát za deň. 
Obyvateľstvo.
Podľa výsledkov sčítania 2011 žije v Port St Mary 1 957 obyvateľov. Vývoj počtu obyvateľov prináša tabuľka:

</doc>
<doc id="483545" title="Port Erin" url="https://sk.wikipedia.org/wiki?curid=483545">
Port Erin

Port Erin () je dedina ležiaca na juhozápade ostrova Man, korunnej dependencie britskej koruny v Írskom mori. 
Port Erin vďačí za veľkú časť svojej dnešnej podoby viktoriánskym turistom, ktorí sem prichádzali pre piesočnú pláž v chránenom prístave, miestne kaviarne a jednoduché záhrady. Pláž je ohraničená dvomi výbežkami (mysmi), ktoré usmerňujú prevažujúci západný vietor smerom k dedine. Na jednom z nich, Bradda Head, stojí pamätná veža "Milner's Tower". 
Obyvateľstvo.
Podľa výsledkov sčítania 2011 žije v Port Erin 3 531 obyvateľov. Vývoj počtu obyvateľov prináša tabuľka:

</doc>
<doc id="483736" title="DisplayPort" url="https://sk.wikipedia.org/wiki?curid=483736">
DisplayPort

DisplayPort je digitálny konektor slúžiaci na prenos nekomprimovaného digitálneho obsahu s podporou 8 kanálového zvuku a ochrany DPCP (DisplayPort Content Protection) využívajúci 128bitové šifrovanie AES. Podporuje rýchlosť prenosu až 10,8 Gbit/s, na vzdialenosť do troch metrov dokáže prenášať obraz s rozlíšením 2560x1600 pixelov a na vzdialenosť do 15 metrov obraz s rozlíšením 1920x1080 pixelov. Navrhla ho organizácia VESA (Video Electronics Standards Association) a je široko podporovaný firmami ako je Intel, AMD, Dell, Nvidia atď.
Je navrhnutý tak, aby nahradil digitálne (DVI) a analógové (VGA) konektory v monitoroch počítačov rovnako ako v grafických kartách. Má všetky funkcie HDMI, no nepredpokladá sa, že by mal nahradiť HDMI v oblasti domácej spotrebnej elektroniky, keďže je určený predovšetkým na kancelárske a IT využitie.

</doc>
<doc id="483831" title="Orde Wingate" url="https://sk.wikipedia.org/wiki?curid=483831">
Orde Wingate

Orde Charles Wingate, DSO (* 26. február 1903 – † 24. marec 1944) bol generálmajor britskej armády a tvorca špeciálnych vojenských jednotiek v britskej mandátnej Palestíne v 30. rokoch 20. storočia a počas druhej svetovej vojny.
Wingate, ktorý bol zbožným kresťanom, podporoval sionizmus a chápal ako svoju náboženskú povinnosť pomôcť židovskej komunite v Palestíne vytvoriť židovský štát. V roku 1936 bol prevelený do mandátnej Palestíny, kde začal cvičiť členov židovskej polovojenskej organizácie Hagana, z ktorej sa po vzniku Izraela v roku 1948 stali Izraelské obranné sily. Medzi jeho počiny patrilo vytvorenie zvláštnych výsadkárskych jednotiek chinditov (: "Chindits"), ktoré bojovali v tyle nepriateľa počas vojenských operácií na Ďalekom východe proti Japonsku počas druhej svetovej vojny. Zomrel vo veku 41 rokov pri leteckej nehode. Je pochovaný na Arlingtonskom národnom cintoríne.

</doc>
<doc id="483858" title="František Jurišič" url="https://sk.wikipedia.org/wiki?curid=483858">
František Jurišič

František Jurišič (* 18. február 1942, Nitra) je slovenský režisér animovaných filmov a vysokoškolský pedagóg.
Život.
Štúdium a začiatky.
Vyštudoval na Vysokej škole technickej v Bratislave odbor architektúra a územné plánovanie. Už tu sa zaujíma o filmové umenie – návštevník filmového klubu a člen klubu MG, kde nakrúcali študentské "spravodajstvo" (občasníky a filmy určené pre domáce súťaže tvorivosti). V spolupráci s Gejzom Kendym nakrútil experimentálny poetický film o zanikajúcich častiach starej Bratislavy s názvom Plynová lampa z roku 1965. Snímka bola na súťaži ocenená. K animovanému filmu ho "pritiahli" aj projekcie snímok Normana McLarena počas Dní kanadského filmu. Po absolvovaní vysokej školy sa zamestnal vo vyštudovanom odbore a súbežne sa venoval amatérskej filmovej činnosti.
Animovaný film.
Takmer všetky jeho diela vznikli (okolo 140) v dramaturgickej spolupráci s STV. Pre cyklus večerníčkov pravidelne pripravoval samostatné tituly, ale aj viacdielne seriály. Do popredia dáva pohyb, akciu a gradáciu príbehu prispôsobuje detskému pohľadu tak, aby sa v ňom dokázali orientovať. Kombinuje hru, fantáziu, jemný a láskavý humor, jednoduché rozprávanie. Animáciou deformuje a mení veľkosť, tvar, charakter protagonistov. Jeho najčastejšími spolupracovníkmi boli Koloman Leššo a Štefan Martauz. Venoval sa predovšetkým bábkovej animácii, v ktorej striedal rôzne typy materiálu. Boli ním napríklad drevo, papier, hlina, keramika, no predovšetkým plastelína. Animovanie plastelíny (tzv. claymation) bolo vtedy v rámci slovenského animovaného filmu unikátne. Jeho prvé filmy výrazne napodobňovali grotesku. Prvý animovaný pokus bol inšpirovaný obrázkom Viktora Kubala, na ktorom bolo dopravné lietadlo s latrínou na krídle. Okrem Kubala označuje za inšpiračný zdroj tiež diela Břetislava Pojara. V rokoch aktívnej tvorby pracoval na plný úväzok v animovanom štúdiu Krátkeho filmu Koliba. Od roku 1985 prednášal na Vysokej škole výtvarných umení a od roku 1993 na Vysokej škole múzických umení v ateliéri animovaného filmu. Ako animátor sa podieľal na niektorých častiach "Bratislavských rozprávok"(1991). S dvadsiatimi poprednými svetovými tvorcami animovaného filmu sa podieľal na vzniku spoločného filmu k storočnici kinematografie. Posledným vlastným veľkým projektom je film Ekomorfóza, kde (už ako z názvu vyplýva) ide do popredia téma ekológie a ekologickej katastrofy. Zobrazuje vývoj od rajskej záhrady až po "nektropolis". Kameramanom je Otto Geyer a animátorom Štefan Martauz. Film vznikol s podporou ministerstva kultúry a programu Pro Slovakia. Jurišič tu prvýkrát využíva možnosti digitálnych technológií a to vo zvukovej postprodukcii.

</doc>
<doc id="483974" title="Jiří Holeček" url="https://sk.wikipedia.org/wiki?curid=483974">
Jiří Holeček

 
 
 
 
 
 
 
 
 
 
 
 
 
 
 
 
 
 
Jiří Holeček (* 18. marec 1944, Praha) je bývalý český hokejový brankár.
Životopis.
Hokej začal hrať v Prahe ako 12-ročný za Tatru Smíchov. V nasledujúcej sezóne 1957/1958 prestúpil do HC Bohemians Praha. Z oboch týchto klubov bol prepustený a tak nastúpil do klubu Dynamo Praha dnes známeho skôr pod názvom HC Slavia Praha, kde pôsobil 5 sezón.
V sezóne 1963/1964 dosiahol vek 19 rokov a dostal povolávací rozkaz: jeden na futbal do druholigovej Dukly Tábor a jeden na hokej do Dukly Jihlava, ktorá hrala najvyššiu súťaž. Holeček si zvolil hokej a odišiel na základnú vojenskú službu do tréningového tábora Jihlavy.
V HC Dukla Jihlava pôsobil iba 3 mesiace, pretože v klube boli 5 brankári a dvaja boli nadbytoční. Musel preto odísť do druholigového klubu VTJ Dukla Košice, ktorý si ako nováčik vybojoval v tejto sezóne postup do najvyššej klubovej súťaže v Československu. Po skončení vojenskej služby chcel odísť do HC Sparta Praha. S jej funkcionármi sa však nedohodol (žiadal od klubu vlastný byt, ponúknutá mu bola len ubytovňa ČKD v Hloubětíne), preto predĺžil s Košiciach zmluvu. Nakoniec tu pôsobil 10 sezón. V Dukle pracoval ako vojak z povolania, ale v skutočnosti sa venoval iba hokeju. S klubom končil väčšinou v strede tabuľky. V januári 1967 prešla Dukla z vojenského (VTJ) na civilný oddiel (TJ) a klub niesol názov VSŽ podľa hlavného sponzora. Vo Východoslovenských Železiarniach pracoval ako energetik, ale opäť len na papieri.
V sezóne 1972/1973 odchytal posledné stretnutie za TJ VSŽ Košice a po sezóne odišiel do HC Sparta Praha, ktorá o jeho služby už mala záujem. Tu odchytal 5 úspešných sezón, keď v hneď prvej 1973/1974 získal striebro a dvakrát v sezónach 1976/1977 a následne 1977/1978 bronz. Na záver kariéry ako 34-ročný odišiel do Nemecka. 2 roky pôsobil v druholigovom EHC 70 München, s ktorým sa mu v sezóne 1979/1980 podarilo postúpiť do hokejovej Bundesligy. V ďalšej sezóne prestúpil do nemeckého druholigového klubu EHC Essen, kde pôsobil 1 sezónu. Klub v tejto sezóne vypadol a Jiří Holeček vo veku 37 rokov ukončil svoju profesionálnu kariéru.
Reprezentácia.
Zúčastnil sa viacerých Majstrovstiev sveta v ľadovom hokeji, kde získal spolu 9 medailí; z toho 3 zlaté, 5 strieborných a 1 bronzovú. Na majstrovstvách sveta patril k najväčším oporám tímu, čo dokazuje aj 5-násobná účasť v najlepšej formácii turnaja a titul pre najlepšieho brankára šampionátu.
Holeček má 10 medailí z majstrovstiev Európy v ľadovom hokeji, ktoré boli súčasťou tých svetových. Z 10 medailí sú 4 zlaté, 4 strieborné a 2 bronzové.
Taktiež sa zúčastnil Zimných olympijských hier v roku 1972 v japonskom Sappore, kde obsadil s tímom Česko-Slovenska 3. miesto a následne o 4 roky neskôr v rakúskom Innsbrucku získal striebro.

</doc>
<doc id="484032" title="Animefest" url="https://sk.wikipedia.org/wiki?curid=484032">
Animefest

Animefest je každoročné stretnutie fanúšikov japonského komiksu a animovaného filmu. Podľa portálu manga.cz je Animefest „prvním samostatným manga a anime conem uspořádaným v českých, či lépe řečeno moravských zemích“. Organizátorom Animefestu je občianske združenie Brněnští otaku. V roku 2020 sa Animefest nekonal, najbližšie 13. až 15. augusta 2021.
Program.
V rámci Animefestu sa uskutočňujú prednášky, workshopy, prezentácie filmov a seriálov, besedy a autogramiády s autormi, divadlo kjógen a ďalší program.
Súťaže.
V rámci Animefestu sa konajú viaceré súťaže:
História.
Prvý ročník festivalu sa uskutočnil 8. a 9. mája 2004 v Brne. Zúčastnilo sa na ňom približne 200 ľudí.
Kvôli pandémii koronavírusu bol Animefest 2020 presunutý na náhradný termín 14. až 16. augusta 2020. Nakoniec musel byť zrušený aj ten, Animefest oznámil 1. mája 2020.

</doc>
<doc id="484352" title="Lauren Conradová" url="https://sk.wikipedia.org/wiki?curid=484352">
Lauren Conradová

Lauren Katherine Tellová (rodená Conradová, (* 1. február 1986, Laguna Beach, Kalifornia, USA) je americká televízna osobnosť, módna návrhárka a spisovateľka. Žije so svojím manželom a dvoma synmi v Kalifornii.
Detstvo.
Narodila sa ako prvé dieťa rodičom Kathy a Jimovy Conrad. Je najstaršia a má sestru Breannu a brata Brandona. Jej otec je povolaním architekt.
Chodila na strednú školu Laguna Beach High School a neskôr jeden semester na Academy of Art v San Franciscu. Vyštudovala Fashion Institute of Design and Merchandisign v Irvine v Kalifornii.
Predtým ako začala svoju kariéru spisovateľky a módnej návrhárky pracovala pre časopis Teen Vogue a v PR kancelárii People Revolution, kde bola natáčaná počas reality show The Hills.
Televízia.
Ako 18-ročná sa objavila počas dvoch sezón v reality show "Laguna Beach: Real Orange County", neskôr v ďalšej show MTV - "The Hills", kde účinkovala 4 a pol sezóny a stala sa svetoznámou celebritou. Okrem iného vystupovala v jednej časti seriálov "Greek" a "Griffinovci", bola sudkyňou v "America's Next Top Model", súťažila v americkom podaní Milionára - "Who will be millionare" s charitatívnym účelom a hrala malé roly v dvoch filmoch - "Úplná šupa" a "BFF and Baby". Na svojom blogu LaurenConrad.com vysielala sériu Crafty Creations s DIY projektami.
Prozaická tvorba.
Napísala 2 série kníh a dve ďalšie knihy, ktoré boli bestsellermi.
Trilógia "L.A. Candy" zahŕňa knihy "L.A. Candy", "Sweet Little Lies" (Malé sladké lži) a "Sugar and Spice" (Horkosladký život) - všetky boli preložené do českého jazyka. Knihu L.A.Candy tiež nahovorila po anglicky ako audio knihu.
Po tejto sérií jej vyšla kniha "Style", ktorá sa venuje móde a štýlu.
Druhá séria kníh má názov "Fame Game" a patria do nej knihy "Fame game", "Starstruck" a "Infamous".
Medzitým vydala knihu s názvom "Beauty" o vizáži a kozmetike.
29. marca 2016 jej vyšla 9. kniha s názvom "Celebrate" o oslavách.
Návrhárstvo.
Lauren Conradová navrhuje oblečenie v dvoch kolekciách - LC Lauren Conrad (pre obchodný dom Kohl's) a Paper Crown. Značka LC Lauren Conrad zahŕňa tiež topánky, doplnky, posteľnú bielizeň aj doplnky do kúpeľne. Najnovšie kolekcie boli inšpirované Disney rozprávkami - Popoluška, Minie Mouse, Bambi, Alica v krajine zázrakov a najbližšie to bude Snehulienka a 7 trpaslíkov. Bola tvárou značky Mark pre Avon a spolu so svojou kaderníčkou Kristin Ess a vizážistkou Amy Nadine je autorkou webstránky o kráse s názvom The Beauty Department. Lauren Conradová navrhla dve kolekcie XO Eco pre Blue Avocado zo zrecyklovaných fliaš. Spolu s priateľkou Hannah Skvarla založila internetový obchod The Little Market, kde predávajú veci od rôznych žien zo sveta, aby im tak pomohli. V máji v roku 2020 začala Lauren navrhovať detské oblečenie značky LC Little Co pre obchodný dom Kohl's a v tom istom roku začala predávať svoju vlastnú make-up značku s názvom Lauren Conrad Beauty.
Osobný život.
Od Valentína v roku 2012 tvorí pár s Williamom Tellom. V októbri 2013 ju požiadal o ruku. Svadba sa konala 13. septembra 2014 v Kalifornii. Dvojica po nej strávila svadobnú cestu na ostrove Sicília v Taliansku a na ostrove Santorín v Grécku. V júli 2017 sa im narodil ich prvý syn Liam James Tell. V októbri 2019 k nemu pribudol druhý syn Charlie Wolf Tell.

</doc>
<doc id="484468" title="Aupark (Žilina)" url="https://sk.wikipedia.org/wiki?curid=484468">
Aupark (Žilina)

Aupark Žilina je nákupno-zábavné stredisko na Námestí Ľ. Štúra v Žiline. 
Bolo otvorené v roku 2010. Na troch podlažiach je umiestnených 120 prevádzok s predajnou plochou . V podzemí sa nachádza 850 parkovacích miest. Spolu tu pracuje viac ako 600 zamestnancov.
Medzi nájomcov určitej obchodnej plochy patria módne reťazce, ako napríklad H&amp;M, Mango, C&amp;A, Guess, New Yorker, prevádzky rýchleho občerstvenia Subway, Pizza Mizza či Papa Chicken supermarket Billa, elektro Datart, kníhkupectvo Panta Rhei. Ostatný priestor vypĺňajú športové predajne, banky, telekomunikačné spoločnosti, kvetinárstvo, kaderníctvo, rýchločistiareň, cestovné kancelárie, drogéria či lekáreň.

</doc>
<doc id="484483" title="Držková polievka" url="https://sk.wikipedia.org/wiki?curid=484483">
Držková polievka

Držková polievka alebo držková je tradičný druh uhorskej polievky, ktorá obsahuje hovädzie držky (pozri ďalej), papriku, cibuľu, bravčovú masť, pšeničnú múku, soľ a zmesi korenia. Má špecifickú chuť a kvalitná držková polievka je značne hustá. Držky sú nakrájané predvarené predžalúdky (čepiec, bachor a kniha). Držková polievka je známa ako „polievka staničných reštaurácii“ a je rozšírená najmä na území bývalého Rakúsko-Uhorska. Okrem držkovej polievky sa tiež vyrába držkový perkelt ("držky na paprike"), ktorý sa podáva s knedľou. Ako náhrada za držky sa používajú tiež huby (napríklad z hlivy ustricovej).

</doc>
<doc id="484485" title="Joachim Gauck" url="https://sk.wikipedia.org/wiki?curid=484485">
Joachim Gauck

Joachim Gauck (*24. január 1940, Rostock, Nemecko) bol 11. prezidentom Nemeckej spolkovej republiky. Pred nástupom do úradu bol evanjelickým pastorom, poslanec v parlamente NDR za zväz opozičných strán Bündnis 90, Spolkový správca archívu tajnej služby bývalej NDR (Ministerium für Staatssicherheit) a publicista. Gauck nepatrí k žiadnej politickej strane. Joachim Gauck od roku 2000 žije s družkou, aj keď s manželkou, s ktorou sa rozišli v roku 1991, nie sú rozvedení. Jeho družka Daniela Schadt vykonáva funkciu prvej dámy.

</doc>
<doc id="484536" title="Kapitulská (Banská Bystrica)" url="https://sk.wikipedia.org/wiki?curid=484536">
Kapitulská (Banská Bystrica)

Kapitulská ulica je ulica v centrálnej časti Banskej Bystrice. Je spojená s Námestím SNP, ulicami Cikkerova, Švantnerova a Štefánikovým nábrežím. Z ulice je prístupný Pamätník SNP.
Dejiny.
Ulica sa pôvodne volala Hronská - stála tu brána mestského opevnenia zvaná Hronská. Neskôr bola premenovaná na Kapitulskú, podľa katedrály svätého Františka Xaverského stojacej na rohu ulice a Námestia SNP. Ulica sa tiež volala Wesselenyi Ferenz Utca. František (Ferenz) Wesselenyi bol účastníkom proti-habsburského povstania v roku 1665 a v ulici vlastnil dom.
V 17. storočí ulica pozostávala z radov domov bez záhrad. Jediný dom so záhradou, pôvodne patriaci palatínovi Wesselenyiovi, sa v roku 1806 stal teologickým seminárom. Na západnej strane ulice, hneď južne od katedrály, sa nachádza budova jezuitskej školy. Stavba budovy sa začala v roku 1695. V roku 1806 bola prestavaná do klasického štýlu. Budova má opisné čísla 2,4,6 a 8. V ulici sa nachádza viacero ďalších domov, postavených a prestavených v renesančnom, barokovom či klasicistickom štýle.
Pamätník SNP bol dostavaný v roku 1969. Komplex sa však začal stavať už v roku 1966. Za obeť mu padla časť Kapitulskej ulice a celá Nová a Mäsiarska ulica. V roku 1969 bolo otvorená nová expozícia Múzea Slovenského národného povstania v novovybudovanom Pamätníku SNP.

</doc>
<doc id="484582" title="Mercedes-Benz triedy S" url="https://sk.wikipedia.org/wiki?curid=484582">
Mercedes-Benz triedy S

Mercedes-Benz triedy S je luxusný automobil, ktorý od roku 1954 vyrába nemecká automobilka Mercedes-Benz, ktorá je divíziou spoločnosti Daimler AG. Klasifikácia "S" bola však prvýkrát uvedená v roku 1972 s generáciou W116 S-Class. Trieda S je vlajkovou loďou automobilky Mercedes už viac ako 50 rokov. V tomto modeli bolo prezentovaných viacero inovácií, vrátane technológií pohonu, interiérových doplnkov a bezpečnostných systémov (ako prvé predpínače bezpečnostných pásov). Trieda S je najpredávanejším luxusným sedanom na svete, a jeho posledná generácia W221 uvedená v roku 2020 nesie úplne nový dizajn. Mercedes-Benz tredy S W223 je podobne ako aj jeho predchodcovia dostupný v štandardnej a v predĺženej verzii a s radovými štvorvalcovými, vidlicovými šesťvalcovými, vidlicovými osemvalcovými a vidlicovými dvanásťvalcovými motormi, pričom sú v ponuke aj naftové a hybridné pohonné jednotky.
V roku 1998 bolo vyvinuté kupé triedy S ako Mercedes-Benz triedy CL, avšak v modelovom roku 2013 bude premenované na S-Coupe.
Produkcia.
Za posledných 40 rokov sa vyrobilo okolo 2,7 milióna modelov triedy S:

</doc>
<doc id="485362" title="Ján Majko" url="https://sk.wikipedia.org/wiki?curid=485362">
Ján Majko

Ján Majko (* 17. september 1900, Dolná Streda – † 29. december 1985, Trnava) bol významný slovenský jaskyniar. Je nestorom praktického jaskyniarstva na Slovensku. 
V čase, keď pôsobil ako príslušník finančnej stráže v "Hosúsove" (dnes Dlhá Ves, okr. Rožňava), t. j. od r. 1923, skúmal okolie Dlhoveského okrajového polja a priľahlé časti Silickej planiny. Je známy najmä ako objaviteľ jaskyne Domica, ktorú so svojimi spolupracovníkmi objavil v roku 1926. O. i., na území Slovenského krasu, kde pôsobil v najväčšej miere, je objaviteľom pokračovania Silickej ľadnice, Malej ľadnice, Majkovej jaskyne, Ponorovej priepasti, Jaskyne na Kečovských lúkach, Veľkého ôsmeho ponoru, Milady, Matildy, Mestskej priepasti, Jaskyne Kečovských prameňov, Kečovskej vyvieračky III, Badjizeru, a mnohých ďalších. V roku 1953 sa zúčastnil významnej expedície do "jaskynnej priepasti Barazdaláš" (dnes Priepasť Brázda), z ktorej vyliezol 19. júla po takmer 36-tich hodinách pracovného pobytu. Aktívne roky jaskyniarskeho života naplnené sondovacími, objaviteľskými, prieskumnými a dokumentačnými prácami prežíval v intervale 1923-1961. Aj po roku 1961 sa intenzívne venoval písaniu správ zo starších prieskumov, spomienkam, aktívne viedol korešpondenciu s mnohými súputníkmi, odborníkmi i mladými ľuďmi. Viedol príkladnú dokumentáciu a jeho objemnú písomnú pozostalosť musela po jeho smrti dopraviť do "Múzea slovenského krasu" Škoda 1203. 
Ján Majko počas svojho života spolupracoval s mnohými významnými osobnosťami vedy v rámci vtedajšieho Československa, napr. prof. Radimom Kettnerom, Dr. Karlom Absolonom, Dr. Jánom Senešom, Dr. Antonom Droppom a pod.
Ján Majko je pravdepodobne jediným, resp. jedným z veľmi mála jaskyniarov v Európe, po ktorých je pomenované školské zariadenie ("Základná škola Jána Majku v Dolnej Strede").

</doc>
<doc id="485452" title="Národná kultúrna pamiatka Solivar" url="https://sk.wikipedia.org/wiki?curid=485452">
Národná kultúrna pamiatka Solivar

Národná kultúrna pamiatka Solivar – výrobňa soli je súbor sedemnástich technických pamiatkových objektov, ktorý sa nachádza v Solivare, ktorý je mestskou časťou Prešova. NKP bola vyhlásená 17. apríla 1963. V zozname pamiatkových zón je pod č. 93 s názvom Soľná baňa. Vyhlásená dňa 28. apríla 2008.
História.
Unikátny komplex na ťažbu soli zo soľanky pochádza zo 17. storočia, hoci samotná ťažba soli v lokalite začala už v roku 1571. Do súboru pamiatok patrí šachta Leopold, rezervoáre na soľanku, huta, varňa, sklad soli, kováčske dielne a klopačka.
Ťažba prebiehala v „jame“ Leopold, nazývanej aj Cisárska, ktorá dosahuje hĺbku až 155 metrov. Po takmer storočí ťažby bola nad ňou postavená budova gápľa, ktorým sa dopravovala vyťažená soľ na povrch. Po zatopení jamy (šachty) sa začala soľ získavať zo soľanky, ktorá sa čerpala v koženom mechu za pomoci koní. Tunajší gápeľ patril medzi najväčšie v strednej Európe.
Drevené zásobníky na vyťaženú soľanku boli vybudované v roku 1815 a umožňovali uskladniť až 10 560 hektolitrov vzácnej suroviny. Nádrže stáli na kamenných podstavcoch, boli zastrešené a soľanka bola do nich dopravovaná drevenými potrubiami z odkaľovacej nádrže. Z týchto nádrží putovala soľanka predhrievacej a potom do odparovacej nádrže, následne do odkvapových komôr a sušiarne. Odtiaľ sa už kryštalická soľ previezla po koľajniciach do skladu a na expedíciu.
Hlavný soľný sklad bol dobudovaný okolo roku 1825, varne František a Ferdinand z prelomu 18. a 19. storočia boli zbúrané v roku 1931. Pôvodná varňa František zhorela počas požiaru v roku 1819, no oveľa ničivejší bol požiar 18. mája 1986, kedy zhorela architektonicky najzaujímavejšia časť pamiatky. V roku 2016 bola ukončená kompletná obnova tejto unikátnej technickej pamiatky v rozpočte 3,8 milióna Eur. Viac ako dvoma miliónmi prispel Európsky fondu regionálneho rozvoja, vyše 350-tisíc eur zo štátneho rozpočtu a ďalších takmer 1,5 milióna eur z rezortných zdrojov ministerstva kultúry.
Areál dopĺňali aj slané kúpele, strojovňa, vozovňa a iné stavby, ktoré však už nedisponujú pôvodným vybavením. Na návrší sa zachovala klopačka. Liečivé účinky jedinečnej klímy, svetla a zvuku poskytuje soľná jaskyňa, ktorá sa využíva na liečbu chorôb hrdla a priedušiek, prieduškovej astmy, zápalových stavov nosa a nosových dutín, peľovej alergie, alergických zmien kože, neuróz a stavov vyčerpania.

</doc>
<doc id="485773" title="Andrej Bičan" url="https://sk.wikipedia.org/wiki?curid=485773">
Andrej Bičan

Andrej Bičan (* 4. január 1975, Bratislava) je slovenský moderátor, herec, zabávač a streamer. 
Vyštudoval Vysokú školu múzických umení a účinkoval v divadlách Nová scéna, Malá scéna a Divadle Pavla Országha Hviezdoslava.
Moderovať začal v TV Luna a do povedomia divákov sa výraznejšie zapísal zásluhou uvádzania súťažnej relácie STV Maxihra. Neskôr moderoval relácie "Schôdzka naslepo", "Megabyte", "Nákupná horúčka", "5 minút slávy" a iné. Svoje skúsenosti využil na obrazovkách TV JOJ, kde účinkoval v zábavných programoch "Extrém", "Na paškál", Varí vám to a iné. Po návrate do verejnoprávnej televízie začal moderovať zábavno-súťažnú reláciu 5 proti 5. 
V roku 2012 získal ocenenie v ankete Osobnosť televíznej obrazovky, kde zvíťazil v kategórii "Zabávač/Moderátor zábavnej relácie".V roku 2016 bol aj v show Tvoja tvár znie povedome. V súčasnosti streamuje na platforme Twitch.
V roku 2019 a v roku 2021 účinkoval v seriáli Delukse

</doc>
<doc id="485840" title="Terry Jones" url="https://sk.wikipedia.org/wiki?curid=485840">
Terry Jones

Terence Graham Parry Jones (* 1. február 1942, Colwyn Bay, Wales† 21. január 2020, Londýn) bol britský komik, scenárista, herec, filmový režisér, autor politických komentárov.
Narodil sa v prímorskom mestečku Colwyn Bay vo Walese. Neskôr sa aj s rodinou odsťahoval do Surrey v Anglicku. Vyštudoval na University of Oxford, kde sa zoznámil a spoločne vystupoval v Oxfordskej Revue s Michelom Palinom, s ktorým neskôr tvorili autorské duo.
Preslávil sa najmä ako člen komediálneho tímu Monty Python v zložení: John Cleese, Graham Chapman, Eric Idle, Terry Jones, Terry Giliam a Michael Palin.
V septembri 2016 mu diagnostikovali demenciu. Jej následkom trpel afáziou (PPA), ktorá obmedzila jeho komunikačné schopnosti a preto už nedával žiadne interview.
Je po ňom pomenovaný asteroid "(9622) Terryjones".

</doc>
<doc id="485941" title="Miranda Ottová" url="https://sk.wikipedia.org/wiki?curid=485941">
Miranda Ottová

Miranda Ottová (vlastným menom Miranda Otto) (* 16. december 1967, Brisbane, Queensland, Austrália) je austrálska herečka. Je dcérou hereckého páru Barryho a Lindsay Ottovcov. Jej sestra, Gracie Ottová, je takisto herečka. 
Svoju hereckú kariéru odštartovala v roku 1986. Svoj prvý filmový debut vo významnom filme si zapísala postavou vo filme "Emma's War", v ktorom hrala postavu tínedžerky, ktorá sa počas druhej svetovej vojny presťahuje do austrálskeho buša. Po desaťročí kritikou oceňovaných rolí v austrálskych filmoch sa dostala do pozornosti hollywoodskeho filmového priemyslu, zahrala si vedľajšie úlohy vo filmoch "Tenká červená čiara" a "Pod povrchom." Celosvetovo známou sa však stala až vďaka postave Éowyn vo filmovej trilógii "Pán prsteňov" (hrala v a časti) od režiséra Petra Jacksona.

</doc>
<doc id="486000" title="PAREVO" url="https://sk.wikipedia.org/wiki?curid=486000">
PAREVO

PAREVO – Medzinárodný festival dokumentárnych filmov ("PAREVO = Parallel revolutions" / "Paralelné revolúcie") je medzinárodný filmový festival, konaný od roku 2012.
Hlavným cieľom tohto projektu je predovšetkým popularizácia demokracie v Európe medzi mládežou, a to prostredníctvom vytvorenia tematických podujatí ako: premietanie filmov, prednášky, stretnutia mládeže a mládežnícke konferencie. Cez prezentáciu dokumentárnych filmov a tematických prednášok chce docieliť užšiu spätosť mládeže s prepojenými procesmi v štátoch Strednej Európy, ktoré viedli k budovaniu demokratického systému v týchto štátoch. Filmový festival Parevo sa venuje najmä udalostiam v roku 1956, 1968, 1980 a 1989.

</doc>
<doc id="486063" title="22. mechanizovaný prápor generála Mikuláša Markusa" url="https://sk.wikipedia.org/wiki?curid=486063">
22. mechanizovaný prápor generála Mikuláša Markusa

22. mechanizovaný prápor generála Mikuláša Markusa je prápor 2. mechanizovanej brigády Pozemných síl Slovenskej republiky sídliaci vo Vojenskom útvare 1102 v Michalovciach. Je súčasťou 2. mechanizovanej brigády. Je pomenovaný po divíznom generálovi Mikulášovi Markusovi. Veliteľom práporu je od 1. mája 2021 mjr. Peter Pavlík, jeho predchodcom bol podplukovník Július Čepela.
Úlohy 22. mechanizovaného práporu.
22. mechanizovaný prápor je taktická jednotka v rámci 2. mechanizovanej brigády "„s prvoradým poslaním podieľať sa na plnení úloh ochrany životných záujmov štátu a jeho deklarovaných spojencov proti všetkým vojenským a nevojenským ohrozeniam.“" V spolupráci s Ministerstvom vnútra SR vykonáva aj "„úlohy ochrany štátnej hranice spojené so zachytávaním a odsunom odídencov.“" Úloha práporu je "„mať pripravenú časť síl a prostriedkov, ktoré v súlade s rozhodnutím NR SR nasadiť a udržať pre rotácie v stanovených operáciách medzinárodného krízového manažmentu.“"
Výzbroj a technika.
Medzi výzbroj a techniku práporu patrí:

</doc>
<doc id="486174" title="Eduard Antal" url="https://sk.wikipedia.org/wiki?curid=486174">
Eduard Antal

Eduard Antal (* 18. máj 1929, Vidiná – † 21. november 2011, Bratislava) bol slovenský maliar. 
Životopis.
V rokoch 1949 – 1953 študoval na Pedagogickej fakulte SU v Bratislave u profesora G. Mallého a ďalších pedagógov B. Hoffstädtera, E. Nevana, E. Lehotského. Po ukončení štúdia v roku 1953 nastúpil na miesto asistenta na Fakulte architektúry a pozemného staviteľstva SVŠT v Bratislave. V roku 1978 bol menovaný za docenta pre predmet kreslenie a v roku 1988 za profesora pre odbor výtvarné umenie maliarstvo. Od roku 1955 bol členom Zväzu slovenských výtvarných umelcov. V období 1966 – 1972 bol členom Skupiny 66. Je jedným zo spoluzakladateľov Klubu konkrétistov (1968 – 1972). Tvorí v oblasti komornej maľby, grafiky a výtvarného dotvárania architektúry.
Tvorba.
Východiskom jeho tvorby je príroda, architektúra a životné prostredie súčasnej doby, ktoré ďalej osobito interpretuje cez prizmu geometrickej tvarovej štylizácie. Bol členom Slovenskej výtvarnej únie ako aj Umeleckej besedy slovenskej. Jeho tvorba je známa nielen doma, ale i v zahraničí. Východiskom jeho tvorby je príroda, architektúra a životné prostredie súčasnej doby, ktoré ďalej osobito interpretuje cez prizmu geometrickej tvarovej štylizácie. Bol členom Slovenskej výtvarnej únie ako aj Umeleckej besedy slovenskej. Jeho tvorba je známa nielen doma ale i v zahraničí. Uvažoval nad zákonmi prírody,nad silami pohybu ako je rotácia, gravitácia, vlnenie a hľadá ich plošné – resp. plastické vyjadrenie. Výrok Eduarda Antala z roku 1969: „Príroda-z nej sa učím,všetko je v nej odôvodnené, logické, v podstate jednoduché,má svoju zákonitosť. Snažím sa pochopiť, že som jej súčasťou, ona súčasťou vesmíru, toto všetko poznávať a v tom všetkom hľadať seba. Ako ona vo svojich premenách vytvára nové,pokúšam sa tiež hľadať,snívať,vytvárať. Cez všetky napätia hľadám pokoj, v stálej nespokojnosti vyrovnanosť.“ Autor vo svojich dielach pracoval s čistou, geometrickou alebo štruktúrovanou plochou a vyjadroval idey čistými výtvarnými prostriedkami. Obrazy nemajú príbeh, sú súčasťou nášho sveta a preto sa E. Antal snažil vyvarovať akéhokoľvek citového prejavu. Postupne sa zbavil i farebných akordov a sústredil sa iba na bielu farebnosť. Biela plocha na bielom podklade najviac vystihuje autorovu tvorbu. Z ostatných umeleckých druhov má Antalove maliarstvo najbližšie k architektúre, kde vyjadruje svoj silný vzťah ku geometrii a čistote.
Externé odkazy.
[[Kategória:Slovenskí maliari]]
[[Kategória:Osobnosti z Vidinej]]

</doc>
<doc id="486699" title="University of St Andrews" url="https://sk.wikipedia.org/wiki?curid=486699">
University of St Andrews

University of St Andrews je najstaršia univerzita v Škótsku a tretia najstaršia v anglicky hovoriacom svete, po Oxforde a Cambridge. Bola založená v rozpätí rokov 1410 až 1413 sériou pápežských búl a dekrétov. Nachádza sa v meste St Andrews, v okrese Fife, na východnom pobreží Škótska.
V súčasnosti je hodnotená po Cambridge ako druhá najlepšia univerzita v Spojenom kráľovstve, najlepšia v Škótsku a jedna z najlepších na svete. Podľa rebríčka "The Times Higher Education World Universities Ranking" patrí medzi 20 najlepších univerzít v spoločenských vedách na svete. Ako jedna iba z dvoch univerzít v Spojenom Kráľovstve bola menovaná ako univerzita roka podľa The Times a Sunday University 'Good University Guide. V národnom študentskom prieskume dosiahla najvyššie hodnotenie spokojnosti študentov spomedzi všetkých univerzít v Škótsku. V roku 2015 sa St Andrews umiestnila na druhom mieste vo svete zo všetkých malých a stredných univerzít pomocou metrík od QS Intelligence Unit. St Andrews vyprodukovala najviac riaditeľov spoločností FTSE 100 v pomere k jej veľkosti v porovnaní s ktoroukoľvek inou vzdelávacou inštitúciou v Británii. 
Počas školského roka tvoria študenti a zamestnanci univerzity viac ako tretinu obyvateľstva mestečka St Andrews. Viac ako 30% študentov je zo zahraničia, zastúpených je viac ako 100 krajín, pričom 15% študentov pochádza zo Severnej Ameriky. Univerzitné športové tímy súťažia v ligách a pohároch BUCS. Študentská komunita je známa zachovávaním množstva tradícii a zvykov. Od septembra 2016 je rektorka (Principal and Vice-Chancellor) prof. Sally Mapstone, odborníčka na škótsku literatúru.
Dejiny.
Univerzita bola založená v roku 1410 skupinou augustiniánov, ktorí boli vyhnaní z univerzity v Paríži ako dôsledok Západnej schizmy a vojnami medzi Anglickom a Škótskom z univerzít v Oxforde a Cambridge. Títo mnísi vytvorili spoločnosť vyššieho vzdelávania v mestečku St Andrews zameranú na teológiu, logiku, filozofiu a právo. V roku 1411 udelil biskup diecézy St Andrews, Henry Wardlaw, tejto spoločnosti vzdelancov a učiteľov výsady. Biskup Wardlaw následne úspešne žiadal avignonského pápeža Benedikta XIII. o pridelenie štatútu univerzity sériou búl, ktoré sú datované do roku 1413. Kráľ Jakub V. podporil univerzitu v roku 1532 vydaním výsadnej listiny.
Hodnotenia univerzity.
University of St Andrews sa pravidelne umiestňuje na popredných priečkach všetkých rebríčkov britských univerzít. Absencia University of St Andrews na najvyšších priečkach medzinárodných rebríčkov najlepších svetových univerzít je zapríčinená malou veľkosťou tejto prestížnej a elitnej inštitúcie.
Prijímacie konanie.
The University of St Andrews je celkovo jednou z najkonkurencieschopnejších univerzít vo Veľkej Británii, pričom miera prijatia v rokoch 2016-17 bola iba 8,35%. Podmienkou prijatia sú väčšinou výsledky z maturitných skúšok ekvivalentné škótskym AAAAB, AAA z anglických A-levels, alebo minimálne 38 bodov z International Baccalaureate (IB), avšak prijatí študenti majú v priemere A*A*AA z A-levels. 

</doc>
<doc id="486773" title="Peter Kerekes" url="https://sk.wikipedia.org/wiki?curid=486773">
Peter Kerekes

Peter Kerekes (* 3. apríl 1973, Košice, Česko-Slovensko) je slovenský dokumentarista, režisér, scenárista, producent. Vo svojich filmoch skúma rôzne oblasti ľudského života. 
Život a tvorba.
Peter Kerekes sa narodil v Košiciach. Absolvoval štúdium na Vysokej škole múzických umení, odbor dokumentárnej réžie v Bratislave (19911998). Svoje magisterské štúdium ukončil v roku 1998. O rok neskôr začal na škole pôsobiť ako doktorand a od roku 2003 na nej začal učiť ako externý pedagóg. Spolu s režisérom Dušanom Hanákom sa podieľal na založení ateliéru hraného a dokumentárneho filmu na VŠMU.
Peter Kerekes sa venuje predovšetkým dokumentárnej tvorbe. Svoje prvé filmy natočil už počas štúdia na škole. Jeho režijným debutom bola 16-minútová snímka "Človek o knihe, kniha o človeku", ktorú produkovala Slovenská televízia. V roku 1996 natočil ďalší 16-minútový film "Jozsef Balog, Príbenník" v produkcii VŠMU.
Tretí, 50-minútový film, natočený v koprodukcii spoločnosti ARS Media, Slovenskej a Českej televízie "Ladomírske morytáty a legendy" (1998) zachytáva subjektívne spomienky obyvateľov obce Ladomirová. Pravdy o minulosti niet, je to len ľudská myseľ, ktorá zo skutočnosti robí morytáty – krvavé poučné príbehy a legendy.
Do kinodistribúcie vstúpil až v poradí šiestym filmom "66 sezón" (2003). Ide o dlhometrážny dokument, ktorý zachytávala 66 sezón Starej plavárne v Košiciach. Príbeh dejín plavárne – miesta ľudských stretnutí – rámcujú obrazové spomienky režiséra na svojho starého otca. Nostalgický nádych snímky obohacuje aj rozprávanie režisérovej starej mamy. Režisér si napísal k tomuto filmu aj scenár. Kameramanom bol Martin Kollár. Hudbu skomponoval Marek Piaček, žiak Iľju Zelienku. Snímka "66 sezón" je režisérovým dlhometrážnym ako i producentským debutom.
V roku 2004 a 2005 nasledovali snímky "Helpers" a "Pomník, ktorý nebol" ako súčasť väčších celkov. Dokument "Helpers" je epizódou medzinárodného projektu Cez hranice "Über die Grenze – Fünf Ansichten von Nachbarn", v ktorej sa piati režiséri pokúsili zobraziť skúsenosti nových členov Európskej únie, najmä vo vzťahu k "starému" členskému štátu – k Rakúsku. Dokument "Pomník, ktorý nebol" je zasa súčasťou 10-dielneho projektu "Pomníky – staronová tvár Európy", ktorý vznikal po pripojení nových štátov do Európskej únie. Každý diel predstavuje jednotlivú krajinu prostredníctvom príbehu pomníka. Slovenský dokument rozpráva príbeh o makete pomníka partizánom, ktorú kedysi filmári zabudli rozobrať a tak sa maketa postupne stala skutočnou spomienkou na hrdinstvo bojovníkov.
V roku 2008 dokončil Kerekéš druhý dlhometrážny dokument "Ako sa varia dejiny", ktorého hrdinami sú vojenskí kuchári z rôznych kútov Európy. Film získal Zvláštnu cenu poroty na MF dokumentárnych filmov Hot Docs Toronto. 
Po tomto filme sa Kerekes začal vrátil k televíznej tvorbe v seriáli Českej televízie "Co by bylo kdyby" (2010) a "Zamatoví teroristi" (2013). Film "Zamatoví teroristi" mapuje teroristické aktivity jednotlivcov v normalizačnom Československu. Myšlienky týchto ľudí ostali často nezrealizované, ale napriek tomu vytvorili osamelé hrdinské výkriky v homogénnej sivej mase občanov. Kerekes rozohráva otázku morálky, zmyslu a iracionality terorizmu v dnešnom svete.
Dokumentárna snímka "Svadba a rozvod z rozumu" (2013) vznikla v rámci česko-slovenského koprodukčného projektu "Colnica". Cyklus Colnica/Celnica je prvým spoločným vysielaním RTVS a Českej televízie. Program vznikol pri príležitosti 20 rokov existencie samostatných štátov.
Kerekesovým posledným dokumentom je "BATAstories" (český názov: "Baťa, první globalista"), ktorý vznikol v koprodukcii Českej televízie a francúzsko-nemeckej televíznej stanice ARTE v roku 2018. V dokumente je nielen predstavená osobnosť českého podnikateľa Tomáša Baťu, ale na podklade výpovedí bývalých zamestnancov jeho fabrík a zobrazenia života súčasných obuvníkov na štyroch kontinentoch sú priblížené aj jeho názory a hodnoty, spájajúce v sebe silný individualizmus, dravé kapitalistické podnikanie a zároveň silné sociálne cítenie.

</doc>
<doc id="486901" title="Gracia Hosokawa" url="https://sk.wikipedia.org/wiki?curid=486901">
Gracia Hosokawa

Tama Hosokawa (, zvyčajne uvádzaná ako Garaša Hosokawa ; * 1563† 25. august 1600) bola japonská samurajka. Je známa ako dcéra Micuhide Akečiho, manželka Tadaokiho Hosokawu a ako Japonka, ktorá konvertovala na kresťanstvo.
Životopis.
Pri narodení dostala meno Tama; meno Garašha, pod ktorým sa stala historicky známa, je založené na jej katolíckom mene, ktoré dostala pri krste, Gracia.
Vo veku pätnásť rokov bola vydatá za Tadaokiho Hosokawu, s ktorým mala päť alebo šesť detí. V roku 1582 jej otec Micuhide Akeči zradil a zabil svojho pána Nobunagu Odu, čim sa Tama stala dcérou zradcu. Tadaoki sa s ňou nechcel rozviesť, no poslal ju do dedinky Midono v horách na polostrove Tango (v súčasnosti prefektúra Kjóto), kde ostala ukrytá až do roku 1584. Tadaoki potom vzal Tamu do sídla Hosokawov v Osake, kde ostala v zajatí.
Tamina slúžka pochádzala z katolíckej rodiny a manžel jej hovoril o svojich rozhovoroch s jeho kresťanským priateľom Ukonom Takajamom. Na jar v roku 1587 Tama tajne navštívila kostol v Osake; o pár mesiacov neskôr, keď počula, že Hidejoši Tojotomi vydal proklamáciu proti kresťanstvu, sa ihneď odhodlala dať sa pokrstiť. Keďže nemohla opustiť dom, nechala sa pokrstiť svojou slúžkou a dostala kresťanské meno "Gracia".
V roku 1595 bol Tadaokiho život v nebezpečenstve kvôli jeho priateľstvu s Hidecugom Tojotomim a prikázal Gracii, že ak on zomrie, musí spáchať samovraždu. Keď o tomto pláne napísala kňazovi, dozvedela sa, že samovražda je ťažký hriech. Nebezpečenstvo však pominulo.
Po smrti Hidejošiho v roku 1598 nastalo mocenské vákuum medzi dvomi formujúcimi sa súperiacimi frakciami: Iejasu Tokugawa na východe a Micunari Išida na západe. Keď Iejasu odišiel na východ v roku 1600 na čele veľkej armády, v ktorej bol aj Tadaoki, jeho rival Išido obsadil hrad v Osake a mesto, kde sídlili rodiny mnohých Hidejošiho generálov. Išida vymyslel plán urobiť z členov rodín rukojemníkov a tak prinútiť súperových generálov spojiť sa s ním, alebo prinajmenšom zdržať sa útokov na neho.
Keď sa však Išida pokúsil zmocniť Gracie a urobiť z nej rukojemníčku, Šósai Ogasawara, vazal rodiny, ju zabil; on a zvyšok rodiny spáchali seppuku a vypálili sídlo. Rozhorčenie nad jej smrťou bolo také veľké, že Išido bol nútený sa vzdať svojich plánov.
Väčšina japonských zdrojov uvádza, že to bola požiadavka Gracie, aby ju Ogasawara zabil. Ale podľa jezuitských zdrojov, zaznamenaných hneď po jej smrti sa uvádza, že keď Tadaoki opúšťal sídlo, prikázal svojim vazalom, aby v prípade ohrozenia cti jeho manželky ju zabili, a potom aj seba. Vazali usúdili, že taká situácia nastala. Gracia očakávala svoju smrť a akceptovala toto riešenie.
Katolícky kňaz mal pozbierať pozostatky Gracie a pochovať ich na cintoríne v Sakai. Neskôr Tadaoki premiestnil pozostatky do Sókendži (chrámu v Ósake).
Hoci sa v niekedy uvádza, že Vatikán ju kanonizoval na svätú v roku 1862, neexistujú historické dokumenty, ktoré by to potvrdzovali.
Gracia v historických fikciách.
Gracia sa často objavuje ako postava v japonských historických fikciách ako sú romány a drámy. Na jednej webovej stránke je uvedené, že jej postava sa objavuje vo viac ako 40 divadelných drámach, filmoch, televíznych drámach atď. z rokov 1887 až 2006. Tiež sú na ňu časté odkazy v popisoch histórie tohto obdobia. Do angličtiny bol preložený román spisovateľky Miura Ajako, "Hosokawa Garaša Fudžin" (Anglický názov: "Lady Gracia: a Samurai Wife's Love, Strife and Faith"), ktorý s blíži k historickej skutočnosti.
James Clavell použil Graciu ako model pre postavu Mariko vo svojom románe "Šógun". Navyše Clavell dal japonskej manželke Rodrigueza Vasca (ktorej japonské meno bolo Njan-njan) krstné meno Gracia. Táto kniha bola neskôr upravená na televízny seriál. Prvky príbehu Mariko sa veľmi podobajú na príbeh Gracie, aj keď spôsob smrti je rozdielny a tieto dve postavy nemajú v podstate nič spoločné.

</doc>
<doc id="487075" title="Gymnázium Ladislava Novomeského" url="https://sk.wikipedia.org/wiki?curid=487075">
Gymnázium Ladislava Novomeského

Gymnázium Ladislava Novomeského v Bratislave sa nachádza na Tomášikovej ulici v mestskej časti Ružinov. Poskytuje stredoškolské všeobecné vzdelanie za 4 alebo 8 rokov, zamerané na cudzie jazyky a informačné technológie.
Gymnázium vzniklo 1. septembra 1964 pôvodne ako Stredná všeobecnovzdelávacia škola a od svojho založenia vychovala stovky odborníkov – lekárov, farmaceutov, prírodovedcov, inžinierov, učiteľov, ale aj spisovateľov, novinárov, hercov, športovcov, spevákov. Pedagogický zbor tvorí tím interných a externých pedagógov. Niektorí učitelia sú autormi a spoluautormi učebníc, mnohí spolupracovali a spolupracujú pri tvorbe metodických materiálov, podieľajú sa na tvorbe a organizovaní rôznych súťaží, olympiád, školskej a mimoškolskej záujmovej činnosti a pod.
Počet prijatých študentov na rôzne vysoké školy z radov absolventov je obvykle vyšší ako 95 percent.
História.
Škola vznikla 1. septembra 1964 pod názvom "Stredná všeobecnovzdelávacia škola Bratislava-Ružinov". Najprv mala dvojaké zameranie: všeobecný smer a matematicko-fyzikálny smer. Vyučovali sa tu aj základy strojárskej a poľnohospodárskej výroby. Po prvom roku sa zameranie školy zmenilo: boli zriadené humanitný a prírodovedný smer. Popritom sa čoraz viac dôrazu kládlo na rozšírenú výučbu cudzích jazykov, teda angličtiny, francúzštiny a nemčiny. V školskom roku 1969-70 sa postupne realizoval prechod z pôvodnej trojročnej SVŠ na štvorročné gymnázium.
Po presťahovaní školy do nových priestorov sa postupne dorábali laboratóriá fyziky a chémie, a ďalšie odborné, najmä jazykové kabinety, a iné špecializované učebne, telocvičňa, vlastný bazén, jedáleň a exteriérové priestory okolo školy. Úroveň školy z roka na rok rástla, čo sa odzrkadlovalo čoraz väčším záujmom o štúdium v tomto zariadení. V školskom roku 1976-77 škola získala názov "Gymnázium Laca Novomeského". V 80. rokoch 20. storočia mala škola už pevné miesto v povedomí bratislavskej verejnosti. Rastúca kvalita výučby sa výrazne prejavila aj v stále stúpajúcom počte absolventov školy, prijatých na vysokoškolské štúdium.
Návšteva prezidentov ČR a SR.
Prezident Českej republiky Václav Klaus spolu s prezidentom Slovenskej republiky Ivanom Gašparovičom navštívili gymnázium 10. januára 2008 a asi 2 hodiny diskutovali so študentmi o štúdiu, aktuálnych otázkach súčasnosti.
Plavecký bazén.
Gymnázium ako jediná škola v Bratislave má 25-metrový plavecký bazén a špeciálny vyučovací predmet plávanie. Organizujú sa tu každý rok kurzy plávania pre verejnosť a plavecké preteky, kde si študenti majú možnosť preveriť svoje schopnosti. Bazén je v prevádzke od jesene do jari v dobe vykurovania.

</doc>
<doc id="487126" title="Alexandra Fiodorovna" url="https://sk.wikipedia.org/wiki?curid=487126">
Alexandra Fiodorovna

Alexandra Fiodorovna (nem. "Alix von Hessen-Darmstadt", rus. "Александра Фёдоровна" * 6. júna 1872, Darmstadt - † 17. júla 1918, Jekaterinburg) bola manželka posledného ruského cára Mikuláša II.
Život.
Narodila sa 6. júna 1872 v Darmstadte. Bola dcéra Ľudovíta IV., veľkovojvodu Hesenského a Porýnskeho a princeznej Alice, dcéry britskej kráľovnej Viktórie. Po matkinej smrti bola vychovávaná na anglickom kráľovskom dvore svojou starou mamou kráľovnou Viktóriou. Rovnako ako nemecky hovorila plynule anglicky. Po rusky hovorila len ťažko a to so silným anglickým prízvukom. S nástupcom ruského cárskeho trónu Mikulášom sa zoznámil ako 12 ročná na svatbe svojej sestry Elly v Rusku. Mladý Mikuláš mal vtedy 16 rokov a 12 ročná Alexandra mu bola od začiatku sympatická. Kvôli svadbe bola nútená prestúpiť na pravoslávie, čo pre ňu ako presvedčenú luteránku bol istým spôsobom veľký morálny problém. Neskôr však pravoslávie plne prijala a sympatizovala s ním. Za cára sa vydala 26. novembra 1894 v Petrohrade. Na verejnosti sa objavovala iba zriedkavo, a bola považovaná za chladnú a nesympatickú. Alexandra napriek svojej Viktoriánskej výchove podporovala svojho manžela v snahách o absolutistickú moc a potláčanie demokratických tendencii v krajine. Kvôli starostiam o chorého nástupníka trónu Alexeja Nikolajeviča, ktorý sa narodil v roku 1904 a trpel hemofíliou povolala k dvoru mnícha a mystika Rasputina. Rasputin v priebehu doby nadobudol veľký vplyv na cársku rodinu a hlavne na cárovnú, ale rýchlo sa stal v spoločnosti pre svoje arogantné vystupovanie veľmi nepopulárnym. Po vypuknutí prvej svetovej vojny bola verejná mienka Alexandre Fiodorovne naklonená pre jej nemecký pôvod ešte menej.
Po februárovej revolúcii bola od 8. marca 1917 spolu s rodinou v domácom väzení v Alexandrovskom paláci v Petrohrade, kde bola držaná generálom Kornylovom. V auguste 1917 dočasná vláda presunula celú cársku rodinu do mesta Toboľsk a odtiaľ v apríli 1918 na príkaz boľševikov do Jekaterinburgu. V noci 17. júla 1918 ju aj jej rodinu zavraždili v Jekaterinburgu boľševici po tom, čo sa k mestu priblížili jednotky česko-slovenských légií. Miestne orgány jednali pravdepodobne na rozkaz V. I. Lenina.
Pravoslávna cirkev v exile ju kanonizovala za svätú v roku 1981. Ruská pravoslávna cirkev ju vyhlásila za svätú v roku 2000.
Potomstvo.
Alexandra mala s Mikulášom 5 detí, z čoho 4 dievčatá a 1 chlapca:

</doc>
<doc id="487290" title="Sídlisko duklianskych hrdinov" url="https://sk.wikipedia.org/wiki?curid=487290">
Sídlisko duklianskych hrdinov

Sídlisko duklianskych hrdinov je prešovské sídlisko, nachádzajúce sa západne od centra mesta. Centrum sídliska tvorí rovnomenná ulica. Zástavbu tvoria 5-podlažné panelové bytové domy s lodžiami, ako aj 4 a 3-podlažné tehlové bytové domy s balkónmi. V okolí sa nachádza železničná zastávka Prešov – mesto na železničnej trati č. 188 v smere Košice - Muszyna, ktorá sa tiahne popri rieke Torysa. Nachádza sa tu aj Stredná odborná škola obchodu a služieb. Sídlisko je ohraničené ulicami Záhradná, Požiarnická, časťou Levočskej ulice a časťou vnútorného mestského okruhu, a to Remscheidskou a Okružnou ulicou. 
Toto malé sídlisko tvoria prvé panelové bytové domy v meste. Väčšina bytových domov prešla kompletnou či čiastočnou obnovou v rokoch 2015 až 2020 alebo sa nachádza v etape príprav na rekonštrukciu. Táto lokalita je vyhľadávaná pre výbornú pešiu dostupnosť do historického centra mesta a kompletnú občiansku vybavenosť v blízkom okolí, zatiaľ čo jej uzavretý charakter a množstvo zelene evokuje pokojnejšie a tichšie bývanie na predmestí. Medzi výhody bývania v tejto oblasti nepochybne patrí dobré parkovanie, blízkosť zdravotníckeho strediska, veľkého nákupného centra, fitnescentier, základných a stredných škôl, ako aj možnosti trávenia voľného času v exteriéri (mestský park, historické centrum, cyklistický chodník, Torysa a pod.). Zaujímavosťou je aj blízkosť cyklistickej trasy EuroVelo 11, ktorá prechádza cez 12 európskych krajín, a hniezdenie ohrozeného druhu vtáctva v korunách stromov na tomto sídlisku. Byty na vyšších poschodiach sa môžu pochváliť krásnym výhľadom na uličky centra mesta, ktoré zvlášť vynikajú osvetlené vo večerných hodinách.
Nevýhodou je snáď nedostupnosť optického internetu.

</doc>
<doc id="487379" title="Mladosť (Prešov)" url="https://sk.wikipedia.org/wiki?curid=487379">
Mladosť (Prešov)

Sídlisko Mladosť je sídlisko v Prešove, ktorého výstavba bola realizovaná súčasne so Sídliskom III, s ktorým zároveň aj susedí. Sídlisko Mladosť oddeľuje od Sídliska III hlavná cestná komunikácia - ulica Prostějovská. Nachádza sa tu obvodné oddelenie policajného zboru Prešov - sever, predajňa potravín COOP Jednota a viacero ďalších obchodných prevádzok. Väčšina najbližšej občianskej vybavenosti je sústredená na susednom Sídlisku III v nákupnom stredisku Centrum. Sídlisko je tvorené jednou z najrozsiahlejších prešovských ulíc, a to ulicou Mirka Nešpora. Výstavbu tvoria 12 podlažné, 8 podlažné a 6 podlažné bytové domy.
V súčasnosti (rok 2020) sa tu realizuje výstavba prístupovej komunikácie k južnému portálu Tunela Bikoš, ktorý je vo výstavbe spolu s rýchlostnou cestou R4 v rámci prvej etapy Severného obchvatu Prešova. Táto komunikácia zároveň slúži aj ako obslužná komunikácia pre novobudovanú obytnú štvrť Kráľova hora.
Približne pred desiatimi rokmi sa na kopci nad sídliskom začala výstavba novej rezidenčnej štvrte "Kráľova hora", ktorá sa stále rozširuje. V roku 2019 sa v tejto štvrti začala výstavba developerského projektu individuálnej bytovej výstavby s rovnomenným názvom.

</doc>
<doc id="487380" title="Louis Tomlinson" url="https://sk.wikipedia.org/wiki?curid=487380">
Louis Tomlinson

Louis William Tomlinson (rod. "Louis Troy Austin"; * 24. december 1991, Doncaster, South Yorkshire, Anglicko) je anglický spevák-skladateľ a herec. Preslávil sa ako člen hudobnej skupiny One Direction.
Detstvo.
Tomlinson sa narodil v Doncasteri manželom Johannah Poulstonovej a Troyovi Austinovi. Keď bol ešte malý, jeho rodičia sa rozviedli. Meno Tomlinson prevzal po svojom nevlastnom otcovi Markovi Tomlinsonovi. Jeho matka zomrela po krátkom boji s leukémiou v decembri 2016.
Louis si ako malý zahral mini rolu v dráme "If I Had You" na kanáli ITV, tiež sa objavil vo filme "Waterloo" na kanáli BBC. Chodil do školy Hall Cross High School v jeho rodnom meste. Získal hlavnú mužskú úlohu v školskej hre "Pomáda", Dannyho Zuka. Pracoval vo Vue cinema, v Toys R Us, alebo bol zdravotníkom futbalového tímu v Doncasteri.
Kariéra.
The X Factor.
V roku 2010 sa prihlásil do britskej verzie speváckej súťaže "The X Factor". Na konkurze vystupoval s piesňou „Hey There Delilah“ od Plain White T's, získal na ňom všetky potrebné „áno“ k postupu do druhého kola. V Bootcampe však ako sólo spevák neuspel. Porotcovia sa však domnievali, že by bola veľká škoda premárniť toľko talentov, medzi ktoré sa zaradil aj Louis, preto ho spoločne s Liamom Paynom, Niallom Horanom, Zaynom Malikom a Harrym Stylesom, spojili do skupiny, ktorú pomenovali One Direction. Spoločnými silami sa prebojovali až do finále, kde skončili na 3. mieste. So skupinou podpísal po ukončení súťaže zmluvu s nahrávacím štúdiom Syco Music.
One Direction.
V rokoch 2011 - 2015 si Louis spolu s Harrym, Liamom, Niallom a Zaynom získali srdcia fanúšikov po celom svete a stali sa jednou z najúspešnejších hudobných skupín na svete. Vydali 5 štúdiových albumov a vypredali 4 svetové turné. S vydaním posledného piateho albumu Made in the A.M skupina ohlásila, že ide na prestávku.
Sólo kariéra.
Počas prestávky One Direction, ktorá začala 13. decembra 2015 sa Louis pustil aj do vlastných projektov. Odvahu mu dodala jeho mama a jeho verní fanúšikovia. Koncom roka 2016 Louis vydal svoj debutový singel „Just Hold On“ spolu s DJ Steve Aoki. Neskôr vydal „Back To You“ s popovou speváčkou Bebe Rexha, „Just Like You“ a „Miss You“.
31. januára 2020 vydal svoj debutový hudobný album s názvom "Walls".
Fanbase.
Medzi spevákom a jeho fanúšikmi je nezvyčajne silné puto. Fanúšikovia, známi ako louies, často vyjadrujú svoju lásku k spevákovi cez sociálne médiá, nazývajú ho svojim slnkom, domovom, najlepším priateľom. Jeho hudba je úprimná a povzbudzujúca a veľa fanúšikov tvrdí, že ich vytiahla z depresií a doslova im zachránila život. Louisovi fanúšikovia sú ako jedna rodina, kde sa cítia príjemne všetci, bez ohľadu na rozdiely v rase, národnosti, orientácii, či náboženstve. Sú kreatívni a nikdy nepremeškajú príležitosť spraviť niečo, čo by mohlo Louiho potešiť. Louis ich nie raz označil za najlepších fanúšikov na svete a nikdy nezabudne spomenúť, ako je im za všetko vďačný. Dalo by sa povedať, že Louis a jeho louies spolu tvoria ten najlepší tím.

</doc>
<doc id="487462" title="DG 307" url="https://sk.wikipedia.org/wiki?curid=487462">
DG 307

DG 307 bola česká undergroundová hudobná skupina, ktorú v roku 1973 založili Pavel Zajíček a Mejla Hlavsa. Jej názov je odvodený od označenia psychiatrickej diagnózy (Prechodné situačné psychické poruchy), ktorá umožňovala mladým mužom získať modrú knižku a vyhnúť sa povinnej vojenskej službe.
Spoločne s Plastic People of the Universe a ďalšími undergroundovými kapelami bola DG 307 terčom perzekúcie zo strany komunistického režimu. Represia vrcholí rokom 1976, kedy je Zajíček zatknutý a rok väznený. Po jeho prepustení má DG 307 len dva koncerty v roku 1979. V roku 1980 Zajíček emigruje a skupina nevyvíja žiadnu činnosť. 
V roku 1992 znovu-obnovil kapelu Zajíček spolu s Mejlou Hlavsou projektom Uměle ochuceno. Následne bola aktívna až do roku 2016, kedy Zajíček vážne ochorel.

</doc>
<doc id="487690" title="Kelsey Grammer" url="https://sk.wikipedia.org/wiki?curid=487690">
Kelsey Grammer

Allen Kelsey Grammer (* 21. február 1955, Charlotte Amalie, Saint Thomas, Americké Panenské ostrovy) je americký herec, režisér a komik. Grammera najväčšmi preslávila jeho dvadsať rokov trvajúca rola psychiatra Dr. Frasiera Cranea v sitkomoch americkej televízie NBC "Na zdravie" (tu hral najskôr vedľajšiu a neskôr jednu z hlavných rolí) a jeho následníkovi – sitkome "Frasier" (tu hral hlavnú rolu). 
Vyhral päť cien Emmy, pričom ako prvý televízny herec získal viacero nominácií na cenu Emmy za stvárnenie tej istej postavy v troch rôznych seriáloch (2x za účinkovanie v "Na zdravie", raz ako hosť v sitkome "Wings" a deväťkrát za účinkovanie v sitkome "Frasier"). Získal tri Zlaté glóbusy (1995, 2000 a 2011). Pracoval takisto ako televízny producent, režisér, spisovateľ a dabér v "Simpsonovcoch" (prepožičal hlas postave Ľaváka Boba). Grammer bol štyrikrát ženatý a má päť detí.
"Na zdravie" a "Frasier".
Grammer sa stal širšej verejnosti známy vďaka postave Dr. Frasiera Cranea v sitkome "Na zdravie". Grammerov spolužiak a jedna z hviezd Broadwaya Patinkin navrhol Grammera riaditeľovi kastingov v New Yorku, pričom Grammer mal pôvodne účinkovať len v šiestich epizódach tretej série tohto sitkomu. Napokon sa stal stálou postavou až do konca sitkomu.
Postava sa stala ústrednou v následníkovi – (spin-off) sitkome "Frasier", jednom z najúspešnejších spin-off projektov v televíznych dejinách. Okrem hrania Grammer režíroval viac než 30 epizód a naspieval záverečnú znelku "Tossed Salads and Scrambled Eggs". V roku 2001 si vyjednal za epizódu vo "Frasierovi" plat 700-tisíc amerických dolárov. 

</doc>
<doc id="487703" title="Daniel Day-Lewis" url="https://sk.wikipedia.org/wiki?curid=487703">
Daniel Day-Lewis

Daniel Day-Lewis (* 29. apríl 1957, Londýn, Spojené kráľovstvo) je britský herec, ktorý má od roku 1993 aj írske štátne občianstvo.
Je jedným z najvyberavejších hercov filmového priemyslu, ktorý od roku 1997 hral len v šiestich filmoch. Často zotrváva po celú dobu nakrúcania filmu vo svojej postave, a to i mimo dni nakrúcania. Za filmy "Moja ľavá noha" ("My Left Foot") z roku 1989, "Čierna krv" ("There Will Be Blood") z roku 2007 a "Lincoln" z roku 2012 získal Oscara, čím sa stal jediným hercom v histórii, ktorý trikrát obdržal Oscara v kategórii Najlepší mužský herecký výkon v hlavnej úlohe. Je tiež štvornásobným držiteľom ceny BAFTA, trikrát obdržal cenu Screen Actors Guild a dvakrát Zlatý glóbus za najlepšieho herca. 

</doc>
<doc id="487721" title="Vladivostocký prístav" url="https://sk.wikipedia.org/wiki?curid=487721">
Vladivostocký prístav

Vladivostocký obchodný prístav je prístav vo východoruskom meste Vladivostok a je to jeden z najväčších ruských prístavov. Celková jeho dĺžka sú 4 kilometre s 15 kotviskami. 
Slúži prevažne pre nákladnú dopravu a je ruskou bránou do Pacifiku. Náklad sa z prístavu vyváža na polostrov Kamčatka, do mesta Petropavlovsk-Kamčatskij, ale aj do ázijských štátov - Číny, Japonska a Južnej Kórey. 
Prístav bol vystavaný v roku 1869 ruským cárom Mikulášom II.. Počas prvej svetovej vojny to bol hlavný ruský prístav. Počas druhej svetovej vojny cez toto zariadenie prúdila z USA významná časť dodávok Lend-Lease.

</doc>
<doc id="487723" title="Porsche 911" url="https://sk.wikipedia.org/wiki?curid=487723">
Porsche 911

Porsche 911 je 4-sedadlový, 2-dverový športový automobil, ktorý od septembra 1964 vyrába nemecká automobilka Porsche v súčasnosti už v ôsmej generácií - 992. Pre Porsche 911 je typické usporiadanie s motorom, prevodovkou i náhonom vzadu (neskôr aj s pohonom 4×4), oblé predné svetlá a pomaly klesajúca zadná časť. Tieto dizajnové prvky pochádzajú zo 60. rokov 20. storočia, kedy model vznikol a väčšinu svojho dizajnu si zachoval dodnes.
Typ 911 využíva výlučne šesťvalcové motory typu boxer, teda motory s protiľahlými valcami, pre ktoré bolo do roku 1997 charakteristické chladenie vzduchom. Od nástupu generácie s označením 996 sa používa len chladenie kvapalinou. Model v roku 1964 nahradil Porsche 356, prvýkrát bol predstavený na autosalóne vo Frankfurte v roku 1963. Projekt vznikal pod vedením Ferdinanda Porsche a jeho syna Ferdinanda Alexandera pod označením projekt 901. Takéto označenie však kvôli označovaniu vozidiel Peugeot, ktorý si nárokoval trojciferné číselné označenia s nulou uprostred, nebolo možné a typ bol preto premenovaný na 911.
Okrem cestného športového auta je 911-tka uznávaná aj ako pretekársky automobil a patrí k najúspešnejším pretekárskym autám vôbec. Napríklad model 911 Carrera RSR vyhral majstrovstvá sveta športových vozidiel, dominoval v pretekoch na okruhoch ako Targa Florio, Daytona, Sebring či Nürburgring alebo napríklad model 935 (model odvodený od Porsche 911) vyhral prestížne preteky 24 hodín Le Mans v roku 1979. V ankete "Auto storočia" v roku 1999 skončilo Porsche 911 na piatom mieste za príbuzným Volkswagen Chrobákom, keďže pôvodná 911-tka vznikala na tej istej platforme ako Chrobák. Do januára 2013 sa predalo 820 000 kusov Porsche 911. Typ 911 pôvodne začínal ako bežné športové auto, rokmi však jeho výkony prešli až do sveta superšportových automobilov (napr. 911 GT2), preto sa mnohí nezhodujú, do ktorej zo spomínaných kategórií by sa mal model zaraďovať.

</doc>
<doc id="487869" title="Simon Cowell" url="https://sk.wikipedia.org/wiki?curid=487869">
Simon Cowell

S*mon Phillip Cowbell (* 7. október 1959, Londýn, Spojené kráľovstvo) je britský porotca talentových súťaží, podnikateľ, filantrop, filmový, hudobný a televízny producent. Je známy predovšetkým ako nekompromisný porotca v súťažiach American Idol, The X Factor a Britain's Got Talent). Vlastní televíznu produkčnú a hudobnú spoločnosť "Syco".
Ako porotca robí Cowell často zvláštne a kontroverzné narážky, vrátane urážok na súťažiacich. Vystupoval v najnovšej, deviatej sérii Britain's Got Talent a jedenástej sérii britského X-Factoru.
V rokoch 2004 a 2010 bol menovaný časopisom TIME za jedného zo 100 najvplyvnejších ľudí na svete.

</doc>
<doc id="487870" title="Sedmokráska obyčajná" url="https://sk.wikipedia.org/wiki?curid=487870">
Sedmokráska obyčajná

Sedmokráska obyčajná ("Bellis perennis"), je vytrvalá liečivá rastlina z čeľade astrovitých ("Asteraceae").
Charakteristika.
Sedmokráska obyčajná je nízka rastlina zriedka presahujúca 12 cm. Sýto zelené listy usporiadané v prízemnej ružici sú široko obvajcovité až obkopinaté, na okrajoch jemne zubaté alebo celokrajné. Bezlistý kvetný stvol je jednoúborový. Kvety sú obojpohlavné, majú kužeľovité lôžko, stred kvetu je žltý, okvetné lístky biele až naružovelé. Tvarom pripomínajú vyplazený jazyk. Plodom sedmokrásky obyčajnej je nažka. Táto kvetina kvitne od februára do novembra. Kvety vykazujú heliotopické vlastnosti podobne ako slnečnice a sú odolné voči mrazu až do -15°C.
Rozšírenie a stanovište.
Bohato zastúpená je sedmokráska v celej Európe až po Kaukaz. Vyskytuje sa v trávnych spoločenstvách. Potrebuje dostatok slnečného žiarenia. Je závislá na Slnku a vyberá si len svetlom plne prestúpené miesta.
Možné použitie.
Sedmokráska je liečivá. Pre zber sú určené kvetné úbory so stonkou do 2 cm. Tie obsahujú horčiny, sliz, silice, flavonoidy, triesloviny, triterpenové saponíny, organické kyseliny, minerálne látky, inulín a cukor. Tieto látky napomáhajú zvýšeniu látkovej premeny v pečeni. Doporučuje sa tiež pri chorobách žlčníka. Kvet sedmokrásky možno použiť vnútorne aj zvonka. Vnútorne sa používa napr. pri zápalových ochoreniach dýchacích ciest, kedy napomáha vykašliavaniu a pôsobí protizápalovo. K vonkajšiemu použitiu je vhodná ako prísada do kúpeľa alebo odvar na obklady. Využiteľná je predovšetkým na zle sa hojace rany a vredy. Kloktaním napomáha liečbe zápalu hrdla a ďasien.
Použiť ju možno aj v kuchyni, do jarných šalátov. Veľmi využívaný je aj bylinný odvar zo sedmokrások.

</doc>
<doc id="488119" title="Európska liga vo volejbale mužov 2013" url="https://sk.wikipedia.org/wiki?curid=488119">
Európska liga vo volejbale mužov 2013

Európska liga vo volejbale mužov 2013 bol 10. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 12 dejiskách všetkých zúčastnených tímov od 13. júla14. júla 2013, za účasti 12 tímov rozdelených do 3 skupín. Víťazi skupín a postúpili do final four, ktoré sa hralo v tureckej Burse. Víťaz Európskej ligy mal právo zúčastniť sa kvalifikácie o postup do Svetovej ligy v roku 2014. Vo finále zvíťazilo premiérovo družstvo Belgicka .
Zaujímavosťou turnaja bolo experimentálne zavedenie systému setov Medzinárodnou svetovou federáciou do 21 bodov.
Účastníci.
 Umiestnenie v rebríčku FIVB k 23 janáru 2013
Výsledky.
Skupina A.
&lt;br&gt; 
Skupina B.
&lt;br&gt; 
Skupina C.
&lt;br&gt; 

</doc>
<doc id="488196" title="Šen-čou 10" url="https://sk.wikipedia.org/wiki?curid=488196">
Šen-čou 10

Šen-čou 10 ( – "Šen-čou š’ chao"; doslova: „"Božská loď číslo desať"“) bol čínsky pilotovaný kozmický let v rámci programu Šen-čou. Šen-čou 10 vyštartoval 11. júna 2013 a vyniesol do vesmíru trojčlennú posádku, ktorej veliteľom bol Nie Chaj-šeng (ako druhý čínsky kozmonaut absolvoval vtedy svoj druhý kozmický let). Ďalšími členmi posádky boli Čang Siao-kuang a druhá čínska kozmonautka Wang Ja-pching. Hlavným cieľom letu bolo uskutočniť spojenie s orbitálnou ministanicou Tchien-kung 1, vypustenou do kozmu v septembri 2011. Kozmonauti na stanici pracovali približne 12 dní.
Priebeh letu.
Misia Šen-čou 10 bola celkovo tretia a zároveň druhá pilotovaná misia ku kozmickej stanici Tchien-kung 1. Šen-čou 10 úspešne vyštartoval v utorok navečer 11. júna 2013 o 17:38:02,666 miestneho času (09:38:02,666 svetového času) pomocou nosnej rakety Čchang-čeng CZ-2F/G z kozmodrómu Ťiou-čchüan v čínskej autonómnej oblasti Vnútorné Mongolsko. Na palube sa nachádzala trojčlenná posádka, ktorá v roku 2012 fungovala ako záloha pre let Šen-čou 9. Veliteľom bol Nie Chaj-šeng, ktorý sa v roku 2005 zúčastnil misie Šen-čou 6. Ďalšími členmi posádky boli dvaja nováčikovia, Čang Siao-kuang a kozmonautka Wang Ja-pching. Vzlet rakety a navedenie kozmickej lode na obežnú dráhu Zeme prebehli bez problémov.
Dva dni po štarte, 13. júna o 05:11 UTC, sa loď s kozmonautmi automaticky pripojila k stanici Tchien-kung 1. Kozmonauti potom pracovali na stanici a venovali sa rôznym experimentom. Wang Ja-pching okrem iného predvádzala čínskym školákom pohyb predmetov a správanie kvapalín v beztiažovom stave, pričom zodpovedala aj na ich otázky. Priamy prenos z obežnej dráhy sledovalo približne 60 miliónov detí. Dňa 23. júna sa o 00:26 UTC kozmonauti v lodi Šen-čou 10 odpojili od stanice a po jednom oblete Zeme sa o 02:07 UTC opäť pripojili, pričom oba manévre vykonali manuálne.
Po asi dvoch týždňoch letu sa 25. júna o 23:05 UTC loď s kozmonautmi už definitívne odpojila od stanice a 26. júna o 00:07:06 UTC (08:07:06 miestneho času) jej návratový modul v poriadku pristál v stepi Vnútorného Mongolska. Miesto pristátia sa nachádzalo 168 km severne od mesta Chöch chot.

</doc>
<doc id="488211" title="Korfbal na Svetových hrách" url="https://sk.wikipedia.org/wiki?curid=488211">
Korfbal na Svetových hrách

Korfbal na Svetových hrách je korfbalový turnaj, ktorý sa koná v rámci multišportového podujatia Svetových hier riadených Medzinárodnou asociáciou Svetových hier (IWGA). Do programu hier bol zaradený na Svetových hrách 1985 v Londýne a odvtedy sa na nich predstavuje pravidelne. V historických tabuľkách jednoznačne dominuje, rovnako ako aj na majstrovstvách sveta, družstvo , ktoré zvíťazilo na všetkých turnajoch.
Kvalifikačným kritériom pre účasť na korfbalovom podujatí Svetových hier je umiestnenie na majstrovstvách sveta.

</doc>
<doc id="488264" title="Slovenský náučný slovník" url="https://sk.wikipedia.org/wiki?curid=488264">
Slovenský náučný slovník

Slovenský náučný slovník s podnadpisom Príručná encyklopedia vedomostí v troch dieloch je trojdielna všeobecná encyklopédia v slovenčine z roku 1932. Je to vôbec prvá (klasická) všeobecná encyklopédia napísaná v slovenskom jazyku (nie však prvá slovenská encyklopédia). Písaná bola v rokoch 1930 až 1932. Vydaná bola (ako sa uvádza v poslednom diele) "pečlivosťou a z prostriedkov k tomuto cieľu utvorenej vydavateľskej spoločnosti, nákladom a iniciatívou LITEVNY, literárneho a vedeckého nakladateľstva Vojtecha Tilkovského v Prahe."
Zostavovateľom je Pavel Bujnák, slovenský literárny historik a kritik, estetik a filológ hungarista. Ako autori je v poslednom diele uvedených okolo 70 (často pomerne prominentných) slovenských a čiastočne českých odborníkov, napr. Janko Borodáč (oblasť: slovenské národné divadlo), Ján Eisner (archeológia), Dobroslav Chrobák (moderná literatúra), Imrich Karvaš (peňažníctvo), Martin Uher (zoológia a botanika), Václav Vážný (slovenský jazyk) a veľa ďalších. Redakčné práce podľa údajov uvedených v poslednom diele podporovali aj početné významné organizácie ako Matica slovenská, Učená spoločnosť Šafárikova, rôzne múzeá, česko-slovenské univerzity a knižnice, obecné úrady a podobne.
Každý diel má asi 380 strán, ilustrácie sú prevažne čiernobiele, miestami sú však priložené aj farebné obrázky a farebné mapy. Použitá terminológia v texte je badateľne pod vplyvom češtiny. Podľa „Predmluvy“ sú heslá všeobecného, svetového významu spracované len stručne, kým heslá týkajúce sa Slovenska resp. Česko-Slovenska sú spracované podrobnejšie.

</doc>
<doc id="488370" title="Futsal na Ázijských halových hrách 2013" url="https://sk.wikipedia.org/wiki?curid=488370">
Futsal na Ázijských halových hrách 2013

Futsal na Ázijských halových hrách 2013 bol futsalový turnaj v rámci multi-športového podujatia Ázijských halových hier 2013. Konal sa v Inčchone, v Kórejskej republike od 26. júna6. júla 2013, za účasti 22 mužských a 9 ženských tímov. Futsalový turnaj sa uskutočnil štvrtýkrát v rámci Ázijských halových hier. Dejiskami turnaja boli 2 arény: Songdo Global Campus a Dongbu Student Gymnasium, s kapacitami 1 643, resp. 500 miest na sedenie.
Nasadenie do skupín.
Pozn: Číslo v zátvorke udáva umiestnenie v aktuálnom medzinárodnom rebríčku k 10. júnu 2013.

</doc>
<doc id="488395" title="Peter Hammill" url="https://sk.wikipedia.org/wiki?curid=488395">
Peter Hammill

Peter Joseph Andrew Hammill (* 5. november 1948, Londýn, Anglicko) je anglický spevák, hudobný skladateľ a zakladajúci člen rockovej skupiny Van der Graaf Generator.
Hammillova skladateľská práca zahŕňa množstvo rôznych piesňových foriem: jednoduché krátke piesne založené na riffe, ale aj dlhé kusy. Väčšina jeho hudby znie veľmi energicky a drsne, žánrovo je zaraďovaná predovšetkým do progresívneho rocku, vo svojom diele sa však dotkol napríklad aj opery ("Zánik domu Usherů"), avantgardnej elektronickej hudby ("Loops and Reels" a "Unsung"), improvizácie ("Spur of the Moment") či filmovej hudby ("Sonix").
Jeho charakteristický hlas je významnou súčasťou jeho hudobného prejavu. Spieva veľmi emocionálne, dynamika sa pohybuje od tichého, pokojného tónu až k dramatickému jačaniu, ktoré je však dobre kontrolované. Poloha jeho hlasu potom kolíše od hlbokého barytónového registra po vysoký falzet. Často býva jeho spôsob spevu prirovnávaný ku gitarovej hre Jimiho Hendrixa.
Oceňovaná je tiež jeho práca v oblasti piesňových textov. Okrem bežnejších tém ako láska a medziľudské vzťahy, náboženstvo, politika, starnutie a smrť sa zaoberá tiež neobvyklými námety z oblasti fyziky a často vkladá do piesní odkazy na vedecké, literárne či historické pojmy.

</doc>
<doc id="488409" title="Homokinetický kĺb" url="https://sk.wikipedia.org/wiki?curid=488409">
Homokinetický kĺb

Homokinetický kĺb je druh kĺbu, ktorý umožňuje prenos otáčok medzi hriadeľom v rôznom uhle a pri zachovaní konštantnej uhlovej rýchlosti. Patrí medzi kĺbové vyrovnávacie spojky. Najčastejšie sa používa na hnacej prednej náprave, ale často sa používajú aj v automobiloch so zadným náhonom a nezávislým zavesením.
Tripoidné kĺby.
Tento typ kĺbu sa používa ako vnútorný kĺb polosí, kvôli jeho vlastnostiam. Má relatívne malý uhol (väčšinou do 25 stupňov) a možnosť lineárneho pohybu v osi unášača (väčšinou do ). Kĺb sa skladá z trojčapového tela s valivými kameňmi, ktoré zapadá do unášača s tromi drážkami.
Zdvojený kardanový kĺb.
Tento druh homokinetického kĺbu je vlastne kardanový hriadeľ, pri ktorom je časť medzi hriadeľmi skrátená na minimum, pričom je zaistené, aby sa obidva kardanové kĺby ohýbali v rovnakom uhle. Tieto kĺby zvládajú prenášať veľký krútiaci moment, ale ich nevýhodou je priestorová náročnosť a preto sa používajú hlavne na zadných nápravách nákladných automobilov.

</doc>
<doc id="488414" title="Anton Šulík ml." url="https://sk.wikipedia.org/wiki?curid=488414">
Anton Šulík ml.

Mgr. art. Anton Šulík ml. (*12. júl 1964, Žilina) je slovenský divadelný a filmový režisér. Bývalý riaditeľ žilinského Bábkového divadla a onehdy i poslanec miestneho mestského zastupiteľstva je od roku 2012 riaditeľom Mestského divadla v Žiline. Od augusta 2020 pôsobí ako programový riaditeľ RTVS.
Kariéra.
Šulík absolvoval divadelnú a rozhlasovú réžiu na Vysokej škole múzických umení v Bratislave pod pedagogickým vedením prof. Vladimíra Strniska a doc. Pavla Mikulíka. V štúdiu pokračoval na poľskej Akadémii dramatických umení Ludvíka Solského v Krakove u Krystiána Lupu a Jana Peszku. 
Bábkové divadlo Žilina.
Počiatočné výraznejšie uplatnenie našiel na scéne Bábkového divadla (skr. BD) v rodnej Žiline, kde sa v druhej polovici 90. rokov vyprofiloval do čela vedenia umeleckého súboru. Jeho debutom na doskách BD bolo predstavenie "Keď veľryby spievajú" (1994) z autorskej dielne Tristana Jonatána, Nikitu Slováka a samotného režiséra. Na tento inscenačný projekt čoskoro nadviazal uvedením "Podivuhodných dobrodružstiev Dona Quijota de la Mancha a jeho verného sluhu Sancha Panzu" (1994), respektíve burlesky napísanej na motívy známeho románu Miguela de Cervantesy Saavedra a divadelných dramatizácií Michaila Afanasieviča Bulgakova a Lászla Guyrka. V tom istom roku ho angažovala Činohra Slovenského národného divadla v Bratislave, a to do adaptácie Gianniho Rodariho "Jazmínko v krajine klamárov" (1994), a následne Divadlo Slovenského národného povstania (dnešné SKD) v Martine, pre ktoré so Slovákom naštudoval vlastnú úpravu hry Daria Foa "Mistero Buffo" pod názvom "Krížová cesta" (1995). Medzi jeho ostatné divadelné projekty zrealizované v prospech BD patrila rocková balada "Don Juan ´96" (1996), či tituly "O Nevedkovi" (1997) a "Kráľ komediantov" (1998); všetky v spolupráci s vtedajším dramaturgom divadla Slovákom. Za Šulíkov najúspešnejší tvorivý počin z času jeho pôsobenia v žilinskom BD zhodnotil predný historik a kritik bábkoherectva na Slovensku Vladimír Predmerský inscenáciu "Keď veľryby spievajú".
Televízia.
Od roku 2003 režíruje pre verejnoprávnu televíziu talkshow Aleny Heribanovej "Anjeli strážni". 

</doc>
<doc id="488871" title="Mária Bartuszová" url="https://sk.wikipedia.org/wiki?curid=488871">
Mária Bartuszová

Mária Bartuszová, rodená Vnoučková (* 24. apríl 1936, Praha, Česko-Slovensko – † 22. december 1996, Košice, Slovensko) bola slovenská sochárka.
V rokoch 19561961 študovala na Vysokej škole umeleckopriemyselnej v Prahe, v ateliéri keramiky a porcelánu (prof. Otto Eckert). V roku 1961 sa vydala za sochára Juraja Bartusza, ukončila školu a narodila sa jej prvá dcéra. Od roku 1963 žila a tvorila so svojím manželom, sochárom J. Bartuszom, v Košiciach. V roku 1968 prejavila záujem stať sa členkou tvorivej skupiny Klub konkretistov. V rokoch 1969 a 1970 s touto výtvarnou skupinou, ktorá sa orientovala na výtvarný smer geometrickej abstrakcie, aj vystavovala. Prvou výstavou venovanou výlučne jej tvorbe bola prehliadka jej diel "Transformácia foriem - Sochy Márie Bartuszovej" v Galérii M. A. Bazovského v Trenčíne. Najdôležitejšia výstava jej umenia za jej života sa konala v roku 1988 v Košiciach. Zomrela 22. decembra 1996 v Košiciach na dlhodobé komplikácie spôsobené autoimunitným ochorením Sjögrenov syndróm. Veľkým prínosom bola jej posmrtná výstava "Cesta k organickej plastike" v Slovenskej národnej galérii v Bratislave v roku 2005. Mária Bartuszová bude mať 11. novembra 202018. apríla 2021 samostatnú, veľkolepo komponovanú prehliadku svojich umeleckých diel v prestížnej verejnej britskej inštitúcii TATE Gallery.

</doc>
<doc id="488963" title="Regional Express" url="https://sk.wikipedia.org/wiki?curid=488963">
Regional Express

Regional Express je kategória regionálnych vlakov osobnej dopravy premávajúcich na Slovensku a v Rakúsku. 
V súčasnosti zahŕňa vlaky medziregionálneho významu (napríklad REXy Bratislava - Prievidza či Banská Bystrica - Margecany, ktoré boli v rovnakej trase v minulosti vedené ako rýchliky), zrýchlené vlaky, často posilové v dobe prepravných špičiek (najmä trasy okolo Bratislavy a ŽIliny) i vlaky, ktoré by v minulosti boli vedené napriek vynechávaniu zastávok ako osobné vlaky (trasy ako Košice - Prešov či Trenčín - Chynorany).
Súpravy vlakov REX sú často rovnaké ako pri osobných vlakoch v regióne. Výnimkou môže byť trať Banská Bystrica - Margecany, kde jazdia rýchlikové súpravy. Vo vlakoch Regional Express nie sú radené vozne prvej triedy (až na niekoľko výnimiek, kedy sú prehlásené za druhú triedu). Rezervácia miest na sedenie väčšinou nie je možná, výnimkami sú vlaky REX na trasách Bratislava - Prievidza, Trenčín - Košice a Banská Bystrica - Margecany.
Výhodou vedenia niektorých vlakov v kategórii REX miesto kategórie regionálny rýchlik či rýchlik (najmä vlaky Bratislava - Prievidza a Banská Bystrica - Margecany) je poskytovanie zľavneného cestovného REGIONAL pre cesty do 60 kilometrov (jej výška je približne 15 % ceny obyčajného cestovného) a neobmedzený počet lístkov na bezplatnú prepravu.
História.
Prvé spoje pod týmto označením začali premávať od GVD 2007/2008 na trasách Bratislava hl. st. – Wien Südbahnhof a Bratislava-Petržalka – Wien Südbahnhof. 
Od prelomového GVD 2012/2013 táto kategória takmer úplne nahradila kategóriu Zr (zrýchlený vlak) a rozšírila sa najmä v okolí Bratislavy v súvislosti s budovaním IDS BK. Od GVD 2015/2016 kategória REX definitívne nahradila kategóriu Zr.
Vlaky Regional Express na Slovensku.
V súčasnosti (grafikon 2021) premávajú REXy na nasledujúcich linkách:

</doc>
<doc id="488992" title="Olomoucký jazykový ostrov" url="https://sk.wikipedia.org/wiki?curid=488992">
Olomoucký jazykový ostrov

Olomoucký jazykový ostrov () bol nemecký jazykový ostrov na severnej Morave, ktorý zahŕňal mesto Olomouc ("Olmütz") a jeho okolie. 
Nemecká menšina v Olomouci tvorila jazykový ostrov, ktorý sa nachádzal mimo súvislého nemeckého osídlenia. Pred pripojením národnostne zväčša českých obcí v r. 1919 (vznikla tak "Velká Olomouc") bol Olomouc nemeckým mestom so silnou českou menšinou, po pripojení sa pomer národností obrátil.
Okrem mesta Olomouc doň patrilo jedenásť obcí na južnom predmestí, a to: 
S ostrovom susedila ešte obec "Pavlovice" (dnes mestská časť Olomouca pod názvom Pavlovičky), kde Nemci tvorili 58 % obyvateľstva. Táto ale nebola zaradená do nárokov Nemeckého Rakúska, ktoré si nárokovalo olomoucký jazykový ostrov.
Olomoucký jazykový ostrov sa nachádzal relatívne blízko kompaktnému germanofónnemu územiu Šternberka, ale jeho závislosť na českom okolí bola nespochybniteľná. Celkový ráz ostrova bol v menšej miere nemecký, ako tomu bolo v prípade Brna. 
Dejiny.
Spočiatku po vyhlásení ČSR miestni Nemci uvažovali, že sa pripoja k provincii Sudetenland, vyhlásenej Nemeckým Rakúskom, ktoré si naň činilo nárok.
V čase vyhlásenia ČSR mal Olomouc približne 20-tisíc obyvateľov, pričom približne tretinu tvorili Česi. Napriek českej menšine bol Olomouc spravovaný čisto nemeckým zastupiteľstvom, potreby českej menšiny boli zanedbávané. Neskrývaným cieľom snáh o odčinenie národnostnej nespravodlivosti bolo počeštenie Olomouca, to sa dalo dosiahnuť jedine administratívnym pripojením českých predmestských obcí. Obce, ktoré sa mali pripojiť k Olomoucu a vytvoriť "Velký Olomouc", sa dali rozdeliť na dve skupiny, české a nemecké. Tak sa aj obce olomouckého jazykového ostrova (Nová Ulice a obce Neředín, Nové Sady, Nový Svět, Povel a Pavlovičky (vtedy Pavlovice), ktoré mali úplne nemeckú radničnú správu, stali súčasťou "Velkého Olomouca". V týchto obciach vyvinul takzvaný Okresní národní výbor ešte pred začatím rokovaní o integrácii iniciatívu, ktorá mala viesť k zosadeniu miestnej správy.
Počet obyvateľov Olomouca sa pripojením 13 predmestských obcí zvýšil z 22-tisíc na 57-tisíc, zároveň sa rozloha mesta zväčšila z 300 ha na 4 053 ha.
Demografia.
Podľa sčítania z roku 1910 žilo na území jazykového ostrova 37 443 obyvateľov, pričom 24 628 malo obcovaciu reč nemeckú (66 %). V roku 1921, v prvom česko-slovenskom sčítaní, sa na tom istom území sčítalo 42 149 obyvateľov, z nich tvorili Nemci už len 17 059 (40 %). 

</doc>
<doc id="489001" title="Filip Topol" url="https://sk.wikipedia.org/wiki?curid=489001">
Filip Topol

Filip Topol (* 12. jún 1965, Praha, Česko – † 19. jún 2013, Praha, Česko ) bol český spevák, klavirista, hudobný skladateľ a textár, vedúca osobnosť kapely Psí vojáci.
Narodil sa v Prahe. Jeho otcom je dramatik Josef Topol, dedom spisovateľ Karel Schulz a starším bratom básnik a spisovateľ Jáchym Topol.
Prvýkrát vystúpil v roku 1978 ako trinásťročný na Hrádečku u Václava Havla v úvode koncertu The Plastic People of the Universe "Pašijové hry velikonoční". Hral piesne na texty svojho o tri roky staršieho brata Jáchyma. Ešte v tom istom roku založil spolu so svojimi spolužiakmi zo školy kapelu Psí vojaci, ktorej názov inšpirovali indiánski bojovníci z románu "Malý veľký muž". Napísal pre ňu veľmi veľa piesňových textov. Jednou z najznámejších je pieseň „Žiletky“, podľa ktorej v roku 1994 bol uvedený rovnomenný film, a v ktorom si Topol zahral hlavnú rolu. Za svoju kariéru nahral dva sólové albumy a jeden s orchestrom.
Dlhodobo sa potýkal so zdravotnými problémami, v minulých rokoch prekonal viacero operácií, pri ktorých mu lekári odobrali polovicu pankreasu. Posledný koncert s ním odohrali Psí vojaci 25. mája 2013 v Amsterdame.

</doc>
<doc id="489095" title="Pierre Allorge" url="https://sk.wikipedia.org/wiki?curid=489095">
Pierre Allorge

Pierre Allorge (* 12. apríl 1891, Paríž – † 21. január 1944, Paríž) bol francúzsky botanik, špecialista na rastliny so spórami.
Bol členom Société botanique de France, ktorej prezidentom sa stal roku 1913. V roku 1922 obhájil doktorskú prácu na tému "Les Associations végétales du Vexin français". Predsedom komisie bol Gaston Bonnier. V roku 1933 sa stal profesorom v Muséum national d'histoire naturelle.
Pierre Allorge má v Medzinárodnom registri mien rastlín skratku P.Allorge.

</doc>
<doc id="489127" title="Vladimír Sadílek" url="https://sk.wikipedia.org/wiki?curid=489127">
Vladimír Sadílek

Vladimír Sadílek (* 20. január 1945, Divín† 27. február 2021) bol slovenský herec a divadelný režisér.
Vyučil sa za stolára, dizajnéra nábytku na Strednej drevárskej škole v Spišskej Novej Vsi. V súčasnosti pôsobí ako herec a režisér. Od roku 1995 až doteraz pôsobil ako herec a režisér v profesionálnych i ochotníckych divadelných súboroch. Je dlhoročným spolupracovníkom Národného osvetového centra, pôsobí ako lektor a porotca v oblasti umeleckého prednesu. V roku 2006 mu generálny riaditeľ Národného osvetového centra udelil Medailu D. G. Licharda.

</doc>
<doc id="489239" title="Mango" url="https://sk.wikipedia.org/wiki?curid=489239">
Mango

Mango je tropické ovocie, plod mangovníka. Mango patrí do rodu "Mangifera", ktorý zahŕňa 69 botanických druhov a viac ako 1000 odrôd tohto ovocia. Nie je známy jeho presný pôvod, ale predpokladá sa že, mango pochádza z južnej a juhovýchodnej Ázie. V Indii, Barme, na Srí Lanke, v Pakistane a Bangladéši boli nájdené fosílie staré 25 až 30 miliónov rokov. Mango je výborným zdrojom vitamínov A, C, betakaroténu, draslíka a vlákniny. Obsahuje málo tuku a sodíka. Plody môžu byť rôznej farby, veľkosti i tvaru.
Využitie.
V Ázii sa využívajú aj zelené manga na rôzne kulinárske účely. Je potrebné ho nechať dozrieť pri izbovej teplote dokým bude mäkké. Mimo priamej konzumácie čerstvých, zrelých plodov sa využíva napríklad ako príloha k mäsám a omáčkam.
Liečivé účinky manga.
Mango patrí medzi perfektné zdroj mnohých účinných látok. Vyzdvihnúť musíme predovšetkým vitamíny A, B, C alebo E, beta-karotén (provitamín A), vlákninu či niektoré minerály ako napr. Draslík, fosfor a vápnik. Mnohé z týchto látok pôsobia ako antioxidanty, čo znamená, že dokážu chrániť pred voľnými radikálmi, rovnako ako pred starnutím a degeneráciou buniek, takže sa podieľa na omladenie tela.
Priemerný obsah látok a minerálov.
Tabuľka udáva dlhodobo priemerný obsah živín, prvkov, vitamínov a ďalších nutričných parametrov zistených v plodoch manga.

</doc>
<doc id="489291" title="Národná knižnica (Izrael)" url="https://sk.wikipedia.org/wiki?curid=489291">
Národná knižnica (Izrael)

Národná knižnica (, ; do roku 2007 "Židovská národná a univerzitná knižnica" ) je národná knižnica Štátu Izrael, ktorá má zároveň slúžiť ako "„Národná knižnica židovského ľudu.“" Nachádza sa v kampuse Hebrejskej univerzity v komplexe Giv'at Ram v Jeruzaleme a rovnako slúži ako univerzitná knižnica. 
Archív knižnice obsahuje vyše 5 miliónov kníh. Ide o zďaleka najväčšiu svetovú zbierku hebrejských a židovských diel a obsahuje rovnako veľké množstvo vzácnych rukopisov, kníh a artefaktov.
Poslaním knižnice je aj zhromažďovať:
Ze zákona je dané, že dve kópie všetkých kníh vydaných v Izraeli, musia byť uložené v tejto knižnici. V roku 2001 bol zákon doplnený o audio a video nahrávky a iné typy netlačených médií.

</doc>
<doc id="489309" title="Dejiny Prílesa" url="https://sk.wikipedia.org/wiki?curid=489309">
Dejiny Prílesa

Toto je článok o dejinách Prílesana ortomape z roku 1950 kastiel este stoji takze bol zburany neskor
Kronika.
Stredovek.
- "Latinsko-maďarské pôvodné znenie:"
- Peter zvaný Zeuke je možným zakladateľom rodiny Príleských z Prílesa.
Historické názvy.
Názov obce pravdepodobne pochádza zo slova "prielez" (cez Váh). Dnešný názov obce je niekdy vysvetľovaný tým, že sa nachádza pri lese, ale to nie je pravda lebo najbližší les je vzdialený najmenej 2 km.
Administratíva obce.
Príles ako kuriálna obec nemala vlastnú samosprávu, ale zastupovali ju feudálny vlastníci majetkov. Príles bez richtára vystupuje ešte v roku 1852. V zápisnici obecného predstavenstva sa v roku 1894 podpisuje ako richtár barón Filip Skrbenský. Od roku 1896 bol richtárom Leopold Stankovič, ktorého v roku 1909 vystriedal Marek Masár. Od roku 1906 používal richtár nápisovú pečiatku s nápisom:TRENCSÉN VÁRMEGYE PRILESZ KÔZSÉG *1906* (preklad: TRENČIANSKA ŽUPA PRÍLES OBEC *1906*). História Prílesa ako samostatnej obce sa uzatvára v roku 1913, keď bol pripojený k Trenčianskej Teplej.
Poddané obyvateľstvo.
História kuriálnych obcí, medzi aké patril aj Príles, sa v minulosti premietala predovšetkým v majetkových vzťahoch šľachticov, ktoré tu mali sídlo. Žili tu však aj rodiny poddaných. Údaje o nich sú oveľa menšie, ako o poddaných obciach, patriacich feudálnym panstvám. Panstvá si už od 16. storočia vypracovávali svoje urbáre. S menami poddaných je možné stretnúť sa len v listinách, ktoré riešia majetkové vzťahy šľachticov, napr. v roku 1593 pri oceňovaní majetku v Prílese sa spomína vdova po želiarovi Jakubovi Ďurišovi. V listine z roku 1611 sa konala kanonická vizitácia, kde sa spomínajú traja sedliaci pracujúci pre dubnickú farnosť. V období reformácie z nich farnosť nemala úžitok, pretože patrili príleským pánom: Jánovi Rudňanskému, Jánovi II. Príleskému a Félixovi Krnócimu.
Poddaní v kuriálnych obciach neboli natoľko zaťažení daňovými povinnosťami ako poddaní obcí patriacim panstvám. V Prílese nikdy nežilo veľa obyvateľov. Najnižší bol v roku 1895 – iba 32 obyvateľov, najvyšší bol v roku 1836, keď mala obec 106 obyvateľov. Do Trenčianskej Teplej sa včlenil v roku 1913 s 59 obyvateľmi.
Podobne sa menil aj počet domov v obci. V roku 1598 tu bolo 11 domov, najviac domov zaznamenali v roku 1784 a v roku ich počet klesol na 6.

</doc>
<doc id="489428" title="Sivý zákal" url="https://sk.wikipedia.org/wiki?curid=489428">
Sivý zákal

Sivý zákal (iné názvy: katarakta, beľmo, jazykovo nevhodne [bohemizmus] "šedý zákal"; ) je ochorenie šošovky, pri ktorom šošovka stráca svoju priehľadnosť a začína sa zakaľovať (najčastejšie z dôvodu degenerácie). Bežne je šošovka číra, priehľadná, ale po jej zakalení získa zrenica sivý odtieň, namiesto bežného čierneho. Zakalenie šošovky zabraňuje priechodu lúčov na sietnicu oka.
Prejavy.
Patrí k najčastejším očným ochoreniam starších ľudí. Viac ako polovica ľudí nad šesťdesiat rokov v súčasnosti trpí miernym stupňom sivého zákalu aspoň na jednom oku. Väčšina ľudí nad 75 rokov trpí sivým zákalom minimálne na jednom oku. Sivý zákal patrí stále medzi najčastejšie príčiny oslepnutia vo svete. 
Liečba.
Na rozdiel od zeleného zákalu sa sivý zákal nedá liečiť konzervatívne, je nutný operačný zákrok. Ten sa odporúča pacientom, ktorým samotný zákal spôsobuje problémy a obmedzuje ich v každodennej činnosti. Podstata operácie spočíva v tom, že sa nareže rohovka, degeneratívne zmenená šošovka sa odstráni a nahradí sa umelou.

</doc>
<doc id="489563" title="Futsal na Ázijských halových hrách 2007" url="https://sk.wikipedia.org/wiki?curid=489563">
Futsal na Ázijských halových hrách 2007

Futsal na Ázijských halových hrách 2007 bol futsalový turnaj v rámci multi-športového podujatia Ázijských halových hier 2007. Konal sa v Macau od 26. októbra3. novembra 2007, za účasti 18 mužských a 7 ženských tímov. Dejiskami turnaja boli Tap Seac Multisport Pavilion s kapacitou 4 000 divákov a IPM Multisport Pavilion s kapacitou 3 800 divákov. Nováčikmi turnaja bola až desiatka mužských tímov: Afganistan, Hongkong, Indonézia, Japonsko, Libanon, Malajzia, Saudská Arábia, Tadžikistan, Vietnam a Východný Timor; a štvorica ženských tímov: Irán, Japonsko, Malajzia a Vietnam. Víťazmi turnaja sa stali druhýkrát Iránci a prvýkrát Japonky.
Výsledky.
Muži.
Základné skupiny.
 Výsledky Kuvajtu boli neskôr anulované a kontumované výsledkom , pretože Kuvajtska futbalová federácia bola suspendovaná medzinárodnou federáciou FIFA zo všetkých futbalových a futsalových podujatí.

</doc>
<doc id="489583" title="Wang Ja-pching" url="https://sk.wikipedia.org/wiki?curid=489583">
Wang Ja-pching

Wang Ja-pching alebo Ja-pching Wangová (* 27. január 1980, Jen-tchaj, Čína) je druhá čínska kozmonautka. V roku 2013 sa na lodi Šen-čou 10 zúčastnila 14-dňového letu na prvú čínsku kozmickú stanicu Tchien-kung 1.
Životopis.
Narodila sa v meste Jen-tchaj vo východočínskej provincii Šan-tung. V roku 1997 sa stala vojenskou pilotkou a v Leteckých silách čínskej ľudovej armády dosiahla hodnosti kapitána, má nalietaných vyše 1 600 hodín.
V rokoch 2009 – 2010 sa zúčastnila 5. výberu čínskych kozmonautov, ktorým v marci 2010 úspešne prešla a spolu s Liou Jang tak prvýkrát rozšírili oddiel čínskych kozmonautov o ženy. V roku 2012 bola menovaná ako Liouovej náhradníčka pre let Šen-čou 9. 
Vlastného letu do vesmíru sa dočkala už nasledujúci rok, keď sa v júni 2013 na lodi Šen-čou 10 zúčastnila spolu s kozmonautmi Nie Chaj-šengom a Čang Siao-kuangom vyše 14 dňovej expedície na stanicu Tchien-kung 1. Počas letu sa stala známa hlavne tým, že z jej paluby viedla unikátnu naživo vysielanú edukačnú prednášku pre žiakov základných a stredných škôl.

</doc>
<doc id="489606" title="Futsal na Ázijských halových hrách 2009" url="https://sk.wikipedia.org/wiki?curid=489606">
Futsal na Ázijských halových hrách 2009

Futsal na Ázijských halových hrách 2009 bol futsalový turnaj v rámci multišportového podujatia Ázijských halových hier 2009. Konal sa v Hočiminovom Meste od 28. októbra7. novembra 2009, za účasti 13 mužských a 7 ženských tímov. Dejiskom turnaja mužov bol Phu Tho Gymnasium v meste Phu Tho, ženy hrali svoje zápasy v Tan Binh Gymnasium priamo v Hočiminovom Meste. Nováčikmi turnaja bola štvorica mužských tímov: Bahrajn, Jordánsko, Kórejská republika a Turkménsko. Víťazmi turnaja sa stali tretíkrát za sebou Iránci a druhýkrát Japonky.

</doc>
<doc id="489659" title="Prometheus (film)" url="https://sk.wikipedia.org/wiki?curid=489659">
Prometheus (film)

Prometheus je sci-fi film z roku 2012. Film režíroval Ridley Scott, scenár k filmu napísal Jon Spaihts a Damon Lindelof. V hlavných úlohách hrajú Charlize Theron, Michael Fassbender, Guy Pearce, Idris Elba, Logan Marshall-Green a Charlize Theron. FIlm je zasadený na konci 21. storočia a sleduje posádku vesmírnej lode Prometheus ako nasledujú hviezdnu mapu, ktorá bola nájdená medzi artefaktami niekoľných starobylých kultúr na Zemi. Počas pátrania po pôvode ľudstva sa ocitnú na vzdialenom svete a objavia hrozbu, ktorá môže spôsobiť vyhynutie ľudskej rasy.

</doc>
<doc id="489660" title="China Anne McClainová" url="https://sk.wikipedia.org/wiki?curid=489660">
China Anne McClainová

China Anne McClain (* 25. august 1998, Decatur, Georgia, USA) je americká herečka a speváčka. Jej kariéra sa začala, keď mala sedem rokov vo filme "The Gospel" (2005), kde stvárnila postavu Alexis a vo filme "Daddy's Little Girls" (2007), kde si zahrala Chinu James. Neskôr sa jej dosiahla uznanie za účinkovanie ako Jazmine Payne v televíznom seriáli "Tyler Perry's House of Payne" (2007 – 2012; 2020 – súčasnosť) a ako Charlotte McKenzie vo filme "Grown Ups" (2010). Medzinárodne známou sa stala vďaka televíznemu seriálu stanice Disney Channel, "A.N.T. Farm" (2011 – 2014) a filmoch "Descendants 2" (2017) a "Descendants 3" (2019). V roku 2018 začal hrať v seriáli stanice CW, "Black Lightning" (2018 – 2021) ako Jennifer Pierce / Lightning. 
McClain začala svoju hudobnú kariéru v roku 2005 ako členka sesterskej skupiny 3mcclaingirls so svojimi sestrami Sierrou a Lauryn. Jej prvým profesionálnym singlom bol „Your Biggest Fan“ s Nickom Jonasom na albume soundtracku k seriálu "Jonas L.A." (2010). V roku 2011 podpísala zmluvu s Hollywood Records ako sólová speváčka aj so sesterskou skupinou známou ako McClain Sisters. Jej debutovým sólovým singlom sa stala pieseň „Dynamite“, ktorá vyvrcholila na druhom mieste v americkom rebríčku Kid Digital Songs a jej druhý singel „Calling All the Monsters“ obsadil priečku č. 1. Soundtrackový album k "A.N.T. Farm" strávil v roku 2011 päť týždňov v hitparáde "Billboard" Kids a za prvý týždeň vydania sa ho predalo 14 000 kópií. "Billboard" ju tiež označil za šiestu najpredávanejšiu umelkyňu digitálnych piesní pre deti za rok 2012. V roku 2017 jej singel „What's My Name“ z filmu "Descendants 2" vyvrcholil na niekoľkých hitparádach "Billboard" a 10. novembra 2017 bol ocenený zlatom s predajom pol milióna kópií. V júni 2020 si jej sesterská skupina zmenila názov na Thriii.

</doc>
<doc id="489677" title="Národný bezpečnostný úrad" url="https://sk.wikipedia.org/wiki?curid=489677">
Národný bezpečnostný úrad

Národný bezpečnostný úrad (NBÚ) je ústredný orgán štátnej správy Slovenskej republiky pre ochranu utajovaných skutočností, šifrovú službu, kybernetickú bezpečnosť a dôveryhodné služby. 
Kontrolu činnosti úradu vykonáva Národná rada Slovenskej republiky, ktorá na tento účel zriaďuje z poslancov Osobitný kontrolný výbor NR SR na kontrolu činnosti NBÚ
Súčasným riaditeľom Národného bezpečnostno úradu je od 1. júna 2019 JUDr. Roman Konečný.
Úlohy Národného bezpečnostného úradu.
V oblasti ochrany utajovaných skutočností úrad vykonáva bezpečnostné previerky fyzických osôb a podnikateľov, vyjadruje sa o navrhovaných osobách podľa medzinárodných zmlúv, ktorými je Slovenská republika viazaná, a vedie evidencie súvisiace s ochranou utajovaných skutočností.
NBÚ akredituje komunikačné a informačné systémy pre manipuláciu s utajovanými informáciami, vydáva súhlas s autorizáciou štátneho orgánu alebo autorizáciou podnikateľa na certifikáciu technických prostriedkov a vykonávanie overovania zhody mechanických zábranných prostriedkov a technických zabezpečovacích prostriedkov s bezpečnostnými štandardami; vykonáva certifikáciu technických, systémových, mechanických zábranných a technických zabezpečovacích prostriedkov.
Úrad vykonáva posudzovanie podmienok u podnikateľov a štátnych orgánov vrátane posudzovania zabezpečenia ochrany vymieňaných utajovaných písomností a posudzovania podmienok na ochranu pred nežiaducim elektromagnetickým vyžarovaním.
Vlastnou kontrolnou činnosťou úrad overuje podmienky zabezpečenia ochrany utajovaných skutočností v štátnych a samosprávnych orgánoch aj u podnikateľov a vydáva metodické usmernenia k jednotlivým aspektom bezpečnosti utajovaných skutočností.
Realizuje aj aktivity posilňujúce bezpečnostné povedomie a vykonáva skúšku bezpečnostného zamestnanca. Pri medzinárodnej výmene utajovaných skutočností plní úrad funkciu centrálneho registra utajovaných skutočností v Slovenskej republike a podieľa sa na ochrane zahraničných utajovaných skutočností.
V oblasti šifrovej ochrany informácií vykonáva úrad certifikáciu jej prostriedkov, vydáva bezpečnostné štandardy a koordinuje výskum a vývoj prostriedkov šifrovej ochrany.
Plní úlohu garanta a národnej autority v medzinárodnej spolupráci a zabezpečuje funkciu Národnej distribučnej autority, ktorá je vstupným a kontaktným bodom Slovenskej republiky pri výmene a distribúcii šifrového materiálu a šifrovacích zariadení.
V oblasti dôveryhodných služieb plní úrad úlohy orgánu dohľadu. Realizuje úlohy súvisiace s certifikáciou zariadení na vyhotovovanie kvalifikovaných elektronických podpisov a kvalifikovaných elektronických pečatí; vytvára, vedie a zverejňuje dôveryhodný zoznam a zoznam oprávnení na účel vydávania mandátnych certifikátov.
Prevádzkuje Koreňovú certifikačnú autoritu Slovenskej republiky, ktorá vydáva kvalifikovaným poskytovateľom dôveryhodných služieb certifikáty verejných kľúčov.
V oblasti kybernetickej bezpečnosti je úrad národnou autoritou pre kybernetickú bezpečnosť. Riadi a koordinuje výkon štátnej správy v oblasti kybernetickej bezpečnosti, určuje štandardy a vydáva politiku správania sa v kybernetickom priestore.
Úrad je hlavným kontaktným bodom pre zahraničie v oblasti kybernetickej bezpečnosti, spolupracuje s ústrednými orgánmi, prevádzkovateľmi základných služieb a poskytovateľmi digitálnych služieb a takisto plní úlohu národnej jednotky CSIRT (jednotky pre riešenie kybernetických bezpečnostných incidentov).
Vedenie Národného bezpečnostného úradu.
Na čele úradu stojí riaditeľ, ktorý zodpovedá za jeho činnosť. Riadi a reprezentuje úrad navonok. Rozhoduje o spôsobe realizácie hlavných úloh úradu, schvaľuje interné právne predpisy, rozhoduje o vnútornom organizačnom usporiadaní a o personálnych otázkach jeho príslušníkov a zamestnancov. Zastrešuje medzirezortnú spoluprácu a je trvale prizývaným členom Bezpečnostnej rady Slovenskej republiky.
Riaditeľa Národného bezpečnostného úradu do funkcie volí Národná rada Slovenskej republiky na obdobie sedem rokov. Dňa 1. júna 2019 bol do tejto funkcie zvolený JUDr. Roman Konečný
V minulosti Národný bezpečnostný úrad viedli:
Legislatívna úprava činnosti Národného bezpečnostného úradu.
Právnym základom činnosti úradu sú:

</doc>
<doc id="489694" title="Veliteľstvo posádky Bratislava" url="https://sk.wikipedia.org/wiki?curid=489694">
Veliteľstvo posádky Bratislava

Veliteľstvo posádky Bratislava je „organizačným prvkom Ozbrojených síl Slovenskej republiky s celorezortnou pôsobnosťou pre zabezpečenie súčinnosti so štátnou správou a samosprávou, zabezpečenie vykonávania vojenských pôct, zabezpečenie úloh obrany a ochrany posádky Bratislava, ochrany objektov osobitej dôležitosti, logistického, finančného a zdravotníckeho zabezpečenia vojenských útvarov a zariadení dislokovaných v posádke“. K 1. júlu 2014 bolo Veliteľstvo posádky Bratislava prevelené do priamej podradenosti Náčelník Generálneho štábu Ozbrojených síl Slovenskej republiky. Od 1. marca 2021 je veliteľom posádky plk. Ing. Miloslav Arnold.
Dejiny.
Od 1. marca je veliteľ plk. Ing. Miloslav Arnold. Od 1. februára 2018 plk. Slavomír Milde, jeho predchodcom bol plk. Igor Jančovič.
Od 8. januára 2014 bol veliteľom pplk. Ján Marek, bývalý náčelník Odboru pre operácie na Veliteľstve síl výcviku a podpory. Dovtedy bol poverený velením veliteľstva pplk Ing. Roman Grnáč, vtedajší veliteľ Čestnej stráže OS SR. 
Podriadené útvary.
Pod Veliteľstvo posádky Bratislava patria:

</doc>
<doc id="489704" title="Kabaddi na Ázijských halových hrách 2013" url="https://sk.wikipedia.org/wiki?curid=489704">
Kabaddi na Ázijských halových hrách 2013

Kabaddi na Ázijských halových hrách 2013 bol turnaj v halovom kabaddi v rámci multišportového podujatia Ázijských halových hier 2013. Konal sa v Inčchone, v Kórejskej republike od 29. júna3. júla 2013, za účasti 6 mužských a 8 ženských tímov. Pôvodne sa mal predstaviť aj mužský tím Pakistanu. Nováčikom mužského turnaja bolo Turkménsko. Turnaj v kabaddi sa uskutočnil tretíkrát v rámci Ázijských halových hier, prvýkrát to bolo v Macau 2007. Turnaj žien má premiéru. Dejiskami turnaja bola aréna Sangnoksu Gymnasium, s kapacitou 2 865 miest na sedenie. Mužský i ženský výber Indie na turnaji zvíťazil, keď vyhral všetky svoje zápasy.

</doc>
<doc id="489740" title="Modrá mešita (Istanbul)" url="https://sk.wikipedia.org/wiki?curid=489740">
Modrá mešita (Istanbul)

Modrá mešita alebo tiež nazývaná mešita sultána Ahmeda I. je jednou z najznámejších a najnavštevovanejších pamiatok Istanbulu. Bola postavená za Ahmedovej vlády v rokoch 1609 až 1615. Pomenovanie modrá mešita je odvodené z bohatej výzdoby interiéru modrými štvorcovými obkladačkami. Naďalej plní svoju pôvodnú náboženskú funkciu ako mešita.
Architektúra.
Mešita pozostáva z jednej hlavnej centrálne umiestnenej kupoly, obkolesenej ôsmimi menšími bočnými kupolami, ktoré sú zakončené smerom do priestoru šiestimi minaretmi. Architektonický výzor je výsledkom storočí postupného zdokonaľovania osmanskej architektúry a miešania osmanských a byzantských vplyvov.
V mnohých detailoch architektonicky nadväzuje na blízky chrám Hagia Sofia, predovšetkým v dispozícii centrálnej kupoly a okien a v snahe vytvoriť v interiéri mešity ilúziu nadzemského svetlého priestoru. Architektom a staviteľom mešity bol Sedefkar Mehmed Agha.
Exteriér.
Uprostred mešity sa nachádza uzatvorené nádvorie s fontánou. Mešita má šesť minaretov, pričom zvyčajný počet je štyri. Výška kupol klesá od centrálnej smerom k bočným.
Interiér.
Interiér tvorí 20 000 keramických obkladačiek s vyobrazeniami vyše 50 rôznych rastlinných a tulipánových motívov. Vyššie umiestnené steny mešity sú obložené modrými zdobenými obkladačkami. Na stenách sa nachádzajú umelecky napísané stovky citátov z Koránu. Podlahy sú pokryté tureckými kobercami.
Návšteva pápeža Benedikta XVI..
Pápež Benedikt XVI. navštívil mešitu sultána Ahmeda 30. novembra roku 2006 v rámci svojej návštevy Turecka.

</doc>
<doc id="489796" title="Topkapı Sarayı" url="https://sk.wikipedia.org/wiki?curid=489796">
Topkapı Sarayı

Topkapı Sarayı (-v súčasnej turečtine; skrátene: Topkapı, nepresne: (Palác) Topkapi; v osmanskej turečtine: Top Kapú Seráj(i)/iný prepis Top Qapú Seráj(i), skrátene Top Kapú/Top Qapú) je palácový komplex v centre Istanbulu, ktorý bol vyše 380 rokov oficiálnou rezidenciou sultánov Osmanskej ríše. Stavba komplexu sa začala roku 1459 a dokončila v 1465.Posledným sultánom, ktorý obýval palác Topkapi bol Mahmud II. (do roku 1839 ). Jeho nasledovník, sultán Abdülmecid I., preniesol svoje sídlo do nového paláca Dolmabahçe a Topkapi odvtedy prestalo byť oficiálnou rezidenciou sultánov.
Dejiny paláca.
Na mieste paláca Topkapi pôvodne stála akropola starovekého mesta Byzantion. Po dobytí Konštantínopolu Osmanmi roku 1453 a presunutí hlavného mesta Osmanskej ríše z Edirne do hlavného mesta porazenej Byzantskej ríše bolo potrebné nájsť pre sultána a dvor vyhovujúce reprezentatívne priestory. Pre nový palác bolo zvolené miesto v západnej časti Marmarského mora s výhľadom na Bospor. Roku 1459 sa začala výstavba nového paláca, ktorá bola dokončená roku 1465.
Plán paláca.
Najvyššie miesto palácového komplexu bolo súkromnou rezidenciou sultána a jeho dvora. Súkromnú rezidenciu obklopovali rôzne administratívne a služobné budovy, ktoré sa tiahli celým územím komplexu až k brehom Bosporu. Celý komplex paláca bol obohnaný vysokým múrom, pričom sa kládol dôraz na striktné oddelenie vládnucej elity od obyčajných obyvateľov Istanbulu.
Podoba paláca Topkapı sa v priebehu storočí neustále menila, búrali a pristavovali sa nové budovy. Najstaršou časťou paláca je priestor sultánovej rezidencie, tzv. najvnútornejších priestorov paláca, v ktorých dispozícii a architektúre je rozpoznateľná snaha staviteľov vytvoriť pre sultána nikým nerušený privátny priestor. Do súčasnej podoby bol palác prestavaný v 16. storočí po sérii ničivých požiarov.
Väčšina budov paláca je jednoposchodových, iba niekoľké sú dvojposchodové. V palácovom komplexe sa nachádza množstvo záhrad, fontán a nádvorí. 
Funkcia paláca.
Palác Topkapı slúžil ako rezidencia sultána a jeho dvora. V priestoroch sultánovej rezidencie sa nachádzal hárem a kúpele. Do priestoru súkromných sultánových rezidencií smeli vstúpiť iba eunusi. Sultán bol hlavou Osmanského štátu a preto palác Topkapı slúžil aj ako administratívne a správne centrum ríše. V komplexe paláca vyrástli administratívne budovy a sídlila v ňom ríšska rada - diván.
Sultánova brána.
Do paláca sa dalo dostať iba cez tzv. sultánovu bránu. Brána bola masívna a bohato zdobená. Brána mala symbolizovať moc Osmanskej ríše. Cez bránu vchádzali aj oficiálne zahraničné posolstvá. V priestoroch paláca najbližšie k bráne boli situované administratívne a správne budovy. V tomto priestore bola situovaná aj najvyššia ríšska rada diván.

</doc>
<doc id="489806" title="Drumbľa" url="https://sk.wikipedia.org/wiki?curid=489806">
Drumbľa

Drumbľa (iné názvy: dromľa, drmľa, drumlica, grumbla, bzučák, brnkáš) je ľudový hudobný nástroj patriaci do skupiny idiofónov.
Pochádza zrejme z Ázie; na čínskej kresbe z 3. storočia pred Kr. je vidieť hudobník hrajúci na drumbľu. Do Európy sa dostala z východných plání Kazachstanu a bola známa už starým Rimanom. V európskych krajinách bola drumbľa celkom bežným hudobným nástrojom. Na území Slovenska ju rozširovali najmä rómski kovotepci. S prvými európskymi osadníkmi sa tiež dostala do Ameriky.
Vzhľad.
V Európe sa vyrába zo železa, ale v Ázii sa dodnes vyrezáva z bambusu alebo palmového dreva. Pozostáva z otvoreného rámčeka, do ktorého je vkovaný pružný kovový jazýček.
Aj keď je mnoho rôznych tvarov a veľkostí tohto nástroja, prevláda tvar gréckeho písmena Ω (omega) s predĺženými nožičkami. Pri kovových drumbliach býva rámček ohýbaný z prútu alebo kovaný. Do výkovku potom bývajú vlisované magické znaky.
Vlastnosti.
Výraznosť tónu nástroja je citlivo závislá na štrbine medzi jeho jazýčkom a nožičkami. Má byť čo najmenšia. Dobrý nástroj zaznie svojim základným tónom aj bez brnknutia pri samotnom presatí vzduchu štrbinou, podobne ako jazýček harmonikového „hlasu“. Farebnosť tónu je závislá na šírke jazýčka a na dĺžke štrbiny. Výšku základného tónu udáva dĺžka a hmotnosť jazýčka, môže však byť menená v širokom rozsahu závažíčkom na jeho konci. Tým môže byť aj hlboko a farebne znejúca drumbľa malá.
Jazýček dobrého nástroja musí byť strihaný pozdĺž valcovacích vlákien planžety resp. páskovej ocele valcovanej za studena. Drumbľa znie najvýraznejšie s hranatým rámčekom z nástrojovej ocele (klinovica). Prút má byť do tvaru rámčeka ohýbaný proti jeho hrane tak, aby vytvoril ostrú štrbinu. Povrchová úprava nástroja nesmie byť robená luhovaním (prípravky typu brunigal a pod.).
Koncertná kovová drumbľa môže byť doplnená nástavcom, navareným na jej chrbtovej časti, s cieľom upevniť zvukový snímač. Jazýček môže byť zasunutý a upevnený do štrbiny rámčeka príložkou (sa skrutkou) alebo klinkom. Takto môže byť výmenný a jemne laditeľný do základného tónu. Pri zakovaní jazýčka do rámčeka môže byť drumbľa dolaďovaná aj zmenou uhlu ohybu v jeho kolienku.
Hra na drumbli.
Hráč drží drumbľu väčšinou v ľavej ruke a pevne ju tisne proti pootvoreným perám alebo až zubom – hornú nožičku nástroja proti hornej pere (zubom) a dolnú proti pere (zubom) spodnej. Ukazovákom pravej ruky sa brnká na koniec jazýčka voľne kmitajúceho uprostred rámčeka a medzi perami (zubami), čím sa vytvára charakteristický tón. Brnkanie je možné oboma smermi, najmä pri rýchlych zmenách tónu a tempa hrania. Hra na perách môže byť len o niečo menej výrazná, ako na zuboch, je však jemnejšia a netrpia pri tom zuby hráča. Profesionálny hráč udrží nástroj medzi perami bez pomoci ruky, ktorú má potom voľnú. Ústna dutina funguje ako rezonátor aj zosilňovač – premiestňovaním jazyka, tvarovaním ústnej dutiny a zmenami intenzity dýchania sa mení výška a sila tónu.
Rytmickým presávaním vzduchu štrbinou pri hraní sa dosahuje efekt vlastného neprízvučného a farebného sprievodu, takzvaného kontrovania.
Drumbľa sa používa ako nástroj sólový a to až koncertný, alebo sprievodný. Sú známe nahrávky na drumbli napr. J. Peška na LP platniach so Slovenským rozhlasovým orchestrom v Bratislave.
Nebezpečenstvo.
Pri hraní na drumbli je treba byť opatrný, pretože náraz jazýčka do zubov je bolestivý a môže spôsobiť trvalú fraktúru zubov, skutočne nešikovnému hráčovi hrozí priškripnutie perí medzi rámček a jazýček drumble.
Drumbľa ezoterická.
Drumbľa je tradičným nástrojom sibírskych šamanov. Jej ezoterická funkcia spočíva v tom, že funguje ako mantra. Jej zvukové vibrácie možno prijímať vnútornými dutinami hráča, ale tiež ozvenou z miestnosti.
Podľa šamanskej viery zvukové vibrácie prenikajú energetickými kanálmi hráča aj poslucháčov a rozbíjajú psychoenergetické blokády, ktoré bránia voľnému toku energií. Tým vysvetľujú pozoruhodné liečivé účinky pri hre na tento nástroj.

</doc>
<doc id="489859" title="Schönbuch" url="https://sk.wikipedia.org/wiki?curid=489859">
Schönbuch

Schönbuch je zalesnené územie prírodného významu severne od nemeckého mesta Tübingen a 25 km juhozápadne od mesta Stuttgart. Významnú časť územia tvorí "Prírodný park Schönbuch" (Naturpark Schönbuch), ktorý má rozlohu 156 km² a patrí k najdôležitejším prírodným oddychovým zónam v regióne Stuttgart.
15 km na juh od prírodného parku sa nachádza medzinárodné letisko Stuttgart. Roku 1972 sa prírodný areál Schönbuch stal prvým prírodným parkom spolkového štátu Bádensko-Württembersko. Roku 1977 bol v parku vytvorený geologický náučný chodník, ktorý oboznamuje návštevníkov so zaujímavou geologickou skladbou územia.

</doc>
<doc id="490082" title="Pavel Uhorskai" url="https://sk.wikipedia.org/wiki?curid=490082">
Pavel Uhorskai

Pavel Uhorskai (* 2. marec 1919, Tomášovce† 5. október 2010, Lučenec) bol slovenský evanjelický kňaz a generálny biskup evanjelickej cirkvi augsburského vyznania na Slovensku.
Život.
Narodil sa 2. marca 1919 v rodine roľníka v Tomášovciach (okres Lučenec). Študoval na Slovenskej evanjelickej teologickej fakulte v Bratislave. Po jej skončení nastúpil ako kaplán v Uhrovci. Neskôr pôsobil aj v Bardejove, Prešove, Štrbe, Veľkej, Poprade, Ružomberku a Martine. Po vykonaní kňazskej skúšky roku 1945, nastúpil do funkcie zborového farára v Háji.
Roku 1951 bol zaistený Štátnou bezpečnosťou kvôli údajnej protištátnej činnosti. Následne mu súd vymeral trest vo výške 34 mesiacov väzenia, ktoré si odpykával vo väzniciach v Leopoldove, Ilave a Bratislave. Jeho majetok prepadol štátu a dostal aj peňažnú pokutu. V roku 1953 po Stalinovej smrti prepustený na základe amnestie. Naďalej mal však zákaz vykonávať kňazské povolanie, pracoval teda ako drevorubač, neskôr robotník a skladník v Lučenci. V roku 1979 odišiel do dôchodku a žil v Tomášovciach.
V roku 1990 bol Pavel Uhorskai zvolený za generálneho biskupa evanjelickej cirkvi augsburského vyznania na Slovensku. V nasledujúcich rokoch sa stal prvým predsedom Ekumenickej rady cirkví na Slovensku. V roku 1994 odišiel do dôchodku. Zomrel 5. októbra 2010 vo veku 91 rokov v Tomášovciach.

</doc>
<doc id="490546" title="Japonské národné futsalové družstvo žien" url="https://sk.wikipedia.org/wiki?curid=490546">
Japonské národné futsalové družstvo žien

Japonské národné futsalové družstvo žien je národné družstvo žien, ktoré reprezentuje Japonsko v medzinárodných futsalových súťažiach a priateľských zápasoch. Funguje pod záštitou "Japan Football Association" (JFA). Prvý medzinárodný zápas absolvovalo v roku 2007. Jeho najväčším úspechom je zisk troch zlatých medailí na Ázijských halových hrách.
Vrcholné podujatia.
Japonské družstvo sa predstavilo na 4 turnajoch Ázijských halových hier, na ktorých 3-krát vybojovalo prvenstvo. V roku 2007 zdolalo vo finále až po penaltách, v roku 2009 a v roku 2013, až po predĺžení, družstvo . Na turnaji v roku 2017 sa opäť dostalo do finále, v ňom však prehralo s Thajskom. 
Na prvých majstrovstvách Ázie v roku 2015 získalo striebornú medailu, keď vo finále prehralo s Iránom. Striebro i finálovú prehru s iránom zopakovalo aj o 3 roky neskôr v Thajsku. 
Družstvo sa predstavilo na všetkých turnajoch Svetového turnaja žien, na ktorom však ani raz nepostúpilo zo základnej skupiny. V roku 2010 a 2011 skončilo najvyššie, na 5. mieste.

</doc>
<doc id="490585" title="Chris Froome" url="https://sk.wikipedia.org/wiki?curid=490585">
Chris Froome

Christopher Froome známy aj pod menom Chris Froome (* 20. máj 1985, Nairobi, Keňa) je britský profesionálny cestný cyklista. V súčasnosti preteká za tím Sky ProCycling. V roku 2012 na Tour de France jazdil ako domestik pre Bradleyho Wigginsa. Froome vyhral siedmu etapu, ktorá vrcholila na strmom kopci a skončil celkovo druhý za Wigginsom. Získal bronzovú medailu na olympijských hrách v Londýne v individuálnej časovke. Prvé etapové preteky, ktoré vyhral, boli Tour of Omán, následne vyhral Criterium International, Tour de Romandie a Critérium du Dauphiné. V rokoch 2013, 2015, 2016 a 2017 sa stal celkovým víťazom cyklistických pretekov Tour de France.
Umiestnenie na pretekoch Grand Tour.
DSQ = Diskvalifikácia
DNF = Nedokončil

</doc>
<doc id="490586" title="Go2Sky" url="https://sk.wikipedia.org/wiki?curid=490586">
Go2Sky

Go2Sky, spol. s r.o. je najmladšia slovenská letecká spoločnosť, prevádzkovaná spoločnosťou Go2Sky, spol. s r. o., poskytujúca služby v segmente nepravidelnej prepravy osôb, nákladu a pošty. Sídli na Letisku M. R. Štefánika v Bratislave. Flotilu spoločnosti tvoria 4 dopravné lietadlá typu Boeing 737-800. Go2Sky ako prvá letecká spoločnosť v histórii Slovenskej republiky získala IOSA certifikát 5. júna 2015.
História.
Spoločnosť Go2Sky vznikla 25. októbra 2012. Dňa 15. februára 2013 bola podaná Žiadosť o AOC na Letecký úrad SR. Na druhý deň po prílete prvého lietadla typu Boeing 737-400 imatrikulačnej značky OM-GTA, 2. júla 2013, bolo Leteckým úradom SR vydané AOC.
Dodávací let prvého lietadla sa uskutočnil na trase San José – Halifax – Shannon – Bratislava. Prvý obchodný let spoločnosť uskutočnila dňa 4. júla 2013 z letiska Milana Rastislava Štefánika v Bratislave na letisko Orio al Serio v Talianskom Bergame. Lietadlo aj s posádkou si na letnú sezónu prenajala talianska spoločnosť Mistral Air.
V roku 2014 bola flotila rozšírená o druhý Boeing 737-400 imatrikulačnej značky OM-GTB a následne o tretí Boeing 737-400 imatrikulačnej značky OM-GTC. Lietadlá boli prenajaté talianskej spoločnosti Mistral Air a nemeckej spoločnosti Hamburg Airways.
V roku 2015 pokračoval rast flotily o štvrtý Boeing 737-400 imatrikulačnej značky OM-GTD. V júni 2015 spoločnosť absolvovala certifikačný audit a získala IOSA certifikát. Lietadlá imatrikulačnej značky OM-GTA a OM-GTB boli prenajaté talianskej spoločnosti Mistral Air. Lietadlo imatrikulačnej značky OM-GTC postupne Ukraine International, Norwegian Air Shuttle a chorvátskej spoločnosti Limitless Airways. Lietadlo imatrikulačnej značky OM-GTD lietalo pre Royal Air Maroc a izraelskú spoločnosť Arkia.
V roku 2016 si spoločnosť prenajala prvý Boeing 737-800 imatrikulačnej značky OM-GTE. Lietadlo bolo prenajaté českej leteckej spoločnosti Travel Service. Tesne pred začiatkom letnej sezóny bola uzatvorená zmluva o postúpení prenájmu (sub-dry lease) ďalšieho lietadla typu Boeing 737-800 imatrikulačnej značky LN-NII a lietadlo bolo prenajaté nórskej leteckej spoločnosti Norwegian Air Shuttle. Prenájom sa skončil 6. decembra 2016 z dôvodu plánovanej údržby lietadla. Ostatné lietadlá typu Boeing 737-400 imatrikulačnej značky OM-GTA lietali pre Mistral Air a imatrikulačnej značky OM-GTB pre České aerolínie. Koncom decembra 2016 bolo lietadlo imatrikulačnej značky OM-GTE prenajaté egyptskej spoločnosti FlyEgypt.
V januári 2017 si spoločnosť prenajala ďalší Boeing 737-800 imatrikulačnej značky OM-GTF. Spolupráca s Mistral Air pokračovala aj v roku 2017 a lietadlo imatrikulačnej značky OM-GTB bolo bázované na letisku Bergamo. Spolupráca so spoločnosťou Travel Service pokračovala aj v roku 2017 a lietadlo imatrikulačnej značky OM-GTF bolo bázované v Bratislave. Od Júna 2017 spoločnosť prenajala lietadlo imatrikulačnej značky OM-GTD spoločnosti flyNiki.
Spolupráca so spoločnosťou Travel Service pokračovala aj v roku 2018 a lietadlá imatrikulačnej značky OM-GTE a OM-GTF boli bázované v Bratislave. Lietadlo imatrikulačnej značky OM-GTB bolo prenajaté Českým Aerolíniám a OM-GTD spoločnosti Royal Air Maroc. Ďalší Boeing 737-800 imatrikulačnej značky OM-GTG, ktorý bol zaregistrovaný v júli 2018 bol tiež prenajatý spolončosti Royal Air Maroc. Po skončení letnej sezóny lietadlo imatrikulačnej značky OM-GTE začalo lietať 12 mesačný prenájom pre Litovskú spoločnosť GetJet Airlines. Koncom roka 2018 spoločnosť vyradila obidve lietadlá typu Boeing 737-400.
V roku 2018 boli uzatvorené kontrakty na prenájom lietadiel imatrikulačnej značky OM-GTF a OM-GTG pre poľskú spoločnosť ENTER Air, OM-GTH ktoré bolo pridané do flotily v decembri roku 2018 pre tureckú spoločnosť Corendon Airlines a OM-GTE pokračovali v projekte pre GetJet Airlines.
Flotila.
Lietadlá spoločnosti Go2Sky (stav z januára 2019):

</doc>
<doc id="490749" title="Daniel Kavuliak" url="https://sk.wikipedia.org/wiki?curid=490749">
Daniel Kavuliak

Rotný Daniel Kavuliak (* 28. apríl 1978, Čadca, Česko-Slovensko – † 9. júl 2013, Kandahár, Afganistan) bol vojak Ozbrojených síl Slovenskej republiky, ktorý bol zabitý 9. júla 2013 v zahraničnej misii OS SR na letisku v afganskom Kandaháre. Kavuliak sa stal prvou slovenskou obeťou v Afganistane.
Životopis.
Daniel Kavuliak sa narodil v Čadci, ale žil v Turzovke. V roku 1996 ukončil stredné odborné učilište drevárske, v odbore tiež pracoval. Študoval na Vojenskej akadémii v Liptovskom Mikuláši, ale štúdium nedokončil z rodinných dôvodov. Do Ozbrojených síl Slovenskej republiky nastúpil v decembri 2002. V Prápore okamžitej reakcie Veliteľstva pozemných síl, zastával funkcie pancierovníka a zástupcu veliteľa družstva. Okrem misie ISAF sa zúčastnil aj misie UNFICYP na Cypre. Bol príslušníkom 11. mechanizovaného práporu.
Incident.
Smrteľný incident sa stal počas cvičenia International military police v rámci medzinárodnej operácie ISAF. Odohral sa približne o 9:45 stredoeurópskeho času 9. júla 2013. Za útokom stál príslušník afganských ozbrojených síl. Na vojakov zaútočil zo strážnej veže, ktorá mala zabraňovať podobným útokom. Okrem zabitého vojaka boli dvaja ťažko zranení. Ďalší štyria utrpeli ľahké zranenia.
Podľa opisu Milana Kuderu, ktorý bol pri incidente zranený: „Bez akéhokoľvek varovania bola na nás vedená streľba zozadu, zo vzdialenosti asi 30 metrov. Streľba sa opätovala.“
Strelec, ktorý na vojakov strieľal bol zadržaný americkými jednotkami a neskôr odovzdaný afganským vojakom. Z väzenia niekoľko dní po streľbe ušiel. Predpokladá sa, že ho pod ochranu zobralo hnutie Taliban. Ako teroristovi mu hrozí trest smrti.
Dva ťažšie ranení vojaci sa zotavujú vo vojenskej nemocnici v nemeckom Ramsteine.
Dopady.
„Pokiaľ si páchateľ tohto hanebného činu myslel, že nás tým zastraší, a že prijmeme rozhodnutie stiahnuť sa z Afganistanu, tak mu chcem odkázať, že dosiahol pravý opak," vyhlásil Miroslav Lajčák, minister zahraničných vecí „Teroristi sú zbabelci a pred zbabelcami sa neuteká.„ Premiér Robert Fico a minister obrany Martin Glváč sa zúčastnili ceremónie v slovenskom tábore v Kandaháre. Vládny špeciál mal mŕtveho vojaka vrátiť na Slovensko približne o 19:30 10. júla. Prezident Ivan Gašparovič a americký veľvyslanec Theodor Sedgwick tiež vyjadrili svoju sústrasť.
11. júla sa v Kandaháre uskutočnila bohoslužba za mŕtveho. Zúčastnilo sa jej viac ako sto kolegov.
Pohreb zosnulého vojaka sa uskutočnil 12. júla 2013 v Kostole Nanebovzatia Panny Márie v rodnej Turzovke. Pohrebu so štátnymi a vojenskými poctami sa okrem iných zúčastnili aj prezident Ivan Gašparovič, minister obrany Martin Glváč, náčelník Generálneho štábu Ozbrojených síl Peter Vojtek a americký veľvyslanec na Slovensku Theodore Sedgwick.
Rozkazom ministra obrany bol čatár Kavuliak in memoriam povýšený na rotného. Zároveň mu bolo udelené najvyššie rezortné vyznamenanie Pamätná medaila ministra obrany I. stupňa.

</doc>
<doc id="490932" title="Jean Jouvenet" url="https://sk.wikipedia.org/wiki?curid=490932">
Jean Jouvenet

Jean-Baptiste Jouvenet (* 1644, Rouen – † 5. apríl 1717, Paríž) bol francúzsky klasicistický maliar. Patrí medzi hlavných francúzskych predstaviteľov náboženského maliarstva.
Životopis.
Pochádzal z rodiny maliarov a sochárov. V roku 1661 nastúpil v Paríži do dielne Charlesa Le Bruna a bol u neho zamestnaný asi do roku 1669. Spolupracoval na výzdobe viacero objektov, ako napríklad Palais des Tuileries, zámku v Saint-Germain-en-Laye a Versailles.
Od 1685 Jean Jouvenet vytváral predovšetkým obrazy s náboženskými námetmi pre kostoly a kláštory v Paríži a provinciách, ale tiež niekoľko veľkých mytologických prác pre Veľký Trianon vo Versailles a zámky Marly a Meudon.
V období 1694-1709 pracoval na výzdobe parlamentu v Rennes, kráľovskej kaplnke v Invalidovni a kaplnke vo Versailles. Tvoril tiež návrhy pre parížsku gobelínovou manufaktúru.
Ochrnul a v posledných rokoch života maľoval len ľavou rukou. Po smrti bol pochovaný v parížskom kostole Saint-Sulpice.

</doc>
<doc id="491045" title="Prothesis" url="https://sk.wikipedia.org/wiki?curid=491045">
Prothesis

Prothesis (slovenská výslovnosť [protezis]; zriedkavo aj: žertveník; , , ) je postranná miestnosť spravidla pripojená k severnej strane apsidy chrámu v ranokresťanskej, byzantskej, sýrskej či ruskej architektúre. Miestnosť slúžila k príprave božskej liturgie - a teda najmä eucharistie (chlieb a víno). Počas palaiologovského byzantského obdobia sa začal prothesis zdobiť ikonami umučenia Ježiša Krista, Krista ako Baránka ("Ammnos") alebo Krista Trpiteľa ("Akra tapeinosis"). Symetricky z južnej strany bol k apside pripojený diakonikon, kde boli uchované obradné potreby.
Prothesis bol spolu s diakonikom označovaný za pastorórium (pastoforion), ktoré v Starom zákone označovalo pokladnicu alebo kňazskú časť v Šalamúnovom chráme. Pastofória sa prvýkrát písomne spomínajú v 4. storočí, ako schránky pozostávajúca z dvoch častí umiestnených vo východnej časti chrámu. Za vlády Justína II. (565 – 574) sa v dôsledku zmeny liturgie prothesis a diakonikon umiestnili do samostatných miestností po stranách apsidy. Niekedy sa objavuje ako samostatne stojaca stavba. V sýrskych chrámoch to bola obdĺžniková komora na ukladanie darov veriacich. Niekedy bola preto umiestnená na južnej strane, aby bola prístupnejšia pre pútnikov a laikov. V koptských chrámoch doň môžu vstúpiť len muži, aby prijali sväté prijímanie. Pred vstupom si musia vyzuť topánky. Ženy prijímajú prijímanie pred tzv. cárskymi dverami. Pred touto zmenou existovala iba samotná apsida. Zvyčajne lemujú apsidu a niekedy s ňou tvoria trojapsidu (sanktuárium) typický prvok byzantskej architektúry. Dnes sa vyskytuje v sýrskych, afrických a ruských chrámoch a často aj v iných regiónoch. Do prothezidy vždy vedie oveľa širší vchod ako do diakoniku. Ďalším rozdielom je, že hoci existujú prípady, keď bočné uličky z apsidy vedú svätyňou a bemou do diakoniku, nikdy nevedú do prothezidy.

</doc>
<doc id="491086" title="Vincent Malý" url="https://sk.wikipedia.org/wiki?curid=491086">
Vincent Malý

Mons. Vincent Malý Dr. h. c. (* 3. september 1922, Čierne Kľačany – † 26. január 2008, Nitra) bol slovenský rímskokatolícky kňaz, teológ a prekladateľ liturgických kníh.
Život.
Vincent bol najstarším synom Vincenta a Viktórie Malých a sviatosť krstu prijal v pondelok 4. septembra 1922 vo farskom kostole v Zlatých Moravciach, krstnými rodičmi boli Martin Malý a jeho manželka Helena. Študoval na zlatomoraveckom gymnáziu, v kňazskom seminári študoval v rokoch 1942 - 1947. Jeho spolužiakmi zo seminára boli aj kardinál Jozef Tomko, Anton Bagín (1923 - 1992). V nedeľu 22. júna v roku 1947 bol Mons. Vincent Malý vysvätený za kňaza spolu sním aj ďalší bohoslovci, medzi ktorými bol aj Anton Bagín. Primičná svätá omša sa konala v rodnej obci Čierne Kľačany v nedeľu 29. júna 1947. Špecializoval sa na liturgiu a jeho pozornosť bola zameraná najmä na Druhý vatikánsky koncil a konštitúciu Sacrosanctum Concilium. Jeho najbližšími spolupracovníkmi boli Ferdinand Javor a Vladimír Filo. K tomuto záujmu koncom 20. storočia sa pripájajú aj ďalšie činnosti: zostavovanie vlastných kníh, recenzie. 
Pastoračná činnosť.
Pastoračné pôsobenie začal v roku 1947 ako kaplán. V tejto pastoračnej činnosti zotrval vyše šesťdesiat rokov, na viacerých miestach bratislavsko-trnavskej arcidiecézy. Jeho prvým pôsobiskom bola obec Pribeta kde pôsobil ako kaplán (1947-1948). Druhým pôsobiskom Mons. Vincenta Malého bolo kaplánske miesto v Leviciach kde pôsobil šesť rokov (1948-1954). Ďalším pôsobiskom bola terajšia časť Bratislavy Trnávka kde pôsobil ako administrátor (1955-1959). Jeho predposledným pôsobiskom bola Trnava časť Kopánka (1959-1969). Biskup Július Gábriš ho vymenoval za asesora. Jeho najdlhším a zároveň aj posledným pastoračným pôsobiskom bola obec Lužianky.
S príchodom Mons. Vincenta Malého do obce Lužianky sa viaže utvorenie farnosti v obci. Od roku 1969 až do svojej smrti v roku 2008 bol v tejto obci ako správca farnosti a neskôr správca dekanátu. Plných 39 rokov svojho života prežil v tejto obci ako správca farnosti. V roku 2007 mu bolo udelené vyznamenanie pri príležitosti 85 rokov života a 60 rokov kňazskej služby dostal ocenenie ktoré ešte nikto pred nim nedostal Čestný občan obce Lužianky. 
Dielo.
Pracoval na preklade liturgických kních do slovenského jazyka.

</doc>
<doc id="491115" title="Maxim Grek" url="https://sk.wikipedia.org/wiki?curid=491115">
Maxim Grek

Maxim Grek alebo Maxim Grék (, alebo vlastným menom Micha(i)l Trivolis, ; * asi 1470, Arta, Grécko - † 1555/1556, Sergijev Posad, Rusko) bol grécky teológ a jeden z najvýznamnejších prekladateľov a mysliteľov starej Rusi. V roku 1988 ho svätorečila ruská pravoslávna cirkev.
Životopis.
Mladosť.
Maxim Grek sa narodil ako Michail Trivolis v meste Arta (pozn. bývalé hlavné mesto Epirského despotátu) v Grécku okolo roku 1470. Pochádzal z aristokratickej rodiny. Patril medzi prvých Grékov, ktorí vycestovali mimo Osmanskú ríšu za vzdelaním. Študoval v Paríži, neskôr vo Florencii a Padove. Pod vplyvom náboženského reformátora Savonarolu vstúpil v roku 1502 do rádu dominikánov (kláštor svätého Marka vo Florencii).
Athos.
Po necelých dvoch rokov však z Talianska odchádza na Horu Athos a tu vstúpil v roku 1505 do Vatopedského kláštora. Tu sa zaslúžil o zachovanie vzdelanosti, pracoval ako knihovník. V roku 1516 alebo 1518 ruské knieža Vasilij III. požiadal konštantínopolského patriarchu Theoliptosa I. o vzdelanca, ktorý by pracoval na nových prekladoch boloslužobných kníh. Patriarcha zvolil Maxima, ktorý bol pre svoje rozsiahle vedomosti vhodný pre túto náročnú úlohu, hoci v tom čase nevedel po rusky.
Moskovská Rus.
Delegácia z Athosu dorazila do Moskvy v roky 1518. Maxim sa po rusky sa učil prostredníctvom kníh v latinčine, nie v gréčtine až v Moskve. Okrem iného usporiadal kniežaciu knižnicu a najmä sa venoval prekladateľskej práci a opravám chýb v bohoslužobných knihách.
Zastával spoločné idey ako Vassian Kossoj, ktorý sa poznal s Nilom Sorským a patril k jeho nasledovníkom. Maxim sa teda pridal k tzv. nesťažateľom (odmietali rozsiahle kláštorné majetky a zasahovanie štátu do cirkvi). Búrlivé spory vtedajších časov o pripravili o priazeň kniežaťa a bol dvakrát (synody v rokoch 1525 a 1531) (niektoré zdroje uvádzajú trikrát) súdený pre domnelé heretické názory. Roky 1525 až 1551 strávil v mníšskych väzniciach kde stále tvoril, návrat na Athos mu povolený nebol. Zomrel v roku 1555 alebo 1556.
Dielo.
Z obdobia života v Taliansku a Athosa je zachovaných pomerne málo diel, väčšia časť vznikla počas pôsobenia v Rusku, ide okolo 150 titulov. Najväčší význam majú jeho preklady: preklady Biblie, diel cirkevných otcov a hagiografií Šimona Metafrasta. Pri prekladaní nekládol dôraz na význam jednotlivých slov, ale zmysel pôvodného textu a snažil sa o zblíženie s hovorovým jazykom.
Vo svojich dielach je zreteľné jeho pôvodne humanistické vzdelanie. Publicistická tvorba je precítená, plná meditácii a alegorických príbehov o múdrosti a moci. Pôvodné diela sú napr.: náboženské polemické spisy (proti katolicizmu, bohatstvu kláštorov, astrológii a poverám), spisy o filológii, politické úvahy.
V Maximovi Grekovi sa pre Rusko objavila a znova stratila šanca na vzkriesenie pravoslávnej kultúry z neexistujúcej Byzancie, „odsúdenia Maxima predstavovalo a dokazovalo odklon od byzantského nasledovníctva, odmietnutie jeho konštruktívneho pokračovania“.

</doc>
<doc id="491296" title="Florentino Pérez" url="https://sk.wikipedia.org/wiki?curid=491296">
Florentino Pérez

Florentino Pérez (* 8. marec 1947, Madrid, Španielsko) je španielsky podnikateľ, ktorý momentálne pôsobí ako prezident španielskeho futbalového klubu Real Madrid CF.
Pérez postupne začal pracovať na svojom projekte "Los Galácticos" - vytvoriť z Realu Madrid najlepší klub sveta. Jeho prezidentom bol dvakrát. Prvýkrát v rokoch 2000 až 2006 a jeho druhé funkčné obdobie začalo v roku 2009 a v roku 2017 bol opäť raz zvolený za prezidenta klubu. Je známy tým, že je ochotný zaplatiť za hráčov veľké finančné sumy. Medzi najznámejších hráčov, ktorých získal, patria Cristiano Ronaldo, Zinedine Zidane, Luís Figo, Kaká, Mesut Özil, David Beckham, Gareth Bale, Toni Kroos, Eden Hazard a ďalší.

</doc>
<doc id="491524" title="Električková doprava v Elblągu" url="https://sk.wikipedia.org/wiki?curid=491524">
Električková doprava v Elblągu

V severopoľskom meste Elbląg je v prevádzke električková doprava. Na električkovej sieti s dĺžkou približne jazdí dnes päť pravidelných liniek v celkovej dĺžke . Električková sieť je úzkorozchodná, rozchod koľají je .
História.
V Elblągu začali jazdiť električky v roku 1895. V tomto roku boli sprevádzkované prvé dve linky elektrických električiek, ktoré spájali mestské štvrte so stredom mesta. V nasledujúcich rokoch sa električková doprava rozvíjala, zastavila ju až druhá svetová vojna, respektíve jej koniec, kedy bolo kobercovým bombardovaním spojencov zničených 60% mesta.
Po skončení bojov v roku 1945 boli znovusprevádzkované tri linky o dĺžke . V 60. rokoch 20. storočia bolo v Elblągu, podobne ako v mnohých iných, nielen poľských mestách, rozhodnuté o likvidácii električkovej dopravy a jej nahradenie dopravou autobusovou. Ropná kríza v 70. rokoch však tieto plány prekazila. Ešte predtým bola ale zrušená električková trať do Sadyba o dĺžke . Prvé predĺženie po mnohých rokoch nastalo v roku 1986, kedy bola sprevádzkovaná nová, približne dlhá trať do sídliska Zawada na severe mesta. Ďalšie predĺženie na seba nechalo čakať ďalších 16 rokov. V roku 2002 bola uvedená do prevádzky ďalšie trať do Zawady (tentoraz po ulici Płk. Dąbka), ktorá umožňuje rýchlejšie a kvalitnejšie spojenie sídliska s centrom mesta. Zatiaľ posledný nový úsek bol sprevádzkovaný na konci roka 2006, kedy začali električky jazdiť z konečnej Ogólne (tá bola zrušená) do novej slučky Ogólne / Broniewskiego. V blízkej budúcnosti (do roku 2013) sa plánuje postaviť ďalších nových tratí.
Zaujímavosťou je, že sa v meste zatiaľ hojne vyskytujú jednokoľajové úseky s výhybňami. Nové trate sa však už stavajú ako dvojkoľajové a staré sa skapacitňujú pridaním druhej koľaje.

</doc>
<doc id="491665" title="Worms (mesto v Nemecku)" url="https://sk.wikipedia.org/wiki?curid=491665">
Worms (mesto v Nemecku)

Worms (kelt.: "Borbetomagus", latinsky: "Civitas Vangonium", jidiš: "Vermayze") je mesto na juhozápade Nemecka v spolkovej krajine Porýnie-Falcko. Ide o jedno z najstarších nemeckých miest a jediné, ktoré je členom organizácie "Most Ancient European Towns". Jeho meno má keltský pôvod: "Borbetomagus" znamená niečo ako „osada na vodnatom území“. To bolo časom prevedené do latinského názvu "Vormatia", ktorý sa používa od 6. storočia. Rozloha mesta je asi 108,73 km² a žije tu okolo 82 212 obyvateľov.
História.
Miesto pre založenie tohto mesta si vybrali už Kelti a to predovšetkým kvôli výnimočne teplej a suchej klíme. Rôzne sídla tu boli už v predhistorickej dobe, predovšetkým bronzovej, tzv. Adlerbergkultur (Ernst Probst, 1996). V 5. storočí sa tu usadil germánsky kmeň Burgundov a v 7. storočí sa Worms stal sídlom biskupov, ich význam vzrástol v karolínskom období, keď získali významný vplyv na kráľovskom dvore. Karol Veľký si totiž Worms zvolil za svoje letné sídlo a vybudoval tu falc.
V rokoch 829-926 bol Worms snemovným mestom Východofranskej ríše a neskôr jedným zo snemovných miest Rímskej ríše. Krypta wormského dómu bola rodovým pohrebišťom cisárov sálskej dynastie a niektorých príslušníkov dynastie Štaufovcov. Roku 1049 tu bol za pápeža zvolený Lev IX.., pravdepodobne najvýznamnejší nemecký pápež stredoveku. Roku 1096 sa mestom prehnalo križiacke vojsko, smerujúce do Svätej zeme, a usporiadalo pogrom na miestnu veľkú židovskú komunitu, ktorej kamenná synagóga a rituálny kúpeľ mikve boli vybudované už v 11. storočí. V roku 1122 tu bol uzavretý wormský konkordát. Koncom 12. storočia udelil rímsky cisár Fridrich I. Wormsu početné mestské práva, čím sa stal ríšskym mestom. Od tej doby až do 16. storočia prebiehal mocenský zápas medzi mešťanstvom a biskupom. Worms sa stal významným mestom nemeckej reformácie, Martin Luther tu na sneme obhajoval svojich 95 téz reformácie pred cisárom Karlom V. a kniežatami. Worms sa zmenil na evanjelické mesto. Roku 1698 bolo mesto vyplienili francúzske vojská Ľudovíta XIV., potom už nedosiahlo význam, aký mávalo v stredoveku. V rokoch 1792-1814 mesto anektovalo Francúzsko a roku 1816 bolo pričlenené do Hesensko-Darmstadtska. V priebehu dvoch spojeneckých náletov 21. februára a 18. marca 1945 bolo 85 % stavieb mesta zrovnaných so zemou. Náletu padla za obeť podstatná časť slávneho dómu, ktorý bol znovu postavený počas 50. a 60. rokov 20. storočia. Vnútorné zariadenie bolo počas vojny sčasti uchránené, sčasti zrekonštruované. V 90. rokoch 20. storočia bola zrekonštruovaná aj židovská štvrť so synagógou a cintorín.
Súčasnosť.
Moderný Worms je mestom vysokých škôl a turizmu, dôležitý je riečny prístav. Rovnako ako väčšina ostatných miest v Porýní je Worms priemyselným centrom, a to s tradíciou predovšetkým chemickou a metalurgickou, v meste a okolí sú aj drevospracujúce podniky, strojárske a optické. Dlhú tradíciu tu má aj vinárstvo, keďže víno sem priniesli už pred 2 000 rokmi Rimania. Miestna slávna odroda vína je Liebfrauenmilch, ktoré bolo podľa tradície vytlačené len z hrozien z viníc v okruhu chrámu Milostné Panny Márie (Liebfrauenkirche), len tam kam dosiahol tieň veže tohto kostola.
42 % obyvateľov je evanjelického vyznania, 31 % sú rímski katolíci. V posledných voľbách do mestského zastupiteľstva (2004) získala najviac kresiel CDU (21) nasledovaná SPD (19), SPD má však vďaka podpore koaličných partnerov momentálne trochu väčší vplyv a primátorom je jej člen Michael Kissel.

</doc>
<doc id="491675" title="Inline hokej na Svetových hrách 2013" url="https://sk.wikipedia.org/wiki?curid=491675">
Inline hokej na Svetových hrách 2013

Inline hokej na Svetových hrách 2013 bol inline hokejový turnaj v rámci multišportového podujatia Svetových hier 2013, ktorý sa konal v Cali, v Kolumbii od 26. do 30. júla 2013, za účasti 8 mužských tímov. Turnaj bol organizovaný pod hlavičkou Medzinárodnej federácie kolieskových športov (FIRS), presnejšie pod sekciou Medzinárodného výboru inline hokeja (CIRILH). Inline hokejový turnaj sa na Svetových hrách uskutočnil tretíkrát, zatiaľ vždy iba v mužskej kategórii. Titul tretíkrát za sebou vybojovali hráči USA, ktorí vo finále zdolali Talianov. Talianski inline-hokejisti tak získalo prvú medailu zo Svetových hier.
Všetky zápasy sa hrali v aréne Coliseo Mundialista de Hockey en Línea s kapacitou 2 500 divákov, ktorá bola vybudovaná špeciálne pre tieto hry, a ktorá stála 1,65 miliónov $ a financovala ju vláda kolmbijského departmentu Valle del Cauca.

</doc>
<doc id="491707" title="Softbal na Svetových hrách 2013" url="https://sk.wikipedia.org/wiki?curid=491707">
Softbal na Svetových hrách 2013

Softbal na Svetových hrách 2013 bol softbalový turnaj v rámci multišportového podujatia Svetových hier 2013, ktorý sa konal v Cali, v Kolumbii od 26. do 30. júla 2013, za účasti 6 ženských tímov. Softbalový turnaj sa na Svetových hrách uskutočnil štvrtýkrát, ale rovnako ako dvakrát predtým iba v ženskej kategórii. Všetky zápasy sa hrali na štadióne Diamante de Softból s kapacitou 1 650 miest na sedenie, ktorý bol postavený kvôli týmto hrám. Víťazom sa stali softbalistky Kuby, ktoré vo finále zdolali víťaza základnej časti a favorita turnajaVenezuelu.

</doc>
<doc id="491720" title="George z Cambridgea" url="https://sk.wikipedia.org/wiki?curid=491720">
George z Cambridgea

Princ George z Cambridgea (celým menom "George Alexander Louis"; * 22. júl 2013, Londýn, Anglicko) je prvorodené dieťa princa Williama a jeho manželky Catherine Middletonovej. Je tretí v následníckej línii na britský trón, po svojom starom otcovi, princovi Charlesovi a otcovi.
Detstvo.
St. James’s Palace oznámil verejnosti tehotenstvo vojvodkyne z Cambridgea 3. decembra 2012, skôr, než je obvyklé, pretože v tom čase bola vojvodkyňa prijatá do nemocnice kvôli veľmi silným tehotenským nevoľnostiam.
V ranných hodinách 22. júla 2013 bola vojvodkyňa prijatá do St. Mary's Hospital v Londýne, do rovnakej nemocnice, kde princezná Diana porodila princa Williama aj jeho brata princa Harryho. Princ George sa narodil o 15:24 UTC britského letného času a vážil 3,8 kg. Pri narodení bol prítomný aj jeho otec, Princ William. 24. júla bolo oficiálne oznámené jeho meno ako George Alexander Louis. Princa George bol pokrstený v kaplnke v St. James’s Palace 23. októbra 2013. Kráľovská mincovňa vydala na oslavu krstu sadu pamätných mincí.
Princ William, vojvoda z Cambridgea je najstarším synom princa z Walesu, ktorý je najstarším synom kráľovnej Alžbety II., čo znamená, že jeho prvé dieťa bude tretie v rade následníkov britského trónu.
Jeho oficiálny titul je "Jeho kráľovská výsosť Princ George z Cambridgea".
Narodením princa sa prvýkrát od úmrtia kráľovnej Viktórie v roku 1901 stalo, že sú na žive tri generácie priamych následníkov britského trónu.
2. mája 2015 sa mu narodila sestra, princezná Charlotte a 23. apríla 2018 sa mu narodil brat, princ Louis.

</doc>
<doc id="491731" title="Futsal (AMF) na Svetových hrách 2013" url="https://sk.wikipedia.org/wiki?curid=491731">
Futsal (AMF) na Svetových hrách 2013

Futsal (AMF) na Svetových hrách 2013 bol futsalový turnaj v rámci multišportového podujatia Svetových hier 2013, ktorý sa konal v mestách Buga, Palmira a Cali, v Kolumbii od 26. do 30. júla 2013, za účasti 12 mužských tímov. Turnaj bol organizovaný pod hlavičkou Svetovej futsalovej asociácie (AMF) a bol schválený ako ukážkový šport v júni 2011. Na turnaji zvíťazilo domáce družstvo, ktoré vo finále vyhralo nad celkom Venezuely.
Futsalový turnaj sa na Svetových hrách uskutočnil prvýkrát, ako ukážkový šport a iba v mužskej kategórii. Zápasy v základných skupinách a semifinále sa hrali v mestách Buga a Pamira, 90-, resp. 240-tisícových mestách v kolumbijskom departmente Valle del Cauca, v ktorom sa predstavili aj ďalšie ukážkové športy: kudo, hapkido a baskická pelota. V meste Buga sa hralo v aréne Coliseo Luis Ignacio Álvarez Ospina pre 1 600 divákov, a zápasy finále a o bronz sa hrali v aréne Coliseo Evangelista Mora pre 4 500 divákov v samotnom Cali.
Účastníci.
Losovanie skupín prebehlo v Bogote 29. apríla 2013. Víťazi 3 skupín a najlepší tím z druhých miest postúpili do semifinále turnaja.

</doc>
<doc id="491734" title="Korfbal na Svetových hrách 2013" url="https://sk.wikipedia.org/wiki?curid=491734">
Korfbal na Svetových hrách 2013

Korfbal na Svetových hrách 2013 bol korfbalový turnaj v rámci multišportového podujatia Svetových hier 2013, ktorý sa konal v Cali, v Kolumbii od 31. júla do 4. augusta 2013, za účasti 8 tímov. Keďže domáca Kolumbia nemala v dobe národnú korfbalovú federáciu ani svoje národné družstvo, na turnaji nebola zastúpená. Korfbalový turnaj sa na Svetových hrách predstavil na druhých hrách a toto bolo už jeho 8. vydanie. Holandskí hráči zvíťazili vo finále nad svojim tradičným finálovým súperom z Belgicka a získali tak už svoj ôsmy titul.
Všetky zápasy sa hrali v aréne Escuela Nacional del Deporte al Coliseo Mundialista s kapacitou 2 500 divákov, ktorá bola špeciálne postavená kvôli týmto hrám, a ktorá stála 9 miliónov $ a financovala ju vláda kolumbijského departmentu Valle del Cauca.
Kvalifikácia.
Tímy boli nasadené do skupín podľa rebríčkového postavenia IKF.
Pozn. Číslo v zátvorke udáva umiestnenie v medzinárodnom rebríčku IKF k 5. novembru 2012.

</doc>
<doc id="491751" title="Faustbal na Svetových hrách 2013" url="https://sk.wikipedia.org/wiki?curid=491751">
Faustbal na Svetových hrách 2013

Faustbal na Svetových hrách 2013 bol faustbalový turnaj v rámci multišportového podujatia Svetových hier 2013, ktorý sa konal v Cali, v Kolumbii od 1. do 4. augusta 2013, za účasti 6 mužských tímov. Keďže domáca Kolumbia nemala v tej dobe národnú faustbaovú federáciu, preto svoje národné družstvo nemala na turnaji zastúpené, ale odohralo v rámci neho exhibičný zápas. Faustbalový turnaj sa na Svetových hrách konal prvýkrát na druhých hrách v Londýne a toto bolo už jeho 8. vydanie; a vždy iba v mužskej kategórii. Všetky zápasy sa hrali v rekreačnom centre Comfenalco Valle del Lilí. Piatykrát zvíťazili hráči Nemecka, ktorý vo finále zdolali víťaza základnej častiŠvajčiarsko.

</doc>
<doc id="491762" title="Canoe polo na Svetových hrách 2013" url="https://sk.wikipedia.org/wiki?curid=491762">
Canoe polo na Svetových hrách 2013

Canoe polo na Svetových hrách 2013 bol canoepolový turnaj v rámci multišportového podujatia Svetových hier 2013, ktorý sa konal v Cali, v Kolumbii od 2. do 3. augusta 2013, za účasti 6 mužských a 6 ženských tímov. Canoepolový turnaj sa na Svetových hrách predstavil tretíkrát. Všetky zápasy sa hrali na plaveckom štadióne Piscinas Hernando Botero O'byrneo s kapacitou 7 280 divákov. Štadión bol tiež dejiskom súťaží na týchto hrách v plutvovom plávaní či športovom záchranárstve. Na turnaji sa pôvodne malo predstaviť aj domáce národné družstvo mužov; nahradila ho Kanada. Zvíťazili obidve reprezentácie Nemecka.

</doc>
<doc id="491771" title="Ragby na Svetových hrách 2013" url="https://sk.wikipedia.org/wiki?curid=491771">
Ragby na Svetových hrách 2013

Ragby na Svetových hrách 2013 bol ragbyový turnaj v sedmičkovom ragby (ragby 7s) v rámci multišportového podujatia Svetových hier 2013, ktorý sa konal v Cali, v Kolumbii od 1. do 2. augusta 2013, za účasti 8 tímov. Ragbyový turnaj sa na Svetových hrách predstavil štvrtýkrát, a zatiaľ vždy iba v mužskej kategórii. Všetky zápasy sa hrali v aréne Estadio Olímpico Pascual Guerrero s kapacitou 33 000 divákov. Zvíťazilo družstvo Južnej Afriky, ktoré vo finále vyhralo nad Argentínou.

</doc>
<doc id="491784" title="Ján Košút" url="https://sk.wikipedia.org/wiki?curid=491784">
Ján Košút

Ján Košút (* 26. august 1926, Vígľaš – † 19. júl 2013, Bratislava) bol slovenský politický väzeň, násilne odvlečený do Gulagu.
Životopis.
Narodil so vo Vígľaši neďaleko Zvolena. Ľudovú školu vychodil v rodisku, na gymnáziu študoval vo Zvolene. Tesne pred koncom 2. svetovej vojny bol zmobilizovaný. Po odpútaní sa od útvaru prešiel cez front domov – do Zvolenskej Slatiny, kde ho neskôr 17. apríla 1945 ako civilnú osobu zadržali sovietske orgány NKVD. Ako devätnásťročného študenta ho spolu s tisíckami iných Slovákov odvliekli do stalinských koncentračných táborov. Osem rokov a osem mesiacov pracoval ako väzeň číslo Ž – 602 v polárnej oblasti ZSSR a na Sibíri. V roku 1953, po rehabilitácii Najvyšším súdom ZSSR, sa Ján Košút vrátil ako dvadsaťsedemročný na Slovensko, kde pracoval prevažne vo výrobných podnikoch až do odchodu do dôchodku. 
Jeho kniha "Cez červený očistec" bola vydaná s nemalým oneskorením. Pôvodne mala byť publikovaná v Mníchove s nadpisom "In Tempestate Securitas". Rukopis spomienok na sovietske trestanecké tábory Jagrinlag a Ozerlag sa však vrátil na Slovensko a trvalo takmer päť rokov kým sa pre knihu našiel slovenský vydavateľ. V roku 1995 ju v obmedzenom náklade vydala Slovenská asociácia násilne odvlečených. V roku 2009 vydalo vydavateľstvo Mladá Detva rozšírené a doplnené vydanie.
Ján Košút pracoval v prospech obetí stalinizmu aj vo vysokom veku. Od roku 2006 bol čestným predsedom Sekcie násilne odvlečených – Svetového združenia bývalých československých politických väzňov.

</doc>
<doc id="491852" title="Emil Švec" url="https://sk.wikipedia.org/wiki?curid=491852">
Emil Švec

Emil Švec (* 24. september 1925, Piešťany – † 23. február 2010, Piešťany) bol slovenský politický väzeň.
Životopis.
Narodil sa v Piešťanoch a vyrástol v kresťansky založenej rodine. Získal základné i stredné vzdelanie, neskôr absolvoval letecký výcvik v armáde. Po odchode z armády sa zapísal na univerzitu v Bratislave. Ako mladý študent sa pripojil k piešťanskej skupine Bielej légie, ktorá viedla aktívny odpor voči formujúcemu sa totalitnému komunistickému režimu. Kamil Vančo, katolícky farár zo Sokoloviec pri Piešťanoch, ho na svojej fare zoznámil s ďalšími členmi skupiny. Počas ďalšieho štúdia na Lekárskej fakulte v Bratislave bol Emil Švec zatknutý ŠtB a odsúdený za velezradu na šesť rokov väzenia.
Po prepustení nemohol získať žiadnu prácu. Zmocnil sa práškovacieho lietadla a emigroval na Západ. Vo Viedni sa zapísal na univerzitu a počas štúdia medicíny pracoval ako novinár. Štátna bezpečnosť ho v tom čase evidovala ako nepriateľa štátu a prostredníctvom svojich agentov sledovala jeho činnosť. V roku 1961 bol v neprítomnosti odsúdený na 15 rokov väzenia za špionáž a na príkaz ŠtB bol na území Rakúska prepadnutý, zranený, unesený a odvlečený do Česko-Slovenska. Komunistická propaganda verejnosť dezinformovala, že Emil Švec bol zadržaný pri prechode hraníc z Rakúska do ČSSR a bez akýchkoľvek dôkazov ho označila za agenta NATO. Keďže bol v neprítomnosti odsúdený na 15 rokov väzenia za špionáž, z tohto trestu si odpykal 12 rokov. V roku 1969 bol prepustený a rehabilitovaný, ale po pseudorehabilitácii ho opätovne uväznili. Na slobodu bol prepustený v roku 1977, no až do roku 1989 mal so štátnou bezpečnosťou problémy.
V roku 1993 bol obžalovaný za útok na verejného činiteľa pri výkone jeho právomoci a Krajský súd v Trnave ho odsúdil na trojmesačné odňatie slobody. 
Po roku 1990 boli obidva rozsudky zrušené a bol rehabilitovaný podľa zákona 119/90 Z.z. V roku 1990 bol zakladajúcim členom pôvodnej Konfederácie politických väzňov Slovenska. Ako uviedol vo svojom životopise, pre kritiku tejto organizácie za neodstránenie evidovaných spolupracovníkov ŠtB z vedenia ju prestal rešpektovať a v roku 2001 vstúpil do novozaloženej organizácie Svetové združenie bývalých československých politických väzňov, kde zastával funkciu podpredsedu. Svojou kandidatúrou za predsedu správnej rady Ústavu pamäti národa chcel prispieť k tomu aby sa podľa jeho slov tento stal „spravodlivou a korektnou inštitúciou na ceste k demokracii po rokoch ťažkých podmienok totality“. Návrh Svetového združenia bývalých československých politických väzňov na jeho kandidatúru však nebol akceptovaný. Emil Švec až do svojej smrti 23. februára 2010 aktívne pracoval vo Svetovom združení bývalých československých politických väzňov. Nikdy sa nedočkal vyšetrenia svojho únosu z Rakúska.
Útek cez železnú oponu.
Dňa 2. augusta 1959 sa mu podarilo ukradnúť poľnohospodárske vrtuľové lietadlo K-65 Bocian (Fi 156 Storch), a hoci s týmto lietadlom nikdy pred tým neletel, úspešne zvládol vyše let a pristál na poli v Rakúsku pri obci Wilfersdorf. Československé stíhačky nestihli ani vyštartovať. Rakúske úrady mu priznali postavenie politického utečenca. O jeho životnom príbehu natočil Ústav pamäti národa film "V tieni času".

</doc>
<doc id="491868" title="Letisko Pulkovo" url="https://sk.wikipedia.org/wiki?curid=491868">
Letisko Pulkovo

Letisko Pulkovo (; IATA: LED, ICAO: ULLI) je medzinárodné letisko obsluhujúce ruské mesto Petrohrad. 
Tvoria ho dva terminály: "Pulkovo-1" (na vnútroštátne lety) a "Pulkovo-2" (na medzinárodné lety). Pulkovo-1 sa nachádza 20 km južne od centra mesta a Pulkovo-2 17 km južne od centra mesta. Letisko slúži ako uzlové letisko leteckej spoločnosti Rossija. V roku 2012 bolo tretím najrušnejším letiskom v Rusku s počtom cestujúcich približne 11,2 milióna, v roku 2018 odbavilo už vyše 18 mil. cestujúcich.
Dejiny.
Pôvodný názov letiska bol Šosejnaja, podľa mena neďalekej železničnej stanice. Stavba letiska sa začala v roku 1931 a bola dokončená 24. júna 1932. Prvé lietadlo (z Moskvy) pristálo na letisku toho istého dňa ako bolo dokončené, pričom prevážalo cestujúcich aj poštu. 
Počas druhej svetovej vojny bolo letisko uzavreté, pretože Petrohrad obliehali jednotky nacistického Nemecka. Neďaleké kopce Pulkovskije vysoty boli obsadené nacistami, ktorých delostrelectvo odtiaľ denne bombardovalo dnešný Petrohrad. Nacisti boli z letiska vyhnaní v roku 1944 a po oprave vzletovej a pristávacej dráhy bola obnovená prevádzka v roku 1945. 
Vo februári 1948 boli povojnové škody kompletne opravené a letisko bolo opäť v pravidelnej osobnej leteckej prevádzke. Už o rok neskôr, v roku 1949, boli uskutočňované pravidelné lety do 15 najväčších miest v Sovietskom zväze a 15 letov na krátke vzdialenosti do severozápadného Ruska. 
V roku 1951 bolo prepracované letisko tak, aby terminál vedel zvládnuť aj väčšie lietadlá. V polovici 50. rokov bola dokončená nová rozšírená vzletová a pristávacia dráha, ktorá umožňovala pristáť aj väčším lietadlám ako Iliušin Il-18 a Tupolev Tu-104. V roku 1965 sa realizovali prvé normy ICAO umožňujúce medzinárodnú dopravu. Starý terminál neskôr obsluhoval medzinárodné lety, kým nový terminál "Pulkovo-1" domáce lety. 
Letisko sa v roku 1973 premenovalo na Letisko Pulkovo, ale kód IATA "LED" ostal stále podľa Leningradu.

</doc>
<doc id="491913" title="Marián Dudinský" url="https://sk.wikipedia.org/wiki?curid=491913">
Marián Dudinský

Marián Dudinský (* 13. marec 1949, Košice – † 26. máj 2008, Bratislava) bol slovenský disident.
Životopis.
Marián Dudinský po ukončení SVŠ bol v rokoch 1973 – 1976 absolventom žurnalistiky Filozofickej fakulty Univerzity Komenského. Pracoval ako redaktor Česko-slovenského rozhlasu v Košiciach, Bratislave a Prahe. Po podpise Charty 77 bol nútený pracovať ako robotník, čašník, či vodič električky.
V rokoch 1985 – 1990 bol väznený pre údajný trestný čin vyzvedačstva podľa § 105 Tr. zákona, vykonštruovaný ŠtB za návštevu Veľvyslanectva USA v Prahe, kde mal odovzdať k zverejneniu pre Rádio Slobodná Európa a Hlas Ameriky ním písané kritické články. Krajský súd v Bratislave ho odsúdil na 7 rokov vo väzení v Leopoldove. Jeho odvolanie bolo zamietnuté a sudca najvyššieho súdu SSR JUDr. Štefan Minárik mu zvýšil trest na 10 rokov. Za oznámenie trestnej činnosti rozkrádania majetku v socialistom vlastníctve dozorcami leopoldovskej väznice mu bol pridaný rok trestu navyše. Následne bol perzekvovaný tak, že ho umiestňovali na cely k najhorším vrahom a recidivistom. Na oddelení "Hlava I." pre protištátne trestné činy strávil i november 1989, ktorý však preňho neznamenal prepustenie. Až po väzenskej vzbure v Leopoldove ho na jar 1990 náhodne v súvislosti s ňou objavili pracovníci Slovenskej televízie. V tom čase sa oficiálne uvádzalo, že politickí väzni už na Slovensku vo väzniciach nie sú.
O niekoľko týždňov bol dňa 8. marca 1990 podmienečne prepustený na slobodu. Paradoxne ho údajne pri prvej tlačovej besede ľudia z Verejnosti proti násiliu vopred upozornili, aby nehovoril a nespomínal mená ľudí z justície a ŠtB, ktorí sa podieľali na jeho odsúdení. Jeho prepustenie urýchlilo postupné prepustenie aj ostatných politických väzňov z oddelenia "Hlava I."
Po prepustení pracoval ako redaktor v periodikách Slovenský denník, Nový Slovák, Republika, ako šéfredaktor časopisu Svedectvo a krátky čas na Ministerstve obrany SR.
V roku 1992 získal ocenenie „najlepší žurnalista roka“ a v roku 1993 2. cenu v literárnej súťaži v Toronte za knihu "Kmotrou mi bola ŠtB". Za túto knihu získal aj cenu v súťaži "Poviedka Eurotel" 2000. V roku 1996 získal prémiu novinárskej ceny Ľ. Štúra. V rokoch 1998 – 2002 bol poslancom Mestského zastupiteľstva v Bratislave-Dúbravke.
Jeho rebelská povaha a trauma z nežnej revolúcie mu nedovolila prispôsobiť sa novej dobe ani na poste redaktora. Prišiel o prácu, čo značne poznačilo aj jeho rodinný život, psychiku a zdravotný stav poškodený následkom väzenia. Pomocnú ruku mu v rámci svojich možností podalo Svetové združenie bývalých československých politických väzňov. Stal sa jeho podpredsedom a neskôr aj predsedom sekcie násilne odvlečených. Aktívne presadzoval nároky obetí totality a publikoval na internetových portáloch.
26. mája zomrel na infarkt vo veku nedožitých 60. rokov.

</doc>
<doc id="492130" title="Litovské veľkokniežatstvo" url="https://sk.wikipedia.org/wiki?curid=492130">
Litovské veľkokniežatstvo

Litovské veľkokniežatstvo (, plný názov: "Didžioji Lietuvos, Žemaitijos ir Rusijos kunigaikštystė", , – Veľkokniežatstvo Litvy, Rusi a Žmude) bol litovský štát, ktorý existoval od 12. storočia do roku 1795. Bol založený Litovcami, ktorí patrili medzi polyteistické baltské kmene. Kniežatstvo postupne obsadilo veľké časti niekdajšej Kyjevskej Rusi a ďalšie územia osídlené zväčša Slovanmi, v dnešnom Bielorusku, Lotyšsku, Litve a časti dnešného Moldavska, Poľska, Ruska a Ukrajiny. 
Na svojom mocenskom vrchole v 15. storočí, kedy bola Litva ešte len vo voľnom zväzku s Poľskom, bolo jedným z najväčších štátov v Európe, vyznačujúce sa veľkou jazykovou, náboženskou a etnickou rozmanitosťou. Litovské etnické územie vtedy zaberalo len asi 10 % rozlohy celého veľkokniežatstva. Hlavným nepriateľom Litvy bol do prelomu 14. a 15. storočia rád nemeckých rytierov, postupne sa do role najväčšieho rivala Litvy prepracovalo svojím mocenským vzostupom Moskovské veľkokniežatstvo, kým rád nemeckých rytierov po roku 1410 postupne strácal svoju moc. 
Vznik a vývin.
Konsolidácia litovských území začali na sklonku 12. storočia. Mindaugas, prvý vládca veľkokniežatstva, bol korunovaný za katolíckeho litovského kráľa v roku 1253. Po jeho smrti kráľovstvo zaniklo, ešte za jeho života sa prvá fáza christianizácie skončila, keď Mindaugas zavrhol katolicizmus. 
Litva bola ako pohanský štát terčom severných križiackych výprav Rádu nemeckých rytierov (z juhozápadu) a Livónskeho rádu (zo severu). Štát svoju multietnickosť získal až za vlády Gediminasa, ktorí expandoval na juhovýchod, na roztrieštenú Rus. V expanzii Litva pokračoval aj za vlády jeho synov Algirdasa a Kestutisa. Algirdasov syn a následník Jogaila sa dostal do sporu so strýkom Kestutisom a jeho synom Vitoldom. Mocenské súperenie, do ktorého úspešne intervenoval aj rád nemeckých rytierov, sa vyriešilo až po uvoľnení poľského trónu smrťou Ľudovíta Veľkého, uhorského a poľského kráľa. Jogaila (Jagielo) podpísal v roku 1386 krewskú úniu, čím spôsobil dve zásadné dejinné udalosti v litovských dejinách: pokresťančenie Litvy a založenie dynastickej únie medzi Litovským veľkokniežatstvom a Korunou Poľského kráľovstva. Jogaila (Vladislav II. Jagelovský) sa stal poľským kráľom, kým Vitold litovským veľkokniežaťom. 
Vláda Vitolda sa spája s najväčším územným rozmachom veľkokniežatstva a porážkou rádu nemeckých rytierov v bitke pri Grunwalde v roku 1410. Po Vitoldovej smrti sa vzťahy Litvy s Poľským kráľovstvom značne zhoršili pre vzostup moci litovskej šľachty. Až neúspech v moskovsko-litovských vojnách proti Moskovskému veľkokniežatstvu znamenal posilnenie zväzku a vytvorenie reálnej únie.
Poľsko-litovská únia a zánik.
Lublinská únia (1569) vytvorila nový štát – Poľsko-litovskú úniu. V tejto federácii, si Litva udržala svoju svojbytnosť a mala samostatnú vládu, zákony, armádu a poklad. Federácia zanikla schválením ústavy z 3. mája 1791, po čom sa predpokladalo že vznikne unitárny štát – Respublica Poloniae – s jedným monarchom a jedným parlamentom. Pretvorený zväzok bol napadnutý Ruskou ríšou v roku 1792 a jeho podstatná časť bola rozdelená jeho susedmi. Ani tento zmrzačený štát neprestal byť tŕňom v oku susedov a po Kościuszkovom povstaní bol definitívne rozdelený medzi Ruskú ríšu, Pruské kráľovstvo a Rakúsko (1795).

</doc>
<doc id="492212" title="Softbal na Svetových hrách" url="https://sk.wikipedia.org/wiki?curid=492212">
Softbal na Svetových hrách

Softbal na Svetových hrách je softbalový turnaj, ktorý sa koná v rámci multišportového podujatia Svetových hier, riadených Medzinárodnou asociáciou Svetových hier (IWGA). Do ich programu bol zaradený hneď na prvých Svetových hrách v americkej Santa Clara v roku 1981, v ženskej i mužskej kategórii. V mužskej kategórii to bolo zároveň naposledy. Neskôr bol softbal uznaný medzinárodným olympijským výborom ako oficiálny šport Olympijských hier a na Svetových hrách sa preto neobjavil. Po tom, čo bol v roku 2009 z OH vyradený, sa mohol softbalový turnaj predstaviť opäť na Svetových hrách. Najviac titulov drží družstvo USA, ktoré sa však na posledných dvoch hrách nezúčastnilo.

</doc>
<doc id="492261" title="Inline hokej na Svetových hrách" url="https://sk.wikipedia.org/wiki?curid=492261">
Inline hokej na Svetových hrách

Inline hokej na Svetových hrách je inline hokejový turnaj, ktorý sa koná v rámci multišportového podujatia Svetových hier riadených Medzinárodnou asociáciou Svetových hier (IWGA). Do ich programu bol zaradený na siedmych svetových hrách v nemeckom Duisburgu, v roku 2005. Od začiatku prebieha turnaj iba v mužskej kategórii. Najúspešnejším družstvom sú , ktoré vyhrali 3 turnaje.
Kvalifikačným kritériom pre účasť na inlinehokejovom podujatí Svetových hier je umiestnenie na majstrovstvách sveta FIRS, rok pred samotnými hrami.

</doc>
<doc id="492296" title="Miera návratnosti" url="https://sk.wikipedia.org/wiki?curid=492296">
Miera návratnosti

Miera návratnosti (iné názvy: miera výnosu/výnosnosti/rentability, výnosová miera, pomer návratnosti, pomer rentability, výnosové percento, návratnosť, výnos, výnosnosť, rentabilita, miera zisku, return on investment (v širšom zmysle), rendita, ďalšie synonymá pozri v článku return on investment a odkazoch tam uvedených; angl. "rate of return" (skratky "ROR, r"), "return, profit rate, (rate of) return on investment" (skratka "ROI") ) je pomer zisku z investície a nákladov na investíciu.
Použitie.
Ukazovateľ meria úspešnosť akejkoľvek investície. 
Príklady známych konkrétnych použití tohto ukazovateľa:
Od názvu tohto ukazovateľa ("rate of return") je odvodený názov ukazovateľa "internal rate of return" (po slovensky vnútorné výnosové percento, vnútorná miera návratnosti a pod.), ktorého spôsob výpočtu je však odlišný.

</doc>
<doc id="492305" title="Zenit (fotoaparát)" url="https://sk.wikipedia.org/wiki?curid=492305">
Zenit (fotoaparát)

Zenit (ruským písmom: "Зени́т") je značka ruských (pôvodne sovietskych) fotoaparátov, ktoré boli vyrábané firmou KMZ v meste Krasnogorsk blízko Moskvy od roku 1952 a firmou BelOMO v Bielorusku od roku 1970. Ochranná známka Zenit je spájaná najmä s 35 mm jednookými zrkadlovkami.
Modely fotoaparátov.
Rané modely.
Spodné zakladanie filmu
Zadné zakladanie filmu
FotoSnaiper.
Zvláštnosťou v rade fotoaparátov Zenit je takzvaná súprava FotoSnaiper (alebo Photosniper), ktorá obsahuje obal (buď kožený alebo kovový), pažbu, filtre, filters, 300 mm f4.5 objektív Tiar-3, normálny objektív a Zenit pripevnený k pažbe. Tento typ fotoaparátu sa držírovnakým spôsobom ako puška; preto názov "Fotosniper".
Sériové modely
Modely s nízkou produkciou a prototypy

</doc>
<doc id="492316" title="František Bednár (politický väzeň)" url="https://sk.wikipedia.org/wiki?curid=492316">
František Bednár (politický väzeň)

František Bednár (* 15. február 1957, Poprad) je bývalý slovenský politický väzeň.
Život.
Vyrastal v Poprade pod Tatrami a jeho negatívny postoj k Husákovmu normalizačnému režimu zásadne ovplyvnil vpád armád Varšavského paktu 21. augusta 1968 (mal 11 rokov), kedy pri protestoch v Poprade bol sovietskymi vojakmi zastrelený 19-ročný Jozef Bonk a boli postrelení jeho spolužiaci. Začiatkom 80. rokov boli usmrtení pri pokuse o prechod československej hranice do Rakúska jeho dvaja rovesníci, čo bol ďalší zlomový moment v jeho živote. 
Na protest proti spolitizovanému systému odmietol na gymnáziu vstúpiť do Socialistického zväzu mládeže (SZM) a v druhom ročníku ukončil štúdium. Získal odbornú kvalifikáciu elektromechanika a po ukončení základnej vojenskej služby pracoval ako kurič a údržbár. Sovietska intervencia v Afganistane, vyhlásenie výnimočného stavu v Poľsku, nástup prezidenta Reagana v USA a pravidelné sledovanie vysielania Rádia Slobodná Európa definitívne ovplyvnili jeho rozhodnutie postaviť sa aktívne na odpor proti komunistickému režimu. Pre tento zámer získal niekoľkých ľudí a založil ozbrojenú skupinu rozhodnutú aktívne vystupovať proti režimu.V roku 1983 vycestoval do bývalej Juhoslávie s cieľom nadviazať kontakt so Západom prostredníctvom Rádia Slobodná Európa. Chybou jedného zo spoločníkov bol dňa 6. februára 1984 zatknutý ŠtB a Krajským súdom v Košiciach odsúdený k 14 rokom za protištátnu trestnú činnosť podľa Hlavy I. do III. najprísnejšej NVS. Výšku trestu ovplyvnila skutočnosť, že neprezradil ďalších členov skupiny. Necelé dva mesiace pred tzv. Nežnou revolúciou ho Krajský súd v Bratislave odsúdil k ďalšiemu trestu vo výške 5 a pol roka za Štátnou bezpečnosťou vykonštruovaný prípad prípravy na záškodníctvo. Po novembri 1989 bol tento rozsudok zrušený. Rozsudok z roku 1984 po nadobudnutí účinnosti zákona o súdnych rehabilitáciách č. 119/90 Zb. dňa 15. augusta 1990 Krajský súd v Košiciach zrušil a súd mu rozhodnutím sp. zn 2 Rt 58/90 zo dňa 19. decembra 1991 ponechal zostatkový trest za nedovolené ozbrojovanie a všeobecné ohrozenie 24 mesiacov. Za 4,5 roka väzenia mu bolo priznané finančné odškodnenie a zostatkový trest vo výške 24 mesiacov mu Okresný súd v Poprade zahladil, čím sa na neho hľadí v zmysle zákona akoby nebol odsúdený. 
Po prepustení na slobodu sa aktívne angažoval v Konfederácii politických väzňov Slovenska a neskôr vo Svetovom združení bývalých československých politických väzňov. Jedna z aktivít skupiny Františka Bednára, ktorú ŠtB odhalil, sa stala námetom dokumentárneho filmu trojice režisérov, Ivana Ostrochovského, Petra Kerekesa a Pavla Pekarčíka „Zamatoví teroristi“, ktorý na Filmovom festivale v Karlových Varoch v roku 2013 získal cenu Federácie filmových kritikov – Fedeora. 
Kriticky vystupoval voči nečinnosti Ústavu pamäti národa (ÚPN) po prijatí Zákona o protikomunistickom odboji v roku 2006. Bývalý predseda Správnej rady ÚPN, politický nominant Slovenskej národnej strany (SNS) Ivan Petranský, mu 10 dní pred rozhodnutím Komisie ÚPN listom oznámil, že mu nepriznáva udelenie štatútu účastníka protikomunistického odboja. Na spomienkovej akcii v Poprade, pri príležitosti 45. výročia okupácie Československa v roku 1968, mu predseda Správnej rady Ústavu pamäti národa Ondrej Krajňák odovzdal ďakovný list. 
Dňa 27. januára 2015 mu Ústav pamäti národa v zmysle zákona č. 219/2006 Zb. o protikomunistickom odboji rozhodnutím č. DR/2014/01627 priznal postavenie veterána protikomunistického odboja podľa § 10 ods. 2 zákona č. 219/90 Zb. a rozhodnutím č. DR/2014/01627 postavenie účastníka protikomunistického odboja podľa § 6. ods. 1 zákona č. 219/2006 Zb.

</doc>
<doc id="492441" title="Anton Halko" url="https://sk.wikipedia.org/wiki?curid=492441">
Anton Halko

Anton Halko (* 14. jún 1952, Rajec – † 16. máj 2010, Banská Bystrica) bol slovenský politický väzeň. Za zbehnutie zo základnej vojenskej služby ho ako 19-ročného odsúdili k 14-tim rokom väzenia. Počas väzby bol za pokus o odoslanie listu do Vatikánu odsúdený k ďalšiemu 4 a pol ročnému trestu. V Leopoldovskej väznici nakoniec strávil 17 a pol roka. Ani v čase najhorších represií 50-tych rokov nebol nikto bez prerušenia vo väzení 17 a pol roka, pretože vysoké tresty pre politických väzňov skrátila amnestia prezidenta Antonína Zápotockého. Na Antona Halka sa však nevzťahovala. Amnestia Václava Havla, na základe ktorej bolo prepustených 24 000 odsúdených, tresty odsúdeným podľa Hlavy I. za tzv. politicky motivované protištátne trestné činy len skracovala o 24 mesiacov.
Životopis.
Vyučil sa za frézara, no zaujímala ho aj politika, dejiny a umenie. Jeho snom bolo emigrácia do USA, ktorú poznal len z vysielania Hlasu Ameriky a Vatikánskeho rozhlasu. V roku 1972 narukoval na základnú vojenskú službu, kde sa rozhodol utiecť na západ z posádky umiestnenej blízko západných hraníc. Jeho útek sa však nepodaril. Podľa trestného zákona mu ako obyčajnému vojakovi základnej vojenskej služby za zbehnutie a pokus o prekročenie hraníc hrozili ako prvotrestanému dva–tri roky väzenia. Režim však v tom čase potreboval, v rámci tzv. generálnej prevencie, podľa vzoru stalinského prokurátora Andreja Višinského, exemplárny odstrašujúci príklad, ktorý by zastavil pokusy vojakov o útek na Západ začiatkom 70-tych rokov. Vo vyšetrovacej väzbe mu nasadili do cely konfidenta, ktorému sa zdôveril, že sa chcel najprv dostať do Vatikánu, kde pôsobil jeho vzdialený príbuzný z Rajca, salezián Andrej Paulíni, ktorý pomohol emigrovať do USA niekoľkým Rajčanom. Vojenský prokurátor využil pri obžalobe tvrdenia tohto konfidenta, podľa ktorých sa chcel zapojiť do špionážnej činnosti proti štátu a vstúpiť do americkej armády, ktorá v tom čase bojovala proti komunizmu vo Vietname, za čo pre neho žiadal trest smrti. Obvinili ho zo špionáže a Vyšší vojenský súd v Příbrami ho odsúdil na štrnásť rokov, hoci neovládal ani cudzí jazyk a nemohol ako obyčajný vojak disponovať žiadnymi strategickými informáciami. V roku 1977 sa československá vláda zaviazala rešpektovať ľudské práva a základné slobody podľa Helsinskej konferencie o európskej bezpečnosti a spolupráci. V súvislosti s tým tajne napísal list, v ktorom sa sťažoval na perzekúciu politických väzňov v Leopoldove. Správu chcel doručiť saleziánovi Paulínimu do Vatikánu, aby s ňou prostredníctvom vatikánskeho rozhlasu oboznámil verejnosť. Tento list však nasadený konfident odovzdal vnútornej ochrane väznice. Za poškodzovanie záujmov republiky v zahraničí mu súd pridal mu štyri a pol roka trestu navyše.
Na slobodu sa dostal 8. decembra 1989 a v roku 1990 bol rehabilitovaný. Po návrate do Rajca sa zamestnal ako prevádzkový zámočník. Po dvoch rokoch pri hromadnom prepúšťaní prišiel o prácu. Splnil si sen a niekoľkokrát vycestoval do Ameriky. Po sprísnení emigračných zákonov v 1997 sa ocitol v záchytnom stredisku pre imigrantov. Po pol roku vybavovania povolenia k vstupu na územie USA rezignoval a požiadal o repatriáciu na Slovensko. V roku 1998 sa zoznámil s učiteľkou Helenou, s ktorou sa oženil. Následky ťažkého väzenia sa podpísali pod jeho zdravotný stav až sa postupne dostal do invalidného dôchodku. Svoj príbeh opísal v knihe "Cesta za slobodou", ktorú v roku 2013 vydalo vďaka finančnej podpore sponzora Svetové združenie bývalých čsl.politických väzňov.

</doc>
<doc id="492484" title="Autobusová stanica Mlynské Nivy" url="https://sk.wikipedia.org/wiki?curid=492484">
Autobusová stanica Mlynské Nivy

Autobusová stanica Mlynské Nivy bola najväčšia autobusová stanica v Bratislave, miesto príchodu a odchodu medzimestských autobusov v rámci Slovenska aj zahraničia. Nachádza sa v mestskej časti Ružinov v miestnej časti Nivy a mala výhodnú polohu pre diaľkovú dopravu v širšom centre mesta. Výstavba začala v roku 1979, slávnostne ju otvorili 15. augusta 1983. Autorkou projektu je Ing.arch. Valéria Triznová, ktorá dohliadala aj na realizáciu výstavby. 
Stanica bola zatvorená 1. októbra 2017, následne sa začalo s jej búraním. Nahradí ju nová autobusová stanica s obchodným centrom s názvom Stanica Nivy. Počas výstavby sa autobusová stanica dočasne presunula do priestorov bývalého Centra Bottova na druhej strane ulice Mlynské nivy.
Dopravné spoločnosti.
Autobusovú stanicu využívali najmä dopravné firmy:

</doc>
<doc id="492510" title="Canoe polo na Svetových hrách" url="https://sk.wikipedia.org/wiki?curid=492510">
Canoe polo na Svetových hrách

Canoe polo na Svetových hrách je canoepolový turnaj, ktorý sa koná v rámci multišportového podujatia Svetových hier riadených Medzinárodnou asociáciou Svetových hier (IWGA). Do ich programu bol zaradený na siedmych svetových hrách v nemeckom Duisburgu v roku 2005, pričom odvtedy sa organizuje pravidelne. Od začiatku prebieha turnaj v mužskej i ženskej kategórii. V oboch kategóriách sú najúspešnejšie družstvá Nemecka, v mužskej kategórii zvíťazilo dvakrát, v ženskej trikrát.
Kvalifikačným kritériom pre účasť na canoepolovom podujatí Svetových hier je umiestnenie na majstrovstvách sveta, rok pred samotnými hrami.

</doc>
<doc id="492528" title="Ragby na Svetových hrách" url="https://sk.wikipedia.org/wiki?curid=492528">
Ragby na Svetových hrách

Ragby na Svetových hrách je ragbyový turnaj v sedmičkovom ragby (ragby 7s) mužov, ktorý sa koná v rámci multišportového podujatia Svetových hier, riadených Medzinárodnou asociáciou Svetových hier (IWGA). Do ich programu bol zaradený na šiestych Svetových hrách v japonskej Akite v roku 2001. Od začiatku prebieha turnaj iba v mužskej kategórii. Turnaju dominuje družstvo Fidži, ktoré na ňom dokázalo zvíťaziť trikrát.
Po tom, čo bolo sedmičkové ragby prijaté Medzinárodným olympijským výborom do olympijského programu v roku 2009 a predstaví sa na LOH 2016 v Rio de Janeiro, sa už na turnaji Svetových hier, počínajúc hrami 2017, nepredstaví.

</doc>
<doc id="492530" title="Suburbanizácia" url="https://sk.wikipedia.org/wiki?curid=492530">
Suburbanizácia

Suburbanizácia је priestorový proces, pri ktorom sa obyvatelia hromadne sťahujú z centrálnych častí mestských aglomerácií a konurbácií na ich okraje. Priestorové rozšírenie do okolia bolo súčasťou rastu miest aj v minulosti, pričom pri suburbanizácii súčasne dochádza k zmenšeniu koncentrácie obyvateľstva a spoločenských aktivít, čo vedie k decentralizácii mesta. Suburbanizácia sa začala prejavovať v 20. rokoch 20. storočia v Spojenom kráľovstve a USA. Do značnej miery suburbanizáciu umožnila dostupnosť áut.&gt; Medzi jej dôsledky patrí napr. rast nákupných centier.

</doc>
<doc id="492558" title="Panamerické majstrovstvá v pozemnom hokeji mužov 2013" url="https://sk.wikipedia.org/wiki?curid=492558">
Panamerické majstrovstvá v pozemnom hokeji mužov 2013

Panamerické majstrovstvá v pozemnom hokeji mužov 2013 boli v poradí 4. Panamerické majstrovstvá v pozemnom hokeji mužov, ktoré organizuje Panamerická federácia pozemného hokeja (PAHF). Konali sa od 10.17. augusta 2013 v Bramptone, v kanadskej provincii Ontário, za účasti 8 tímov. Titul získali hráči Argentíny, keď vo finále vyhrali nad domácim družstvom a obhajcom prvenstvaKanadou. Bronzové Trinidad a Tobago získalo svoju prvú medailu.
Turnaj bol zároveň kvalifikáciou na nadchádzajúce Majstrovstvá sveta 2014, ktoré sa uskutočnia v Holandsku. Kvalifikoval sa na ne iba víťaz. Prvých 6 družstiev sa kvalifikovalo na ďalšie Panamerické majstrovstvá, ktoré sa budú konať v roku 2015.
Kvalifikácia.
Pozn: V zátvorke je uvedené umiestnenie v medzinárodnom rebríčku FIH k 7. júlu 2013.
Konečné poradie tímov.
Pozn: Prvých 6 družstiev sa priamo kvalifikovalo na Panamerické majstrovstvá 2017. Posledné 2 družstvá budú hrať Pan American Challenge 2015.

</doc>
<doc id="492590" title="EPS (súborový formát)" url="https://sk.wikipedia.org/wiki?curid=492590">
EPS (súborový formát)

EPS (skratka pre Encapsulated PostScript) je univerzálny typ súboru, ktorý sa využíva pri posielaní dokumentov do tlačiarne. Súbory EPS sú viac-menej samostatné, racionálne predvídateľné PostScript dokumenty, ktoré opisujú, obrázok alebo kresbu a dajú sa umiestniť do iného PostScriptového dokumentu. Formát súboru je založený na podskupine jazyka PostScript. Slúži na výmenu grafických údajov medzi rozličnými aplikáciami. Formát EPS vytvorila spoločnosť Adobe a slúžil ako základ na vytvorenie skorších verzií formátu Adobe Illustrator.

</doc>
<doc id="492650" title="Faustbal na Svetových hrách" url="https://sk.wikipedia.org/wiki?curid=492650">
Faustbal na Svetových hrách

Faustbal na Svetových hrách je faustbalový turnaj, ktorý sa koná v rámci multišportového podujatia Svetových hier riadených Medzinárodnou asociáciou Svetových hier (IWGA). Do programu hier bol zaradený na Svetových hrách 1985 v Londýne a odvtedy sa na nich predstavuje pravidelne, vždy iba v mužskej kategórii. 
V historických tabuľkách dominuje družstvo , ktoré zvíťazilo 5-krát.
Kvalifikačným kritériom pre účasť na faustbalovom turnaji Svetových hier je umiestnenie na majstrovstvách sveta.

</doc>
<doc id="492660" title="Hannah Abbottová" url="https://sk.wikipedia.org/wiki?curid=492660">
Hannah Abbottová

Hannah Abbottová je fiktívna postava zo ságy Harry Potter od J. K. Rowlingovej. Na Rokfortskej strednej škole čarodejníckej je v fakulte Bifľomor. Jej meno Hannah znamená "slušnosť, láskavosť", z hebrejčiny "láskavý pôvab". V druhej časti (Harry Potter a Tajomná Komnata) sa zastane Harryho Pottera, keď Ernie Macmillan tvrdí že naňho poštval hada a že je Slizolinov dedič. V piatej časti (Harry Potter a Fénixov Rád) je súšasťou Dumbledorovej armády. V šiestej šasti opustí Rokfort pretože je jej matka zavraždená Smrťožrútmi. Podľa knihy si ako dospelá si vezme Nevilla Longbottoma a stane sa majteľkou Deravého kotlíka.

</doc>
<doc id="492690" title="Košice IT Valley" url="https://sk.wikipedia.org/wiki?curid=492690">
Košice IT Valley

Košice IT Valley (obchodné meno: Košice IT Valley, z.p.o.), je klaster, ktorý zohráva dôležitú úlohu vo vývoji IT odvetvia v košickom regióne. Tvoria ho tri základné piliere. Regionálne inštitúcie ako mesto Košice, Košický samosprávny kraj, mesto Prešov a Poprad, vzdelávacie inštitúcie okrem iných Technická univerzita v Košiciach, Univerzita Pavla Jozefa Šafárika a spoločnosti medzi ktoré patria napríklad: GlobalLogic, Deutsche Telekom IT Solutions Slovakia, VSE Innogy, Ness a podobne. V súčasnosti má 53 členov.
História.
Združenie bolo založené v roku 2007 ako spoločná iniciatíva vzdelávacích inštitúcií, štátnej správy a popredných IT spoločností. V tom čase v regióne východného Slovenska pôsobilo v IT sektore menej než 1000 odborníkov. V roku 2012 sa združenie pretransformovalo na klaster. V roku 2015 bol klaster certifikovaný na „"Cluster Management Excellence Label GOLD"“ ako prvý v strednej Európe a je jedným z troch certifikovaných klastrov v oblasti informačných a komunikačných technológií. V roku 2017 klaster oslávil 10. výročie svojho vzniku. Medzi jeho najväčšie úspechy patrí to, že sa počas tohoto obdobia podarilo priniesť niekoľko nových IT investorov. V roku 2019 v regióne zamestnával IT sektor približne 11 000 ľudí a tvoril približne 16% HDP v kraji.
Ekonomický prínos.
Spoločnosti združené v organizácii Košice IT Valley poskytujú v regióne východného Slovenska prácu pre tisícky ľudí. V roku 2013 zamestnávali spolu vyše 6000 pracovníkov. V roku 2017 tento počet prekročil hranicu 11 000 pracovníkov.
Hlavné aktivity klastra.
Zakladajúce subjekty združenia.
Združenie v roku 2007 založili nasledujúce subjekty:
Riadiaci orgán.
Najvyšším riadiacim orgánom klastra Košice IT Valley je jeho valné zhromaždenie. Ďalšie orgány sú ním tvorené, resp. volené:
Výkonný riaditeľ.
Výkonným riaditeľom združenia Košice IT Valley je v súčasnosti Mgr. Miriama Hučková.

</doc>
<doc id="492780" title="Marvel Comics" url="https://sk.wikipedia.org/wiki?curid=492780">
Marvel Comics

Marvel Comics je americká spoločnosť, ktorá vydáva komiksy a vlastní práva na komiksové postavy. Bola založená v roku 1939 ako Timely Publications, v 50. rokoch 20. storočia fungovala pod názvom Atlas Comics. Moderný Marvel sa datuje do 60. rokov, keď spoločnosť začala vydávať tituly ako Spider-Man, Fantastic Four, Hulk, X-Men a ďalšie z dôležitých titulov takzvaného strieborného veku komiksu.
História.
Timely Publications (1939 – 1950).
Vydavateľ Martin Goodman v roku 1939 založil budúci Marvel ako Timely Publications s imprintom Timely Comics pre vydávanie komiksov. Prvý komiks "Marvel Comics #1" bol vydaný v októbri 1939. V tomto komikse sa po prvýkrát objavili postavy Human Torch a Namor the Sub-Mariner, ktoré vytvorili Carl Burgos a Bill Everett. Stretol sa s veľkým úspechom a rýchlo dosiahol náklad vo výške 900 000 kusov. V roku 1941 autori Joe Simon a Jack Kirby vytvorili vlasteneckého hrdinu Captain America. Jeho prvý komiks "Captain America Comics #1" bol vydaný v marci 1941. Aj tento sa stretol s úspechom, kedy jeho náklad dosahoval milión kusov. Ďalšími hrdinami boli Whizzer, Miss America, Destroyer, Vision a Angel, ale tí také úspechy nedostali.
V roku 1941 Joe Simon opustil miesto editora, na ktoré nastúpil bratranec Goodmanovej ženy Stanley Lieber, následne známy ako Stan Lee.
Atlas Comics (1951 – 1960).
V povojnovej ére superhrdinské komiksy všeobecne upadali a dostali sa mimo záujem verejnosti. Goodman sa preto rozhodol preorientovať na vydávanie hororov, westernov, krimi, vojenských a dobrodružných príbehov. Od roku 1951 preto zmenil názov spoločnosti na Atlas Comics, podľa svojich novín Atlas News Company. Neúspešný pokus o oživenie superhrdinskej tématiky v Atlase sa datuje do roku 1953, kedy boli znovu vydávané komiksy Human Torch, Namor a Captain America, na ktorých sa podieľali Syd Shores, Dick Ayer, Bill Everett, Johna Romita Sr. a Stan Lee.
Marvel Comics.
1960 – 1969.
V roku 1961 začala nová éra. Je nutné podotknúť, že zásluha za oživenie superhrdinských komiksov patrí skôr konkurenčným DC Comics. Marvel sa však dokázal naplno adaptovať. V novembri 1961 Stan Lee a Jack Kirby predstavili nový tím Fantastic Four v "The Fantastic Four #1". Napriek úspechu Marvel naďalej vydával westerny a vojenské príbehy, ako napríklad komiks "Sgt. Fury and his Howling Commandos", v ktorom vystupuje Nick Fury. S úspechom začali byť vydávané i ďalšie komiksy, ako Hulk, Spider-Man, Thor, Ant-Man, Iron Man, X-Men, Daredevil aj s ich nemesis Doctor Doom, Magneto, Galactus, Loki, Green Goblin a Doctor Octopus. Stan Lee a Steve Ditko vytvorili najúspešnejšiu komiksovú sériu v marci 1963, kedy vydali prvé číslo Spider-Mana. V roku 1968 Marvel predal 50 miliónov komiksových kníh. V rovnakej dobe Goodman predal vydavateľstvo spoločnosti Perfect Film and Chemical Corporation, ktorá spadala pod Magazine Management. a v roku 1969 tridsiatich rokoch od Marvelu odišiel.
2000 – 2009.
V týchto rokoch Marvel znovu porušil vydavateľské zvyklosti a začal vydávať násilné príbehy pod imprintom MAX. Ďalšími vzniknutými imprintami boli Marvel Adventures a predovšetkým Ultimate Marvel, ktorý začal vydávať alternatívne reštartované a moderné príbehy najznámejších postáv, ktoré vyvrcholili v crossovere Ultimatum. Cieľom bolo prilákať nových čitateľov, ktorí by inak mohli byť od komiksov odradení kvôli dekádam histórie ich postáv.
Po mnohých neúspechoch v 90-tych rokoch bola spoločnosť na pokraji bankrotu, a tak predala filmové práva na svoje najpopulárnejšie komiksové tituly. Boli natočené populárne filmy X-Men a Spider-Man, ktoré sa premenili do filmových sérií. Ich úspech motivoval Marvel k tomu aby založili vlastné filmové štúdium Marvel Studios.
V roku 2009 The Walt Disney Company odkúpila Marvel za štyri miliardy amerických dolárov.
2010 – dodnes.
Pod Disney Marvel oživil imprint CrossGen, kde začal vydávať komiksy pre deti. Po úspechu filmu Iron Man Marvel založil Marvel Cinematic Universe, v ktorom na striebornom plátne prepája príbehy aj ďalších postáv. Celosvetové tržby z filmov v roku 2013 dosiahli 12 miliárd amerických dolárov. Marvel taktiež vytvára televízne seriály a počítačové hry.
V roku 2012 prebehol v Marvel celkový reštart vydávaných sérií a nové začali vznikať pod označením Marvel NOW!. Úplne novými sériami boli napríklad Uncanny Avengers a All-New X-Men. Na jar a v lete 2014 prebehla druhá vlna reštartu sérií pod názvom All-New Marvel NOW!. Na jeseň a v zime 2014 prebehla tretia vlna pod názvom Avengers NOW!.

</doc>
<doc id="492808" title="Štefan Schwarz (sochár)" url="https://sk.wikipedia.org/wiki?curid=492808">
Štefan Schwarz (sochár)

Štefan Schwarz (iné zápisy: Štefan Schwartz, Štefan Schvarcz, ; * 20. august 1851 Nitra, Rakúske cisárstvo – † 31. júl 1924 Raabs an der Thaya, Rakúsko) bol významný sochár, medailér a profesor, ktorý pôsobil vo Viedni.
Život.
Narodil sa v Nitre v rodine tesára a pôvodne sa mal stáť kňazom, prišiel však do Pešti, kde pracoval v železiarskej továrni, odtiaľ odchádza do Viedne kde pracuje v bronziarskej fabrike "Dziedzinski und Hanusch" a učí sa tam cizelérskemu remeslu. V rokoch 1869-1874 študuje na novozaloženej Vysokej škole umeleckopriemyselnej vo Viedni u sochára Otta Königa. V roku 1876 nastupuje na túto školu ako učiteľ, vďaka historikovi umenia, profesorovi Rudolfovi Eitelbergerovi rytierovi z Edelbergu. 
Tvorba Štefana Schwarza je pozoruhodná najmä medailami a reliéfmi, bol tiež znamenitým portrétistom "(medaila s podobizňou sochára Georga Raphaela Donnera 1893, manželov Kruppovcov, spoločná plaketa Denka, Matschenka a Exnera, Davida rytiera Schönherra)". V roku 1884 sa stáva profesorom na Vysokej škole umeleckopriemyselnej vo Viedni (Universität für angewandte Kunst Wien). Na fasádu Neue Burgu vo Viedni vytvoril historizujúcu "sochu rytiera (1895-1901)". Je autorom náhrobku Rudolfa Eitelbergera rytiera z Edelbergu 1887 na Centrálnom cintoríne vo Viedni. Z jeho školy vyšlo viacero talentovaných sochárov a medailérov, boli to napríklad aj Joseph Kowarzik, Heinrich Kautsch pochádzajúci z Prahy.

</doc>
<doc id="492879" title="Chlapi neplačú" url="https://sk.wikipedia.org/wiki?curid=492879">
Chlapi neplačú

Chlapi neplačú je slovenský rodinný seriál, ktorý začala vysielať TV Markíza od 26. augusta 2013. Bol vysielaný každý pracovný deň a počas posledných sérií každý pracovný deň okrem štvrtku. 20. decembra 2013 sa odvysielala celá 1. séria. 27. januára 2014 seriál pokračoval 2. sériou. Od 2. septembra 2014 seriál pokračoval 3. sériou. Od 1. januára 2015 sa vysielala 4. séria, ktorá bola zároveň poslednou sériou seriálu. Seriál sa skončil 11. júna 2015.
Dej.
Dej seriálu sa týkal súboja dvoch nevlastných bratov o vedenie rodinnej nábytkárskej spoločnosti, ktorá je najväčšia v regióne. Bohatý drevár Michal tiež prežíval osudom zamotaný príbeh lásky s chudobnou slobodnou matkou Paulou, ktorá pracovala ako krajčírka v malej fabrike v rodnej dedine. Bývalá Michalova manželka Nora túžila zničiť Paulin život.

</doc>
<doc id="492911" title="Ženské domovy" url="https://sk.wikipedia.org/wiki?curid=492911">
Ženské domovy

Ženské domovy je názov budovy v Prahe 5 na Smíchove, postavenej v 30. rokoch 20. storočia ako ubytovacie zariadenie pre slobodné pracujúce ženy. Od roku 2002 je budova v súkromnom vlastníctve a po celkovej rekonštrukcii slúži ako polyfunkčný objekt zahrňujúci okrem bývania aj kancelárske a obchodné priestory, reštauráciu a hotel.
Dejiny.
Sedemposchodová budova v tvare písmena H bola postavená v roku 1933 vo funkcionalistickom štýle podľa návrhu architekta Josefa Hlaváčka na mieste niekdajšej smíchovskej plynárne. Stavba vznikla z podnetu „"Kuratória pre zlepšenie bytových pomerov mladých žien"“ pod záštitou Alice Masarykovej, ktorá budovu v roku 1933 slávnostne otvorila. Ženské domovy mali slúžiť ako príklad riešenia bytovej situácie mladých, slobodných, zamestnaných žien, a to predovšetkým tých mimopražských. V budove so železobetónovým skeletom bolo celkom 900 miestností, okrem izieb tiež tri veľké sály: divadlo, telocvičňa a premietacia sála s reštauráciou. Podľa pôvodných stanov sa byty poskytovali ženám len na dva roky.
Počas druhej svetovej vojny tu Nemci zriadili lazaret, ktorý tu fungoval až do roku 1945. Po vojne sa do Ženských domovov vrátili pôvodné obyvateľky, ktorých tu žilo až 1400 v 850 izbách. Budova podliehala správe obvodného národného výboru a získala štatút „ubytovacieho zariadenia neverejného typu“. Dekréty na izbu či lôžko vydával žiadateľkám bytový odbor. V rokoch 1950–1990 bola údržba objektu zanedbávaná a budova chátrala. V 70. rokoch 20. storočia došlo k čiastočnej zmene dispozičného usporiadania pôvodných spoločenských priestorov. V 80. rokoch prebehla celková oprava vonkajšieho plášťa budovy, ktorá nerešpektovala pôvodné farebné a materiálové riešenie fasád. Po roku 1989 prešli Ženské domovy postupne do správy Mestskej časti Praha 5. Tá budovu v roku 1994 prenajala súkromnej firme, ktorá ju v roku 2002 odkúpila a previedla na etapy celkovú rekonštrukciu, ktorej súčasťou bola aj obnova obvodového plášťa podľa návrhu architekta Miroslava Čecha. V roku 2004 bolo na budove Ženských domovov pristavané ďalšie poschodie podľa návrhu architekta Davida Bartouška, ktoré slúži ako hotel Akcent o kapacite 140 lôžok.

</doc>
<doc id="492998" title="Ženská ejakulácia" url="https://sk.wikipedia.org/wiki?curid=492998">
Ženská ejakulácia

Ženská ejakulácia (iné názvy: squirting, mokrý orgazmus) je proces, pri ktorom niektoré ženy počas vzrušenia a pri orgazme vylučujú tekutinu, ktorá je podľa chemického zloženia podobná semennej tekutine produkovanej u mužov predstojnou žľazou (prostatou). U žien túto tekutinu produkujú párové Skeneho žľazy (známe tiež ako parauretrálne žľazy), ktoré sa nachádzajú po oboch stranách vývodu močovej rúry, na rozdiel od mužov táto tekutina neobsahuje spermie. Ženská ejakulácia sa nevyskytuje u každej ženy ale podľa sexuológa Jaroslava Zvěřinu sa týka zhruba 20 % žien.
Výskum.
O ženskej ejakulácii sa zmieňujú už Aristoteles a Galén. Obaja však mali odlišný názor na jej význam. Zatiaľčo Aristoteles tvrdil, že ženský ejakulát neobsahuje zárodok budúceho organizmu, Galén tvrdil opak. Významnejšie sa jej štúdiu však venoval až holandský anatóm Regnier de Graaf v roku 1672, ktorý sa na základe výskumu priklonil k Aristotelovej téze.
Výskumu ženskej ejakulácie sa v roku 2002 venoval aj tým Emmanuele Jannini z talianskej Università degli Studi dell'Aquila. Na základe ich výskumu vyplynulo, že „za ženský ejakulát môžu tzv. Skeneho žľazy, ktoré majú tvar štrbinky a sú umiestené blízko vyústenia močovej rúry a pri sexuálnom vzrušení sa plnia zvláštnou tekutinou.“ Janniniho štúdia sa taktiež venovala chemickému a mikrobiologickému zloženiu ženského ejakulátu a na základe chemického zloženia vyvrátila, že by sa jednalo o moč. Podľa výskumu „sa v ženskom ejakuláte objavuje glukóza, fruktóza a sacharóza, prostatické fosforečné kyseliny a tiež nízke množstvo močoviny a kreatinínu.“
Obdobne ako je rôznorodý výskyt ženskej ejakulácie, je veľmi individuálne aj množstvo ejakulovanej tekutiny. Sexuológ Radim Uzel k objemu ženského ejakulátu poznamenal: „Odborná literatúra uvádza zmeranie rôzneho množstva tejto tekutiny aj u jednej ženy. Pravdepodobne záleží na dĺžke sexuálneho dráždenia a na čase predchádzajúcej sexuálnej abstinencie, podobne ako u muža. Ženský ejakulát môže predstavovať napríklad len niekoľko sotva postrehnuteľných kvapiek, niekedy dosahuje objem niekoľkých polievkových lyžíc, inokedy napríklad aj pol až tri štvrte čajovej šálky.“

</doc>
<doc id="493036" title="Lykomédes (Skyros)" url="https://sk.wikipedia.org/wiki?curid=493036">
Lykomédes (Skyros)

Lykomédes alebo Lykomédés () je v gréckej mytológii syn boha Apolóna a Parthenopy, kráľ na ostrove Skyre.
Kráľ Lykomédes prijal vo svojom paláci mladého Achillea, aby ho na žiadosť jeho matky Thetidy schoval pred mykénskym kráľom Agamemnónom, ktorý ho chcel naverbovať do trójskej vojny. Achilles sa potom skrýval medzi jeho dcérami preoblečený za dievča, ale achájski králi Diomédes a Odyseus jeho úkryt vypátrali a prehovorili ho, aby sa k nim pridal. 
Achilles sa za jeho pobytu medzi jeho dcérami, zaľúbil do Déidameie, ktorá mu po odchode porodila syna Neoptolema. 
Lykomédes (podľa niektorých autorov iný, starší) mal spory s Théseom o majetok na ostrove Euboia. Keď sa s Théseom nevedel dohodnúť podľa svojho želania, pozval ho na prechádzku a zhodil ho z pobrežnej skaly do mora, kde sa utopil. 

</doc>
<doc id="493083" title="Viktoria Laurent-Skrabalova" url="https://sk.wikipedia.org/wiki?curid=493083">
Viktoria Laurent-Skrabalova

Viktoria Laurent-Skrabalova, vlastným menom Viktória Laurent-Škrabalová (* 1980, Košice) je slovensko-francúzska spisovateľka a poetka, autorka postapokalyptických a fantasy poviedok a detských kníh.
Životopis.
Narodila sa v Košiciach a vyrástla v Prešove. Pracovala ako dopisovateľka pre "Prešovský Korzár". V roku 2004 sa v Bratislave zoznámila so svojim budúcim manželom a v roku 2006 sa za neho vo Francúzsku vydala. V súčasnosti žije v Paríži.
Píše v slovenskom a francúzskom jazyku. Jej tvorba je publikovaná na Slovensku, vo Francúzsku a v Belgicku. Podieľala sa na preklade textov Danice Pauličkovej zo slovenského do francúzskeho jazyka pre jej knihu "Paris - Le Rêve" (Seneca Publishing Company). Spolupracuje s časopisom "Glosolália", pre ktorý prekladá články a rozhovory z francúzskeho do slovenského jazyka.

</doc>
<doc id="493088" title="Vinny Appice" url="https://sk.wikipedia.org/wiki?curid=493088">
Vinny Appice

Vincent Samson „Vinny“ Appice (* 13. september 1959, Brooklyn, New York, USA) je americký heavymetalový a hardrockový bubeník. Jeho starší brat, Carmine Appice je tiež bubeníkom. Preslávil sa prácou so skupinami, akými sú Black Sabbath, Dio a Heaven and Hell.
Kariéra.
Od deviatich rokov hral na bicie. V šestnástich stretol Ricka Derringera a nahral s ním tri albumy: "Derringer" (1976), "Sweet Evil" (1977) a "Derringer Live" (1977). Potom sformoval vlastnú kapelu Axis, s ktorou nahral jeden album s názvom It's A Circus World (1978).
K Black Sabbath sa pridal počas turné k albumu "Heaven and Hell" a nahradil Billa Warda, ktorý odišiel kvôli osobným problémom. Po dokončení turné nahrali album "Mob Rules" (1981) a živý album "Live Evil" (1982). Na konci roku 1982 odišiel so spevákom Ronniem Jamesom Diom a vytvorili skupinu Dio. Nahrali albumy "Holy Diver" (1983), "The Last In Line" (1984), "Sacred Heart" (1985), "Intermission" (1986) a "Dream Evil" (1987). Skupinu opustil v roku 1989 aby hral v skupine Flesh and Blood.
V roku 1992 sa vrátil k Black Sabbath na nahrávanie albumu "Dehumanizer". Po turné k tomutu albumu sa vrátil k Diovi a nahrali albumy "Strange Highways" (1984) a "Angry Machines" (1986). V roku 2006 sa spojil s jeho niekdajšími spoluhráčmi Tonym Iommim, Geezerom Butlerom a Ronniem Jamesom Diom ako projekt Heaven &amp; Hell. Vydali album "The Devil you Know" (2009), no v roku 2010 Dio zomrel. 
V súčasnosti pracuje s talianskou skupinou Martiria.

</doc>
<doc id="493116" title="Fiat Marea" url="https://sk.wikipedia.org/wiki?curid=493116">
Fiat Marea

Fiat Marea (Typ 185) je automobil nižšej strednej triedy, ktorý v rokoch 1996 až 2002 vyrábala talianska automobilka Fiat. Tiež v rokoch 1999 až 2006 sa vyrábal v Turecku v závode Tofaş a v rokoch 1998 až 2007 sa vyrábali modely Marea a Marea Weekend v brazílskom meste Betim (Fiat Automóveis). V roku 1999 prešiel model Marea faceliftom. Modernizácia tak prebehla v interiéri pričom hlavnou zmenou bola upravená grafika palubnej dosky, namiesto polkruhových budíkov boli použité kruhové. Automobil Fiat Marea nahradil v roku 1996 model Fiat Tempra. Nasledovníkom modelu Marea Weekend sa stal v roku 2002 automobil Fiat Stilo Multiwagon a sedanu v roku 2007 model Fiat Linea.
Prehľad.
Po vzore predchodcu Fiat Tempra S.W. prevzala Marea Weekend nápad sklopného zadného nárazníku, ktorý v prípade potreby znižoval nakladaciu hranu batožinového priestoru do úrovne jeho dna.
Automobil Fiat Marea používal pred faceliftom kolesá rozmerov 175/70 R14 (po facelifte 185/65 R14), čo celkovo viedlo k spojeniu automobilu so strednou triedou, tým viac, že šírka 1741 mm prekonala dokonca aj súčasné automobily strednej triedy, ako napríklad Volkswagen Passat. Marea mala oproti modelom Bravo/Brava odlišný dizajn, aj keď nieje viditeľný na prvý pohľad. Použitý bol iný predný nárazník a predné svetlomety. Verzie s päťvalcovým motorom mali predný nárazník s integrovaným spojlerom a väčším otvorom pre vzduch, avšak po facelifte bol tento nárazník sériovo použitý pri každej motorizácii.
Odpuženie automobilu bolo tvorené prednými vzperami MacPherson a spodnými priečnymi ramenami s priečnym stabilizátorom napojeným dlhými tiahlami priamo do tlmičov. Zadná náprava je viacprvková s vlečnými ramenami, odpružená vinutými pružinami a so stabilizátorom.

</doc>
<doc id="493228" title="Mária Havranová" url="https://sk.wikipedia.org/wiki?curid=493228">
Mária Havranová

Mária Havranová (* 22. jún 1994, Čajkov) je slovenská divadelná a televízna herečka.
Pochádza z obce Čajkov, študovala hudobno-dramatické umenie na Súkromnom konzervatóriu v Nitre. Účinkovala v divadelnej hre "Sladká Charity". Na televíznej obrazovke debutovala epizódnou postavou v seriáli "Aféry". Je známa ako Zuzka Vŕbová zo seriálu "Pod povrchom". Stvárnila hlavnú postavu (Táňa Jablonská) v televíznom seriáli Kukučka. Vystupovala v seriáli Oteckovia ako Linda. Vystupuje aj v kľúčovej role v seriálovom a filmovom spracovaní trileru Trhlina. Momentálne je na materskej dovolenke.

</doc>
<doc id="493301" title="Probudím se včera" url="https://sk.wikipedia.org/wiki?curid=493301">
Probudím se včera

Probudím se včera je česká komédia Miloslava Šmídmajera z roku 2012. Film sa natáčal v lete 2011 v mestách Litoměřice, Lovosice, Praha, na zámku Ploskovice a v obore Veltrusy. 
Dej.
Príbeh s nádychom sci-fi rozpráva príbeh učiteľa Petra (Filip Blažek), ktorý je síce ako učiteľ a autor poviedok úspešný, no na poli vzťahov prežíva jeden neúspešný vzťah za druhým. Uvedomí si, že jedinou skutočnou láskou jeho života bola Eliška (Eva Josefíková), spolužiačka zo strednej, s ktorou sa však rozišiel. Využije príležitosť vrátiť sa do minulosti, aby zmenil svoj život. Mladý Peter (stvárňuje ho Jiří Mádl) sa pomocou stroja času ocitne v roku 1989, kedy bude môcť zmeniť niektoré vtedajšie rozhodnutia tak, aby sa vrátil do šťastnej a úspešnej budúcnosti nielen po stránke kariérnej, ale aj životnej.

</doc>
<doc id="493346" title="Université de Genève" url="https://sk.wikipedia.org/wiki?curid=493346">
Université de Genève

Université de Genève (doslova "Univerzita v Ženeve") je verejná výskumná univerzita nachádzajúca sa v Ženeve vo Švajčiarsku.
V roku 1559 ju založil Ján Kalvín ako teologický seminár a právnickú školu. Škola bola zameraná na teológiu až do 17. storočia, kedy sa stala centrom osvieteneckého učenia. V roku 1873 sa zbavila svojich spojení s cirkvou a stala sa oficiálne sekulárnou. Dnes ide o druhú najväčšiu univerzitu vo Švajčiarsku. Ponúka širokú škálu študijných oborov a je centrom akademických a výskumných programov v rámci medzinárodných partnerstiev. Výuka prebieha prevážne vo francúzštine.
Je súčasťou siete európskych univerzít Coimbra Group.

</doc>
<doc id="493395" title="Inna Kalita" url="https://sk.wikipedia.org/wiki?curid=493395">
Inna Kalita

PhDr. Inna Kalita Ph.D., rodená Dzerunec (* 8. máj, Brest, ZSSR (dnes Bielorusko)) je česká jazykovedkyňa bieloruského pôvodu, slavistka, vysokoškolská pedagogička. Od roku 2001 pôsobí na akademickej pôde Univerzity Jána Evangelisty Purkyně v Ústí nad Labem.
Odborné zameranie.
Slavistka, jazyková a literárna komparatistika, sociolingvistika (subštandardy: trasjanka, suržyk, ruský a český slang), lingvokulturológia, sovietska literatúra, literatúra krajín SNŠ. Špecializácia v rámci slavistiky: bielorusistika a rusistika, výučba ruštiny ako cudzieho jazyka, ruský magický realizmus na príklade tvorby D. Lipskerova.
Prax.
Od roku 2001 pôsobí na Katedre bohemistiky Pedagogickej fakulty Univerzity Jana Evangelisty Purkyně v Ústí nad Labem, zabezpečuje výučbu v odbore Obchodná ruština.
1994 - 2000 Stredná škola č 2 Kobryn, Bielorusko - učiteľka bieloruského jazyka a literatúry.
1991 - 1994 Stredná škola č 29 Brest, Bielorusko - učiteľka bieloruského jazyka a literatúry.
Členstvo v medzinárodných organizáciách.
Členka medzinárodnej asociácie bielorusistov.

</doc>
<doc id="493406" title="OMS Lighting" url="https://sk.wikipedia.org/wiki?curid=493406">
OMS Lighting

 
OMS Lighting je slovenský výrobca svietidiel a osvetľovacích zariadení. Spoločnosť patrí k lídrom v segmente osvetlenia v Európe. Je tvorcom a producentom priemyselných a dizajnových svietidiel a komplexných svetelných riešení pre interiér aj exteriér. Svietidlá OMS osvetľujú širokú škálu priestorov vo viac ako 120 krajinách sveta. Spoločnosť má vlastné výskumné a vývojové centrum. Interné oddelenie dizajnu v kombinácii s nadštandardným technickým zázemím umožňujú definovať nové trendy v osvetlení. Komplexné zabezpečenie celého procesu od predstavy až po realizáciu a servis, flexibilita a široká sieť partnerov umožňujú spoločnosti realizovať takmer akúkoľvek svetelnú víziu.
Spoločnosť OMS, spol. s r.o. je najväčším výrobcom priemyselných a dizajnových svietidiel v strednej a východnej Európe. Výrobný program je segmentovaný do troch značiek UNOLUX, ADVANCED a ELITE. Zahŕňa široké spektrum typov svietidiel pre administratívne a obytné priestory, hotely, reštaurácie, zdravotnícke zariadenia, výrobné a skladové priestory, banky, športoviská, historické a architektonické pamiatky, billboardy, verejné priestranstvá či cestné komunikácie. V OMS vyvinuli a v praxi aplikujú vlastný štandard kvality osvetlenia Lighting Quality Standard (LQS) a interaktívny softvér určený na výpočet jeho parametrov LQS Composer, ktoré v súčasnosti predstavujú najobjektívnejší spôsob hodnotenia kvality osvetlenia v svetlárskom priemysle. OMS je lídrom a priekopníkom v oblasti LED technológií a vlastníkom rozsiahleho know-how v oblasti ich výroby a využívania. 
Členstvo v organizácii Zhaga.
Zhaga je kooperácia širokého spektra priemyselných spoločností zameraná na vývoj špecifikácií a noriem pre rozhrania LED aplikácií. Umožňuje vzájomnú kompatibilitu medzi produktami rozdielnych výrobcov a zahŕňa fyzické rozmery ako aj fotometrické, elektrické a tepelné vlastnosti svetelného zdroja LED.

</doc>
<doc id="493472" title="Sima Martausová" url="https://sk.wikipedia.org/wiki?curid=493472">
Sima Martausová

Simona Magušinová, rod. Martausová, známa pod umeleckým menom Sima Martausová (* 26. február 1988, Považská Bystrica), je slovenská pesničkárka a bývalá divadelná herečka, členka Radošinského naivného divadla.
Životopis.
Mladosť a herectvo.
Simona Martausová pochádza z Považskej Bystrice. Jej otec pracuje v Domove sociálnych služieb, jej mama je učiteľka v materskej škole. Vyštudovala strednú priemyselnú školu (odbor technické a informatické služby). Ako osemnásťročná strávila niekoľko mesiacov ako dobrovoľníčka v kuchyni vo francúzskom mariánskom pútnickom mieste La Salette-Fallavaux. Následne chcela ísť študovať architektúru, no keďže nezvládla prijímacie skúšky, prihlásila sa na herectvo. Úspešne vyštudovala divadelné umenie na Akadémii umení v Banskej Bystrici, popri štúdiu ktorého začala skladať hudbu. V roku 2009 sa stala víťazkou hudobnej súťaže "Gospel talent". Od roku 2012 do roku 2015 bola členkou súboru Radošinského naivného divadla, kde vystupovala v hre "Polooblačno". Popri herectve si uvedomila, že hudba pre ňu znamená oveľa viac a začala sa jej venovať naplno.
Hudobná kariéra.
Po víťazstva v Gospel talente začala s hudobnou produkciou. V roku 2012 vydala vo vydavateľstve Studio Lux svoj debutový album "Vyzliecť si človeka". O rok na to nasledoval druhý album "Dobrý deň, to som ja", ktorý bol podobne ako dva ďalšie vydaný vo vydavateľstve Agentúra Joma. Na jeseň 2013 sa Martausová zoznámila s hudobným manažérom Jozefom Šebom, ktorý ju zoznámil s kapelou (v zložení Igor „Ajdži“ Sabo, Martin Wittgruber, Martin Gašpar, Martin Zajko a Pišta Lengyel), s ktorou začala Martausová čoskoro hrávať. V roku 2017 bola nominovaná na ocenenie Slovenka roka v kategórii Umenie a kultúra.
Svoj piaty album, "Len tak sa stíšim", si v roku 2019 vydala ako prvý v poradí sama, čo jej umožnilo väčšiu slobodu pri jeho výslednom utváraní.
 Okrem radových albumov naspievala tiež hudbu do slovenských filmov – skladby „Krížová cesta“ pre film "6743" o biskupovi Michalovi Buzalkovi z roku 2012 či „Zachovám si svoju tvár“ pre film "Malá ríša" z obdobia prvej Slovenskej republiky z roku 2019. Rovnako v roku 2019 spolu s českou skupinou Kryštof naspievala titulnú skladbu k filmu 3obule, Hvězdáři. Vo februári 2020 získala ocenenie Krištáľové krídlo za rok 2019 v kategórii populárna hudba a v septembri toho roku získala v ankete Osobnosť televíznej obrazovky opäť titul Speváčka roka za rok 2019.
V novembri 2020 vydala novú skladbu „Červené polia“ ako titulnú pieseň k slovenskému filmu "Správa". 2. decembra 2020 ohlásila Martausová vydanie šiesteho štúdiového albumu, "Oslobodená", ktorý vyšiel 11. decembra 2020. Producentom albumu bol Randy Gnepa. Martausová k nemu vydala aj prvý singel, vianočnú skladbu "Tancujú zvony".
Medzi svoju obľúbenú hudbu a hudobné vzory radí Katie Melua, Norah Jones, Coldplay, Jaromíra Nohavicu, Tomáša Klusa, The Piano Guys, zo slovenských interpretov Korben Dallas či Milana „Miťa“ Bodnára.
Osobný život.
Simona Martausová je veriaca, hlási sa ku katolíckej cirkvi. Uvádza, že jej viera a vzťah s Bohom sa odráža v jej hudobnej tvorbe. Má rada horskú turistiku, vystúpila tiež na najvyšší vrch Álp Mont Blanc. V rokoch 20182019 tvorila pár so slovenským hercom Jurajom Bačom. V júni 2021 sa v Kremnických Baniach vydala za novinára Michala Magušina, avizovala, že od tohto momentu bude používať svoje nové priezvisko Magušinová aj v rámci umeleckého mena.
Charitatívne aktivity.
Martausová dlhodobo vystupuje na akciách na podporu detských onkologických pacientov, vrátane organizácií Klub detskej nádeje či Deťom s rakovinou. Od roku 2016 je patrónkou neziskovej organizácie "Deťom s rakovinou", ktorá sa zaoberá pomocou deťom s onkologickými ochoreniami. Pre Deťom s rakovinou naspievala dve piesne, v roku 2016 Balet a v roku 2020 Zore.
Kapela.
Sima vystupuje so svojou kapelou, ktorú tvoria:

</doc>
<doc id="493538" title="Dusitan sodný" url="https://sk.wikipedia.org/wiki?curid=493538">
Dusitan sodný

Dusitan sodný (staršie: nitrit sodný) je anorganická soľ bielej alebo mierne nažltlej farby so vzorcom NaNO2. Je užitočným prekurzorom v organickej syntéze (napríklad pri diazotácií) a používa sa ako konzervačná látka. V potravinárstve sa označuje E250 (môže byť napríklad súčasťou rýchlosoli). Používa sa v spracovanom mäse, slanine, párkoch, šunke a podobne, pretože inhibuje rast "Clostridium botulinum" a zachováva peknú červenú farbu. V tráviacom trakte reaguje so sekundárnymi amínmi na príslušný "N"-nitrózoamín. "N"-nitrózoamíny sú karcinogénne zlúčeniny, ktoré môžu pri dlhodobom príjme spôsobiť až rakovinu žalúdka.

</doc>
<doc id="493897" title="Korytnačka žltohnedá" url="https://sk.wikipedia.org/wiki?curid=493897">
Korytnačka žltohnedá

já na to mám
Korytnačka žltohnedá ("Testudo graeca") je bylinožravá korytnačka vyskytujúca sa od južnej Európy po Stredný východ a v severnej Afrike (Maroko, Líbya, Egypt).
Opis.
Dosahuje veľkosti až , u niektorých jedincov aj viac. Je veľmi podobná korytnačke zelenkastej, ale je trochu menej nazelenalá.
Táto korytnačka má na okraji karapaxu (vrchná časť panciera) nad chvostom len jeden štítok, to ju odlišuje od korytnačke zelenkastej. Tá tam má štítky dva. Na stehnách nôh má ostrohy. Nad chvostom väčšinou nemá rozdelený nadchvostový štítok, ktorý je u iných druhov korytnačiek rozdelený. Na pancieri nad hlavou má znateľne vyobrazenú mašľu. Pohlavie korytnačky nemožno určiť hneď po narodení, ale zhruba okolo piatich rokov.
Spôsob života.
V prírode sa pári od septembra do októbra. Samica znáša 2 – 12 vajec od apríla do júla. Žije v krovinách, na lúkach a piesočných dunách. Je bylinožravá, ale môže sa živiť aj mäsom. Aj v zajatí je možné vychovať korytnačku ako keby žila v prírode, toto šťastie však toľko korytnačiek nemá.

</doc>
<doc id="494045" title="Apofthegmata tón hagión paterón" url="https://sk.wikipedia.org/wiki?curid=494045">
Apofthegmata tón hagión paterón

Apofthegmata tón hagión paterón (ďalšie názvy pozri nižšie) je rozsiahla zbierka výrokov (apoftegma) a príbehov o mníchoch, ktorí žili v neskoroantickom Egypte - ide o zbierku výrokov a príbehov púštnych otcov, ktorá sumarizuje plody duchovnej skúsenosti anachorétskeho života. Má kľúčový význam pre dejiny mníšstva.
Názvy.
Názvy sú:
Vznik.
Jednotlivé apoftegmy vznikli ako odpovede na otázky, ktoré jednotlivým pustovníkom kládli ich žiaci, ktorí k nim prichádzali pre spásonosnú radu.
Jadro Apofthegmata tón hagión paterón bolo zozbierané a spísané v piatom alebo šiestom storočí, prípadne na začiatku 5. storočia. Časť apoftegiem pochádza zo 4. storočia, resp. možno väčšina z nich.
Presné určenie miesta, času a v ktorom jazyku (gréčtina alebo koptčina) bola Apofthegmata tón hagión paterón zapísaná nie je jednoznačne zistené.
Obsah zbierky.
Apofthegmata tón hagión paterón je usporiadaná podľa abecedy (podľa autorov jednotlivých apoftegiem) to je tzv. Alfabetikon (iné názvy: Gerontikon) alebo podľa tém - Verba Seniorum. Jadro zbierky tvorí 400 sentencií, ktoré dávajú praktické rady pre život mníchov a pustovníkov. Najstaršie apoftegmy sú prosté: otázka-odpoveď, niekedy iba odpoveď, inokedy sa dejová línia rozvinie viac - môže ísť o krátku poviedku; občas otcovia nezodpovedajú slovom, ale gestom. Dogmatické otázky sú zastúpené málo. Niektoré obsahujú extrémne asketické postoje a sú nepriateľské k ženám a antickej vzdelanosti, ostatné reprezentujú umiernenejšie postoje. Každá apoftegma odráža konkrétnu skúsenosť jedinečnej osoby, takže je možné v nich nájsť aj rozpory. Všetky však zdôrazňujú jednu cnosť: pokoru.
Zbierka je užitočný zdroj na výskum sociálnej a kultúrnej histórie 4. storočia, resp. spoločenského a intelektuálneho života neskorej antiky, hoci svojim duchom je vzdialená helenistickej tradícii.
Preklady.
Apofthegmata tón hagión paterón bol rozšírený spis, o jeho popularite svedčia preklady do rôznych jazykov: latinčiny (zachovala sa v štyroch rozličných zbierkach), koptčiny, sýrčiny, arménčiny, gruzínčiny, arabčiny, amharčiny, staroslovienčiny a sogdčiny (z prekladu sa zachovali fragmenty).
Ako prvé vznikli latinský a sýrsky preklad (oba preklady z gréčtiny), potom arménsky a gruzínsky a ako posledné arabský, etiópsky a slovanský preklad.
Preklady do súčasných jazykov.
V posledných 30 rokoch (stav k roku 2010) vzniklo množstvo vedeckých publikácii na tému apoftegiem a boli preložené do mnohých moderných jazykov.

</doc>
<doc id="494251" title="Milujem Slovensko" url="https://sk.wikipedia.org/wiki?curid=494251">
Milujem Slovensko

Milujem Slovensko je slovenská súťažno-zábavná a vedomostná šou. Relácia sa začala vysielať na Jednotke 1. apríla 2013 v pondelok svojím pilotným dielom. Vysiela sa každý piatok o 20:20 hod. Originál pochádza z Holandska. 1. séria bola vysielaná do 5. júla. Po letnej prestávke show pokračovala. 1. diel 2. série bol odvysielaný v piatok 6. septembra 2013 o 20:20 na Jednotke. 2. séria relácie sa skončila 20. decembra 2013 Vianočným špeciálom. 3. séria šou Milujem Slovensko sa vysielala od 5. septembra 2014 o 20:50 (od 28. novembra 2014 o 20:20) na Jednotke. 3. séria skončila 31. decembra 2014. 4. séria sa vysielala od 4. septembra 2015 do 31. decembra 2015 na Jednotke. 5. séria šou Milujem Slovensko sa začala vysielať 2. septembra 2016 o 20:25 na Jednotke. Koniec 5. série bol odvysielaný 31. decembra 2016. Šiesta séria sa začala v piatok 8. septembra 2017 a skončila 31. decembra 2017. 1. augusta 2018 RTVS oznámila, že v 7. sérii budú novými kapitánmi tímov Juraj "Šoko" Tabaček a Stanislava Kašperová. Adela Vinczeová a Dano Dangl jednu sériu vynechali a vrátia sa v roku 2019. Vysielala sa od 7. septembra 2018 a končila 31. decembra 2018 . Divákov čaká aj upravená scéna televízneho štúdia, ktorá okrem iného ponúkne nové možnosti kapele Milujem Slovensko Band. 8. séria sa bude vysielať na jeseň, pravdepodobne od septembra 2019. 9.séria sa začala vysielať od 11. septembra 2020.

</doc>
<doc id="494260" title="Lana Del Ray (album)" url="https://sk.wikipedia.org/wiki?curid=494260">
Lana Del Ray (album)

Lana Del Ray (alternatívny názov ako Lana Del Ray A.K.A. Lizzy Grant) je debutový štúdiový album americkej speváčky Lany Del Rey, ktorý vyšiel prostredníctvom hudobného vydavateľstva 5 Points Records pod speváčkiným pseudonymom Lizzy Grant.
Tento album bol vydaný 4. januára 2010 na iTunes, no speváčka sa krátko na to rozhodla vziať si práva na album späť.
Opätovné vydanie.
V januári 2012 bolo potvrdené, že Lana Del Rey vrátila práva zase 5 Points, a že ho plánuje v lete znova vydať. 
Jednotlivé pesničky boli zverejnené na YouTube a iných webstránkach, zatiaľ čo skladba „Yayo“ vyšla na jej EP nahrávke "Paradise".

</doc>
<doc id="494264" title="Taktické krídlo generálmajora Otta Smika Sliač" url="https://sk.wikipedia.org/wiki?curid=494264">
Taktické krídlo generálmajora Otta Smika Sliač

Taktické krídlo generálmajora Otta Smika Vzdušných síl Ozbrojených síl Slovenskej republiky je letecké krídlo sídliace na leteckej základni Sliač. Vo funkcii veliteľa Taktického krídla je od 1. júla 2020 ustanovený plukovník Ing. Josef Hausner.
História.
V lokalite Tri Duby vzniklo letisko v tridsiatych rokoch. K 1. septembru 1937 bola na letisko nasťahovaná prvá letecká posádka. Počas Slovenského národného povstania z letiska operovala „kombinovaná letka slovenskej armády pod velením nadporučíka Mikuláša Šingloviča a 1. samostatný stíhací pluk pod velením štábneho kapitána Františka Fajtla.“ Z útvarov bojujúcich v SNP vznikol k 1. októbru 1949 Vojenský útvar 1105. K 1. januáru 1993 vznikla základňa, kde sídlil 1. stíhací letecký pluk Letectva a protivzdušnej obrany Armády Slovenskej republiky. Základňa nesie od 20. augusta 2002 meno jedného z najúspešnejších slovenských stíhacích pilotov v službách britskej RAF počas druhej svetovej vojny, generálmajora Otta Smika. Od 1. januára 2006 krídlo plní úlohy integrovanej vzdušnej obrany Aliancie.
Počas rekonštrukcie základne Sliač bolo krídlo v rokoch 2009 až 2010 dočasne dislokované na základni Malacky-Kuchyňa. Sťahovanie späť na Sliač sa začalo preletom lietadiel L-39 Albatros z Kuchyne 15. júla 2010. Prvým pilotom, ktorý pristál na zrekonštruované letisko bol por. Mário Nedelka, najmladší pilot krídla, ako symbol budúcnosti. Presunutie krídla naspäť na Sliač sa zavŕšilo 30. septembra 2010.
Dňa 15. júna 2011 bola na Letisku Sliač obnovená aj civilná doprava. K 1. septemberu 2015 bolo krídlo premenované zo Zmiešaného krídla na Taktické krídlo.
Predchádzajúce jednotky.
Súčasnému Taktickému krídlu predchádzali nasledujúce jednotky:
Poslanie a úlohy krídla.
Podľa vlastnej webovej stránky: „Primárnym poslaním taktického krídla je zabezpečovať nepretržitú obranu a ochranu vzdušného priestoru Slovenskej republiky a vzdušného priestoru Aliancie.“
Úlohami krídla sú:
Letecká technika.
Taktické krídlo Otta Smika disponuje touto leteckou technikou:

</doc>
<doc id="494356" title="Aidan Gillen" url="https://sk.wikipedia.org/wiki?curid=494356">
Aidan Gillen

Aidan Gillen, vlastným menom "Aidan Murphy", (* 24. apríl 1968, Dublin, Írsko) je írsky herec.
Životopis.
Hereckú kariéru začal ako teenager vo veku 16 rokov, keď hral v Sne noci svätojánskej. V roku 1985 získal prvú filmovú rolu v írskom krátkom filme "The Drip", ešte pod rodným menom Aidan Murphy. V roku 1996 hral hlavnú úlohu v IRA – dráme "Some Mother’s Son" Terryho Georgea. Známym vo Veľkej Británii sa stal v roku 1999 ako Stuart Alan Jones v televíznom seriáli "Queer as Folk", za čo bol nominovaný na cenu BAFTA. Účinkoval aj v hollywoodskom filme "Shanghai Knights" s Jackie Chanom v hlavnej úlohe.
V rokoch 2003 – 2004 hral v divadle – 63 predstavení na Broadwayi v úlohe Micka v "Domovníkovi" Harolda Pintera, za čo bol dvakrát nominovaný na Tony, a v roku 2007 v londýnskom West Ende v "Glengarry Glen Ross" Davida Mameta. V rokoch 2004 až 2008 hral v 35 epizódach amerického seriálu "Wire". Od roku 2011 spodobňuje postavu Petyra "Malíčka" Baelisha v seriáli z produkcie HBO "Game of Thrones".

</doc>
<doc id="494412" title="Národná kriminálna agentúra Prezídia Policajného zboru" url="https://sk.wikipedia.org/wiki?curid=494412">
Národná kriminálna agentúra Prezídia Policajného zboru

Národná kriminálna agentúra Prezídia Policajného zboru (skr. NAKA) je špecializovaná agentúra Policajného zboru. Agentúra sa zaoberá najzávažnejšou organizovanou trestnou činnosťou. NAKA vznikla 1. decembra 2012 spojením Úradu boja proti korupcii s Úradom boja proti organizovanej kriminalite. Do novej agentúry prešli policajní špecialisti z oboch predchádzajúcich úradov.Cieľom zlúčenia malo byť zefektívnenie špeciálnej policajnej činnosti. Riaditeľ agentúry je priamo podriadený prezidentovi Policajného zboru. 24. mája 2021 prezident Policajného zboru Peter Kovařík vedením NAKA poveril pplk. JUDr. Evu Kurrayovú. Predtým pôsobila ako vedúca vyšetrovania NAKA Stred.
Členenie agentúry.
Národná kriminálna agentúra sa člení na:
NAKA sídli na Račianskej ulici v Bratislave.
Činnosť agentúry.
V septembri 2013 sa stalo kontroverzným menovanie nového riaditeľa agentúry prezidentom PZ Tiborom Gašparom. Novovymenovaný Daniel Goga mal byť spoluzodpovedný za nevydarenú policajnú akciu v Leviciach pri ktorej v auguste 2008 zomreli dvaja ľudia: civilista Ivan Rigo a policajt Róbert Vida. Po akcii Goga odstúpil z funkcie zástupcu krajského riaditeľa Policajného zboru v Nitre, odstúpil tiež krajský riaditeľ Ján Štark a riaditeľ krajskej kriminálky Mário Machovec. „Po vyšetrení incidentu vtedajší policajný prezident Ján Packa povedal: Akciu v Leviciach sme dôkladne vyšetrili a vyšlo nám, že osoby prítomné priamo na akcii niesli 70 percentný podiel viny a ich nadriadení 30 percentný podiel.“
Kontroverzie.
24. júna 2020 príslušníci Úrad inšpekčnej služby zadržal bývalého šéfa finančnej jednotky Pavla Vorobjova. Bol obvinený zo zneužívania právomoci verejného činiteľa. Mal lustrovať novinára Jána Kuciaka a iné osoby.

</doc>
<doc id="494531" title="Claes Hake" url="https://sk.wikipedia.org/wiki?curid=494531">
Claes Hake

Claes Anders Ragnar Hake (* 7. február 1945, Mölndal, Västra Götaland) je švédsky grafik a sochár.
Životopis.
Vyrástol v Göteborgu a študoval grafiku na "Konstshögkolan Valand". Spočiatku pracoval ako maliar plagátov a potom prešiel k sochárstvu. Jeho prvý materiál bol plast, neskôr pracoval predovšetkým s prírodným kameňom. Jeho obľúbený materiál bola červená žula z Bohuslanu v južnom Švédsku. Jeho diela sa nachádzajú na verejných miestach vo Švédsku, Nórsku, Dánsku, Nemecku a v Spojených štátoch, rovnako ako vo švédskych múzeách a parkoch.

</doc>
<doc id="494586" title="Hever (vinárstvo)" url="https://sk.wikipedia.org/wiki?curid=494586">
Hever (vinárstvo)

Hever (iné, nárečové názvy: heviér, hebár, héber, hevar, heviar, hevér, hevír, koštér, koštúr, košťúr, koštír, košťír, košter, táhák, grgana, grganka, hrgana, palacka, bútela, tekvica, tekvička, dyňka, dynka, lopov, lopóv, zastarano: krokvica, krokvička) je násoska, ktorá slúži na odoberanie vína zo suda. Objem býva od 0,2 do 1 litra.
V minulosti, miestami až do polovice 20. storočia, sedliaci aj vinohradníci na domácu výrobu tohto náčinia pestovali špeciálne vinohradnícke tekvice nazývané dyňka, dynka, dyňa, din(k)a, dzin(k)a, tekvička, tekvica, lopov, lopóv, lopouka, bútela, lufa, palacka, grgana, grganka, hrgana, hrganová dina, heverová tekvica a pod.; etnografi ju nazývajú dúčela. Postup zhotovovania tohoto druhu tekvice a hevera je pomerne komplikovaný: semená tekvice boli zasadené do humusu. Po vyklíčení z nich vypestovali priesady a zbavili ich planých kvetov. Z jediného ponechaného kvetu vznikol plod, ten nechali visieť (aby sa rastom nepokrivil). Po dozretí a vysušení ho prevŕtali, odstránili dužinu a povrchovú vrstvy šupky. Konečná úprava bolio namastenie povrchu, ktoré spôsobilo jeho zhnednutie. Veľkosť bola rôzna, najobľúbenejší bol objem 2 holby - 1,6 l.
Niektoré z týchto názvov sa používajú aj ako synonymá na označenie hevera. Tekvicové hevere boli od konca 19. storočia nahrádzené sklenenými produktami, ale aj neskôr často tvorili výzdobu.

</doc>
<doc id="494645" title="Vojna Monteovcov" url="https://sk.wikipedia.org/wiki?curid=494645">
Vojna Monteovcov

Vojna Monteovcov () je kolumbijská telenovela natočená v roku 2011. Je adaptáciou čilskej telenovely Hijos del Monte z roku 2008. V hlavných úlohách účinkujú Marlene Favela, Mario Cimarro, Fabián Ríos, Ezequiel Montalt, Jonathan Islas a v hlavných záporných úlohách hrajú Margarita Muñoz a José Luis Reséndez.
Dej.
Na haciende La Arboleda rodiny del Monteovcov panuje pokojná atmosféra. Jedinou starosťou piatich bratov Juana (Mario Cimarro), Josého (José Luis Reséndez), Pedra (Ezequiel Montalt), Gaspara (Fabián Ríos) a Lucasa (Jonathan Islas) je udržať a zveľaďovať haciendu, ktorú ich rodičia v priebehu desaťročí pretvorili na najdôležitejšiu a najprosperujúcejšiu v regióne a súčasne ju ešte viac podnietiť k rastu.
Bratia sa pripravujú na čítanie testamentu po ich nedávno zosnulom otcovi v sprievode dlhoročného a verného sluhu Modesta (Roberto Mateos). Netušia, aký dopad bude mať na nich táto udalosť, ktorá bude koncom ich pokojných dní a že sa stanú súčasťou nového príbehu, ktorý ich čaká. Tesne pred čítaním testamentu a zverejnením videa s posledným príhovorom dona Emilia del Monteho sa objaví Paula del Monteová (Marlene Favela), jeho jediná biologická dcéra, ktorá však neprišla na haciendu len kvôli tomu, aby žiadala časť svojho dedičstva, ale aj preto, aby bratom prevrátila životy naruby. 
Od tej chvíle už nič nebude na haciende La Arboleda také, ako predtým. Paula je odhodlaná urobiť čokoľvek a získať všetko, čo jej patrí. Poháňa ju zatrpknutosť, že bola celé roky ignorovaná rodinou z otcovej strany. Preto už pracuje na svojich plánoch a každý z bratov jej poslúži na to, aby sa stali skutočnosťou.
To, s čím však Paula del Monteová nepočítala je, že na tomto mieste, ktorému chcela vždy vládnuť a cítiť sa rovnocenná, môže nájsť lásku, ktorá spôsobí, že navždy zmení svoje zámery. To sa stane, keď spozná Juana, do ktorého sa zamiluje a po prvýkrát v živote nemôže ovládnuť svoje city. Preto je rozhodnutá urobiť všetko pre to, aby si získala jeho lásku a oddelila ho od jeho nastávajúcej, Juliety Millánovej (Margarita Muñoz).
Napriek tomu, že z Pauliných pôvodných plánov už nezostalo takmer nič, snaží sa Sofía Cañadasová (Diana Quijano) dosiahnuť všetkými prostriedkami, aby Paula splnila sľub, ktorý si dali pred rokmi - zmocniť sa celého majetku del Monteovcov. 

</doc>
<doc id="494709" title="8. Medzinárodný filmový festival Cinematik 2013" url="https://sk.wikipedia.org/wiki?curid=494709">
8. Medzinárodný filmový festival Cinematik 2013

8. medzinárodný filmový festival Cinematik 2013 sa konal v Piešťanoch v dňoch 6.-12. septembra 2013.
O festivale.
Cinematik každoročne prináša to najlepšie z európskych filmov natočených za posledný rok (2012 až 2013). Divákom sa počas týždňa predstavilo viac ako sto filmov. Premietanie prebiehalo v Dome umenia Piešťany, kine Fontána, kine Klub, v bari ŽiWell a v open-air amfiteátri v parku.
Festivalovú porotu v hlavnej súťažnej kategórii tvorilo 17 mladých európskych kritikov, Slovensko zastupoval Daniel Vadocký. Dlhoročná čestná riaditeľka festivalu Božidara Turzonovová sa ročníku nezúčastnila, keďže držala smútok po čerstvom úmrtí svojho manžela Jozefa Adamoviča. Programový riaditeľ bol opäť Tomáš Klenovský, umeleckým Vladimír Štric. Medzi organizátormi boli aj významní slovenskí filmoví kritici ako Peter Konečný z portálu kinema.sk alebo Rastislav Steranka. Medzi najvýznamnejších zahraničných hostí patril britský režisér Ben Wheatley, ktorý si tu prevzal cenu Rešpekt, prišli aj režiséri Dušan Hanák či Dušan Trančík. Priebeh Cinematiku sprevádzali aj iné kultúrne podujatia ako "Lidožúr" na vážskom ostrove Lido s mnohými koncertami a aktivitami či Balónová fiesta. Takisto sa každoročne konalo tajné premietanie "Secret Cinematik", o ktorom sa dozvedeli iba tí ľudia, ktorí sa zapojili cez sms. Tento rok bol premietaný film "Zátoka ticha".
Otvárací ceremoniál za účasti štátneho tajomníka Ministerstva kultúry SR Ivana Sečíka a primátora mesta Piešťany Rema Cicutta bol spojený s premiérou nového slovenského dokumentu "Zamatoví teroristi" od režisérskeho tímu Pavol Pekarčík, Ivan Ostrochovský a Peter Kerekes.
Udeľovanie cien.
Záverečný ceremoniál sa konal 11. septembra 2013 v hlavnej sále kina Fontána. Postupne porota odovzdala ceny vo všetkých kategóriách.

</doc>
<doc id="494818" title="Medviedikovité" url="https://sk.wikipedia.org/wiki?curid=494818">
Medviedikovité

Medviedikovité alebo medvedíkovité (lat. "Procyonidae") je čeľaď radu mäsožravce.
Charakteristika.
Žijú v lesoch v Amerike, šplhajú sa po stromoch. Druh medviedik čistotný bol introdukovaný v Európe. Medviedikovité sú menšie a stredne veľké všežravé cicavce. Majú znaky kún aj medveďov. Niektoré druhy majú ohybný chvost.
Systém.
Medviedikovité (Procyonidae):
Niekedy sa pod medvedíkovité zaraďuje (ako podčeľaď pandy) aj to, čo sa inde klasifikuje ako samostatná čeľaď pandovité (lat. Ailuridae; vrátane podčeľade †Simocyoninae a rodov †Amphictis a †Parailurus), a rod † Sivanasua (zaraďovaný aj pod cibetkovité). Staršie sa sem zaraďovali aj rody †Plesictis (dnes zaraďovaný pod lasicovité) a †Zodiolestes (dnes zaraďovaný spravidla pod Caniformia).

</doc>
<doc id="494944" title="Pohrebište (prírodná rezervácia)" url="https://sk.wikipedia.org/wiki?curid=494944">
Pohrebište (prírodná rezervácia)

Pohrebište je prírodná rezervácia v správe štátnej ochrany prírody Dunajské luhy.
Nachádza sa v katastrálnom území obce Marcelová v okrese Komárno v Nitrianskom kraji. 
Prírodná rezervácia.
Územie bolo vyhlásené alebo novelizované v roku 1993 na rozlohe 69,3296 ha. Ochranné pásmo nebolo určené.
Predmetom ochrany je: "Významná lokalita z ornitologického hľadiska - refúgium vodného a močiarneho vtáctva, cenný biotop pôvodnej pobrežnej a močiarnej vegetácie."
Územie európskeho významu.
Výnosom Ministerstva životného prostredia Slovenskej republiky č. 3/2004-5. 1 zo 14. júla 2004, ktorým sa vydáva národný zoznam území európskeho významu bolo územie zaradené medzi územia európskeho významu s identifikačným kódom SKUEV0395 Pohrebište.

</doc>
<doc id="495051" title="Tunel Ovčiarsko" url="https://sk.wikipedia.org/wiki?curid=495051">
Tunel Ovčiarsko

Tunel Ovčiarsko je diaľničný dvojrúrový tunel na Slovensku s dĺžkou . Je súčasťou diaľničného obchvatu Žiliny. Nachádza sa na diaľnici D1 v úseku Hričovské Podhradie – Lietavská Lúčka v okrese Žilina.
Výstavba a otvorenie.
Výstavba tunela začala ešte v roku 1996 razením prieskumnej štôlne. Prieskumná štôlňa tunela bola prerazená v apríli 1998. Následne bola ďalšia výstavba tunela odložená. Zmluva na dokončenie bola podpísaná až 9. decembra 2013, samotná výstavba sa oficiálne začala 20. februára 2014. Oficiálne razenie tunela odštartovalo slávnostné osadenie sošky sv. Barbory dňa 12. septembra 2014 pri západnom portáli. Severná tunelová rúra bola slávnostne prerazená 29. apríla 2016 a južná tunelová rúra 12. júla 2016. V zmysle zmluvy mal byť tunel sprejazdnený v roku 2018. K tomu nedošlo pre pomalý priebeh stavebných prác. Nový termín sprejazdnenia v decembri 2019 nebol taktiež dodržaný, kedže diaľničný úsek, ktorého je tento tunel súčasťou, nebolo možné napojiť na existujúcu cestnú sieť pre chýbajúci privádzač a výjazd Lietavská Lúčka. Sprejazdnenie tak bolo možné až po dokončení privádzača a výjazdu Lietavská Lúčka. Tunel bol v plnom profile po štvrťstoročí od prvotného razenia slávnostne odovzdaný do definitívneho užívania motoristickej verejnosti 29. januára 2021. 
Realizátorom bolo združenie Ovčiarsko v zložení Doprastav, Strabag, Váhostav - SK a Metrostav, stavebnú a razenú časť tunela, t.j. primárne ostenia ako aj sekundárne ostenie, realizovala v subdodávke spoločnosť URANPRES s.r.o. v spolupráci so spoločnosťou Skanska-SK a.s.

</doc>
<doc id="495488" title="Sinti" url="https://sk.wikipedia.org/wiki?curid=495488">
Sinti

Sinti (jednotné číslo Sint; iné názvy: Sintovia, Sintiovia, nemeckí Rómovia, sintskí Rómovia/sintskí Romovia; po rómsky množné číslo "Sinti" alebo "Sinte"/"Sinté", jednotné číslo "Sinto") je podskupina Rómov (v širšom zmysle) dnes žijúca v Nemecku, Francúzsku (Manuši), severnom Taliansku (Zingari, Giostrai), Rakúsku, Holandsku, Belgicku, Švajčiarsku (Jenische), bývalom Východnom Prusku, Česku (hlavne do 2. svetovej vojny), na Slovensku (hlavne do 2. sv. vojny), Škandinávii a bývalej veľkej Juhoslávii. Ich dialekt (jazyk) sa volá sintská rómčina (sintský dialekt rómčiny, sinto) a obsahuje veľa germanizmov.
Sinti prišli z juhovýchodnej Európy, od 15. storočia žili v Nemecku, odkiaľ sa rozišli do okolitých krajín - prvá skupina do Holandska, Belgicka, Česka a Škandinávie, druhá skupina do severného Talianska, Slovinska a Maďarska, tretia skupina do Francúzska a Švajčiarska a štvrtá do Rakúska. Sami seba (aspoň v Nemecku) považujú za osobitné etnikum a často sa hnevajú, keď ich spájajú s Rómami (v užšom zmysle); oni sami sa často považujú za Nemcov.

</doc>
<doc id="495795" title="Džámia al-Iskandaríja" url="https://sk.wikipedia.org/wiki?curid=495795">
Džámia al-Iskandaríja

Džámia al-Iskandaríja (arabským písmom: جامعة الإسكندرية - doslova: "Univerzita Alexandrie/Alexandrijská univerzita") je verejná univerzita v egyptskej Alexandrii. Bola založená v roku 1938 ako satelit Fuádovej univerzity (neskôr nazývanej Káhirská univerzita). Nezávislým subjektom sa stala v roku 1942. Ako Fárúkova univerzita bola známa do egyptskej revolúcie v roku 1952, kedy bol jej názov zmenený na "Alexandrijská univerzita". Teraz je druhou najväčšou univerzitou v Egypte a je napojená v oblasti výskumu na rad ďalších univerzít.

</doc>
<doc id="496036" title="Gašparovič" url="https://sk.wikipedia.org/wiki?curid=496036">
Gašparovič

Gašparovič je slovenské priezvisko odvodené od mužského mena Gašpar. Je rozšírené predovšetkým na západnom a strednom Slovensku, najviac v Lehote pod Vtáčnikom (okres Prievidza), Slovenskom Grobe (okres Pezinok), Trnave, Bratislave a Bystričanoch (okres Prievidza). 
Najznámejším nositeľom tohto priezviska je bývalý slovenský prezident Ivan Gašparovič, jeho otec
Vladimir sa prisťahoval s rodičmi z Chorvátska na Slovensko v roku 1920, pričom jeho priezvisko malo pôvodne chorvátsku podobu Gašparović.

</doc>
<doc id="496324" title="Jaroslav Miller" url="https://sk.wikipedia.org/wiki?curid=496324">
Jaroslav Miller

Prof. Mgr. Jaroslav Miller, M.A., Ph.D. (* 8. január 1971, Šumperk) je český historik, od 1. februára 2014 rektor Univerzity Palackého v Olomouci. Do januára 2014 pôsobil ako vedúci Katedry histórie Univerzity Palackého v Olomouci. Odborne sa zaoberá mestskou problematikou, dejinami politického myslenia a v poslednom období taktiež otázkami českého a slovenského exilu.
Život.
Jaroslav Miller vyštudoval Gymnázium v Šumperku (1985 - 1989) a Filozofickú fakultu Univerzity Palackého v Olomouci v odboroch História - Ruská filológia a Literatúra - Anglická filológia a literatúra (1989 - 1995). Od roku 1994 je univerzitným vyučujúcim. V štúdiu pokračoval v Central European University v Budapešti (1996 - 1997 M.A. v odbore Raná novoveká história). V roku 2000 absolvoval PhD štúdium na Univerzite Palackého v odbore Obecné dejiny. Na Central European University v Budapešti okrem MA štúdia v roku 2004 absolvoval PhD v odbore história. Históriu raného novoveku študoval taktiež na Oxfordskej univerzite (1999 - 2000). Medzi jeho učiteľov patril napríklad Josef Jařab, Ralf Dahrendorf, Stephen Greenblatt, či Robert John Weston Evans. V roku 2005 sa habilitoval na docenta.
Absolvoval taktiež rad stáží na univerzitách a vo vedeckých ústavoch v Kanade, Maďarsku, USA, Spojenom kráľovstve, Nemecku a Austrálii. Dvakrát bol štipendistom prestížnej nemeckej vedeckej Nadácie Alexandra von Humboldta (2006, Marburg a 2010, Münster) a americkej Nadácie Andrew W. Mellona (2004, 2010 Wolfenbüttel). V roku 2008 obdržal štipendium Fulbrightovho programu na Georgia College and State University, USA. V rokoch 2010 / 2011 zastával miesto hosťujúceho profesora na University of Western Australia v Perthe. V roku 2012 ho veľvyslanec USA menoval do funkcie ambasádora Fulbrightovho programu v Česku. K 1. februáru 2012 mu prezident Václav Klaus udelil titul profesora histórie. Od roku 2011 do januára 2014 zastával funkciu vedúceho Katedry histórie Filozofickej fakulty Univerzity Palackého v Olomouci.
Miller obdržal niekoľko akademických a vedeckých ocenení, medzi nimi aj „R. John Rath Prize for Best Study in Habsburg History“ a „Best Urban History Monograph Award" v roku 2005. V roku 2008 vydalo prestížne britské nakladateľstvo Ashgate jeho monografiu "Urban Societies in East Central Europe, 1500–1700". V roku 2010 publikoval v New Yorku a Budapešti (spolu s Lázslóm Kontlerom) monografiu "Friars, Nobles and Burghers – Sermons, Images and Prints : Studies of Culture and Society in Early-Modern Europe".
Rektor Univerzity Palackého v Olomouci.
V roku 2013 sa uchádzal o post rektora Univerzity Palackého v Olomouci na funkčné obdobie 2014 - 2018. Zvolený bol 16. októbra 2013, pričom vo voľbách porazil dovtedajšieho rektora Miroslava Mašláňa. 21. januára 2014 do funkcie vymenovaný prezidentom Milošom Zemanom. Vo funkcii je od 1. februára 2014. V opätovných voľbách bol jediným kandidátom, získal 18 nominácií a 20 hlasov členov univerzitného senátu. Nové obdobie začal k 1. februáru 2018.

</doc>
<doc id="496436" title="Kid Cudi" url="https://sk.wikipedia.org/wiki?curid=496436">
Kid Cudi

Scott Ramon Seguro Mescudi (* 30. január 1984, Cleveland, Ohio, USA), viac známy po umeleckým menom Kid Cudi (/ˈkɪd ˈkʌdi/, často štylizované ako KiD CuDi) je americký hip-hopový hudobník, rapper, gitarista, hudobný producent a herec. Cudi má nahrávaciu zmluvu s vydavateľstvom Republic Records a s jeho vlastným vydavateľstvom Wicked Awesome Records. Prvýkrát bol poznaný za svoje mixtape nazvané "A Kid Named Cudi" z roku 2008. Mixtape upútalo pozornosť americého rappera Kanye Westa, ktorý ho koncom roka 2008 dostal do svojho vydavateľstva GOOD Music. Cudiho spojenie s Westom ho tak spopularizovalo.
V roku 2009 sa jeho debutový singel „Day ’n’ Nite“ sa dostal do prvej päťky rebríčka Billboard Hot 100. Singel sa nachádzal na mixtape "A Kid Named Cudi", rovnako ako na jeho debutovom štúdiovom albume ', ktorý bol certifikovaný cez RIAA zlatou platňou. Z albumu boli tiež vydané single „Make Her Say“ a „Pursuit of Happiness“. V roku 2010 vydal svoj druhý štúdiový album ', ktorý je pokračovaním prvého. Jeho vydaniu predchádzalo vydanie dvoch singlov „Mr. Rager“ a „Erase Me“. Singel „Erase Me“ dosiahol 22. miesto v rebríčku Billboard Hot 100. V apríli 2013 vydal Cudi svoj tretí štúdiový album "Indicud". Album produkoval predovšetkým Cudi, a dosiahol 2. miesto v rebríčku Billboard 200. Z albumu boli vydané single „Just What I Am“, „Immortal“ a „Girls“.
V októbri 2010 ohlásil Cudi, že sa učí hrať na gitaru a tiež chce založiť so svojim dlhoročným priateľom a spolupracovníkom Dot da Geniusom rockovú skupinu dnes známu ako WZRD. Skupina vydala svoj debutový rovnomenný album dňa 28. februára 2012 cez Wicked Awesome Records a Republic Records. Album debutoval na 3. mieste v rebríčku Billboard 200 a na 1. mieste v rebríčkoch Top Rock Albums a Top Alternative Albums.
Kid Cudi celosvetovo predal viac ako 5,2 milióna digitálnych kópií svojich singlov a spolupracoval s interpretmi ako Kanye West, Jay-Z, Common, Mary J. Blige, David Guetta, Shakira, MGMT, Ratatat, Snoop Dogg a Michael Bolton.

</doc>
<doc id="496571" title="Majstrovstvá Európy vo volejbale mužov 2015" url="https://sk.wikipedia.org/wiki?curid=496571">
Majstrovstvá Európy vo volejbale mužov 2015

Majstrovstvá Európy vo volejbale mužov 2015 boli v poradí 29. majstrovstvá Európy vo volejbale mužov, ktoré organizuje Európska volejbalová konfederácia (CEV). Konali sa od 9. do 18. októbra 2015 v štyroch mestách v Bulharsku a Taliansku: Sofia, Varna, Turín a Busto Arsizio, za účasti 16 tímov. Titul získalo , ktoré vo finálovom stretnutí zvíťazilo nad .
Po štvrtýkrát sa ME mužov organizovali v dvoch hostiteľských štátoch, naposledy to bolo v roku 2013 v Poľsku a Dánsku. Bulharsko bolo hostiteľom európskeho šampionátu tretíkrát, predtým organizovalo turnaje v rokoch 1950 (Sofia) a 1981 (Varna); a Taliansko po rokoch 1948 (Rím), 1971 (Miláno) a 2005 (Miláno) spolu so Srbskom a Čiernou horou štvrtýkrát. Finálové stretnutie sa odohralo v sofijskej Arena Armeec Sofia, ktorá bola dejiskom finálového turnaja Svetovej ligy 2012.
Tento turnaj zároveň slúžil ako kvalifikácia európskych družstiev na Pohár majstrov 2015. Kvalifikovalo sa naň iba víťaz.
Voľby organizátora.
Organizátor turnaja bol vybraný z dvoch kandidátov:
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;

</doc>
<doc id="496796" title="Karlovo" url="https://sk.wikipedia.org/wiki?curid=496796">
Karlovo

Karlovo () je mesto v centrálnom južnom Bulharsku, ktoré sa nachádza v Plovdivskej oblasti. Je centrom rovnomenného okresu. Čast starého mesta je vyhlásená za architektonickú rezerváciu Staré Karlovo.
Geografia.
Mesto leží na južnom úpätí centrálnej časti pohoria Stará planina v rovnomennej podbalkánskej kotline, ktorá je súčasťou známej Ružovej doliny. Mesto je rozložené na obidvoch brehoch rieky Stara reka, ktorá je ľavým prítokom rieky Strjama.
História mesta.
Oblasť mesta bola osídlená už v neolite, pričom prví obyvatelia boli Tráci, neskôr od roku 46 bolo územie dnešného mesta súčasťou rímskej provincie Trácia. Dejiny samotného mesta sú pomerne novodobé. Mesto bolo založené počas osmanskej nadvlády ako administratívne centrum priľahlej oblasti. Pomenované bolo po miestnom tureckom feudálovi Karl bejovi. Najväčšieho rozmachu mesto dosiahlo počas bulharského národného obrodenia, kedy sa začali rýchlo rozvíjať remeslá: výroba ružového oleja, zlatníctvo, mediarstvo, hrnčiarstvo a iné. Boli postavené dva chrámy, školy, knižnica a mnoho meštianskych domov v typickom obrodeneckom štýle. Karlovo je pre Bulharov najznámejšie tým, že sa tu narodil bulharský národný hrdina a revolucionár Vasil Levski, ale okrem neho z mesta pochádza aj veľké množstvo iných významných Bulharov. Každý rok, vždy poslednú sobotu v máji v meste prebieha atraktívna oslava Sviatok ruže, kde je hlavnou témou miestne tradičné spracovanie ružového oleja.
Pamiatky.
Karlovo je na pamiatky veľmi bohaté, celkovo až 115 budov má priznaný štatút kultúrnej pamiatky. Prevažná väčšina pamiatok sa nachádza v hraniciach architektonickej rezervácie Staré Karlovo. Najvýznamnejšie pamiatky v Karlove sú:
Približne 1 kilometer severne od centra mesta sa nachádza vodopád Sučurum.

</doc>
<doc id="496996" title="SU-85" url="https://sk.wikipedia.org/wiki?curid=496996">
SU-85

SU-85 bol sovietsky stíhač tankov na podvozku tanku T-34. Predstavoval dočasné riešenie po príchode nových konštrukcií nemeckých tankov Tiger a Panther.
História.
Na začiatku druhej svetovej vojny boli sovietske samohybné delá ako SU-76 konštruované pre palebnú podporu pechoty a útok proti opevneniam či budovám. SU-85 sa používalo hlavne ako stíhač tankov. Názov SU znamenal "Samochodnaja Ustanovka" (samohybný nosič) a 85 označuje delo DT-5 kalibru 85 mm.
Na začiatku vojny mali tanky KV-1 (Kliment Vorošilov) a T-34 dostatočnú palebnú silu, aby dokázali ničiť nemecké tanky. Na jeseň roku 1942 sa sovietske obrnené jednotky stretli s tankmi typu PzKpfw VI. Tiger, ktoré mali hrubý pancier a delá kalibru 76,2 mm ho nedokázali preraziť. Ďalším problémom boli tanky PzKpfw V Panther. V máji 1943 preto začali pracovať na koncepte nového protitankového kanónu, schopného efektívne prerážať ich pancier zo štandardnej vzdialenosti. Ich vzorom bolo protilietadlové delo kalibru 85 mm. Problém tohto protilietadlového kanónu bol, že sa do veží tankov T-34 a KV nezmestilo. Bol preto inštalovaný do korby samohybného dela SU-122, ktorého podvozok bol odvodený z T-34.
Úvodná výroba sa začala v továrni Uralmaš v Sverdlovsku. Produkcia vozidla sa začala v roku 1943 a prvé stroje opustili továreň v auguste 1943. Výroba SU-85 sa v roku 1944 zastavila z dvoch dôvodov: 
Celkovo bolo vyrobených 2 050 kusov.
Bojové nasadenia.
SU-85 bolo nasadené v bojoch od augusta 1943 (teda po kurskej bitke). Po zavedení sériovej výroby tanku T-34/85 s kanónom rovnakého kalibru bola výroba zastavená. Ešte v priebehu vojny sa ukázalo, že kanón D-5T kalibru 85 mm nie je postačujúcou zbraňou na boj proti nemeckým ťažkým tankom. Bol preto rozpracovaný projekt stroja s kanónom D-10S, z ktorého vznikol stíhač tankov SU-100. Strojmi boli vybavené poľské a československé jednotky na východnom fronte, a to až do konca vojny. SU-85 bolo používané v aktívnej službe počas vojny v Kórey a Vietname. Jeho nástupca SU-100 zostal v službe dlhšie ako SU-85. Väčšina bola prerobená na vyprošťovacie vozidlá.

</doc>
<doc id="497028" title="Džidda" url="https://sk.wikipedia.org/wiki?curid=497028">
Džidda

Džidda (arab.: جدّة, "Babička ľudstva") je najväčšie centrum západnej Saudskej Arábie. Je taktiež najväčšie prístavné mesto v Červenom mori, druhé najväčšie mesto v krajine a najväčšie mesto v provincii Mekka. Mesto je považované za dôležité obchodné centrum Saudskej Arábie. 
Veľkomesto Džidda je hlavnou vstupnou bránou do dvoch najsvätejších miest islamu a to do Mekky a Mediny. Zameriava sa predovšetkým na rozvoj vedy a techniky Saudskej Arábie. Počas leta je to obľúbené letovisko pre turistov.
Geografia.
Za mestom sa rozkladá rozľahlá púšť, ktorá tvorí väčšinu Saudskej Arábie. Centrálna časť je utvorená erodovanou plošinou a západná časť je prevažne hornatá. Pobrežnú časť tvorí pláž obmývaná Červeným morom, nazývaná Tihama. Pohorie, ktoré obklopuje mesto nesie názov Hidžáz. 
Džidda leží v suchom podnebí, čiže letá sú suché a zimy mierne. Dažďové zrážky sú v meste zriedkavé a vyskytujú sa iba v novembri a decembri. Piesočné búrky navštívia mesto cez leto alebo zimu a prichádzajú z púští Arabského polostrova alebo severnej Afriky.

</doc>
<doc id="497137" title="Hájska jaskyňa" url="https://sk.wikipedia.org/wiki?curid=497137">
Hájska jaskyňa

Hájska jaskyňa je verejnosti voľne prístupná jaskyňa, ktorá sa nachádza v masíve Hájskej skaly v pohorí Žiar, východne od Ráztočna v okrese Prievidza. Jaskyňa bola vyhlásená za prírodnú pamiatku v roku 1994 s novelizáciou v roku 2009. Ochranné pásmo nebolo určené.
Vstup do jaskyne sa nachádza v nadmorskej výške a je dlhá 25 m. Vznikla činnosťou priesakových vôd a dvojica vchodov sa stretáva v 6 m vysokom dóme. Podľa nálezov bola jaskyňa obývaná už v neolite.
Prístup.
Jaskyňa je prístupná od železničnej zastávky Ráztočno, odkiaľ vedie chodník obcou, popri vodojeme a lyžiarskom vleku. Z chodníka vedie k jaskyni strmá odbočka vľavo.

</doc>
<doc id="497724" title="Simone Signoret" url="https://sk.wikipedia.org/wiki?curid=497724">
Simone Signoret

Simone Signoret (rodným menom Henriette Charlotte Simone Kaminker, * 25. marec 1921 Wiesbaden, Nemecko – † 30. september 1985, Autheuil-Authouillet, Francúzsko) bola francúzska herečka, držiteľka mnohých filmových cien.
Životopis.
V roku 1960 dostala Oscara za najlepší ženský herecký výkon v roku 1959 vo filme "Miesto hore" ako prvá francúzska herečka. Získala aj cenu britskej akadémie BAFTA, Césara, Zlatý glóbus, Cenu Emmy, cenu pre najlepšiu herečku na Filmovom festivale v Cannes a Zlatého medveďa na Berlinale.
Jej druhým manželom bol Yves Montand, a preto sa ňou zaoberala divadelná hra "Marylin" z roku 2011, ktorá opisuje románik Marilyn Monroe s Montandom pri natáčaní filmu "Let's Make Love". 

</doc>
<doc id="498020" title="Šťaveľan" url="https://sk.wikipedia.org/wiki?curid=498020">
Šťaveľan

Štaveľan alebo oxalát je názov pre soli kyseliny etándiovej, ktoré obsahujú štaveľanový anión C2O42-, napr. oxalát sodný ((Na+)2C2O42-). Oxalátový anión môže byť ligandom v komplexných zlúčeninách, kedy je skracovaný ako ox.
Veľa iónov kovov tvorí nerozpustné štaveľany, napr. štaveľan vápenatý, ktorý je hlavnou zložkou obličkových kameňov.
Výskyt v prírode.
Oxalát je syntetizovaný pri neúplnej oxidácii sacharidov mnohými rastlinami. Medzi rastliny bohaté na štaveľany patrí napríklad mrlík biely ("Chenopodium album") či štiav kyslý ("Rumex acetosa"). Štaveľany sa vyskytujú aj v špenáte, kakau, čučoriedkach, fazuliach. Oxaláty sa tak isto vyskytujú vo veľkých množstvách v čajových listoch.
Kyselina štaveľová tvorí v telách stavovcov kryštalické štaveľany s katiónmi rôznych kovov (napr. Ca2+ či Fe2+). Tieto sú následne vylúčené v moči. Tieto kryštáliky však môžu tvoriť obličkové kamene, ktoré môžu zablokovať odvodné močové cesty.

</doc>
<doc id="498136" title="Sissy Spaceková" url="https://sk.wikipedia.org/wiki?curid=498136">
Sissy Spaceková

Sissy Spaceková, vlastným menom "Mary Elizabeth Spacek", (* 25. december 1949, Quitman, Texas, USA) je americká herečka držiteľka Oscara za najlepší ženský herecký výkon z roku 1981 za film "Prvá dáma country music" (neskôr uvádzaný pod názvom "Baníkova dcéra").
Detstvo a mladosť.
Spaceková sa narodila ako dcéra Virginie Frances a Edwina Arnolda Spacekových. Jej otec mal českých predkov a matka írskych a anglických predkov. Ako šesťročná Spaceková vystúpila v miestnej talentovej show. Hoci jej rodné meno znie Mary Elizabeth, odmalička bol prezývaná Sissy. Toto meno neskôr používala aj ako umelecké meno. 
Kariéra.
Zo začiatku Spaceková túžila po speváckej kariére. Pracovala tiež ako modelka pre Andyho Warhola. 
V roku 1972 sa objavila v kriminálnom filme "Koniec rozkvetu". Táto filmová úloha jej predurčila úlohu v televíznom seriáli "The Waltons". Najväčší herecký úspech získala o rok neskôr, vo filme "Zapadákov". Získala svoju prvú nomináciu na cenu BAFTA za jej herecký výkon vo filme. Stvárnila hlavnú úlohu vo filme "Carrie", po boku Piper Laurie, ktorý bol natočený podľa knižnej predlohy Stephena Kinga. Herecký výkon vo filme viedol k tomu, že získala Spaceková svoju prvú nomináciu na Academy Awards. O rok neskôr odmietla rolu v režisérskomm debute Davida Lyncha, "Mazacia hlava", nakoľko nedokázala spojiť viaceré filmové projekty a objavila sa vo filme "Tri ženy" po boku Shelley DuVall a Janice Rule. 
Speváčka Loretta Lynn, si zvolila Spacekovú do životopisného filmu "Prvá dáma country music", ktorý hovorí o príbehu Lynnovej. Famózny herecký a spevácky výkon Spacekovej jej zaistil prvú cenu Academy Awards. Herecký výkon vo filme tiež chválili filmový kritici. 
V roku 1982 hrala po boku Jacka Lemmona vo filme "Nezvestný". Film získal značné pozitívne hodnotenie a rovnako aj Spaceková, ktorá získala nominácie na viacero filmových ocenení, ako Academy Awards, Zlatý glóbus či BAFTA. Svoju štvrtú nomináciu na Academy Awards, jej zaistil film "Rieka", po boku Mela Gibsona. 
V roku 1986 sa objavila vo filme "Zločiny srdca", po boku herečiek Jessicy Lange a Diane Keaton. Spacková získala znovu nomináciu na Academy Awards, získala cenu Zlatý glóbus a Cenu filmových kritikov v New Yorku. V rovnakom roku hrala tiež v úspešnom filme "Dobrú noc, mami" spoločne s Anne Bancroft. 
Na začiatku 90. rokov prijala jednu z vedľajších úloh vo filme "JKF". S Jackom Lemmonom a Piper Laurie, si zahrala vo filme "Lúčna harfa". Film získal zmiešané recenzie od filmových kritikov. V roku 1999 si zahrala matku Brandona Frasera, vo filme "Príchod z minulosti". 
V roku 2001 si zahrala po boku Marisy Tomei, vo filme "V spálni". Spacekovej herecký výkon bol kladne prijatý filmovými kritikmi a niektorí ocenili jej herecký výkon ako najlepší v celej jej filmografii. Tiež získala nomináciu na Academy Awards a BAFTA. Získala však Zlatý glóbus, či Cenu filmových kritikov v New Yorku, Floride či Los Angeles. Získala aj cenu poroty na Filmovom festivale v Sundance. 
V roku 2007 stvárnila ženu ktorá trpí Alzheimerovou chorobu, vo filme "Obrazy Hollis Woods". Bola nominovaná za svoj herecký výkon na Zlatý glóbus. O rok neskôr hrala v dráme "Lake City". 
Po boku herečky Violy Davis hrala v menšej filmovej úlohe vo filme "Čiernobiely svet" z roku 2011. V rokoch 2015 až 2017 účinkovala v televíznom seriály "Bloodline". Objavila sa tiež v ôsmych epizódach televízneho seriálu "Castle Rock" z roku 2018. V tom istom roku stvárnila matku Julie Roberts, v televíznom seriály "Homecoming".
Súkromný život.
V roku 1974 sa Spaceková vydala za režiséra Jacka Fiska.Spolu majú dve dcéry - Schuyler (* 1982) a Madison (* 1988). 

</doc>
<doc id="498176" title="Jessica Tandyová" url="https://sk.wikipedia.org/wiki?curid=498176">
Jessica Tandyová

Jessie Alice „Jessica“ Tandyová (* 7. jún 1909, Londýn, Spojené kráľovstvo – † 11. september 1994, Easton, Connecticut, USA) bola britská herečka, držiteľka Oscara za najlepší ženský herecký výkon vo filme Šofér slečny Daisy z roku 1989.
Detstvo a mladosť.
Tandyová bola najmladšou z troch súrodencov. Narodila v Londýne do rodiny riaditeľky školy pre deti s mentálnym postihnutým a obchodného zástupcu. Z matkynej strany má fínsky pôvod. 
Kariéra.
Ako osemnásťročná debutovala v jednom z Londýnskych divadiel. Presťahovala sa do Spojených štátov s domnienkou, že bude hrať v lepších úlohách. V roku 1948 získala divadelné ocenenie Tony, za jej herecký výkon v Broadwayovskej inscenácii "A Streetcar Named Desire". Pôvodne sa mala objaviť aj vo filmovej verzii z roku 1951 ale neskôr ju nahradila herečka Vivien Leigh a Tandyová sa skôr sústredila na divadlo. 
Jej herecká kariéra sa sústredila predovšetkým na divadlo, ale svoje miesto si našla aj v oblasti filmu. Objavila sa napríklad vo filme "Púštna líška: Príbeh Rommela" z roku 1951 alebo v dráme "Vtáci" z roku 1963. 
V roku 1982 stvárnila jednu z vedľajších úloh vo filme "Svet podľa Garpa", po boku Robina Williamsa a Glenn Close. V roku 1987 stvárnila hlavnú ženskú rolu vo filme "Foxfire". V roku 1989 stvárnila tvrdohlavú južiansko-židovskú ženu vo filme "Vodič slečny Daisy". Film získal pozitívne ohlasy a bol veľmi pozitívne prijatý herecký výkon Tandyovej. Jej herecký výkon bol ocenený cenami Academy Awards, Zlatý glóbus aj cenu BAFTA a mnohými inými. V roku 1992 stvárnila jednu z vedľajších postáv vo filme "Svadba alebo pohreb?" a v roku 1994 si zahrala po boku Paula Newmana, Brucea Willisa a Philipa Seymoura Hoffmana vo filme "Nikto nie je blázon", ktorý bol zároveň jej posledný hereckým vystúpením. 
Osobný život.
V roku 1932 sa vydala za anglického herca Jacka Hawkinsa, s ktorým mala dcéru Susan Hawkins. V roku 1940 sa Tandyová a Hawkins rozviedli a o dva roky sa vydala druhý krát, za kanadského herca Humea Cronyna. Spolu mali dve deti, dcéru Tandy Cronyn a syna Christophera Cronyna. S jej manželom žila dlhé roky v Pound Ridge v New Yorku a neskôr sa presťahovali do Connecticutu. V roku 1952 získala Tandyová americké občianstvo. 
Úmrtie.
V roku 1990 jej diagnostikovali rakovinu vaječníkov, trpela často angínou a mala glaukóm. Dňa 11. septembra 1994 zomrela vo svojom dome v Eastone, v štáte Connecticut vo veku 85 rokov. 

</doc>
<doc id="498224" title="Spoločná nomenklatúra územných jednotiek pre štatistické účely" url="https://sk.wikipedia.org/wiki?curid=498224">
Spoločná nomenklatúra územných jednotiek pre štatistické účely

Spoločná nomenklatúra územných jednotiek pre štatistické účely alebo spoločná nomenklatúra územných jednotiek na štatistické účely (po anglicky podľa nariadení EÚ: "common classification of territorial units for statistics", podľa webstránky Eurostatu "Nomenclature of territorial units for statistics"; do roku 2002 podľa nariadení EÚ: "Nomenklatúra územných jednotiek na/pre štatistické účely" – po anglicky "Nomenclature of territorial units for statistics"; súčasná aj historická medzinárodná skratka je NUTS a je odvodená z fr. názvu platného do roku 2002, t. j. "Nomenclature des unités territoriales statistiques" – doslova: Nomenklatúra štatistických územných jednotiek) je štandard vyšších úrovní (napr. regióny, kraje) hierarchického členenia územných oblastí štátov Európskej únie (a niektorých susedných štátov) na účely regionálnej štatistiky. NUTS nemusí nevyhnutne zodpovedať administratívnemu deleniu štátu. Na NUTS nadväzuje delenie na menšie jednotky (na Slovensku sú to konkrétne okresy a obce) nazývané po anglicky LAU.
V rámci NUTS sa rozlišujú tri úrovne:
Staršie existovali aj úrovne NUTS 4 a NUTS 5, ktorým dnes zodpovedajú jednotky LAU 1 a LAU 2.
Na Slovensku sa územné jednotky NUTS nazývajú „regionálne štatistické územné jednotky“ – pozri článok štatistická územná jednotka.

</doc>
<doc id="498274" title="FL Studio" url="https://sk.wikipedia.org/wiki?curid=498274">
FL Studio

FL Studio (predtým ako FruityLoops) je digital audio workstation vyvinutá belgickou spoločnosťou Image-Line. Program FL Studio obsahuje grafické používateľské rozhranie podobné sekvenceru. Program je dostupný v štyroch verziách FL Studio Express, Fruity Edition, Producer Edition a Signature Bundle Image-Line poskytuje na tento program doživotné updaty, čím užívatelia dostanú všetky updaty zadarmo. Image-Line tiež vytvorilo verziu FL Studio Mobile pre zariadenia iPod Touch, iPhone, iPad a Android. Tento program slúži na tvorbu hudby, pomocou techniky MIDI, vďaka ktorej sa dajú vytvoriť tóny.

</doc>
<doc id="498299" title="Juliette Binocheová" url="https://sk.wikipedia.org/wiki?curid=498299">
Juliette Binocheová

Juliette Binocheová (* 9. marec 1964, Paríž, Francúzsko) je francúzska herečka, držiteľka Oscara za vedľajšiu úlohu, postavu Hany, vo filme "Anglický pacient" (1996).
Životopis.
Pochádza z umeleckej rodiny, otec bol divadelný režisér a matka herečka. Herectvo vyštudovala na parížskom konzervatóriu, vo filme a v televízii sa objavuje od svojich 18 rokov. Od roku 1985 je držiteľkou "Ceny Romy Schneider", v roku 1996 dostala Oscara za vedľajšiu úlohu vo filme "Anglický pacient", za túto úlohu dostala i cenu BAFTA a Strieborného medveďa na MFF v Berlíne. V roku 1992 získala cenu Felix. Na Zlatý glóbus a Oscara bola nominovaná i v roku 2000 za film "Čokoláda" (obe ceny vtedy ale získala Julia Robertsová).

</doc>
<doc id="498315" title="Martinus" url="https://sk.wikipedia.org/wiki?curid=498315">
Martinus

Martinus je slovenské internetové kníhkupectvo a sieť kamenných kníhkupectiev so sídlom v Martine. Je druhým najväčším predajcom kníh na Slovensku a najväčším internetovým predajcom kníh. Zakladateľmi sú Miroslav Santus, Jozef Santus a Michal Meško. Názov spoločnosti je odvodený od latinského prekladu mesta Martin. V roku 2017 sa oficiálny názov firmy skrátil o príponu .sk na Martinus.
Internetové kníhkupectvo.
Internetové kníhkupectvo Martinus.sk vzniklo 31. augusta 2001. Dnes ponúka knihy, filmy, hračky a doplnkový tovar a je najväčším internetovým kníhkupectvom na Slovensku. V roku 2010 zaradil do ponuky aj e-knihy.
V roku 2012 bol spustený internetový obchod pre Česko na doméne Martinus.cz.
Kamenné kníhkupectvá.
Martinus.sk má 13 kamenných kníhkupectiev na Slovensku v centrách miest a v nákupných centrách. Súčasťou niektorých kníhkupectiev je kaviareň Foxford. Jedno kníhkupectvo v maloplošnom formáte odberného miesta mala česká pobočka Martinus.cz v pražskej Lucerne od decembra 2017 do konca roku 2018.
Od roku 2020 spolupracuje Martinus aj s nezávislými lokálnymi kníhkupectvami v projekte Spriatelené kníhkupectvá.
Firemná kultúra a hodnoty.
Zmyslom Martinusu je Spájať ľudí s knihami, aby v sebe rozvíjali to dobré. Hodnotami firmy sú vášeň, človečina, wow a stále lepší.
Ocenenia.
V roku 2011 sa firma umiestnila v rebríčku Deloitte Fast 500 EMEA na 161. mieste medzi najrýchlejšie rastúcimi technologickými firmami v Európe, Strednom východe a Afrike. O rok neskôr Martinus získal ocenenie Via Bona Slovakia za uplatňovanie princípov zodpovedného podnikania. V rokoch 2014 až 2020 sa firma stala absolútnym víťazom súťaže MasterCard Obchodník roka. V rokoch 2018 až 2020 sa v prieskume KPMG Nunwood stal Martinus zákaznícky najobľúbenejšou značkou na Slovensku.

</doc>
<doc id="498590" title="Tunel Čebrať" url="https://sk.wikipedia.org/wiki?curid=498590">
Tunel Čebrať

Tunel Čebrať je slovenský diaľničný dvojrúrový tunel s dĺžkou 3600 metrov vo výstavbe, ktorý sa nachádza na diaľnici D1 na úseku medzi Hubovou a Ivachnovou. Zmluva na výstavbu bola podpísaná 7. novembra 2013, samotná výstavba sa oficiálne začala 11. februára 2014. Oficiálny začiatok razenia tunela sa uskutočnil 19. septembra 2014 osadením sošky sv. Barbory pri východnom portáli. 
Pôvodné plány a výstavba.
Budovanie diaľničného úseku s tunelom v roku 2015 skomplikovalo málo únosné podložie tunela v kombinácií s rizikom zosuvu svahu nad trasou tunela pri západnom portáli blízko obce Hrboltová. Razenie tunela bolo už po približne 300 metroch vzhľadom na daný problém pozastavené a neskôr, začiatkom roka 2016, bol oficiálne predstavený nový definitívny variant vedenia trasy ako ekonomicky a technicky najvýhodnejšie riešenie vzniknutej situácie. 
Rozhodlo sa o posune trasy diaľnice severne mimo zosuvového územia, čo malo za následok omeškanie odovzdania celej stavby do užívania, jej predraženie, ako aj predĺženie tunelových rúr z pôvodných 2 026 metrov až na dĺžku 3 650 metrovRaziace práce v tuneli Čebrať sa síce v auguste 2018 obnovili na základe ohlásenia realizácie geologickej úlohy, plný rozbeh výstavby celého úseku diaľnice bude možný až po získaní platného stavebného povolenia. Bez stavebného povolenia je razenie tunela možné iba z východného portálu a najviac v rozsahu 3300 metrov dĺžky tunela, z celkovej dĺžky 3600 metrov.
Stavebným povolením, ktoré umožní riadne spustenie prác ale NDS nedisponuje. Podmienkou pre vydanie stavebného povolenia je právoplatné územné rozhodnutie. NDS nedodržala svoj vlastný, už viac krát revidovaný plán získania územného rozhodnutia do februára 2019. Územné rozhodnutie bolo napokon vydané až v marci 2020, avšak ihneď bolo napadnuté dotknutými stranami. Právoplatné územné rozhodnutie má NDS k dispozícií od 30.apríla 2020. Napriek v minulosti deklarovaným termínom dokončenia tunela a okolitej diaľnice v lete roku 2022 či v decembri roku 2022, je isté že tento úsek bude v optimálnom prípade dokončený v roku 2023, prípadne aj neskôr. Odhad spustenia prevádzky v júli 2022 prípadne v decembri 2022, ako ho v ešte nedávnej minulosti NDS prezentovala je úplne nereálny a bol nereálny už začiatkom roku 2019. Dokončenie stavby extrémne mešká, pôvodný zmluvný termín dokončenia diaľnice uplynul ešte v júli 2018. 
Koncom júla 2020 dosiahli raziace práce métu 2800 metrov vyrazeného tunela. V tuneli Čebrať je realizované iba primárne ostenie, pretože realizácia definitívneho, sekundárneho ostenia je možná až po získaní stavebného povolenia. Primárne ostenie nie je určené na dlhodobú stabilizáciu tunelových rúr a postupne degraduje. Riziká plynúce z tejto skutočnosti sú ubiehajúcimi rokmi čoraz výraznejšie. Prerazenie tunela bez stavebného povolenia nie je možné, práce bude potrebné ukončiť dosiahnutím 3 300 metrov vyrazeného tunela, čo pri súčasnom tempe prác znamená približne obdobie prelomu rokov 2020 a 2021. Akékoľvek ďalšie odloženie termínu sprejazdnenia za rok 2023, znamená naviac nemožnosť ďalšieho finanovania výstavby tohto úseku z eurofondov. Štátny rozpočet nie je pripravený dokončenie tejto stavby financovať. Prípadný kolaps financovania výstavby z eurofondov, v dôsledku neschopnosti NDS a.s. zabezpečiť sprejazdnenie úseku v beztak výrazne odloženom termíne do konca roku 2023, tak vyvolá odloženie sprejazdnenia v nepredvídateľnom horizonte.

</doc>
<doc id="498774" title="Tunel Rojkov" url="https://sk.wikipedia.org/wiki?curid=498774">
Tunel Rojkov

Tunel Rojkov bol plánovaný slovenský diaľničný tunel na diaľnici D1. Mal sa nachádzať na úseku medzi Turanmi a Hubovou. Tunel bol súčasťou dlho preferovaného tzv. údolného variatnu vedenia diaľnice popri Váhu. Diaľnica D1 sa v podobe prípravných prác pre PPP-projekt dokonca v tomto úseku oficiálne počas roka 2010 stavala, šlo však len o výrub drevín a zhrnutie ornice. Prípravné práce boli zaplatené zo štátneho rozpočtu v čase kedy vrcholili pochybnosti o vedení trasy diaľnice. Rozostavaniu úseku následne zabránili výhrady Európskej komisie voči vedeniu diaľnice naprieč chráneným územím. Samotný tunel viedol nebezpečne blízko mimoriadne vzácneho Rojkovského rašeliniska a podľa expertov mal mať naň mimoriadne nepriaznivý drenážny účinok. Európska komisia síce napokon v roku 2012 akceptovala rozsiahly Návrh kompenzačných opatrení, vypracovaný prof. Rothom, avšak začiatkom roka 2013 došlo k masívnemu zosuvu v priestore Šútovského kameňolomu v mieste, kadiaľ mala viesť Estakáda Rieka. Následný geologický prieskum potvrdil extrémne hlboké šmykové plochy zosuvu, čím sa stalo vyprojektované vedenie diaľnice prakticky nerealizovateľné. Národná diaľničná spoločnosť dala následne vypracovať štúdiu realizovateľnosti na tento úsek, ktorý opäť preferoval povrchový, ale modifikovaný variant, ktorý predstavoval odklon od pôvodnej trasy smerom na juh v mieste vyústenia západného portálu tohto tunela (kvôli zníženiu vplyvu tunela na Rojkovské rašelinisko), ako aj odklon trasy od Šútovského kameňolomu tunelom Malá Fatra. Takáto zmena trasovania však vôbec neriešila rozsiahle zosuvy na severnej strane masívu Kopy a negatívom tiež bolo nutné zníženie návrhovej rýchlosti tohto tunela, práve v dôsledku odklonu trasy od Rojkovského rašeliniska. Následne v lete 2015 bol predstavený ďalší modifikovaný povrchový variant, ktorý plánovanú trasu diaľnice "zdvihol" - trasa sa v mieste západného portálu odklonila ešte viac na juh, čím sa tunel skrátil o 400 m, zlepšili sa smerové parametre trasy a v tuneli sa opäť mohlo rátať s rýchlosťou 100 km/h, no to všetko bolo iba za cenu takmer 5% stúpania a dlhej a vysokej estakády pozdĺž masívu Kopy.
Aj modifikované povrchové varianty sa stretli s odporom ekológov. Následný geologický prieskum poukázal na rozsiahle potenciálne aj málo aktívne zosuvy v trase diaľnice a možný devastačný účinok na jaskyne blízko trasy. V máji 2016 nový minister dopravy, Roman Bercely, vyhlásil, že vedenie diaľnice D1 kráľovianskou úžinou je prakticky nemožné a ďalej sa počíta s tunelovým vedením diaľnice. Celkom zbytočne vynaložené prostriedky na tzv. prípravné práce sa žiaľ nikdy nevrátia.

</doc>
<doc id="498870" title="Slovenské národné múzeum – Múzeum židovskej kultúry v Bratislave" url="https://sk.wikipedia.org/wiki?curid=498870">
Slovenské národné múzeum – Múzeum židovskej kultúry v Bratislave

Múzeum židovskej kultúry (MŽK) je súčasťou Slovenského národného múzea. 
Činnosť múzea je zameraná na vývin duchovnej a hmotnej židovskej kultúry a dokumentáciu holokaustu na Slovensku. K hlavným aktivitám múzea patrí zbierková, dokumentačná a následná prezentačná činnosť. Jeho snahou je zachrániť pred zničením, zabudnutím alebo vývozom do zahraničia trojrozmerné judaiká, dokumenty, obrazy či spomienkové predmety a prezentovať ich širokej verejnosti formou expozícií a výstav. Výsledky sú pozoruhodné a hovoria sami za seba. Pri otvorení múzea predstavovalo zbierku múzea len 5 % vlastných predmetov získaných kúpou, až 95 % predmetov bolo požičaných od rôznych židovských náboženských obcí. Dnes predstavujú pôžičky len 20 kusov z celkového počtu zbierkových predmetov, 50 % sú dary. Sprievodným faktom darcovstva je i predstava darcov, že predmety budú odborne ošetrené a sprístupnené verejnosti. je múzeum zamerané na „vývin duchovnej a hmotnej židovskej kultúry a dokumentáciu holokaustu na Slovensku“. Múzeum vlastní vyše 5200 exemplárov historických predmetov. Od 1. júna 2021 je riaditeľom Michal Vaněk. Predtým bol povereným riaditeľom, k 1. októbru 2020 nahradil prof. PhDr. Pavla Mešťana, DrSc. Generálny riaditeľ Slovenského národného múzea, Branislav Panis, pri jeho uvedení uviedol „Jednou z najväčších výziev pre nového riaditeľa bude príprava novej expozície dejín židovskej národnostnej menšiny na Slovensku a príprava nových priestorov na vzdelávanie pre návštevníkov múzea všetkých vekových skupín.“
História.
Múzeum židovskej kultúry sa začalo formovať na pôde Historického múzea SNM ako Oddelenie židovskej kultúry. Samostatným špecializovaným múzeom SNM s celoštátnou pôsobnosťou sa stalo v roku 1994.

</doc>
<doc id="499013" title="Dekarboxylácia" url="https://sk.wikipedia.org/wiki?curid=499013">
Dekarboxylácia

Dekarboxylácia je chemická reakcia, pri ktorej dochádza k odštiepeniu oxidu uhličitého (CO2) z karboxylovej skupiny. Karboxylové skupiny sú súčasťou karboxylových zlúčenín, ktoré sa skladajú z uhlíkového atómu viazaného dvojitou väzbou ku kyslíkovému atómu a jednoduchou väzbou k hydroxylovej skupine -OH.
Dekarboxylácii často podliehajú beta-ketokyseliny (beta-oxokyseliny) alebo 1,3-dikarboxylové kyseliny vďaka intramolekulárnej stabilizácii vodíkovou väzbou. Po dekarboxylácii vzniká enol, ktorý následne tautomerizuje na ketón.
V biochémii sprostredkuje dekarboxyláciu enzým dekarboxyláza.

</doc>
<doc id="499080" title="Grigorij Mesežnikov" url="https://sk.wikipedia.org/wiki?curid=499080">
Grigorij Mesežnikov

Grigorij Mojsejevič Mesežnikov (* 25. marec 1958, Oriol, ZSSR) je slovenský politológ a politický analytik židovsko-ruského pôvodu. 
Život.
Grigorij Mesežnikov sa narodil v bývalom Sovietskom zväze, v meste Oriol, v dnešnej západnej časti Ruska. Pochádza zo židovskej rodiny, jeho otec pôvodom z Ukrajiny a matka z Ruska sa stretli počas druhej svetovej vojny, v období keď boli evakuovaní mimo nacistami okupované územia.
Po skončení strednej školy rok pracoval v nemocnici v rodnom meste, následne v roku 1976 nastúpil na štúdium na Filozofickú fakultu Moskovskej štátnej univerzity, kde študoval filozofiu a sociálnopolitické vedy (špecializoval sa na sociálno-politický vývoj a ideológie afrických štátov). Štúdium ukončil v roku 1981. Počas štúdia na vysokej škole sa spoznal so svojou budúcou manželkou, pôvodom zo Slovenska, s ktorou sa v roku 1979 oženil.
V roku 1981 sa spolu s manželkou presťahoval na Slovensko. Po príchode do ČSSR bol dlhší čas nezamestnaný, neskôr pracoval ako robotník v sklade podniku Zdroj. V roku 1983 nastúpil na každoročne predlžovaný študijný pobyt na Ústave marxizmu-leninizmu Univerzity Komenského v Bratislave. Nikdy, ani v ZSSR nebol členom komunistickej strany. V novembri 1989 bol spoluautorom vyhlásenia sovietskych občanov, žijúcich v Bratislave, na podporu požiadaviek VPN. V rokoch 1990 – 1993 bol zamestnaný v Knižnici a stredisku vedeckých informácií Pedagogickej fakulty UK a v Knižnici Filozofickej fakulty UK.
V rokoch 1993 – 1997 pracoval v Politologickom kabinete Slovenskej akadémie vied (dnes Ústav politických vied SAV). V roku 1997 bol jedným zo zakladateľom občianskeho združenia Inštitút pre verejné otázky (IVO) spolu s Martinom Bútorom a ďalšími expertmi. V IVO pôsobí doteraz. V roku 1999 sa stal prezidentom tejto organizácie. Cieľom IVO, nezávislého výskumného centra, je šírenie princípov demokracie a hodnôt otvorenej spoločnosti na Slovensku. 
Grigorij Mesežnikov dlhší čas pôsobil ako člen (neskôr ako podpredseda) Správnej rady Nadácie otvorenej spoločnosti (OSF), za túto svoju činnosť dostal osobné poďakovanie od zakladateľa siete nadácií otvorenej spoločnosti George Sorosa.
Vo februári 2008 Mesežnikova fyzicky napadol na ulici v Bratislave 27 ročný muž, ktorý pri útoku kričal antisemitské heslá. Okoloidúci sa Mesežnikova zastali a útočníka napokon spacifikovala polícia.
Odborná činnosť.
Publikoval odborné štúdie v monografiách, zborníkoch a časopisoch na Slovensku aj v zahraničí. Je editorom a autorom niekoľkých desiatok knižných publikácií vrátane všetkých Súhrnných správ o Slovensku, hlavným autorom kapitoly o Slovensku v správe Nations in Transit  publikovanej americkou nezávislou organizáciou Freedom House (1998 – 2014), spolu-redaktorom slovenskej časti publikácie Bertelsmann Transformation Index, pravidelne vydávanej Bertelsmannovou nadáciou v Nemecku. Spolu s novinárom Tomášom Galisom vydal knihu rozhovorov 2018. Rok protestov, venovanú zlomovým udalostiam v politickom vývoji SR a ich kontextom.
Vo svojich akademických a odborných príspevkoch sa Mesežnikov venuje otázkam vývoja straníckych systémov a straníckej politiky, širším súvislostiam spoločenskej transformácie na Slovensku a v strednej Európe, problematike nacionalizmu, extrémizmu, antisemitizmu a vonkajším hybridným hrozbám.
Mesežnikov je tiež častým prispievateľom a komentátorom pre mnohé médiá mapujúce politickú situáciu na Slovensku. Pre svoje postoje, týkajúce sa politického vývoja na Slovensku, sa stával terčom verbálnych útokov a osobných invektív zo strany niektorých slovenských politikov (Vladimír Mečiar, Ján Slota, Anna Malíková, Robert Fico, Dušan Čaplovič a Marian Kotleba).
Od 90. rokov pôsobil ako externý spolupracovník Rádia Slobodná Európa na Slovensku, je pravidelným prispievateľom Českej televízie a Českého rozhlasu. Analyzuje slovenskú politickú scénu vo viacerých domácich i zahraničných médiách. 
Absolvoval odborné stáže vo Švédsku v roku 1992 a v USA v roku 1994. V roku 2006 absolvoval Reagan–Fascell Democracy Fellows Program v National Endowment for Democracy, Washington (USA) so zameraním na úlohu think-tankov v demokratickej verejnej politike. V roku 2012 v rámci individuálneho výskumného projektu, zameraného na proces demokratizácie a rozvoj občianskej spoločnosti a podporeného programom Taiwan Fellowship, pôsobil na Katedre politických vied na Národnej taiwanskej univerzite v Taipei. V roku 2018 absolvoval študijný pobyt ako člen skupiny zástupcov európskych think-tankov na Taiwane. V roku 2019 sa ako člen skupiny expertov z krajín V4 zúčastnil na študijnom pobyte v rámci Project Interchange organizácie American Jewish Committee v Izraeli a Palestínskej autonómii.V rokoch 2019 – 2020 je hosťujúcim expertom v  Inštitúte pre humanitné vedy vo Viedni (Institute for Human Sciences – Institut für die Wissenschaften vom Menschen, IWM) v rámci programu "Europe’s Futures". 
Osobný život.
Je rozvedený. Má 7 detí a žije v Bratislave.

</doc>
<doc id="499259" title="Glukokortikoidy" url="https://sk.wikipedia.org/wiki?curid=499259">
Glukokortikoidy

Glukokortikoidy alebo glukokortikosteroidy sú steroidné hormóny tvorené kôrou nadobličiek. Ich tvorbu riadi predný lalok hypofýzy produkciou ACTH. Hlavnými predstaviteľmi sú kortizol a kortizón.
Chemická štruktúra a metabolizmus.
Chemickým základom glukokortikoidov, rovnako ako ďalších steroidov, je steránové jadro (cyklopentanoperhydrofenantrén) zložené zo 17 uhlíkov. V nadobličkách vzniká z cholesterolu, ktorý je enzymaticky premenený na pregnenolón; tento dej ovplyvňuje ACTH (adrenokortikotropný hormón) z adenohypofýzy. Z pregnenolónu postupne vzniká kortizol a iné steroidy.
Osud v organizme.
Kortizol je uvoľňovaný z buniek nadobličiek do krvnej plazmy, kde sa reverzibilne viaže na plazmatický globulín – transkortín (plazmatický albumín) a časť je v krvnej plazme voľná a má biologický účinok. V závislosti na aktuálnych potrebách organizmu sa pomer viazaného a volného hormónu mení. Krvou sa glukokortikoidy dostávajú do celého organizmu, vstupujú do cytoplazmy cieľových buniek, kde pôsobia. Glukokortikoidy sa môžu absorbovať z kože a slizníc.
Účinok a jeho mechanizmus.
Glukokortikoidy umožňujú prednostné energetické využitie bielkovín a lipidov. V svaloch, kostiach a v tukovom tkanive majú katabolický účinok, ale v pečeni majú anabolický účinok, zvyšujú syntézu glukózy a glykogénu.
Účinok na:
Účinok na intermediárny metabolizmus.
Hlavne kortizol má vplyv na metabolizmus sacharidov, pretože znižuje spotrebu glukózy v periférii, takže má hyperglykemizujúci (hladinu glukózy v krvi zvyšujúci) efekt. Zvyšuje tvorbu glykogénu a jeho ukladanie do pečene. Podporuje glukoneogenézu z proteínov, čím zvyšuje glykémiu. Hlavným katabolickým účinkom je rozklad proteínov a zníženie ich tvorby. Spôsobuje redistribúciu lipidov, zvyšuje sa uloženie tuku v oblasti brucha, na chrbte a na tvári na úkor končatín.
Účinok na mezenchýmové tkanivo.
Glukokortikoidy znižujú migráciu, proliferáciu a exkréciu imunologicky aktívnych látok, majú protizápalový účinok. Tento účinok sa využíva pri liečbe zápalu, ale bez odstránenia príčiny. Kortizol ma taktiež protialergický a imunosupresívny účinok, pretože potláča imunitnú reakciu a zmenšuje lymfatické uzliny.
Účinok na krvinky.
Kortizol znižuje počet lymfocytov, monocytov, eozinofilov a iných leukocytov, naopak zvyšuje počet erytrocytov, čo je spôsobené zníženou fagocytózou.
Účinok na svaly a kosti.
Pretože majú glukokortikoidy katabolický účinok hlavne na metabolizmus bielkovín, spomaľujú tvorbu a rast kostí a svalov. Je to spôsobené predovšetkým degradáciou proteínov a ich zníženou tvorbou.
Účinok na psychiku.
Zvýšená hladina glukózy spôsobuje príznaky eufórie a radosti. Podávanie glukokortikoidov v terapeutických dávkach však môže byť komplikované rozvojom depresie či inej psychotickej poruchy.
Choroby spojené s glukokortikoidmi.
Vďaka mnohopočetným fyziologickým účinkom v organizme dochádza k nežiaducim účinkom. Intenzita a výskyt nežiaducich účinkov závisí na dávke, druhu prípravku a dĺžke užívania. Použitie glukokortikoidov pre imunosupresiu a antiflogistickú (protizápalovú) liečbu môže vyvolať:
Využitie.
Kritériom pre výber daného glukokortikoidu je jeho pomer medzi glukokortikoidnou a mineralokortikoidnou aktivitou.
Substitučná terapia.
Pri insuficiencii kôry nadobličiek sa používajú najmenšie možné dávky glukokortikoidov (30 mg hydrokortizónu /deň – 2/3 dávky ráno, 1/3 dávky večer) s mineralokortikoidom (0,05 – 0,3 mg fludrokortizónu /deň). Pokiaľ je pacient vystavený záťaži a stresu, je potrebné tieto dávky zvýšiť.
Protizápalová a imunosupresívna terapia.
Glukokortikoidy majú vynikajúce antiflogistické a imunosupresívne účinky, používajú sa najmä pri zápaloch vzniknutých na imunologickom podklade. Potrebné sú syntetické glukokortikoidy, ktoré sú v porovnaní s hydrokortizónom účinnejšie. Pri neendokrinologických ochoreniach potláčajú príznaky, ale neliečia príčinu, preto môže proces progredovať aj pri maskovaní klinických príznakov. Z tohto dôvodu je potrebné zvážiť, či prevažuje efekt užívania nad možnými rizikami. Čo sa týka život ohrozujúcich stavov, tam je používanie vysokých dávok nutné. V ostatných prípadoch by mali byť dávky čo najnižšie.

</doc>
<doc id="499371" title="École Polytechnique" url="https://sk.wikipedia.org/wiki?curid=499371">
École Polytechnique

École Polytechnique (často nazývaná "X") je najvýznamnejšia a najznámejšia francúzska vysoká škola technického zamerania.
Je známa svojimi veľmi náročnými prijímacími testami, ale aj tým, že jej absolventi sú považovaní za elitu. Vo Francúzsku má škola podobné postavenie ako napríklad MIT v USA. Absolventi školy zastávajú väčšinu dôležitých riadiacich miest vo francúzskom priemysle a ekonomike. Z radov študentov a absolventov vyšlo niekoľko držiteľov Nobelovej ceny i iných prestížnych vedeckých ocenení.
Dejiny.
École Polytechnique bola založená už v roku 1794 a jej sídlo bolo v Latinskej štvrti v Paríži. Dnes sídli v meste Palaiseau asi juhozápadne od Paríža, kam sa presťahovala v roku 1976. Škola tiež patrila k zakladajúcim členom združenia "ParisTech". Na škole študuje vyše 2 000 študentov a každoročne úspešne doštuduje vyše 500. Farbami univerzity sú červená a žltá.
Študenti školy sa pravidelne zúčastňujú osláv pádu Bastily a tiež sú známi tým, že v dobách ohrozenia krajiny bojovali za svoju vlasť, napríklad v roku 1814. Na nádvorí školy je pomník všetkým študentom, ktorí padli za obranu vlasti.

</doc>
<doc id="499863" title="BMW rad 7" url="https://sk.wikipedia.org/wiki?curid=499863">
BMW rad 7

BMW rad 7 je séria luxusných automobilov, ktorú od roku 1977 vyrába nemecká automobilka BMW. Je zároveň vlajkovou loďou automobilky a je dostupný iba ako sedan v štandardnej a predĺženej verzii. Rad 7 je tradične predstaviteľom nových technológií a dizajnu predtým, ako sa dostanú do menších modelov BMW.
E23 (1977 – 1986).
BMW E23 bol prvým luxusným automobilom radu 7 automobilky BMW. Nahradil veľký sedan BMW E3 a vo výrobe ostal desať rokov od 1977 do 1987. V roku 1986 bol nahradený generáciou BMW E32.
E32 (1986 – 1994).
V júli 1986 uviedlo BMW druhú generáciu radu 7, E32. Medzi niektoré luxusné doplnky patrili telefón, fax, chladiaci box na víno, dvojité sklá, regulácia preklzovania a systém, ktorý automaticky zvyšoval tlak stieračov aby sa udržal rovnomerný tlak na okno.
Pôvodne boli dostupné len benzínové šesťvalcové motory ako v predchádzajúcej generácii. V roku 1987 bol uvedený motor V12. v roku 1992 pribudli motory V8 (730i a 740i). Takisto bol model v predĺženej verzii, ktorá bola označovaná písmenom "L".
E32 tiež uviedla predĺženú verziu označovanú písmenom "L" (z nemeckého "Lang"), ktoré sa dávalo za číslo modelu.
E38 (1994 – 2001).
Tretia generácia E38 bola vyrábaná v rokoch 1994 až 2001. Bola prvou, kedy na pohon boli použité dieselové motory a tiež prvou, ktorá mala voliteľnú 5-rýchlostnú automatickú prevodovku. Modely E38 sa stali prvými automobilmi na svete s xenónovými svetlometmi. V ponuke mal tiež satelitnú navigáciu.
Vlajkovou loďou tejto generácia bol model 750i, ktorý sa tiež objavil vo filme "Zajtrajšok nikdy nezomiera" (1997) ako automobil riadený Jamesom Bondom (Pierce Brosnan).
Model 735i sa objavil vo filme "Kuriér" z roku 2002, kde ho riadil Frank Martin (Jason Statham).
E65/E66/E67/E68 (2001 – 2008).
Štvrtá generácia E65 sa vyrábala v rokoch 2001 až 2008. Model BMW Hydrogen 7 bol prvým sériovým automobilom, ktorý poháňal vodík. Táto generácia používala na rozdiel od predchádzajúcich označenie E65 pre štandardnú dĺžku karosérie, E66 pre predĺženú verziu, E67 pre bezpečnostnú (pancierovú) verziu a E68 pre verziu poháňanú vodíkom, Hydrogen 7.
F01/F02 (2008–2015).
Piata generácia F01/F02 sa dostala do predaja v novembri 2008 a je v súčasnosti stále vo výrobe. Je prvou, ktorá používa 8-rýchlostnú automatickú prevodovku a pohon všetkých kolies. Takisto je prvou, ktorej všetky motory sú prepĺňané turbodúchadlom. Model BMW ActiveHybrid7 je prvým, ktorý používa elektromotor. 

</doc>
<doc id="499892" title="Železničná stanica Kežmarok" url="https://sk.wikipedia.org/wiki?curid=499892">
Železničná stanica Kežmarok

Železničná stanica Kežmarok je železničná stanica v podtatranskom meste Kežmarok, v historickom regióne Spiš. Stanica je v prevádzke od roku 1889, nová výpravná budova stanice je v prevádzke od roku 1916. V roku 1981 bola vyhlásená za národnú kultúrnu pamiatku.
Dejiny a súčasnosť.
Podľa pôvodného plánu mala trať Košicko-bohumínskej železnice viesť cez Kežmarok – významné hospodárske a kultúrne centrum pod Vysokými Tatrami. To sa však u vtedajších predstaviteľov mesta nestretlo s pochopením. Hlavnú trať preto vybudovali cez neďalekú Veľkú (dnes je súčasťou Popradu). Kežmarok na ňu napojili miestnou železnicou vedenou z Veľkej cez Studený Potok, respektíve Veľkú Lomnicu, ktorú do prevádzky slávnostne odovzdali 18. decembra 1889 s výhľadom na neskoršie prepojenie s Haličou. Na trati spočiatku premávali dva zmiešané vlaky za deň. Po prvom polroku od spustenia prevádzky sa počet vlakov zvýšil na päť denne.
Železničná stanica v Kežmarku je vybavená systémom iKVC, predávajú sa tu vnútroštátne aj medzinárodné lístky. Prechádza ňou neelektrifikovaná železničná trať číslo 185 s trasou Poprad – Kežmarok – Stará Ľubovňa – Plaveč.
Nová výpravná budova.
Novú výpravnú budovu železničnej stanice v Kežmarku postavili v rokoch 1914 – 1916 v secesnom štýle ako najmodernejšiu stavbu svojho druhu v Uhorsku. Impozantná staničná budova palácového typu sa nad mestom vypína na Michalskom vrchu. Jej symetrickú kompozíciu tvorí ústredná vyvýšená vstupná hala prepojená prízemnými krídlami s krajnými poschodovými časťami. Na fasádach sa v hojnej miere uplatňujú secesne pretavené barokové a luisézne motívy. Budova vznikla v čase, kedy sa na našom území prihliadalo najmä na komfort a pohodlie cestujúcich. Cez polkruhové dvere a predsieň sa cestujúci dostanú do vyvýšeného pokladničného halového vestibulu, ktorý presvetľujú veľké farebné vitrážové okná. Okrem predajne cestovných lístkov tu v minulosti fungovala aj úschovňa batožín. Vľavo sa nachádza vchod do priestoru bývalej čakárne III. triedy a v pravo sa vchádza do priestorov bývalých čakární pre I. a II. triedu a reštaurácie. V ľavom krídle budovy je umiestnená dopravná kancelária, v poschodových častiach sa nachádzajú obytné priestory. Zo strany koľajiska sa o budovu opiera drevený prístrešok, ktorý prekrýva nástupisko.
K stanici patrí aj priľahlý, v súčasnosti zanedbaný park z roku 1922 s tehlovým oplotením podľa návrhu Stefana Czennera. Výtvarnosť oplotenia je založená na vlnitých, pravidelne opakujúcich sa motívoch barokových štítov výrazovo prevzatých z architektonických prvkov novej výpravnej budovy.
Autorom architektonického návrhu novej výpravnej budovy je budapeštiansky architekt József Pfinn v spolupráci s Istvánom Schöndorferom. József Pfinn (1861 – 1935) pôsobil vo funkcii hlavného inžiniera a námestníka riaditeľa Košicko-bohumínskej železnice. Je autorom nerealizovaného návrhu ozubnicovej železnice Štrbské Pleso – Rysy z roku 1895, internátu Košicko-bohumínskej železnice v Spišskej Novej Vsi z roku 1898, rímskokatolíckeho Kostola sv. Jána Krstiteľa vo Vrútkach z roku 1905, ale aj nerealizovaného návrhu železničnej stanice v Spišskej Novej Vsi z roku 1913, ktorá mala byť podobná kežmarskej.
Z dôvodu rozsiahlej úpravy Michalského vrchu, na ktorom stanica stojí, si len zemné práce vyžiadali až pol milióna korún. Výstavba výpravnej budovy stála približne 160 000 korún, celá výstavba stanice stála viac ako 300 000 korún. Novú výpravnú budovu stanice do prevádzky odovzdali 11. februára 1916.
Stará výpravná budova.
Necelých 500 m juhozápadne od novej výpravnej budovy stojí pôvodná stanica z roku 1889, ktorej výpravnú budovu v roku 1893 zväčšili prístavbou a v roku 1898 nadstavbou. K stanici patrili štyri sklady tovaru a vozovňa pre rušne. Stará výpravná budova po postavení novej budovy slúžila ako nákladná železničná stanica.
Rekonštrukcia.
V septembri 2013 sa začala rekonštrukcia železničnej stanice Kežmarok, ktorá trvala do 25. októbra 2013. Nástupiská s pôvodnou dĺžkou 220 m a 150 m predĺžili. Druhé nástupisko upravili na možnosť nastupovať z oboch strán. Celkový rozpočet na úpravy bol viac než 133 000 €. Úpravu dlhodobo zanedbávaného okolia stanice ŽSR nemajú v pláne.

</doc>
<doc id="500168" title="Baranja" url="https://sk.wikipedia.org/wiki?curid=500168">
Baranja

Baranja (, , , ) je historické územie, ktoré sa rozprestiera z väčšej časti v Maďarsku a z menšej časti v severovýchodnom Chorvátsku. Má trojuholníkovitý tvar, pričom z juhu ju ohraničuje rieka Dráva a z východu zase Dunaj. Maďarská časť je takmer identická so súčasnou maďarskou župou Baranya ("Baranská župa"). Chorvátska časť Baranje je administratívnou súčasťou Osijecko-baranjskej župy, tvorí jej severovýchodnú časť. Najvýznamnejším mestom regiónu je Päťkostolie (maď. Pécs), ktoré bolo sídlom uhorskej Baranskej župy a je aj sídlom dnešnej maďarskej župy toho mena.
V 11. storočí sa Baranja stala jedným z prvých uhorských komitátov, pričom zahŕňala aj územia na juh od Drávy. Po obsadení územia Osmanmi v 16. storočí bola Baranja súčasťou "Moháčskeho sandžaku". Po vyhnaní Turkov na konci 17. storočia bola obnovená Baranská župa. Podľa Trianonskej zmluvy bola Baranja rozdelená medzi Maďarsko a Kráľovstvo SHS.

</doc>
<doc id="500351" title="Majstrovstvá sveta AMF vo futsale žien 2013" url="https://sk.wikipedia.org/wiki?curid=500351">
Majstrovstvá sveta AMF vo futsale žien 2013

Majstrovstvá sveta AMF vo futsale žien 2013 boli v poradí 2. Majstrovstvá sveta AMF vo futsale AMF žien, ktoré organizuje Svetová futsalová asociácia (AMF). Konali sa od 7. do 16. novembra 2013 v meste Barrancabermeja v Kolumbii, za účasti 16 tímov. Počet účastníkov sa oproti posledným MS zvýšil o 4. Nováčikmi podujatia bolo až 7 tímov: Brazília, Kanada, Maroko, Salvádor, Čínsky Tchaj-pej, Uruguaj a USA. Všetky zápasy sa odohrali v aréne Coliseum Luis F. Castellanos s kapacitou 3 505 miest. Víťazom sa stala domáca Kolumbia, krorá vo finále zdolala Venezuelu. Obhajcovia titulu z Katalánska sa nedostali ani do semifinále.

</doc>
<doc id="500701" title="Adam Ďurica" url="https://sk.wikipedia.org/wiki?curid=500701">
Adam Ďurica

Adam Ďurica (* 1. november 1987, Nitra) je slovenský spevák, skladateľ, textár, hudobník a hudobný producent.
Začiatky.
Adam Ďurica ako basgitarista a spevák pôsobil v skupinách "Analógia" a "Storm". Jeho sólové spevácke začiatky sú spojené s prvým ročníkom show Slovensko hľadá superstar (SHS1), v ktorom sa dostal do TOP50 a neskôr do užšieho výberu na divokú kartu poroty, ktorú však nezískal. 
Spevácka kariéra.
2006.
Po skončení súťaže SHS1 o Adama Ďuricu prejavilo záujem renomované vydavateľstvo Universal Music, v ktorom vydal svoj prvý album "Cukor a Soľ" (2006; pokrstil ho Ivan Tásler), čím sa začala jeho sólová spevácka kariéra. Po úspechu albumu spieval ako predskokan na turné so skupinami IMT Smile a Desmod. V tomto roku získal nomináciu na ocenenie „Objav roka“ hudobnej akadémie Aurel.
2007 - 2008.
V roku 2007 predovšetkým koncertoval; začínal s vlastnými klubovými šnúrami a stal sa predskokanom na českom turné skupiny Peha po 35 mestách. 
Zahájil klubové turné "Bez servitky tour" a spolu sa ďalšími mladými umelcami vydal výberovku "Mladá Vlna", na ktorú prispel skladbami „Bez servítky“, „Len si daj“ a „Bolo tu fajn“. Rok 2008 zakončil ziskom Zlatého slávika v kategórii Objav roka.
2009 - 2010.
Adam Ďurica získal prvé zahraničné ocenenie; hlavnú cenu Grand Prix za najlepšiu pieseň, live vystúpenie, spevácky výkon a ohlas publika na festivale Carpathia v poľskom Rzeszówe. Spomedzi 20 finálových účastníkov z 9 európskych krajín vyberala medzinárodná odborná porota v zložení Dorota Szpetkowska, Zygmunt Kukla, Egon Póka, Peter Lipa, Attila Weinberger a Jerzy Dynia. Na jeseň odohral spoločné turné so skupinou Komajota po 10 slovenských mestách. V roku 2009 skončil v ankete Zlatý slávik v kategórii spevák roka na 5. mieste. 
Koncertný rok 2010 vyvrcholil koncertnou šnúrou Zuzany Smatanovej Gemini Tour, kde sa predstavil so svojou skupinou. V ankete Zlatý slávik sa umiestnil na 6. mieste. Nahral nový album vo vlastnom štúdiu SONIQ.
2011 - 2012.
V roku 2011 vydal vo vlastnej réžii album "Dávno zomrel rock'n'roll" (pokrstili ho Zuzana Smatanová a Peter Nagy). Na albume hosťujú slovenskí speváci a hudobníci ako Peter Cmorík, Bystrík, Majo Slávka, Miro Hank, Viktor Hidvégi, Pali Smolka, Martin Žiak a ďalší. Propagoval ho klubovým koncertným turné po 14 mestách, ktoré odohral v špeciálnej „Adam Ďurica TRIO“ zostave s Mirom Hankom - bicie a Martinom „Apíčko“ Žiakom - basa. 
V roku 2012 bol pozvaný do hudobnej relácie Legendy popu, aby si uctil pamiatku Karola Duchoňa; interpretoval jeho pieseň „Mám ťa rád“.
2013 - 2014.
Vydal skladby „Víla“ a „Ak mám o teba prísť“ a zúčastnil sa ako hosť na turné IMT Smile Vulm Tour, kde vystúpil sám s gitarou.
V roku 2014 naspieval spolu s Zuzanou Smatanovou pieseň „Miesta“. Jej autorkou je Zuzana, producentom Marek Rakovický. V máji 2014 vydal pieseň „Neľutujem“, ktorá sa sa stala najhranejšou skladbou v slovenských rádiách. Hudbu k nej si zložil sám, autorom textu je Vlado Krausz. S Vladom Krauszom spolupracoval aj na albume "Dávno zomrel Rock ‘n’ Roll".
Spolupráca s Vladom Krauszom postupne priniesla album Mandolína (2015), z ktorého pochádzajú hity Neľutujem, Mandolína, Láska-Veda, Predpoveď počasia, Tak to vidím ja a tiež album Spolu (2016), ktorý v éteri reprezentujú pesničky Spolu, Dovtedy, Navzájom, Tvoj syn.
Adam Ďurica patrí medzi najúspešnejších slovenských spevákov, čo dokazuje zisk prestížneho ocenenia OTO v kategórii Spevák roka (2015, 2016, 2017) a takisto zisk ceny SOZA za najhranejšiu skladbu roka 2015 za skladbu Neľutujem. 
Adam Ďurica sa prezentuje aj ako úspešný koncertný umelec, čoho dôkazom je 17 vypredaných koncertov Mandolína Tour s návštevnosťou 10 000 ľudí a takisto 12 koncertov Spolu Tour.
Osobný život.
Jeho matka PaedDr. Milena Ďuricová je výtvarná umelkyňa. Otec je inžinierom BOZP. Adam je vyštudovaný inžinier BOZP. Má brata Michala, s ktorým hral v kapele "Analógia". Michal je klavirista a zvukár.
Adam Ďurica žil a tvoril v Horných Zeleniciach, kde má aj vlastné nahrávacie štúdio. Venuje sa aj štúdiovej práci s inými kapelami. Vo voľnom čase hrá stolný tenis. Momentálne už býva v Trnave.

</doc>
<doc id="501061" title="Ján Richter" url="https://sk.wikipedia.org/wiki?curid=501061">
Ján Richter

JUDr. Ján Richter (* 5. október 1956, Zlaté Moravce) je slovenský politik. Od roku 2006 poslanec Národnej rady za stranu SMER-SD. Od 4. apríla 2012 do 20. marca 2020 pôsobil ako Minister práce, sociálnych vecí a rodiny.
Životopis.
Po absolvovaní učňovky (stredná odborná škola bez maturity) od r. 1973 pracoval ako technickohospodársky pracovník v podniku CALEX Zlaté Moravce až do roku 1987. V Calexe bol aktívnym členom a predsedom Socialistického zväzu mládeže v a zároveň od r. 1975 aj kandidátom Komunistickej strany Slovenska. Popri práci vyštudoval Večernú univerzitu marxizmu-leninizmu (VUML), vďaka čomu mohol pracovať ako pracovník Okresného výboru KSS (OV KSS) v Nitre.
V 90. rokoch pracoval ako technickohospodársky pracovník a neskôr živnostník a manažér. V roku 1998 sa stal ústredným tajomníkom SDĽ. V rokoch 1999 až 2007 absolvoval bakalárske a magisterské štúdium na Univerzite Mateja Bela v Banskej Bystrici a napokon získal titul doktor práv (JUDr.). Ohľadom získania jeho bakalárskeho titulu však panujú nejasnosti. Pred novinármi si napr. nepamätal ani názov práce. V roku 2005 sa stal politickým tajomníkom strany Smer-SD. Od 2006 bol poslancom NR SR za stranu Smer-SD.
Minister práce, sociálnych vecí a rodiny.
Od roku 2012 je ministrom práce, sociálnych vecí a rodiny Slovenskej republiky.
11. júna 2013 okolo poludnia bol zranený pri dopravnej nehode služobného vozidla na ceste R1 pri obci Pata. Automobil dostal počas silného dažďa šmyk a vyletel z cesty. Ján Richter nebol pri nehode pripútaný a utrpel zranenia chrbtice (druhého driekového stavca) a zlomeninu rebier, z ktorých sa zotavoval niekoľko týždňov.
7. septembra 2017 sa uskutočnilo druhé odvolávanie ministra Richtera. Pred rokovaním premiér Fico povedal, že ak SNS zahlasuje proti Richterovi padne vláda. V hlasovaní nakoniec Richter získal 65 hlasov, 61 poslancov hlasovalo proti a 14 sa zdržali. Svoju funkciu si teda urdžal. V apríli 2017, za jeho odchod bolo 57 poslancov, 68 bolo proti, dvaja nehlasovali. Dôvodom odvolávaní bola kauza galantského resocializačného zariadenia Čistý deň, pri ktorej vyšetrovaní mal Richter ako minister zlyhať.
Vláda Petra Pellegriniho, v ktorej pôsobil aj Ján Richter, podala demisiu 20. marca 2020. Po februárových voľbách totiž vznikla nová vláda.

</doc>
<doc id="501578" title="Ján Štúr" url="https://sk.wikipedia.org/wiki?curid=501578">
Ján Štúr

Ján Štúr (* 21. september 1827, Uhrovec – † 23. september 1905, Malé Bierovce) bol slovenský národný buditeľ, redaktor a publicista.
Život.
Bol najmladším bratom Ľudovíta Štúra. U svojho otca Samuela Štúra, učiteľa, navštevoval školu v rodnom Uhrovci. Neskôr absolvoval evanjelické lýceum v Bratislave a potom v Modre. Pôsobil ako súdny úradník v Trenčíne, Žiline, Čadci, Bánovciach nad Bebravou, Fiľakove, vo Vrábľoch a v Rábe (Győr). V revolučných rokoch 18481849 sa zúčastnil na každej slovenskej dobrovoľníckej výprave.
V roku 1848 spolu s Ľudovítom Dohnánym redigoval Slovenskje národňje novini. Svoje príspevky publikoval aj v Cirkevných listoch, v Sokole, Orle, Slovenských pohľadoch, Tatrane a v Pešťbudínskych vedomostiach. Išlo prevažne o regionálne správy a informácie, články z histórie, nekrológy a slovenské povesti. V roku 1900 napísal časť Rozpomienok na svojho brata Ľudovíta Štúra.

</doc>
<doc id="501617" title="Hashtag" url="https://sk.wikipedia.org/wiki?curid=501617">
Hashtag

Hashtag (iné názvy: haštag, hešteg; z ) je slovo alebo fráza označené predponou „#“. „#“ má ASCII kód 35 (píš alt + 35). Význam slov označených týmto symbolom – tagom – je dnes chápaný ako forma kľúčového slova. Najčastejšie je využívaný v informačných systémoch na jednoznačné označenie článkov, dokumentov alebo ich častí, prípadne kľúčových alebo podstatných slov. Krátke príspevky na mikroblogoch alebo na sociálnych sieťach môžu byť označené umiestnením „#“ pred významné slová ako tu:
„#Wikipédia je spoločnými silami upravovaná otvorená internetová #encyklopédia.“
Hashtag zohráva dôležitú úlohu aj v oblasti informačných technológií ako tzv. jednoznačný identifikátor na označenie určitého obsahu alebo jeho časti, napríklad v programovacích jazykoch.
Začiatky.
Za prapôvod hashtagu možno považovať označenie riadku s komentárom, poznámkou alebo špecifikáciou v programovaní, konkrétne v skriptovacích jazykoch pre DOS. Pravdepodobne odtiaľ sa inšpirovali členovia komunity okolo IRC sietí a prijali dohodu o pridaní symbolu „#“ na začiatok slova označujúceho kanál, skupinu alebo tému. Tým vznikol Hashtag ako taký. Aby dali zmysel netriedenému prúdu správ kolujúcich sociálnymi sieťami, inšpirovali sa od tejto komunity používatelia Twitteru a začali „#“ pridávať k slovám označujúcim predmety záujmu.
Hashtag na sociálnych sieťach.
V dnešnej dobe sa hashtag stal neodmysliteľnou súčasťou mnohých sociálnych sietí. Ako označenie kľúčového slova sa dnes používa na viac než 20 celosvetových sociálnych sieťach. Medzi najznámejšie patrí napríklad Facebook, Flickr, Google+, Identi.ca, Instagram, Kickstarter, LinkedIn, Orkut, Pinterest, Tumblr, Twitter, Vkontakte.ru alebo YouTube. Stačí pred kľúčové slová v tweetoch napísať symbol #. Ešte pred napísaním tweetu možno vykonať malý prieskum, či už náhodou hashtag neexistuje, prípadne skontrolovať „Suggestions and Tips“ („Návrhy a tipy“). Používanie vhodných hashtagov v tweetoch pomáha ďalším užívateľom na Twitteri nájsť príslušné „tweety“ oveľa ľahšie.

</doc>
<doc id="501667" title="PlayStation 4" url="https://sk.wikipedia.org/wiki?curid=501667">
PlayStation 4

PlayStation 4 (PS4) je herná konzola, ktorú vyvinula spoločnosť Sony Computer Entertainment. Uvedená bola dňa 15. novembra 2013 v Severnej Amerike ako nástupca hernej konzoly PlayStation 3. V Európe a Austrálii bola uvedená dňa 29. novembra 2013. Je konkurenciou pre Wii U od Nintenda a Xbox One od Microsoftu.
O konzole.
Playstation 4 je nástupcom obľúbenej Playstation 3, prináša viacero pozitívne aj negatívne vnímaných noviniek. Medzi tie negatívne v súčasnosti patrí najmä spätná nekompatibilita. V čase uvedenia na trh je ohlásených viac než 100 unikátnych hier pre túto konzolu, väčšina je zatiaľ vo vývoji. K novinkám patrí hranie na dvoch obrazovkách, okamžité zdieľanie zážitkov vďaka novej funkcii ovládača a ďalšie.
Ovládač DualShock 4.
Ovládač DualShock 4 je možné zatiaľ kúpiť v modrej, červenej a čiernej farbe. Má presnejšie ovládanie vďaka mimoriadne citlivému senzoru. Má vstavaný pohybový senzor a tlačidlo SHARE zaisťujúce okamžité zdieľanie zážitkov z hrania. Ďalšie novinky sú dotyková plocha na ovládači, priamo zabudovaný mikrofón, svetelná lišta či výstup pre slúchadlá.
Kamera.
K Playstation 4 je v rámci voliteľného príslušenstva k dispozícii vylepšená PS Eye kamera. Má dve kamery s rozlíšením 1280x800 pixelov snímajúce pri 60 snímkoch za sekundu uhol záberu 85 stupňov. Bude schopná detegovať pohyb hráča či zistiť jeho polohu. Jej cena sa odhaduje na 50 eur.
Kompatibilita.
Spoločnosť SONY oznámila, že spätná kompatibilita nebude pre PS3 ani PS2. Ale PS4 nebude blokovať tzv. bazárové hry a kompatibilita so staršími hrami by mala byť nepriamo zabezpečená cez streamovaciu hernú službu Gaikai.

</doc>
<doc id="501670" title="SLOVENSKO DO TOHO !" url="https://sk.wikipedia.org/wiki?curid=501670">
SLOVENSKO DO TOHO !

SLOVENSKO DO TOHO ! (od roku 2012 do júna 2015 Koalícia občanov Slovenska, skratka KOS, od júna do novembra 2015 Hnutie O2H, od novembra 2015 do augusta 2017 Odvaha - Veľká národná a proruská koalícia) je slovenská mimoparlamentná pôvodne centristická, neskôr nacionalistická a pro-rusky orientovaná politická strana zaregistrovaná na Ministerstve vnútra SR 7. júna 2012. V prezidentských voľbách v roku 2014 bol kandidátom strany Stanislav Martinčko.
História.
KOS.
Koalícia občanov Slovenska vznikla v júni 2012. Jediné voľby, ktorých sa zúčastnila, boli voľby do VÚC v roku 2013. Strana postavila štyroch kandidátov na poslancov v Prešovskom kraji, ani jeden nebol zvolený.
O2H a Odvaha.
V roku 2015 politická strana dvakrát zmenila názov a aj profiláciu. Volebným lídrom do parlamentných volieb v roku 2016 sa stal Ján Pavliš. Predseda Stanislav Martinčko vyhlásil, že víťazstvo vo voľbách budú oslavovať s ruským šampanským.
SLOVENSKO DO TOHO !
V auguste 2017 strana zmenila názov na súčasnú podobu SLOVENSKO DO TOHO !. V auguste 2018 sa vymenili traja štatutári strany, Stanislava Martinčka, ktorý bol v čele strany od jej vzniku, spolu s Milanom Hrtanom a Pavlom Krišpinským (štatutárom strany PD v rokoch 2011-2013), ktorí boli štatutármi od marca 2017, vystriedali Ján Katriňák, Miroslav Daňo a Štefan Kaliaš. V komunálnych voľbách na jeseň 2018 získala strana mandát jedného starostu (Marián Dzurik v Jasove) a siedmich poslancov v okresoch Rimavská Sobota, Košice-okolie a Levoča.
Program strany.
Strana sa ako KOS profilovala centricky, po roku 2015 začala hlásať pronárodnú rétoriku. V zahraničnopolitickej oblasti deklarovala strana počas predvolebnej kampane pred parlamentnými voľbami v marci 2016 snahu o vytvorenie tzv. spoločného obchodného bezpečnostného priestoru "od Vladivostoku po Lisabon", ktorý by spájal Európsku úniu a Eurázijskú ekonomickú úniu.
Volebné výsledky.
Voľby do Európskeho parlamentu.
Výsledky volieb do Európskeho parlamentu, v ktorých sa zúčastnila strana LIGA, resp. Priama demokracia.

</doc>
<doc id="501683" title="Pirátska strana – Slovensko" url="https://sk.wikipedia.org/wiki?curid=501683">
Pirátska strana – Slovensko

Pirátska strana – Slovensko, skratka Slovenskí Piráti (v rokoch 2010-2015 NÁŠ KRAJ, v roku 2015 SME RODINA, v rokoch 2015-2018 VÁŠ KRAJ a v rokoch 2018-2019 KOREKTÚRA – Andrej Hryc , skratka KAH) je slovenská mimoparlamentná politická strana. Zaregistrovaná na Ministerstve vnútra SR bola 2. septembra 2010. Pod súčasným názvom strana figuruje od 22. novembra 2019. Súčasným predsedom je Michal Pírek.
Dejiny.
NÁŠ KRAJ (20102015).
Strana NÁŠ KRAJ bola zaregistrovaná 2. septembra 2010 z iniciatívy slovenských Rusínov, politológa Alexandra Dulebu, etnologičky Ľuby Kráľovej a aktivistu Jána Lipinského. Na ustanovujúcom sneme strany 18. septembra 2010 v Prešove bolo zvolené päťčlenné predsedníctvo na čele s predsedníčkou Kráľovou a podpredsedom Lipinským. Strana deklarovala, že chce byť orientovaná centristicky a regionalisticky, zameriavať sa predovšetkým na Prešovský a Košický kraj s dôrazom na podporu školstva a kultúru Rusínov a Ukrajincov žijúcich na Slovensku. V parlamentných voľbách v roku 2012 získal NÁŠ KRAJ len 0,17 % hlasov a žiaden mandát nezískal. Strana sa v tomto období pravidelne zúčastňovala na komunálnych voľbách, najúspešnejšia bola v roku 2014, kedy získala 5 mandátov starostov a 71 mandátov poslancov obecných zastupiteľstiev.
SME RODINA a VÁŠ KRAJ (20152018).
V novembri 2015 došlo k zvolaniu snemu strany NÁŠ KRAJ bez vedomia časti predsedníctva strany. Na sneme bol za nového predsedu zvolený Peter Pčolinský, ktorý následne post štatutára prepísal na podnikateľa Borisa Kollára, v tom čase pripravujúceho založenie vlastnej politickej strany (neskôr známej ako SME RODINA – Boris Kollár). Proti kontroverziám snemu protestovala bývalá predsedníčka strany Ľuba Kráľová aj dovtedajší podpredseda Jozef Hoško. Kollár sa opäť vzdal štatutárstva strany 23. novembra 2015 v prospech Pčolinského, ktorý aj po zvolení do Národnej rady SR za stranu SME RODINA - Boris Kollár v marci 2016 viedol stranu, premenovanú od 30. novembra 2015 na VÁŠ KRAJ. Strana sa zúčastnila komunálnych volieb v roku 2018, získala 1 mandát starostu a 6 mandátov poslanca, čo bol oproti minulým voľbám výrazný pokles.
KOREKTÚRA – Andrej Hryc (20182019).
Od Pčolinského v novembri 2018 stranu prevzal herec Andrej Hryc, ktorý ohlásil kandidatúru do Európskeho parlamentu. K 31. decembru 2018 evidovala strana jediného člena – Hryca. Andrej Hryc v apríli 2019 oznámil, že v prípade, ak získa viac v májových eurovoľbách než 30 tisíc hlasov, povedie po eurovoľbách stranu aj do parlamentných volieb. V opačnom prípade však stranu ponúkne opozičným politikom. Vo voľbách získal Hryc len 8 460 hlasov (0,85 %).
Slovenskí piráti (od 2019).
Na jeseň 2018 nastal rozkol v občianskom združení "Slovenská Pirátska Strana" (SPS), keď bratislavská sekcia združenia obviňovala vedenie z neschopnosti založiť pirátsku politickú stranu. V októbri 2018 zorganizovali členovia bratislavskej sekcie SPS výstup na Veľkú Javorinu za účasti politikov Českej pirátskej strany. Vedenie občianskeho združenia bratislavských členov po výstupe vylúčilo z SPS, na základe čoho založili títo nové občianské združenie, "Piráti". Vo voľbách do Európskeho parlamentu v máji 2019 členovia nového občianskeho združenia podporili Andyho Hryca. Na základe Hrycovej výzvy z apríla 2019 ho piráti oslovili a stranu od neho v júli 2019 prevzali. Keďže členovia pôvodného združenia SPS zaregistrovali na ministerstve vnútra prípravný výbor pre vznik strany s názvom "Pirátska strana", zmenili následne noví štatutári Korektúry okolo Michala Píreka v novembri 2019 názov strany na Pirátska strana – Slovensko. 7. decembra 2019 sa strana stala členom Pirátskej internacionály, ktorá združuje pirátske strany a hnutia z celého sveta. Strana sa rozhodla nekandidovať v nadchádzajúcich parlamentných voľbách a zamerať sa na komunálne voľby v roku 2022.
Ideológia.
Strana sa deklaruje ako centristická, pravicová v oblasti hospodárstva a ekonomiky a ľavicová v sociálnej oblasti.
Strana ako svoj vzor označuje Českú pirátsku stranu. Hlási sa k európskym pirátskym stranám zastúpenými v Európskom parlamente vo frakcii Zelení – Európska slobodná aliancia. 23. mája 2020 sa Slovenskí piráti stala členom Európskej pirátskej strany. Strana podporuje členstvo v EÚ a NATO a profiluje sa ako antikomunistická, antinacistická a antifašistická strana. Na počesť nemeckého protinacistického hnutia Edelweißpiraten má strana v logu kvet plesnivca alpínskeho.

</doc>
<doc id="501760" title="Zoznam častí seriálu South Park" url="https://sk.wikipedia.org/wiki?curid=501760">
Zoznam častí seriálu South Park

Nasledujúci článok zobrazuje zoznam častí amerického animovaného seriálu Mestečko South Park. Seriál sa vysiela od 13. augusta 1997. V Spojených štátoch ho vysiela káblová televízia Comedy Central. Seriál zobrazuje štyroch tretiakov resp. štvrtákov, Stana, Kyla, Cartmana a Kennyho, a ich neobyčajné zážitky vo vymyslenom mestečku South Park v Colorade. Seriál vytvorili Trey Parker a Matt Stone, ktorí veľa postáv v seriáli aj dabujú, pričom Parker prevažnú väčšinu častí aj sám píše a režíruje.
Časti.
Budúcnosť.
12. septembra 2019 bolo oznámené, že seriál bude mať mať ďalšie tri série (odvysielané budú v rokoch 2020, 2021 a 2022).
"South Park: Peklo na Zemi".
"South Park: Peklo na Zemi" je celovečerný film založený sa seriáli. Rozpočet filmu bol 21 mil. dolárov a zarobil celosvetovo 83 mil. dolárov.

</doc>
<doc id="501761" title="AIR - TRANSPORT EUROPE" url="https://sk.wikipedia.org/wiki?curid=501761">
AIR - TRANSPORT EUROPE

AIR - TRANSPORT EUROPE, spol. s r.o. (skratka ATE) je slovenský letecký dopravca, špecializujúci sa na prevádzku leteckej záchrannej služby. 
Spoločnosť vznikla 5. apríla 1991 v Poprade a je jediným prevádzkovateľom Vrtuľníkovej záchrannej zdravotnej služby na Slovensku (VZZS). Okrem záchranných činností sa venuje nepravidelnej leteckej preprave a špeciálnym leteckým prácam. Zabezpečuje autorizovaný servis pre helikoptéry AgustaWestland a Eurocopter, Bell a certifikovanú základňu pre generálne opravy strojov Miľ. Flotilu tvorí 16 vrtuľníkov a 1 lietadlo Cessna Citation 550 Bravo (OM-ATN).
Prevádzka leteckej záchrannej služby.
Leteckú záchrannú službu zabezpečuje prostredníctvom siete 7 základní, vybavených dvojmotorovými vrtuľníkmi Agusta A109K2 a od roku 2016 tiež vrtuľníkmi Bell 429. Spoločnosť po svojom vzniku začala prevádzkovať Leteckú záchrannú zdravotnú službu (v roku 2008 premenovanú na Vrtuľníkovú záchrannú zdravotnú službu) najprv v Poprade a postupne od roku 2001 preberala ďalšie strediská, poslednú v Trenčíne v roku 2009. Od 1.1.2017 zabezpečuje ATE leteckú záchrannú službu v českom Olomouci a od 1.1.2021 aj českej Ostrave.
Vrtuľníky.
V prvých rokoch činnosti spoločnosť využívala najmä od Správy TANAPu prenajatý a neskôr zakúpený vrtuľník francúzskej výroby Aérospatiale SA 316B Alouette III, sovietske vrtuľníky Mil Mi-2 a Mil Mi-8, ale tiež stroje Eurocopter AS 355N Ecureuil 2 a PZL Kania. Po testoch bol v marci 2003 nasadený prvý moderný a špičkovo vybavený stroj Agusta A109K2, ktorý ATE získal od švajčiarskej leteckej záchrannej služby. Nasledovalo ďalších osem strojov, ktoré boli postupne nasadzované na jednotlivé základne a nahrádzali staršie vrtuľníky Mil. V roku 2014 bol do služby zaradený nový moderný dvojmotorový vrtuľník Bell 429. Pôvodné záchranárske stroje Mil Mi-8 ("OM-EVA") a Eurocopter AS 355 N Ecureuil 2 ("OM-ATH") spoločnosť využíva na komerčné účely.
Flotila.
Flotila spoločnosti AIR - TRANSPORT EUROPE, spol. s. r. o. 
Ďalšie činnosti.
Spoločnosť ATE realizuje okrem záchrannej služby aj špeciálne letecké práce, kde patrí hasenie lesných požiarov, stavebné a montážne práce, ťažbu dreva, údržbu a opravy stožiarov vysokého napätia a transport nákladu. Lietadlom Cessna Citation 560 Encore ("OM-ATM") a vrtuľníkom Eurocopter AS 355N Ecureuil 2 ("OM-ATH") vykonáva nepravidelnú leteckú osobnú dopravu.

</doc>
<doc id="501978" title="Omodejovci" url="https://sk.wikipedia.org/wiki?curid=501978">
Omodejovci

Omodejovci bol šľachtický rod v Uhorsku. Pochádzal z jednej vetvy rodu Aba, ktorú založil Omodej Aba.
Omodejovi patrili územia v Above, na Spiši, v Šariši, Zemplíne a Sabolči. Na tomto území vládol ako nezávislý oligarcha. V roku 1311 bol Omodej zabitý košickými mešťanmi. Jeho synovia sa následne spojili s Matúšom Čákom a postavili sa proti kráľovi Karolovi Róbertovi. V bitke pri Rozhanovciach boli porazení. Ich majetky si privlastnil kráľ Karol Róbert a ich sídlo, hrad v meste Gönc (najsevernejšie mestečko Maďarska, 5 km od hraníc) dal zničiť.
Omodejovci vymreli v prvej polovici 14. storočia.

</doc>
<doc id="502082" title="Ivo Hlaváček (diplomat)" url="https://sk.wikipedia.org/wiki?curid=502082">
Ivo Hlaváček (diplomat)

JUDr. Ivo Hlaváček, Ph.D, MBA, (* 22. jún 1965) je bývalý slovenský diplomat, vysokoškolský učiteľ, špecializácia na medzinárodné právo, odborný asistent na katedre občianskeho práva a medzinárodného práva Právnickej fakulty UPJŠ v Košiciach.
Životopis.
Po štúdiách na Právnickej fakulte Kolumbijskej univerzity v New Yorku v USA pôsobil na Federálnom ministerstve zahraničných vecí ČSFR na medzinárodno právnom odbore, krátko na to sa zúčastnil druhej Následnej schôdzky KBSE v Helsinkách 1992, ako právny expert Československej delegácie. Po zániku ČSFR nastúpil na MZV SR na medzinárodno právny odbor, neskôr bol menovaný do funkcie riaditeľa sekcie medzinárodno právnej a konzulárnej. Za jeho pôsobenia vo funkcii inštitucionalizoval Odbor ľudských práv a národnostných menšín a Odbor pre Medzinárodný súdny dvor (MSD), ktorý poskytoval odborné zázemie pre riešenie súdneho sporu o sústavu vodných diel Gabčíkovo Nagymaros s Maďarskou republikou. Osobne sa zasadil o inštitucionalizáciu a zásadného systémového riešenia tohto súdneho sporu a menovanie JUDr. Petra Tomku, CSc. (v tom čase na Stálej misii SR pri OSN v New Yorku) za agenta pre zastupovanie Slovenska pred MSD a JUDr. Václava Mikulku, CSc. za jeho zástupcu. I. Hlaváček zodpovedal aj za úspešný proces sukcesie Slovenska, ako nástupníckeho štátu po ČSFR do medzinárodných zmlúv a medzinárodných organizácií. Zúčastňoval sa v tom čase pre Slovensko celého radu významných a pre Slovensko kľúčových konferencií a iných medzinárodných podujatí a rokovaní (napr. Celosvetová konferencia o ľudských právach vo Viedni v r. 1993, Summity Rady Európy a pod.), bol členom rôznych právnych, kodifikačných a pod. komisií v rámci Rady Európy, Stredoeurópskej iniciatívy, KBSE/OBSE, výborov OSN a pod.
V rokoch 1994 – 1999 pôsobil ako generálny konzul, radca vyslanec v tureckom Istanbule. Od začiatku r. 1999 pôsobil ako riaditeľ Správy služieb diplomatickému zboru, príspevkovej organizácie MZV SR. V roku 2001 po transformácii na akciovú spoločnosť sa stal jej predsedom predstavenstva a generálnym riaditeľom.
V roku 2005 – 2008 pôsobil ako mimoriadny a splnomocnený veľvyslanec SR na Kube a pre štáty Karibskej oblasti. Na Kube aktívne podporoval a pomáhal aktivitám disidentského hnutia a pomáhal rodinám politických väzňov, za čo ho kubánske úrady kritizovali. Bol prvým slovenským veľvyslancom v štátoch Karibiku ako napr. Bahamské spoločenstvo, Haiti, Barbados, Grenada. Pôsobil ako veľvyslanec v Dominikánskej republike, Jamajke a ďalších.
Od novembra 2008 do konca roku 2010 pôsobil, ako mimoriadny a splnomocnený veľvyslanec SR v Štáte Izrael. Po návrate na Slovensko odišiel z MZV SR a prednášal medzinárodné vzťahy, diplomaciu a medzinárodné právo na niekoľkých vysokých školách na Slovensku aj v zahraničí.
I. Hlaváček je autorom alebo spoluautorom niekoľkých odborných monografií z medzinárodného práva, medzinárodných vzťahov, publikuje výlučne v renomovaných zahraničných odborných časopisoch, po návrate zo Štátu Izrael najmä o problematike Blízkovýchodného mierového procesu a súvisiacich otázkach. Je členom redakčnej rady medzinárodného časopisu pre verejné právo EPLO (Euroepan Public Law Organisation) Central and Eastern European Legal Studies (CEELS).

</doc>
<doc id="502126" title="Alžbetínska univerzita" url="https://sk.wikipedia.org/wiki?curid=502126">
Alžbetínska univerzita

Alžbetínska univerzita bola maďarská univerzita v Bratislave, ktorá bola založená v roku 1912. Svoju činnosť začala v roku 1914, počas vojnových rokov bola aktívna len čiastočne. Po vzniku Česko-Slovenska v roku 1919 bola zrušená.
Dejiny.
Alžbetínska univerzita bola založená v roku 1912. Vznika po mnohých pokusoch a oddialeniach, ktoré sa ťahali už od osemdesiatych rokov 19. storočia. O univerzitu mali záujem aj Košice. Pomenovaná bola podľa Alžbety Bavorskej (Sissi), alebo podľa Svätej Alžbety Uhorskej (Durínskej). Prednášať sa na nej začalo 13. októbra 1914.
Mala tri fakulty: právnickú (začala činnosť v akademickom roku 1914/1915), filozofickú (začala činnosť v letnom semestri 1917/1918), lekársku (začala činnosť v akademickom roku 1918/1919, mala funkčné len klinické ročníky). Plánovaná prírodovedecká fakulta vôbec nezačala svoju činnosť. Právnická a filozofická fakulta svojou činnosťou nadväzovali na Kráľovskú akadémiu (v 1784 premiestnená z Trnavy do Bratislavy, kde pôsobila do 1912).
Počas jej činnosti mala najviac poslucháčov právnická fakulta – 180 – a mala 11 katedier a 15 profesorov.
Univerzita bola zriadená pre územie Slovenska, jej pôsobenie však bolo výrazne maďarizačné. 
Na lekárskej fakulte začal svoju vedeckú dráhu Albert Szent-Györgyi, neskorší nositeľ Nobelovej ceny za fyziológiu a medicínu. 
Alžbetínska univerzita zanikla po vzniku Česko-Slovenska 30. júna 1919. Časť bola včlenená do novovzniknutej Univerzity Komenského a časť prenesená do Pécsu.
Súkromná Vysoká škola zdravotníctva a sociálnej práce sv. Alžbety v Bratislave, ktorá vznikla v roku 2003, nadväzuje na "Alžbetínsku univerzitu" svojím názvom.

</doc>
<doc id="502210" title="Výsledok hospodárenia pred odpočítaním úrokov, daní a odpisov" url="https://sk.wikipedia.org/wiki?curid=502210">
Výsledok hospodárenia pred odpočítaním úrokov, daní a odpisov

Výsledok hospodárenia pred odpočítaním úrokov, daní a odpisov alebo EBITDA (iné názvy pozri nižšie) je jeden z hlavných ukazovateľov vo finančnej analýze podniku. Podrobnosti jeho definície pozri nižšie. 
Názvy.
Anglický názov tohto ukazovateľa je "Earnings before Interest, Taxes, Depreciation and Amortization (Charges)". Anglická a medzinárodná skratka je EBITDA.
Slovenské názvy tohto ukazovateľa sú: 
pričom namiesto výrazu „výsledok hospodárenia“ v uvedených názvoch vždy môže byť niektorý z týchto výrazov: zisk, hrubý zisk, [zriedkavo:] príjmy, [zriedkavo:] výsledok, [staršie:] hospodársky výsledok, resp. ak je ukazovateľ obmedzený len na hospodársku činnosť: prevádzkový zisk či výsledok hospodárenia z hospodárskej činnosti (čiže ďalšie možné názvy sú zisk pred úrokmi, zdanením a odpismi, prevádzkový zisk pred zdanením, úrokmi, odpismi a amortizáciou a pod.). 
V anglickom a niektorých slovenských názvoch je - ako vidno - namiesto výrazu „odpisy“ výraz „odpisy a amortizácia“. Je to tak preto, lebo kým v bežnom slovenskom (a stredoeurópskom) účtovníctve sa hovorí vždy len o odpisoch, v GAAP a IFRS sa terminologicky rozlišuje medzi odpismi [v užšom zmysle] (depreciation) a amortizáciou (amortization) - o odpisoch [v užšom zmysle] sa hovorí pri hmotnom majetku a o amortizácii pri nehmotnom majetku.
Definícia.
EBITDA je definovaný ako výsledok hospodárenia (alebo podľa iných zdrojov len výsledok hospodárenia z bežnej činnosti [=z hospodárskej a finančnej činnosti] alebo len výsledok hospodárenia z hospodárskej činnosti) podniku pred odpočítaním dane z príjmov a bez zohľadnenia nákladových úrokov a odpisov. Spomínaný výsledok hospodárenia (bežne nazývaný: zisk) je pritom len iné označenie pre rozdiel medzi účtovnými nákladmi a účtovnými výnosmi.
Všeobecný vzorec je teda:
Inými slovami:
V slovenskom podvojnom účtovníctve je EBITDA teda konkrétne:&lt;br&gt;
Úroky a odpisy sa tu pripočítavajú preto, lebo v slovenskom oficiálnom výsledku hospodárenia sú už odpočítané, z čoho vyplýva, že ich treba vo výpočte "vrátiť naspäť".
Význam.
EBITDA ukazuje prevádzkovú výkonnosť podniku. Nezohľadňuje rôznosť daňových zaťažení v rôznych štátoch sveta, a preto je obľúbený ako ukazovateľ na medzinárodnej úrovni. Používa sa vo finančnej analýze pri porovnávaní výkonnosti podnikov alebo odvetví.

</doc>
<doc id="502214" title="Trap (hudobný žáner)" url="https://sk.wikipedia.org/wiki?curid=502214">
Trap (hudobný žáner)

Trap je hudobný žáner, ktorý vznikol okolo roku 2000 z južanského hip-hopu a crunku v južných Spojených štátoch. Je typický svojím textovým obsahom a originálnym zvukom, ktorý obsahuje najmä výrazný bassový kick 808, rôznorodé perkusie, hajtky a iné bicie, orchestrálne nástroje a ďalšie klasické nástroje ako napr. klavír.
Trap ako ho poznáme dnes vnikol v roku 2010, kedy americký producent Lex Luger odprodukoval niekoľko ikonických skladieb ako napr. ‘B.M.F.‘ od Rick Rossa, ‘Hard In The Paint‘ od Waka Flocka Flame-u alebo ‘See Me Now’ od Kanye Westa. Tieto skladby sa stali veľmi populárnymi najmä pre svoje originálne hudby, ktoré v roku 2010 boli niečím novým a dovtedy nepočutým. Lex Luger získal ocenenie producent roka a jeho zvuk sa snažilo napodobniť mnoho začínajúcich producentov. Týmto novým zvukom sa začali zaoberať už aj v tej dobe známi južanskí producenti, ale taktiež prišli mnohé nové talenty ako napr. Young Chop, Sonny Digital alebo skupina 808 Mafia. Trap je v súčasnosti považovaný za hlavný prúd amerického hip-hopu a jeho prvky možno počuť vo väčšine populárnych skladbách súčasnosti.
V roku 2012 nové hnutie elektronických hudobných producentov a DJov začalo začleňovať trap do svojej tvorby. Pomohli tak spopularizovať tento štýl u fanúšikov elektronickej hudby.
Kontroverzia.
Tak ako trap naberal na popularite prichádzalo stále viacej ľudí, ktorí odsudzovali jeho nie príliš vážne texty a prevažné zameranie sa na témy o peniazoch, ľahkých ženách a drogách. Taktiež mnohí tvrdia, že trap nemá dobrý vplyv na mládež a plytké texty by mohli negatívne ovplyvniť morálny vývin detí. Ale možno práve vďaka tejto kontroverzii naberá trap stále viac a viac na popularite.
Vplyv trapu na lokálnu hudobnú produkciu.
Za pionierov tohto hudobného žánru v našich končinách možno považovať český label Azurit Kingdom, na čele so Sergei Barracudom. Napr. na albume 'Pouliční ekonomická 2- Nechvalně proslulý' od S. Barracudu sa objavili hudby od významných amerických producentov tohto žánru, vrátane Lexa Lugera.
Za ďalších priekopníkov sa považujú aj české vydavateľstvá Hypno808 a YZO Empire.
Trvalo dlhšie, kým trap nabral na popularite aj na Slovensku. Najvýraznejší slovenskí trapoví producenti sú Abe zo skupiny H16, Konex člen YZO Empire alebo Dalyb zo skupiny HAHA Crew. Najmä Abe sa dokázal so svojimi hudbami presadiť aj v Amerike, kde produkoval mimo iných aj pre Chief Keefa. Abe sa stal taktiež členom grupy Glory Boyz Ent. a produkoval viacero skladieb pre členov tohto hnutia.
Popularite trapu výrazne pomohlo vydanie albumu Navždy od v súčasnosti najpopulárnejšej slovenskej skupiny – Kontrafakt. Viaceré skladby na tomto albume majú prvky trapu, pričom najmä prvý singel 'Stokujeme vonku' má s trapom mnoho spoločné.
V roku 2014 sa začali objavovať aj skladby, v ktorých produkciách je počuť niektoré trapové prvky išlo najmä o skladby z albumu Pirát od Separa, ale aj skladby od interpretov ako Momo alebo Ektor. Trapové skladby vydali aj ďalší slovenskí a českí interpreti.
Elektronický vývoj.
V roku 2012 začali naberať na popularite nové štýly a vývojové trendy elektronickej hudby, ktoré v sebe obsahovali prvky trapu, ako "acid trap", "trap-ah-ton" alebo "trapstep". Väčšina týchto subžánrov v sebe kombinovala prvky trapu (najmä bicie) s prvkami iných žánrov, čím vznikli "nečisté a agresívne beaty s temnými melódiami". Producenti ako napr. Diplo, TNGHT, Baauer, Flosstradamus a Yellow Claw spopularizovali tento nový žáner elektronickej hudby (označovaný ako EDM Trap, Trap Music alebo jednoducho Trap) najviac.
V roku 2013 sa stalo fanúšikovské video elektronického hudobného producenta Baauera k skladbe „Harlem Shake“ internetovým fenoménom, pričom samotná skladba sa dostala na 1. miesto v rebríčku Billboard Hot 100, čím sa stala prvou elektronickou trapovou skladbou na 1. mieste v tomto rebríčku.

</doc>
<doc id="502304" title="Mešita v Maltepe" url="https://sk.wikipedia.org/wiki?curid=502304">
Mešita v Maltepe

Mešita v Maltepe je stavba v ankarskej časti Maltepe na Şehit Gönenç Caddesi.
Opis.
Mešita, ktorú navrhol architekt Recai Akçay, bola postavená v rokoch 1954 – 1959. Jej výstavbu iniciovalo združenie "„Ankara Maltepe'de Bir Cami Yaptırma Derneği“" v roku 1950.
Budova bola vybudovaná v klasickom osmanskom štýle, ale iba s dvoma 50-metrovými minaretmi namiesto štyroch. Každý z nich má 142 schodov. Priestor modlitebne je osvetlený mnohými vitrážovými oknami. Horné časti kupoly sú ozdobené maľbami textov z koránu a steny sú do výšky 5 metrov pokryté dlaždicami.

</doc>
<doc id="502496" title="Čchang-e 3" url="https://sk.wikipedia.org/wiki?curid=502496">
Čchang-e 3

Čchang-e 3 (嫦娥三号) je čínska kozmická sonda, ktorá v decembri 2013 mäkko pristála na mesačnom povrchu a dopravila naň robotické vozidlo s názvom Yutu (玉兔). Je prvou čínskou sondou, ktorá pristála na inom vesmírnom telese a tiež prvou, ktorá sa pokúsila o pristátie na Mesiaci po viac ako 37 rokoch (od pristátia sovietskej sondy Luna 24 v roku 1976).
Opis sondy.
Táto sonda je prvou v rámci tzv. 2. fázy čínskeho mesačného programu, ktorá po prvej fáze zahŕňajúcej výskum Mesiace z obežnej dráhy počíta aj s povrchovým prieskumom. Celková hmotnosť sondy aj s palivom má byť viac ako (suchá hmotnosť je cca ), pričom základné teleso sondy má približne tvar kocky so stranou dĺžky 2,5 metra, celkové rozpätie sondy aj s roztvorenými pristávacími nohami je až 4,76 metra. Pristávacia časť je vybavená 7 vedeckými prístrojmi vrátane kamier pre štúdium mesačného povrchu a blízkeho okolia. Súčasťou je aj astronomický teleskop určený pre výskum oblohy v ďalekom UV pásme (pôjde o prvé takéto astronomické pozorovania z povrchu Mesiaca). Energiu bude sonde dodávať rádioizotopový elektrický generátor (RTG) a solárne panely. Sonda mala pracovať cca 1 rok. Na pristávacej časti bolo umiestnené robotické vozidlo "Yutu", ktoré je vysoké 1,5 metra a má hmotnosť . Po zídení z pristávacej časti operovalo nezávisle od nej, pričom mohlo prenášať video v reálnom čase a pomocou robotickej ruky vykonávať jednoduché analýzy pôdnych vzoriek. Energiu mu budú dodávajú solárne panely. Najzaujímavejším prístrojom na vozidle je radar, ktorý umožní skúmať podpovrchové zloženie Mesiaca až do hĺbky 100 metrov. Jeho očakávaná životnosť bola minimálne 3 mesiace a maximálny dojazd asi . Názov vozidla sa viaže k čínskej mytológii a predstavuje nefritového králika, ktorý robil na Mesiaci spoločnosť princeznej Čchang-e.
Priebeh misie.
Štart sondy sa uskutočnil 1. decembra 2013 o 17:30 UTC z kozmodrómu Si-čchang pomocou v súčasnosti najvýkonnejšej čínskej rakety Čchang-čeng 3B. Na kruhovú selenocentrickú dráhu vo výške bola sonda úspešne navedená 6. decembra, 10. decembra bola periapsida tejto dráhy znížená na . K pristátiu na Mesiaci úspešne došlo 14. decembra o 13:11 UTC v severnej časti Mora Dažďov, asi 100 km východne od oblasti "Sinus Iridium". Čína sa tak stala po Sovietskom zväze (Rusku) a USA len treťou krajinou, ktorá to dokázala. Vozidlo Yutu ešte v ten istý deň zišlo z pristávacej časti a prešlo prvých niekoľko metrov po mesačnom povrchu.

</doc>
<doc id="503271" title="Zuzana Zvolenská" url="https://sk.wikipedia.org/wiki?curid=503271">
Zuzana Zvolenská

JUDr. Zuzana Zvolenská (* 27. január 1972, Bratislava) je slovenská politička, od 4. apríla 2012 ministerka zdravotníctva SR. Funkcie sa vzdala 3. novembra 2014.
Životopis.
Vzdelanie ukončila v roku 1995 na Právnickej fakulte Univerzity Komenského. Po jej absolvovaní pracovala v Univerzálnej bankovej poisťovni. Od roku 2002 pracovala v Spoločnej zdravotnej poisťovni, kde bola v roku 2006 zvolená za predsedníčku predstavenstva a generálnu riaditeľku. Začiatkom roku 2008 odstúpila z funkcie a bola zvolená za predsedníčku predstavenstva a generálnu riaditeľku vo Všeobecnej zdravotnej poisťovni. Po voľbách v roku 2010 bola odvolaná z funkcie vo VŠZP a neskôr sa v roku 2010 sa stala členkou predstavenstva poisťovne Dôvera.
Práca vo verejnej sfére.
Vo februári 2011 sa stala poradkyňou Úradu pre dohľad nad zdravotnou starostlivosťou. 4. apríla 2012 bola vymenovaná za ministerku zdravotníctva SR. Ministerkou sa stala ako jedna z troch nestranných. Zároveň bola druhá žena na čele rezortu a prvá bez titulu MUDr. Po odchode zo Všeobecnej zdravotnej poisťovne v roku 2010 mala v spoločnosti zanechať dlhy vo výške 120 miliónov €. Potom pracovala ako riaditeľka úseku zdravotných činností v poisťovni Dôvera vlastnenej Pentou. Pri ministerskej nominácii toto spojenie vyvolávalo kritiku. Bližšie vzťahy s Pentou Zvolenská poprela.
Premiér Robert Fico požiadal 3. novembra 2014 Zvolenskú o demisiu. Dôvodom bol predražený nákup CT prístroja pre piešťanskú Nemocnicu Alexandra Wintera. Cena prístroja mala byť 1,6 milióna €, t. ј. o 600 000 € viac, ako vysúťažilo predošlé vedenie nemocnice. Ministerka sa obrátila na Úrad pre verejné obstarávanie, ako aj na Najvyšší kontrolný úrad. Akceptovala politickú zodpovednosť za nominantov ministerstva zdravotníctva a poznamenala, že „nemocnice vo forme neziskových spoločností nie sú organizáciami v zriaďovateľskej pôsobnosti ministerstva a nevzťahuje sa na ne jej príkaz o predchádzajúcom súhlase na začatie verejného obstarávania, a ani na ich kontrolu“. Funkcie podpredsedníčky parlamentu a predsedníčky dozornej rady nemocnice sa zriekla aj Renáta Zmajkovičová (SMER – SD). Objednávku dostala firma Medical Group SK, kde pôsobil predseda parlamentu Pavol Paška (SMER – SD). Opozícia žiadala odvolať aj jeho. 

</doc>
<doc id="503412" title="Kirk Douglas" url="https://sk.wikipedia.org/wiki?curid=503412">
Kirk Douglas

Kirk Douglas, rodným menom Issur Danielovitch, neskôr Izzy Demsky (* 9. december 1916, Amsterdam, New York, USA – † 5. február 2020, Beverly Hills, Kalifornia) bol americký herec a filmový producent známy svojou „medzerou v brade“, hrubým hlasom a úlohami zloduchov.
Životopis.
Mladosť.
Narodil sa v meste Amsterdam v americkom štáte New York Herschelovi (Harrymu) Danielovitchovi a Berthe (Bryne) Sanglelovej. Rodičia boli chudobní Židia z Ruska, ktorí emigrovali z Homeľu (teraz Bielorusko). Jeho strýko z otcovej strany, ktorý do USA emigroval skôr začal používať priezvisko Demsky a prevzali ho aj Kirkovi rodičia. Meno si úradne zmenil na Kirk Douglas pred vstupom do armády počas druhej svetovej vojny.
Filmová kariéra.
Medzi jeho najznámejšie filmové úlohy patrí Spartakus v rovnomennom filme alebo Vincent van Gogh vo filme "Lust for Life" ("Smäd po živote"), za ktorý bol nominovaný na Oscara. Nominovaný bol aj za filmy "Champion", "The Bad and the Beautiful", ale žiadnu z nominácií nepremenil. Nakoniec získal Oscara za celoživotné dielo za „50 rokov kreatívnej činnosti inšpirujúcej filmovú komunitu“ v roku 1996.
Má tiež svoju hviezdu na „chodníku slávy“ na Hollywood Boulevard a v roku 1984 vstúpil do siene slávy predstaviteľov westernových filmov. Umiestnil sa na na 17. mieste zoznamu najväčších hviezd svetového filmu.
Osobný život.
Bol dvakrát ženatý. Prvou manželkou bola Diana Dillová (1943 – 1951), s ktorou mal dvoch synov, herca a producenta Michaela (* 1944) a producenta Joela.
Jeho druhou manželkou bola od roku 1954 Anne Buyndensová. Mali dvoch synov, producenta Petra (* 1955) a herca Erica (* 1958 – † 2004 na predávkovanie drogami).
13. februára 1991 prežil pád vrtuľníka, v roku 1996 utrpel mozgovú mŕtvicu, ktorá čiastočne narušila jeho rečové schopnosti.

</doc>
<doc id="503445" title="Albert Fish" url="https://sk.wikipedia.org/wiki?curid=503445">
Albert Fish

Albert Hamilton Fish (* 19. máj 1870 – † 16. január 1936) bol americký natierač, otec 6 detí a kanibal. Tento sériový vrah bol tiež známy ako Gray Man (Šedý muž), Werewolf of Wysteria (vlkodlak z Wysterie), Brooklyn Vampire (Brooklynský vampír) a The Boogeyman. Tento pedofil a kanibal sa chválil, že mal deti na každý spôsob. Nie je však jasné, či hovoril pravdu. Fish bol podozrivý najmenej z piatich (až pätnástich) vrážd. Jeho obete boli deti, ktoré mučil (bičovanie, kastrovanie) a potom ich jedol. Takto údajne zavraždil 400 detí a zapísal sa tak do histórie. Priznal sa k trom vraždám, nakoniec bol odsúdený za únos a vraždu Grace Buddovej. Matke tohto dievčaťa poslal list, čo všetko jej dcére a ďalším deťom robil. 16. januára 1936 bol 65-ročný popravený elektrickým kreslom.

</doc>
<doc id="503479" title="Judi Denchová" url="https://sk.wikipedia.org/wiki?curid=503479">
Judi Denchová

Judith Olivia „Judi“ Denchová (* 9. december 1934, York, Spojené kráľovstvo) je britská filmová a divadelná herečka.
Životopis.
Na začiatku svojej kariéry vynikla v divadle (po prvýkrát hrala Oféliu v "Hamletovi" v roku 1957), a to hlavne v shakespearovských úlohách ("Macbeth" - 1977, "Antonius a Kleopatra" - 1987). Oceňovaný bol aj jej výkon v komédii Oscara Wildea "Je dôležité mať Filipa" (2002).
Vo filme debutovala už v roku 1964 ("The Third Secret"), čoskoro dostala i úlohy v televíznych seriáloch. Za rolu Laury v seriáli "A Fine Romance" obdržala cenu britskej filmovej akadémie BAFTA. 
Prielomom pre zrelú herečku sa stala historická dráma "Mrs. Brown", kde stvárnila postavu britskej kráľovnej Viktórie, a za ktorú obdržala v roku 1998 Zlatý glóbus a nomináciu na Oscara. V následujúcom roku zúžitkovala svoje skúsenosti z shakespearovských divadelných hier v romantickom filme "Zamilovaný Shakespeare" a za postavu anglickej kráľovnej Alžbety I. obdržala cenu Americkej akadémie filmových umení a vied Oscara za najlepší ženský herecký výkon vo vedľajšej úlohe.
V roku 2001 získala cenu BAFTA a Zlatý glóbus za televízny film "Posledná sexbomba". V priebehu šiestich rokov bola celkovo štyrikrát nominovaná na Oscara (filmy "Iris", "Show sa začína", "Sexuálny škandál na škole" a vedľajšia úloha v "Čokoláde"). Recenzent českého denníka Právo o jej výkone vo filme "Sexuálny škandál na škole" napísal: "„Judi Denchová je v role Barbary proste úžasná. (…) Svojím poňatím Barbary vždy vyzve divákov aspoň ku kúsku porozumenia a snáď aj ľútosti nad zúfalo osamelým človekom.“"
Od roku 1971 bola vydatá za herca Michaela Williamsa, ich manželstvo ukončila až Williamsova smrť. Má dcéru Finty.
Bola vyznamenaná Radom britského impéria a v roku 2005 jej bol udelený Rad spoločníkov cti.
Stala sa známou aj postavou M vo filmoch o Jamesi Bondovi.

</doc>
<doc id="503596" title="Ginger Rogers" url="https://sk.wikipedia.org/wiki?curid=503596">
Ginger Rogers

Ginger Rogers, vlastným menom Virginia Katherine McMath (* 16. júl 1911, Independence, Missouri, USA – † 25. apríl 1995, Rancho Mirage, Kalifornia) bola americká tanečníčka, herečka a speváčka. Počas svojej dlhej kariéry vystupovala v 73 filmoch z ktorých dodnes najznámejšie sú romantické muzikálové a tanečné filmy v ktorých hrala a tancovala so svojim najznámejším filmovým partnerom Fredom Astairom. Za film "Kitty Foyle" získala v roku 1940 cenu americkej Akadémie filmových umení a vied Oscar.
Svoju filmovú dráhu začala v roku 1929 nevýznamnými úlohami v krátkych filmoch. Keď sa Astairova sestra a zároveň tanečná partnerka Adele vydala, uspela v konkurze na jeho novú tanečnú partnerku. Do roku 1939 natočili spolu sériu ôsmich ľahkých tanečných a muzikálových komédii, ktoré oboch celosvetovo preslávili. Posledným spoločným filmom bol "Život v tanci" z roku 1939, potom sa Ginger Rogers vydala na sólovú hereckú a dráhu.

</doc>
<doc id="503682" title="Greer Garsonová" url="https://sk.wikipedia.org/wiki?curid=503682">
Greer Garsonová

Eileen Evelyn Greer Garsonová (* 29. september 1904, Londýn, Spojené kráľovstvo – † 6. apríl 1996, Dallas, Texas, USA) bola britsko-americká herečka, jedna z najväčších hollywoodských hviezd 40. rokov 20. storočia. 
Získala Oscara a Zlatý glóbus. Cenu akadémie prevzala v roku 1942 za film "Pani Miniverová" ("Mrs. Miniver"), Zlatý glóbus získala v roku 1960 za úlohu Eleanor Rooseveltovej v životopisnom filme o Franklinovi Delano Rooseveltovi "Sunrise at Campobello". Šesťkrát bola na Oscara nominovaná, a to za hlavné úlohy vo filmoch "Goodbye, Mr. Chips" (1939), "Blossoms in the Dust" (1941), "Madame Curie" (1943), "Mrs. Parkington" (1944), "The Valley of Decision" (1945) a "Sunrise at Campobello" (1960). Známa je tiež jej úloha v adaptácii Pýchy a predsudku z roku 1940, kde hrala po boku Laurence Oliviera, či romantický film "Adventure" z roku 1945, kde bola prvou povojnovou partnerkou Clarka Gabla. Veľmi často, v ôsmich filmoch, hrala po boku Waltera Pidgeona. 
Americké občianstvo získala v roku 1951. 
Pozornosť vyvolávalo jej druhé manželstvo s hercom Richardom Neyom, ktorého si vzala vo svojich 39 rokoch, pričom jemu bolo len 27 a v oscarovom filme "Pani Miniverová" navyše hral jej syna.

</doc>
<doc id="503684" title="Loretta Youngová" url="https://sk.wikipedia.org/wiki?curid=503684">
Loretta Youngová

Loretta Youngová (* 6. január 1913, Salt Lake City, Utah, USA – † 12. august 2000, Los Angeles, Kalifornia, USA) bola americká herečka. 
Začínala ako detská herečka ešte v nemej ére. Známou sa stala vďaka účinkovaniu v romantickej komédii s Cary Grantom "The Bishop's Wife" (1947), alebo vo filme Orsona Wellesa "The Stranger" (1946). V roku 1948 získala Oscara za úlohu vo filme "The Farmer's Daughter". Na Oscara bola nominovaná i za postavu mníšky vo filme "Come to the Stable" v roku 1949.
Úspešná bola i v televízii, za vystupovanie vo svojom programe "The Loretta Young Show" získala trikrát cenu Emmy (1955, 1957, 1959). Show bola vysielaná v rokoch 1953 – 1961.
Bola aktívnou členkou Republikánskej strany, silne podporovala najmä prezidentov Richarda Nixona a Ronalda Reagana. 

</doc>
<doc id="503685" title="Susan Hayward" url="https://sk.wikipedia.org/wiki?curid=503685">
Susan Hayward

Susan Hayward (rod. Edythe Marrenner, * 30. jún 1917, New York, New York, USA – † 14. marec 1975, Hollywood, Kalifornia) bola americká herečka.
Pôvodne začínala ako modelka, do Hollywoodu prišla v roku 1937. V roku 1958 získala Oscara za hlavnú úlohu v snímke "Chcem žiť!" ("I Want to Live!"), kde stvárnila vrahyňu odsúdenú k smrti. Za túto postavu dostala i Zlatý glóbus. V roku 1952 vyhrala Zlatý glóbus za postavu v životopisnom filme "With a Song in My Heart", kde stvárnila herečku Jane Formanovú. Na Oscara bola nominovaná ešte štyrikrát: za postavu alkoholičky vo filme "Smash-Up, the Story of a Woman" (1947), za úlohu v dráme "My Foolish Heart" (1949), za "With a Song in My Heart" a za hlavnú postavu v ďalšom životopisnom filme "I'll Cry Tomorrow", kde stvárnila herečku Lillian Rothovú.
Má svoju hviezdu na hollywoodskom chodníku slávy.

</doc>
<doc id="503912" title="Peter O’Toole" url="https://sk.wikipedia.org/wiki?curid=503912">
Peter O’Toole

Peter Seamus Lorcan O’Toole (* 2. august 1932 – † 14. december 2013) bol írsky herec, osemkrát nominovaný na Oscara, držiteľ čestného Oscara, Emmy, Zlatého glóbusu a BAFTY.
Životopis.
Detstvo.
Narodil sa v roku 1932 podľa niektorých zdrojov v Connemare v Írsku, podľa iných v Leedse v Anglicku, kde aj vyrastal. Sám si nebol istý dátumom svojho narodenia, vo svojom životopise hovorí, že akceptuje ako svoj deň narodenia 2. august, hoci jeho írsky rodný list uvádza jún 1932. Matka Constance Jane bola škótskazdravotná sestra a otec Patrick Joseph írsky bookmaker. Bol vychovávaný ako katolík a navštevoval katolícku školu, kde bol preučený na praváka. Neskôr sa stal hrdým na svoj írsky pôvod a preto nosil vždy aspoň jeden zelený kus odevu. Herectvo vyštudoval na Royal Academy of Dramatic Art.
Kariéra.
Začínal ako divadelný herec v Bristole. V divadle pôsobil po celý život a v roku 1989 získal "Cenu Laurence Oliviera" za výkon v hre "Jeffrey Bernard is Unwell".
V televízii debutoval v roku 1954, vo filme v roku 1959. Zlom v jeho kariére nastal, keď si ho režisér David Lean vybral do úlohy T E. Lawrence vo filme "Lawrence z Arábie" potom, ako Marlon Brando a Albert Finney odmietli účinkovanie vo filme. Tento jeho výkon mu vyniesol prvú z ôsmich nominácii na Oscara a magazín "Premiere" ho označil za najlepší herecký výkon všetkých čias.
Bol jedným z hŕstky hercov nominovaných na Oscara za stvárnenie rovnakej postavy v dvoch rôznych filmoch: kráľa Henricha II. vo filmoch "Becket" a "Lev v zime". Ďalší traja sú Paul Newman, Bing Crosby a Al Pacino, ale iba O’Toole hral tú istú postavu v úplne iných filmoch, ktoré spolu nesúviseli.
Za úlohu v minisérii "Jana z Arku" získal v roku "1999" Emmy. Stvárnil aj kráľa Priama vo filme "Trója". V roku 2006 získal poslednú nomináciu na Oscara za úlohu vo filme "Venuša". Svoj hlas prepožičal postave Antona Ega v animovanom filme "Ratatouille".
10 júla 2012 oznámil ukončenie hereckej kariéry.
Osobný život.
V roku 1959 sa oženil s waleskou herečkou Siân Phillipsovou, s ktorou mal dve dcéry - Kate a Patriciu. Rozviedli sa v roku 1979. Phillipsová neskôr uviedla, že ju O’Toole poháňaný alkoholom mentálne týral a preto ho opustila. Spolu so svojou bývalou priateľkou, modelkou Karen Brownovou, mal syna Lorcana Patricka (* 1983).

</doc>
<doc id="504006" title="Ivo Niederle" url="https://sk.wikipedia.org/wiki?curid=504006">
Ivo Niederle

Ivo Niederle (* 26. december 1929, Praha – † 8. január 2021, Praha) bol český herec, konferenciér, moderátor a komentátor.
V roku 1953 absolvoval štúdium herectva na pražskej DAMU, do roku 1957 hral v oblastnom divadle v Tepliciach, od roku 1957 pôsobil vo Werichovom Divadle ABC, ktoré bolo v roku 1962 presunuté pod Městská divadla pražská, kde hral až do roku 1991, kedy odišiel do dôchodku.
Počas svojho života stvárnil mnoho desiatok filmových a televíznych úloh, išlo ale vždy o menšie úlohy (vedľajšie aj epizódne). Vďaka dobrej znalosti cudzích jazykov (angličtina) sa uplatnil aj v zahraničných filmoch, pracoval aj ako televízny komentátor, konferenciér a moderátor.

</doc>
<doc id="504094" title="Vim" url="https://sk.wikipedia.org/wiki?curid=504094">
Vim

Vim (výslovnosť ; skratka z Vi IMproved) je open source textový editor, ktorý je možné spustiť v prostredí väčšiny operačných systémov. Je obľúbený hlavne medzi skúsenými užívateľmi operačných systémov unixového typu. Okrem klasického Vimu existuje celá rada editorov, ktoré sú založené na princípe Vimu, ale majú nejaké špecifické vlastnosti napr. Yzis pre prostredie KDE.
História.
V roku 1988 napísal Bram Moolenaar obdobu editoru Vi pre Amigu, tento program bol založený na kóde editoru Vi (SteVIe), preto bol pomenovaný Vi IMitation.
Roku 1991 bola zverejnená prvá verejná verzia tohoto editoru – Vim 1.14. Táto verzia bola stále dostupná len pre Amigy, na UNIX bola prenesená až verzia 1.22, kedy došlo k celej rade vylepšení. S príchodom verzie 2.0 (december 1993) sa editor premenoval na Vi IMproved.
Ďalšou prelomovou verziou bola verzia 3 (1994), kedy se objavila podpora viacerých okien a verzia 4 z roku 1996: do editoru bola zapracovaná možnosť grafického rozhrania. Ďalšou v poradí bola verzia 5 (1998), kde najväčšou zmenou bolo zvýrazňovanie syntaxe. Verzia 6 (z roku 2001) priniesla skladanie (folding), podporu UTF-8 a vylepšenie pre viacero jazykov, zvislé okná či viacriadkové regulárne výrazy. Sedmá verzia (2006), ktorej hlavnou novinkou je priebežná kontrola textu (spell checking). Okrem nej zaviedla aj inteligentné doplňovanie textu, panely pre dokumenty, lepšiu prácu s históriou zmien a ďalšie vylepšenia. Osmá verzia (2016) priniesla asynchronné I/O operácie, podporu JSONu, podporu písania užívateľských úloh (jobs), spouštěnie úloh v určitý čas jednorázově i opakovaně (timers), správu pluginov metodou balíčků a opravenie chýb. Posledná verzia 8.1 má ako hlavnú novinku integrovaný terminál.
Roku 2002 bola zmenená licencia smerom k licenciám typu GPL,čo umožnilo využiť Vim ako základný editor v niektorých linuxových distribúciách. Táto zmena licencie bola umožnená faktom, že z pôvodného kódu, ktorý Bram Moolenaar využil, už vo Vime nezostalo nič.
Režimy editoru Vim.
Editor Vim má podobne ako jeho predchodca vi tri režimy práce:

</doc>
<doc id="504207" title="Arduino" url="https://sk.wikipedia.org/wiki?curid=504207">
Arduino

Arduino je open-source platforma založená na mikrokontroléri ATMega od firmy Atmel a grafickom vývojovom prostredí, ktoré vychádza z prostredia Wiring (podobný projekt ako Arduino, teda doska s mikrokontrolérom a IDE) a Processing (prostredie pre výuku programovania). Arduino môže byť použité k vytváraniu samostatných interaktívnych zapojení alebo môže byť pripojené k softvéri na počítači (napr. Macromedia Flash, Processing, Max/MSP, Pure Data, SuperCollider). Momentálne možno kúpiť verzie, ktoré sú už skompletované; schéma a návrh plošného spoja je dostupná pre tých, ktorí si chcú postaviť Arduino sami.
Projekt Arduino získal ocenenie v kategórii digitálnych komunít na Prix Ars Electronica 2006.
Software.
Vývojové prostredie Arduina (IDE) je viacplatformová aplikácia, naprogramovaná v Jave. Je navrhnuté tak, aby umožnilo programovať aj ľuďom, ktorí nemajú veľké skúsenosti s programovaním. Obsahuje editor kódu s bežnými vlastnosťami ako farebné označovanie syntaxe, automatické zarovnávanie a párovanie zátvoriek. Je schopné program skompilovať a nahrať do Arduina jedným kliknutím tlačidla. Program pre Arduino sa pomenúva anglickým slovom "sketch".
Programy pre Arduino sa píšu v programovacom jazyku C a C++(Niekedy je nesprávne označovaný ako Wiring). IDE obsahuje knižnicu funkcií, ktoré uľahčujú písanie najzákladnejších operácii s hardvérom. Užívateľ musí definovať iba dve funkcie, aby sa získal spustiteľný program:
Typický prvý program pre Arduino je program na blikanie LED diódou. Program môže vyzerať takto. Program využíva tri interné funkcie codice_3, codice_4 a codice_5. Tento program je obvykle nahraný na doske od samotného výrobcu.
Užitočnou konštrukciou typickej dosky pre Arduino je prítomnosť LED diódy a predradného rezistora medzi pinom 13 a zemou, preto je možné tento príklad vyskúšať priamo na doske.
IDE.
Na vývoj je možné použiť niekoľko verzií IDE. Je vhodné používať najaktuálnejšiu verziu, pretože v starších IDE nie sú vykonávané žiadne úpravy.
IDE umožňuje programovať aj ďalšie mikrokontroléry. Napríklad mikrokontroléry ESP8266 so zabudovanou podporou Wi-Fi. Je to vďaka otvorenej architektúre, umožňujúcej pridávať ľubovoľné balíky programov (nazývané toolchain), ktoré vedia skompilovať program pre konkrétny cieľový mikrokontrolér.
Knižnice.
Programovanie Arduina uľahčuje existencia obrovského množstva knižníc. Knižnice je ucelený zdrojový kód, ktorý je obvykle umiestnený na serveri GitHub. Okrem zdrojového kódu v C++ je doplnená metaznačkami, ktoré umožňujú IDE indexovať tieto zdrojové kódy a poskytovať ich na pohodlnú inštaláciu prostredníctvom Manažéra knižníc. Knižnica obvykle poskytuje ucelenú sadu funkcií alebo tried, určených na ovládanie konkrétneho hardvéru.
Online nástroje.
Arduino je možné programovať v cloude pomocou editora Arduino Web Editor na stránke Arduino Create. Obsahuje editor zdrojového kódu, úložisko pre vlastné programy, ktoré možno zdieľať s ostatnými užívateľmi a nainštalované knižnice. Programovanie v editore funguje tak, že v prehliadači sa upravuje zdrojový kód, ktorý sa odošle na preklad na virtuálny server. Z virtuálneho servera sa vráti preložený program v binárnom tvare, ktorý sa následne nahrá do Arduina pomocou programu, ktorý musí byť nainštalovaný v počítači a ktorý slúži ako prenosový mostík medzi cloudom a fyzickým hardvérom, pripojeným k počítaču.

</doc>
<doc id="504233" title="János Kádár" url="https://sk.wikipedia.org/wiki?curid=504233">
János Kádár

János Kádár (* 26. máj 1912, Rijeka – † 6. júl 1989, Budapešť) sa narodil ako Czermanik János József, neskôr si písal Csermanek János bol maďarský komunistický politik, generálny tajomník Maďarskej socialistickej robotníckej strany (MSZMP) a premiér Maďarskej ľudovej republiky v rokoch 19561958 a 19611965. Ako šéf MSZMP bol faktickým vládcom Maďarska v rokoch 19561988.
Mal slovensko-maďarský pôvod rovnako ako jeho manželka Mária Tamáska  (8. apríl 1912 Budapešť – 30. marec 1992 Budapešť) 

</doc>
<doc id="504295" title="Lucille Ballová" url="https://sk.wikipedia.org/wiki?curid=504295">
Lucille Ballová

Lucille Désirée Ballová (* 6. august 1911, Jamestown, New York, USA – † 26. apríl 1989, Los Angeles, Kalifornia) bola americká komediálna herečka a televízna producentka.
Preslávila sa najmä v sérii sitkomov "I Love Lucy", "The Lucy-Desi Comedy Hour", "The Lucy Show", "Here 's Lucy" a "Life With Lucy", ktoré vznikali v rokoch 1951-1986. Jej kariéra kulminovala v 50. rokoch 20. storočia, patrila k prvým americkým televíznym hviezdam a naopak k posledným rozhlasovým hviezdam. 
Roku 1950 založila ako prvá žena (spolu s manželom Desi Arnazom) televíznu produkčnú spoločnosť "Desilu Productions", ktorá produkovala napríklad seriály Star Trek alebo . 
Trikrát získala prestížnu cenu Emmy v kategórii komediálna herečka v hlavnej úlohe (1955, 1967, 1968). V začiatkoch svojej kariéry používala pseudonym Diane Belmont.

</doc>
<doc id="504314" title="Rudolf Filkus" url="https://sk.wikipedia.org/wiki?curid=504314">
Rudolf Filkus

Prof. Ing. Rudolf Filkus, CSc., (* 2. september 1927, Bratislava – † 17. december 2013, tamtiež) bol slovenský ekonóm, vysokoškolský učiteľ, po Nežnej revolúcii česko-slovenský politik za Verejnosť proti násiliu, neskôr zakladateľ Hnutia za demokratické Slovensko, poslanec Snemovne ľudu Federálneho zhromaždenia, minister vlád Česko-Slovenska aj samostatného Slovenska. V polovici 90. rokov po rozchode s HZDS člen menších separatistických strán Aliancia demokratov Slovenska a Demokratická ÚNIA Slovenska.
Životopis.
V rokoch 19531972 pôsobil ako vedecký pracovník Ekonomického ústavu Slovenskej akadémie vied v Bratislave, v rokoch 19721984 pôsobil vo Výskumnom ústave cenovom a 19841989 v Ústrednom ústave národohospodárskeho výskumu v Bratislave. Jeho odborná aj politická kariéra vyvrcholila v 90. rokoch. V roku 1990 bol vedúcim pracovníkom Ekonomického ústavu SAV, v období rokov 19911993 potom pracoval v Ústave ekonomickej teórie SAV.
V januári 1990 nastúpil ako poslanec za hnutie Verejnosť proti násiliu v rámci procesu kooptácie do Federálneho zhromaždenia po nežnej revolúcii do Snemovne ľudu (volebný obvod č 177 – Zvolen, Stredoslovenský kraj). Zotrval tu len do slobodných volieb roku 1990. V roku 1991 patril medzi zakladajúcich členov HZDS, ktoré vzniklo rozštiepením VPN potom, čo bol na jar 1991 Vladimír Mečiar odvolaný z postu slovenského premiéra. Filkus v reakcii na odvolanie Mečiara odstúpil z funkcie ministra plánovania SR (neskôr formálne minister pre hospodársku stratégiu), ktorú zastával v prvej vláde Vladimíra Mečiara. Od roku 1991 potom bol profesorom Vysokej školy ekonomickej v Bratislave. Na sneme HZDS v Banskej Bystrici v júni 1991 bol Filkus zvolený za predsedu Rady HZDS, na čele ktorej zotrval do roku 1993.
Znovu sa do federálneho parlamentu vrátil až po voľbách roku 1992, keď (teraz už ako poslanec HZDS) zasadol do Snemovne ľudu, aby tu zotrval až do zániku Česko-Slovenska v decembri 1992. Vtedy zasadal v poslednej federálnej vláde (vláda Jana Stráskeho) ako 1. podpredseda vlády.
Po vzniku samostatného Slovenska bol roku 1993 vymenovaný za veľvyslanca Slovenska v Rakúsku. V tom istom roku však po rozkole odišiel z HZDS a v rokoch 19931994 bol členom a podpredsedom odštiepeneckej formácie Aliancia demokratov Slovenska, následne významným predstaviteľom z nej vzniknutej Demokratickej únie Slovenska (DUS). Za ňu bol v období marec – december 1994 ministrom financií Slovenska vo vláde Jozefa Moravčíka. V rokoch 19941998 bol poslancom Národnej rady Slovenskej republiky za DUS.

</doc>
<doc id="504368" title="Mince vo fontáne" url="https://sk.wikipedia.org/wiki?curid=504368">
Mince vo fontáne

Mince vo fontáne je pop-rocková (folk-rocková) hudobná skupina, ktorá vznikla v roku 1999 v Liptovskom Mikuláši.
Dejiny.
Spočiatku bolo štýlové zameranie skupiny výlučne folkové. Folkový základ zostal, ale postupne sa začali objavovať v ich repertoári prvky country, rocku i popu, s čím mala často kapela u ortodoxne ladených porôt na súťažných festivaloch väčšinou problémy. Cez spomenuté záležitosti sa podarilo jej členom niekedy uspieť aj v súťažiach a odniesli si napríklad Hlavnú cenu celoštátneho FCT festivalu Strunobranie v Banskej Štiavnici a niekoľko ďalších zaujímavých ocenení. Štýlová „nečistota“ však má aj svoje výhody a Mince vo fontáne sa objavujú na rockových, folkových, country i popových akciách. V súčasnosti je štýlové zameranie skupiny folk-rockové a pop-rockové.
Na popud bývalého člena kapely Stana Štofčíka založili v roku 2000 v Liptovskom Mikuláši klub Fontána, kde pravidelne pozývajú jednotlivcov i skupiny na samostatné koncerty. Od roku 2002 pomáhali organizovať festival Folkovanie pod Skalkou spoločne s MsKS Liptovský Hrádok. S „folkáčkou“ Svetluškou „rozbehli“ festival "Letokruhy", ktorý sa uskutočňuje každoročne v Liptovskom Mikuláši alebo blízkom okolí, no posledné ročníky boli organizované v spolupráci s tiež bývalým členom Michalom Kováčikom v kaviarni PIANKO v Liptovskom Mikuláši. Počas svojho pôsobenia sa Mince vo fontáne podieľajú na organizovaní a účinkovaní na benefičných koncertoch pre choré deti, deti z detských domovov, záchranu lesa a ďalších.
Aktivity kapely sú značné a členov možno vidieť napr. v TV reláciách, ale aj počuť v rozhlase. Zaspievali si aj vo filme "Záchranári", ktorý bol uvedený na obrazovku v roku 2003.
Projekt C.I.T..
C.I.T. – čo znamená Celkom inteligentný tím. Projekt vznikol s prispením všetkých aktívnych členov kapely Mince vo fontáne. "Tvrdšie" rockové zameranie však najmä personálnymi zmenami v kapele ho odsunulo do ústrania a postupne sa vyprofilovala nová folk-rocková (pop-rocková) cesta kapely. Projekt bol aktívny do roku 2012.
Diskografia.
Mince vo fontáne vydali šesť samostatných albumov – "Ozveny", "Svetlo", "Maják nádejí," v roku 2014 album "Štvrtý," v roku 2016 album "Som na ťahu" a v roku 2018 zatiaľ posledný album "Záleží na nás". Tiež vydali jeden spoločný album so skupinami Lesní škriatkovia, Pohoda a Pengagi s názvom "K slnku odvrátení".
Bývali členovia.
Čestnými členmi, ktorí pomáhali pri zrode a fungovaní kapely, sú:

</doc>
<doc id="504425" title="Reštaurátor" url="https://sk.wikipedia.org/wiki?curid=504425">
Reštaurátor

Reštaurátor je zväčša maliar alebo sochár prípadne umelecký stolár či kovotepec, ktorý priamo dotvára - opravuje predmet historickej hodnoty. Samotný reštaurátor sa väčšinou zameriava iba na jeden druh materiálu drevo kameň ale aj látka alebo papier.
Ako optimálne vzdelanie sa považuje vysokoškolské vzdelanie minimálne druhého stupňa v danej oblasti a to práve z dôvodu že reštaurátor na rozdiel od konzervátora priamo zasahuje do predmetu kultúrnej hodnoty, teda napríklad dotváraním chýbajúcich častí. Činnosť reštaurátora je regulovaná právnymi predpismi: Zákon Národnej rady Slovenskej republiky c. 200/1994 Z.z. o Komore reštaurátorov a výkone reštaurátorskej činnosti jej v znení zákona c. 136/2010 Z.z. Na výkon tohto povolania je tiež nutné obdržať rôzne certifikáty ako napríklad: Osvedčenia o zápise do zoznamu autorizovaných reštaurátorov podľa zákona c. 200/1994 Z.z. o Komore reštaurátorov a o výkone reštaurátorskej činnosti jej členov v znení zákona c. 136/2010 Z.z. o službách na vnútornom trhu a o zmene a doplnení niektorých zákonov (§ 16 a 17). Komora reštaurátorov SR. vydala E.C.C.O. Profesijné smernice (II): Etický kódex Podporovaný Európskou konfederáciou konzervátorov a reštaurátorov a prijatý valným zhromaždením v Bruseli 7. marca 2003. Ktorý sa zaoberá aj profesiou konzervátora.
Na Slovensku fungujú viaceré druhy reštaurátorsko - konzervátorských zariadení a to napríklad štátne reštaurátorské ateliéry ale aj súkromné reštaurátorské ateliéry nemôže však zabúdať ani na interné reštaurátorské a konzervátorské dielne ktoré sú súčasťou niektorých múzeí alebo galérií.

</doc>
<doc id="504448" title="Pat Nixonová" url="https://sk.wikipedia.org/wiki?curid=504448">
Pat Nixonová

Catherine "Pat" Ryan Nixonová (* 19. marec 1912, Ely, Nevada, USA - † 22. jún 1993, Park Ridge,New Jersey) bola manželkou 37. prezidenta USA Richarda Nixona a v rokoch 1969–1974 vykonávala funkciu prvej dámy USA.
Narodila sa v rodine baníka Williama Ryana a jeho ženy Kate. Rodičia zomreli skoro, ona musela pracovať, aby si zarobila na štúdia na vysokej škole. Od roku 1934 študovala na University of Southern California obchod. Po absolvovaní sa stala učiteľkou v kvakerskej škole.
Dňa 21. júna 1940 v kalifornskom meste Riverside si vzala za muža Richarda Nixona, kvôli ktorému konvertovala od katolicizmu k manželovmu kvakerstvu. Manželia Nixonovi mali dve dcéry: Patríciu (* 1946) a Júliu (* 1950). Pat podporovala manžela počas volebných kampaní cez svoju averziu k politike.
Keď sa stal v roku 1969 jej manžel prezidentom, ona z toho nebola príliš nadšená. Zasadzovala sa o zrovnoprávnenie žien a mužov. Zahájila ďalšiu rekonštrukciu Bieleho domu, ktorá bola financovaná zo súkromných darov, nechala tu vybudovať bezbariérové vstupy. Podporovala neplatenú vzájomnú pomoc. Navštívila vojakov USA vo Vietname, podporovala humanitárnu pomoc, dokonca sama do postihnutých oblastí chodila. 
Po Nixonovej abdikácii 9. augusta 1974 sa manželia usídlili na súkromnej usadlosti v kalifornskom San Clemente. V roku 1976 dostala mŕtvicu, po druhom záchvate v roku 1983 sa stiahla do ústrania a prestala poskytovať interview.
Zomrela 22. júna 1993 v štáte New Jersey.

</doc>
<doc id="504462" title="Mary Pickford" url="https://sk.wikipedia.org/wiki?curid=504462">
Mary Pickford

Mary Pickford, rodená "Gladys Louise Smith" (* 8. apríl 1892, Toronto, Ontário, Kanada – † 29. máj 1979, Santa Monica, Kalifornia, USA) bola kanadská filmová herečka, producentka, scenáristka a spisovateľka, jedna z prvých veľkých filmových hviezd v histórii svetovej kinematografie, držiteľka (v poradí druhého) Oscara z roku 1929. Je jednou z 36 ľudí, ktorí založili Akadémiu vied a umení ("Academy of Motion Picture Arts and Sciences").
Divadlo.
Jej otec bol robotník, ktorý zomrel na následky pracovného úrazu, keď mala štyri roky a rodina sa ocitla bez živiteľa. Jej matka bola divadelná herečka, vďaka svojim známostiam zabezpečila svojim deťom angažmán v divadelnej spoločnosti, ktorá potrebovala detského herca.
Divadlo hrala profesionálne spolu so svojou sestrou a bratom už od útleho detstva v rodnom Toronte. V čase dospievania začalo divadelných rolí ubúdať. Preto sa vo svojich 14 rokoch sama vydala do USA do New Yorku, kde spočiatku hrala v niekoľkých divadelných hrách na Broadwayi. Avšak ani tu nemala príliš šťastie, preto to skúsila v Hollywoode ako filmová herečka (ona sama ako aj mnoho hercov v ranej ére nemého filmu považovalo kinematografiu za podradné umenie).
Film.
Herečka.
V Hollywoode začala hrať vo filmovej spoločnosti "Adolphe Zukora Famous Players" a neskôr sama toto obdobie označovala za najlepšie roky vo svojom živote. Jej popularita veľmi rýchlo začala stúpať, v roku 1920 bola už veľkou, bohatou a obdivovanou filmovou hviezdou. Prechod do éry zvukového filmu jej síce zaistil Oscara za film "Koketa" z roku 1929, ale celkovo v zvukovej ére neuspela, hrala iba v piatich zvukových filmoch.
V roku 1934 svoju filmovú kariéru definitívne ukončila a venovala sa iba producentskej a spisovateľskej činnosti.
Producentka.
V roku 1918 si založila vlastnú filmovú spoločnosť "Mary Pickford Film Corporation". V roku 1919 založila spolu s Charlesom Chaplinom, Douglasom Fairbanksom a D.W. Griffithom spoločnosť United Artists. Svoj podiel v spoločnosti v roku 1953 rovnako ako Charlie Chaplin predala.
Ocenenia.
V roku 1976 dostala svojho druhého Oscara, tentokrát za svoje celoživotné dielo.

</doc>
<doc id="504473" title="Helen Hayesová" url="https://sk.wikipedia.org/wiki?curid=504473">
Helen Hayesová

Helen Hayesová, rodným menom Helen Hayes Brown (* 10. október 1900, Washington, DC, USA – † 17. marec 1993, Nyack, New York) bola americká filmová a divadelná herečka, ktorá získala dvoch Oscarov, Emmy, Grammy a divadelnú cenu Tony. V roku 1986 dostala od prezidenta Ronalda Reagana vyznamenanie v podobe Presidential Medal of Freedom.
Životopis.
Narodila sa vo Washingtone. Jej matka Catherine Estelle (rodená Hayes) bola príležitostná herečka, otec Francis van Arnum Brown vystriedal mnoho zamestnaní, bol napr. úradníkom patentového úradu a obchodným cestujúcim. Prarodičia z matkinej strany emigrovali do USA z Írska pri veľkom hladomore.
Už ako päťročná debutovala v divadle. V desiatich rokoch natočila krátky film "Jean and the Calico Doll". Strednú školu absolvovala v roku 1917.
Kariéra.
Jej zvukovým debutom bola dráma "The Sin of Madelon Claudet", za ktorý získala Oscara za najlepší ženský herecký výkon. Vo filme stvárnila matku, ktorá sa dostane do väzenia a teda sa musí vzdať dieťaťa. Keď ju po 10 rokoch prepustia, nemá dosť peňazí, aby začala usporiadaný život a tak zostane na ulici bez toho, aby videla svojho syna vyrastať.
Vo filmovej adaptácii Hemingwayovho románu "Zbohom zbraniam" z roku 1932 si zahrala po boku Garyho Coopera. Dramatický film "Night Flight" znamenal spoluprácu s Clarkom Gablom a Myrnou Loy. Helen Hayesová však preferovala divadlo pred filmom a tak sa v roku 1935 vrátila na javisko. Na Broadwayi hrala tri roky titulnú rolu po boku Vincenta Pricea v hre "Victoria Regina".
V roku 1953 sa stala vôbec prvou laureátkou ceny Sarah Siddons za prácu v divadle v Chicagu. Tento úspech zopakovala v roku 1969. V päťdesiatych rokoch sa vrátila do Hollywoodu. Zahrala si spolu s Ingrid Bergmanovou vo filme "Anastázia". V roku 1970 stvárnila čiernu pasažierku pani Quonsettovú vo filme Letisko, za čo získala druhého Oscara, tentoraz za vedľajšiu úlohu. V sedemdesiatych a osemdesiatych rokoch natočila prevažne televízne filmy a filmy produkcie Walta Disneyho.
V roku 1955 premenovali Fultonovo divadlo na "Divadlo Helen Hayes". V osemdesiatych rokoch bolo divadlo zbúrané, aby ustúpilo novej zástavbe. V roku 1983 však bolo iné divadlo na 45. ulici v New Yorku pomenované po nej.
Osobný život.
Helen Hayesová bola dvakrát vydatá. Manželstvo s Johnom Swansonom trvalo v rokoch 1926 až 1928. Druhým manželom bol scenárista a dramatik Charles MacArthur, ktorého si vzala v roku 1928, a za ktorého bola vydatá až do jeho smrti v roku 1956. Mali spolu dcéru Mary, ktorá predčasne zomrela na obrnu v devätnástich rokoch v roku 1949. MacArthur mal nemanželského syna Jamesa, ktorý sa narodil v roku 1937. Helen si ho osvojila.
Bola katolíčka a republikánka. Okrem herectva sa venovala filantropii. 
Úmrtie.
Helen Hayesová zomrela na zlyhanie srdca v Deň svätého Patrika, 17. marca 1993 vo veku 92 rokov v Nyacku v štáte New York.
Zaujímavosti.
Na hollywoodskom chodníku slávy má dve hviezdy. Jednu za počiny vo filmovom priemysle, druhú za počiny v rozhlase.
Získala prezývku "prvá dáma amerického divadla".
Je jednou z dvanástich herečiek, ktorým sa podarilo získať Oscara, Tony a Emmy.
Je prvým hercom, resp. herečkou, ktorá získala Oscara v hlavnej, aj vo vedľajšej úlohe.

</doc>
<doc id="504483" title="Ellen Burstynová" url="https://sk.wikipedia.org/wiki?curid=504483">
Ellen Burstynová

Ellen Burstynová, rodená Edna Rae Gillooly (* 7. december 1932, Detroit, Michigan, USA) je americká modelka a herečka, nositeľka ceny Americkej filmovej akadémie Oscar (celkovo zo šiestich nominácií), držiteľka americkej divadelnej Ceny Tony ako aj niekoľkých nominácií na Cenu Emmy.
Život.
V mladosti vystriedala niekoľko povolaní, pracovala napríklad ako servírka. Po štúdiách na strednej technickej škole v Michigane pôsobila, okrem iného, ako dirigentka roztlieskavačiek, modelka, neskôr ako tanečnica v montrealskom bare, vtedy používala pseudonym "Keri Flynn". Neskôr na začiatku jej hereckej dráhy užívala pseudonymy "Erica Dean" a "Ellen McRae". Začínala ako zboristka a predstaviteľka drobných epizódnych rolí v televíznych seriáloch. V roku 1957 po prvýkrát debutovala v divadle na Broadwayi.
Od začiatku 60. rokov sa začala objavovať v televízii, však do širšieho diváckeho povedomia sa dostala až v roku 1963 rokoch vďaka svojmu úspešnému účinkovaniu v televíznom seriáli "The Doctors" ("Lekári"). Na začiatku 70. rokov absolvovala hereckú prípravu v hereckom štúdiu u Lee Strasberga, po ktorého smrti sa spoločne s Al Pacinom stala jeho umeleckou riaditeľkou.
Medzi holywoodské herecké hviezdy ju zaradil až film "Posledné filmové predstavenie" v roku 1971, za ktorý bola prvýkrát nominovaná na Zlatý glóbus aj na Oscara. V roku 1973 nasledoval film "Vyháňač diabla", za ktorý bola opäť nominovaná na obe vyššie spomínané ceny. V roku 1974 si zahrala v snímke "Alice tu už nebýva", za ktorý získala Oscara aj britskú cenu BAFTA. V tom istom roku získala aj americkú divadelnú cenu Tony. V roku 1978 bola opäť nominovaná na Oscara za prepis úspešnej divadelnej hry v snímke "Na budúci rok v rovnakom čase", kde si zahrala s Alanom Aldom.
Zaujímavosť.
Jedná sa aj o držiteľku nominácie na ceny Emmy z roku 2006 za herecký výkon, ktorý trval presne 14 sekúnd, čo je doterajší historický rekord.

</doc>
<doc id="504485" title="Zoznam električkových liniek v Bratislave" url="https://sk.wikipedia.org/wiki?curid=504485">
Zoznam električkových liniek v Bratislave

Zoznam liniek električkovej dopravy v Bratislave obsahuje linky od vzniku električkovej siete v roku 1895 až po súčasnosť. Spočiatku sa linky označovali názvom tratí, na ktorých premávali, v roku 1911 sa zaviedlo označovanie liniek písmenami ( – ). Číselné označovanie sa zaviedlo 1. januára 1944 (v tom čase sa električkové linky , , preznačili na linky , , ).
Denné linky.
Stav k 26.04.2021. Farby liniek zodpovedajú označením v cestovných poriadkoch a dopravných schémach Dopravného podniku Bratislava.
Nočné linky.
Nočné linky premávajú len z 31.12. na 01.01.
Historické zoznamy linek.
K 27. augustu 1895:
K 19. júlu 1909:
K roku 1912:
K roku 1918:
K 3. augustu 1921:
K 20. novembru 1926:
K 26. máju 1927:
Dňa 17. novembra 2019 bola v prevádzke špeciálna historická linka pripomínajúce zamatovú revolúciu v roku 1989. Písmeno N vychádza z označenia "nežná revolúcia".

</doc>
<doc id="504513" title="Diane Keaton" url="https://sk.wikipedia.org/wiki?curid=504513">
Diane Keaton

Diane Keaton (rod. Diane Hall; * 5. január 1946, Santa Ana, Kalifornia, USA) je americká speváčka, herečka, režisérka a producentka.
Životopis.
Narodila sa v roku 1946 v Kalifornii inžinierovi a fotografke. Tam aj študovala, venovala sa divadlu a do roku 1967 spievala aj v rockovej skupine Roadrunners. O rok neskôr prerazila na Broadwayi, kde získala najväčší úspech v rockovom muzikáli "Vlasy" a v divadelnej inscenácii podľa komédie Woodyho Allena "Zahraj to znova, Sam". Podľa tohto predstavenia bol tiež neskôr natočený rovnomenný film s Woody Allenom, v ktorom s ním hrala hlavnú úlohu. Najväčší úspech jej ale priniesol film Francisa Forda Coppolu "Krstný otec". Ten sa stal do tej doby najvýnosnejším filmom, získal Oscara a dodnes patrí medzi najuznávanejšie filmy.
Po tomto úspechu jej sláva veľmi rástla. Zahrala si v ďalšej komédii Woodyho Allena "Sleeper", pokračovaní Krstného otca "Krstný otec II", ktoré bolo rovnako ako prvý diel veľmi úspešne. V roku 1977 získala svoju životnú rolu vo filme "Annie Hall", za ktorú získala Oscara, Zlatý glóbus, cenu BAFTA a ďalšie ceny. V 70. rokoch natočila ďalšie filmy Woodyho Allena ako "Love and Death", alebo "Manhattan". V 80. rokoch síce dostala nomináciu na Oscara za film "Červení", ale celkovo to pre ňu bolo slabé obdobie.
V roku 1990 sa vrátila na scénu vo filme "Krstný otec III", ktorý sa stal opäť kasovým trhákom a bol tiež nominovaný na Oscara. V 90. rokoch bola opäť úspešná. Zahrala si vo dvoch dieloch komédie "Hlava rodiny" so Stevom Martinom, v ďalšom filme Woodyho Allena "Tajomná vražda na Manhattane", vo filme "Marvinova izba" hrala spolu s Meryl Streepovou a Leonardom DiCapriom a získala zaň ďalšiu nomináciu na Oscara. Komerčne úspešný bol film "Klub odložených žien".
Jej prvým filmom v novom tisícročí bol "Zaveste, prosím" s Meg Ryan a Lisou Kudrowovou. V tomto filme sa zároveň ujala réžie. Ďalšiu nomináciu na Oscara jej vyniesol film z roku 2003 "Lepšie neskoro ako nikdy", kde si zahrala spolu s Jackom Nicholsonom.

</doc>
<doc id="504525" title="Marion Cotillardová" url="https://sk.wikipedia.org/wiki?curid=504525">
Marion Cotillardová

Marion Cotillardová (; * 30. september 1975, Paríž, Francúzsko) je francúzska herečka, držiteľka mnohých ocenení za stvárnenie postavy Édith Piaf v rovnomennom filme.
Životopis.
Narodila sa v Paríži v hereckej rodine - jej matka je herečka Niseema Theillaudová a otec herec, režisér a pedagóg Jean-Claude Cotillard. Má dvoch mladších bratov, dvojčatá Quentina a Guillauma. Quentin je sochár a maliar, ktorý sa usadil v San Franciscu, Guillaume pokračuje v rodinnej tradícii a stal sa scenáristom a režisérom.
Je vydatá, jej manželom je režisér Guillaume Canet, 19. mája 2011 sa im narodil syn Marcel.
Umelecká kariéra.
Vo filme debutovala v roku 1996 v "La Belle Verte" režisérky Coline Serreau. Známou sa stala úlohou vo filme Gérarda Pires "Taxi" z roku 1998. Svetovú slávu jej zaistila hlavná rola Édith Piaf v rovnomennom česko-francúzsko-britskom filme Oliviera Dahana, za ktorý obdržala roka 2008 rad ocenení - BAFTA, César, Oscar i Český lev za najlepšiu ženskú rolu. 
V roku 2009 si zahrala s Johny Deppom v snímke "Verejní nepriatelia".

</doc>
<doc id="504537" title="Vanessa Redgravová" url="https://sk.wikipedia.org/wiki?curid=504537">
Vanessa Redgravová

Vanessa Redgravová CBE (; * 30. január 1937, Londýn, Spojené kráľovstvo) je britská herečka a politická aktivistka. Ide o zrejme najznámejšiu členku významnej britskej hereckej a divadelníckej rodiny Redgraveových, nositeľku cien Tony, Grammy, BAFTA, Zlatého glóbusu a Oscara.
Pochádza z významnej a početnej hereckej rodiny, ktorej umelecké korene spadajú do 19. storočia. Obaja jej rodičia Michael Redgrave a Rachel Kempsonová boli herci. Britskú hereckú školu "Central School of Speech and Drama" ukončila v roku 1957 a odvtedy hrá divadlo. Prvú významnú divadelnú rolu dostala v roku 1961 v Britskej kráľovskej shakesperovskej spoločnosti.
Počas svojej viac ako šesťdesiatročnej kariéry vo filme a v televízii vystupovala vo viac ako 80 filmoch (audiovizuálnych dielach). Jej dcéry Natasha (* 1963 – † 2009) a Joely (* 1965) (otec režisér Tony Richardson) sa tiež stali herečkami. Jej druhým manželom sa stal taliansky herec Franco Nero s ktorým má syna Carla Gabriela (* 1969).
Okrem herectva sa preslávila aj svojimi bohatými politickými aktivitami a občianskou angažovanosťou.

</doc>
<doc id="504543" title="Rachel Weiszová" url="https://sk.wikipedia.org/wiki?curid=504543">
Rachel Weiszová

Rachel Weiszová (* 7. marec 1970, Londýn, Spojené kráľovstvo) je britská filmová herečka. Za úlohu Tessy Quayle vo filme "Nepohodlný" ("The Constant Gardener") z roku 2005 získala Oscara za najlepší ženský herecký výkon vo vedľajšej úlohe.
Životopis.
Detstvo.
Narodila sa v Londýne a vyrastala na predmestí Hampstead Garden. Jej matka, Edith Ruth (rodená Teich) sa narodila vo Viedni a pôvodným povolaním bola učiteľka, neskôr psychoterapeutka. Jej otec, George Weisz bol maďarský vynálezca, ktorý s celou rodinou utiekol do Anglicka kvôli nacistickej perzekúcii. Otec Rachel Weisz bol aškenázský Žid a jej matka je spomínaná buď ako katolíčka, ako Židovka, alebo osoba židovského pôvodu. Rachel vyrastala v intelektuálnej židovskej domácnosti a samu seba označuje ako Židovku. Má sestru, Minnie, ktorá je umelkyňou. Rachel vyštudovala anglistiku na univerzite v Cambridge.
Kariéra.
Počas štúdií hrala v študentských predstaveniach súboru "Talking Tongues", ktorý spolu so spolužiakmi založila. Prelomová bola jej rola Guildy v muzikáli "West End" v divadle Gielgud Theatre. Svoju prvú televíznu rolu dostala v seriáli "Scarlet &amp; Black". Prvú menšiu filmovú rolu stvárnila vo filme Bernarda Bertolucciho "Zvodná krása" ("Stealing Beauty") z roku 1996. Do širšieho povedomia vošla až úlohou vo vojnovom filme "Nepriateľ pred bránami".
Osobný život.
Bola zasnúbená s americkým režisérom Darrenom Aronofským, s ktorým udržiavala vzťah v rokoch 2002 – 2010. Dňa 31. mája 2006 sa im narodil syn Henry Chance. Pár býval v East Village na Manhattane. Predpokladalo sa, že budú mať tradičnú židovskú svadbu v najstaršej synagóge v New Yorku.
Po rozchode s predchádzajúcim partnerom sa v roku 2011 vydala za herca Daniela Craiga.

</doc>
<doc id="504545" title="Kolonáda (seriál)" url="https://sk.wikipedia.org/wiki?curid=504545">
Kolonáda (seriál)

Kolonáda je slovenský seriál, ktorý vysielala od 12. januára 2014 verejnoprávna televízia Jednotka. Prvá séria mala 13 častí a vysielala sa v nedeľu o 20:20 od 12. januára do 6. apríla 2014. Prvá časť seriálu sa uviedla s nadpriemerným trhovým podielom 18,2% (12+), kedy bola jednotkou na trhu a divákov si udržala až do poslednej časti série a stala sa na Jednotke hitom. 9. apríla RTVS oznámila, že pripravuje 2. sériu. Podľa zákulisných informácií chystali tvorcovia pri druhej sérii výraznejšie zmeny v obsadení, v seriáli sa však mali opäť objaviť Kamila Magálová, Andrea Karnasová a Marek Geišberg. Druhá séria sa vysielala od 10. januára do 3. apríla 2016, táto séria bola zároveň aj posledná.
Dej.
30-ročný Adam Bernát má dobrý život. Pred sebou sľubnú kariéru ortopéda, doma sa o jeho pohodlie stará skvelá mama a rozumie si aj s druhou rodinou svojho otca, najmä s jeho mladou ženou Zuzanou. Všetko však zmení jedna vášnivá noc, po ktorej sa Adam rozhodne opustiť bezpečné zázemie rodiny a veľkého mesta. Odchádza do malých kúpeľov aby začal odznova.
Produkcia.
Seriál sa začal nakrúcať od polovice júla 2013 a mal trinásť častí. RTVS ho vyrábal vo vlastnej produkcii. Režisérom bol Stanislav Párnický a na seriáli spolupracoval kameraman Laco Kraus. Kolonáda sa natáčala v reálnych priestoroch, nie v štúdiu. Titulnú pieseň naspieval a zložil Peter Cmorik. Prvá časť bola odvysielaná v nedeľu 12. januára 2014 o 20:20 na Jednotke.

</doc>
<doc id="504624" title="Teologické texty" url="https://sk.wikipedia.org/wiki?curid=504624">
Teologické texty

Teologické texty je český odborný teologický časopis, zaoberajúci sa teoretickými i praktickými otázkami teológie. Od roku 1978 vychádzal v rámci katolíckeho samizdatu, od roku 1990 potom oficiálne, po celú dobu pod vedením Ota Mádra, ktorý bol šéfredaktorom a hlavným odborným poradcom až do svojej smrti.
Časopis vychádza 4 – 5-krát do roka, s ročným oneskorením sa jeho čísla zverejňujú na internetových stránkach. Vydáva ho Kráľovská kolegiátna kapitula svätých Petra a Pavla na Vyšehrade. Od roku 2007 udeľuje redakcia časopisu cenu Ota Mádra „za najlepšiu prácu česky píšuceho autora alebo autorky vo veku do 35 rokov (dosiahnutom do termínu dodania práce do redakcie), publikovanú v časopise Teologické texty“. Ako prvý ju v roku 2008 dostal Pavel Blažek.
Kritici Teologickým textom vytýkajú príklon k liberalizmu, nereflektovanie konzervatívnych hľadísk a miestami aj zľahčovanie cirkevnej autority.

</doc>
