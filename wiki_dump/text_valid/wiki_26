<doc id="96034" title="Helenistické koiné" url="https://sk.wikipedia.org/wiki?curid=96034">
Helenistické koiné

Helenistické koiné (iné názvy: koiné, helenistická gréčtina, novozákonná gréčtina, novozmluvná gréčtina, biblická gréčtina, alexandrijská gréčtina) bol spoločný (spisovný) jazyk starých Grékov, ktorého jadro používania spadá do obdobia asi 350 pred Kr. – 300 / 565 po Kr. Jeho základom bola atičtina (atické starogrécke nárečia) s prvkami iónčiny (iónske starogrécke nárečia). Používal sa vo všetkých gréckych krajinách (Itália, Sicília, Macedónia, Grécko, Trácia, Anatólia, Krym, Kolchida, Kréta, Cyprus, Sýria, Judea, Palestína a severný Egypt). 
Vyvinul sa v 4. stor. pred Kr. spojením viacerých koiné (akýchsi nadnárečových jazykov vo väčších oblastiach), ktoré vznikali v gréckych oblastiach už od cca 500 pred Kr. zo starogréckych nárečí, pričom vychádzal hlavne z atického nárečia. Jeho používanie možno presnejšie datovať: od Alexandrových výprav (po smrti Alexandra Veľkého bola helenistická koiné úradným jazykom v helenistických ríšach) po vládu cisára Justiniána I. v 6. storočí po Kr. 
Bol to prvý "kodifikovaný" grécky jazyk, ktorý sa u ľudu ujal. Mnoho gréckych vzdelancov, hlavne počas rímskej doby, odmietalo tento jazyk a hlásalo návrat ku klasickej atičtine (napr. Herodes Attikos). Rozpadať sa začal už v 3. storočí po Kr. a úplne sa prestal používať v spomínanom 6. storočí. Potom sa z neho začali vyvíjať moderné grécke jazyky. Bol to aj jazyk prvých kresťanov.
V porovnaní so starogréčtinou došlo v helenistickom koiné ku zmenám vo výslovnosti: melodický prízvuk sa menil na dynamický, vznikol prízvuk podobný arabskému, zanikli rozdiely medzi krátkymi a dlhými samohláskami, dvojhlásky ει, αι, οι, ου (ei, ai, oi, ou) sa začali vyslovovať jednoslabične, i,e, i,u. Toto ostalo v gréckych jazykoch dodnes. K podstatným zmenám došlo aj v tvarosloví, počas vývoja jazyka sa presadzujú analytické tendencie. Veľa časov sa pri slovesách vyjadruje opismi, v skloňovaní dochádza k redukcii pádov, ostali iba pády nominatív, akuzatív, genitív a vokatív. Zároveň toto koiné preberá prvky pôvodných lokálnych jazykov. Badateľné to je napríklad pri preklade Biblie do koiné (tzv. Septuaginta) ako i v novozákonných spisoch, kde nachádzame veľké množstvo semitizmov, a to tak v slovnej zásobe ako aj v gramatických štruktúrach.
Výslovnosť h sa stále používala, zapisovala sa znakom v tvare polmesiaca nad písmenom (dassia).

</doc>
<doc id="96065" title="Vecná literatúra" url="https://sk.wikipedia.org/wiki?curid=96065">
Vecná literatúra

Vecná literatúra je otvorený súbor jazykových prejavov, ktoré sa využívajú tam, kde podávateľ sleduje cieľ odovzdať prijímateľovi vecnú informáciu. Z funkčného hľadiska sa k vecnej literatúre priraďujú texty, ktoré v procese komunikácie vznikajú v presne vymedzených oblastiach spoločenského života a práce. Sú to prejavy dorozumievacích (vecných) štýlov. Vecná informácia sa vnútorne diferencuje podľa cieľa a zámeru, ktorý podávateľ svojim konkrétnym jazykovým prejavom sleduje. Navonok sa to prejavuje v štýlovej a žánrovej diferenciácii.
Texty vecnej literatúry sú zamerané najmä na komunikovanie vedeckých poznatkov z rôznych oblastí vedeckovýskumnej práce, politiky, techniky a výroby (náučné texty), na pohotové a objektívne informovanie o aktuálnych otázkach spoločenského, politického, hospodárskeho, kultúrneho a športového života (publicistické texty) a napokon na diferencovanú oblasť administratívno-právneho styku, v ktorých sa regulujú alebo aj normujú vzťahy medzi ľuďmi, inštitúciami a štátnou správou (administratívne texty).
Štýlovo a žánrovo pestrú varietu textov vecnej literatúry zjednocuje to, že sa v nej jazyk využíva vo svojej základnej, komunikatívnej funkcii. Ich spoločným jazykovo-štýlovým znakom je tendencia preferovať nocionálne prostriedky pred emocionálno-expresívnymi, prvotné využívanie jednoznačných a presných pomenovaní, obmedzenie polysémickosti a obraznosti výrazu.
Obsah vyjadrenia dominuje nad formou výrazu.
Výraz prvotne slúži na rýchly a presný prenos informácie.
Napriek tomu sú vecné texty aj z hľadiska výrazu do istej miery diferencované, a to podľa svojej štýlovej, resp. aj žánrovej príslušnosti a v menšej miere aj podľa individuálnych štýlových rozdielov.

</doc>
<doc id="96129" title="Deontická logika" url="https://sk.wikipedia.org/wiki?curid=96129">
Deontická logika

Deontická logika alebo logika normatívnych viet je odvetvie logiky, ktoré skúma logickú štruktúru príkazov, zákazov a povolení, s ktorými klasická výroková alebo predikátová logika nedokáže plnohodnotne narábať. Napríklad výrok
je z hľadiska klasickej výrokovej logiky atomárny. To znamená, že výroková logika ho chápe ako ďalej nedeliteľný celok a nezaujíma sa o jeho vnútornú štruktúru. Deontická logika ide hlbšie a rozlišuje v tomto výroku dva komponenty: takzvaný deontický operátor "Je povolené, aby" a samotný výrok pod týmto operátorom "Ľudia fajčia".
V užšom význame pojem deontická logika označuje konkrétny logický kalkul skúmaný v rámci deontickej logiky vo vyššie uvedenom zmysle. Príkladom takého systému je kalkul D tiež známy ako "štandardná modálna logika".
História.
Za prehistóriu modálnej logiky možno považovať úvahy nemeckého filozofa a matematika Gottfrieda Leibniza. Podľa Leibniza je "povinné" všetko to, čoho sa dobrý človek dopúšťa "nutne" a "povolené" je všetko to, čoho sa dobrý človek dopúšťa "možne". Bez ohľadu na to, čo sa v týchto úvahách rozumie vágnym pojmom "dobrý človek" a bez ohľadu na ich pravdivosť, určite ide o tvrdenia, ktoré dávajú javy "príkazu" a "povolenia" do súvislosti s javmi "možnosti" a "nutnosti" a teda postulujú súvislosť medzi deontickou logikou a modálnou logikou.
Prvý formálny systém deontickej logiky bol navrhnutý Ernstom Mallym v dvadsiatych rokoch 20. storočia. O Mallyho systéme sa ale neskôr podarilo ukázať, že v ňom operátor príkazu kolabuje na operátor pravdivosti. To znamená, že v tomto kalkule je tvrdenie prikázané práve vtedy, ak je pravdivé. Formálne:
To je, samozrejme, v príkrom rozpore s intuitívnym chápaním príkazov a zákazov. Napríklad z toho, že prší, určite nevyplýva, že je pršanie prikázané.
Prvý prijateľný systém deontickej logiky navrhol v roku 1951 fínsky filozof G. H. von Wright v článku "Deontic Logic" vo filozofickom časopise Mind. Bol to práve von Wright, kto ako prvý použil pojem deontická logika. Od uverejnenia tohto kľúčového článku mnoho filozofov a informatikov skúma a tvorí systémy deontickej logiky. Dodnes predstavuje deontická logika najdiskutovanejšiu a najzaznávanejšiu oblasť logiky a to aj napriek záujmu širokej odbornej verejnosti.

</doc>
<doc id="96161" title="Laténska kultúra" url="https://sk.wikipedia.org/wiki?curid=96161">
Laténska kultúra

Laténska kultúra bola hlavná archeologická kultúra laténskej doby v strednej a západnej Európe zhruba od 500/450 pred Kr. až po prelom letopočtu (na Slovensku: 450/400 pred Kr. – prelom letopočtu/6/10 po n.l.). Pre územie tejto kultúry sú pojmy laténska kultúra, laténska doba a mladá železná doba zhodné. Je to kultúra Keltov, a tým aj prvá kultúra a doba v dejinách strednej Európy, pri ktorej nesporne poznáme etnicitu jej nositeľov. Pomenovaná je podľa náleziska La Tène vo Švajčiarsku.
Charakteristika.
Keltské kmene obývali územie horného Rýna a Podunajska a na svojich výbojoch prenikali do oblastí antickej kultúry (poznatky antického sveta priniesli do Európy). Majú silnú vládnucu vrstvu bojovníkov a kňazov. Boli hutníci, kováči, najmä umeleckí remeselníci, využívali nové hmoty okrem bronzu a drahých kovov. V poľnohospodárstve používali železné radlice, kosy, rotačné mlynčeky na mletie zrna. Vyrábali nádoby na hrnčiarskom kruhu. Z tohto obdobia pochádza u nás prvá peňažná sústava (zlaté a strieborné keltské mince, spočiatku napodobenina gréckych). V 2. a 1. storočí pred Kr. budovali opevnené sídla, prvotné mestá (oppidá, napríklad bratislavské oppidum). Na prelome letopočtu sa rozvoj keltskej kultúry prerušil expanziou rímskeho impéria na sever a súčasnými posuvmi na juh germánskych kmeňov. Väčšina Keltov sa postupne uchýlila do novovzniknutých rímskych provincií (Noricum a podobne).
Periodizácia.
Periodizácií je veľa. Uvedené sú príklady:
Podľa archeológa O. Tischlera (podľa spôn a mečov):
Podľa prehistorika P. Reineckeho:
Podľa P. Jakobstahla (podľa vývoja keltského umenia):

</doc>
<doc id="96194" title="Lužická kultúra" url="https://sk.wikipedia.org/wiki?curid=96194">
Lužická kultúra

Lužická kultúra alebo presnejšie lužický kultúrny komplex alebo staršie kultúra lužických popolnicových polí bol kultúrny komplex strednej bronzovej doby až po laténsku dobu (1 300 pred Kr. – cca 400 pred Kr., na mnohých miestach až do 2. stor. pred Kr.) patriaci medzi kultúry popolnicových polí, ktorý sa vyskytoval v Poľsku, východnom Nemecku, severných Čechách a na severnom Slovensku (od stredného Považia hore).
Charakteristika.
Kultúra vznikla z mohylových kultúr na území dnešnej južnej Lužice, južného Sliezska, Saska, Moravy a časti Slovenska (teda predlužickej kultúry, stredodunajskej mohylovej kultúry a karpatskej mohylovej kultúry). V čase najväčšieho rozmachu kultúra siahala od Sály k Bugu a severnej polovice Česka a Slovenska až k Baltu. Charakteristické pre ňu bolo najmä žiarové pochovávanie, budovanie hradísk ako centier remesla, obchodu a kultu a charakteristický prejav v materiálnej kultúre. Roľnícky ľud ktorý sa označuje ako ľud popolnicových polí alebo lužický ľud sa zaoberal poľnohospodárstvom, chovom dobytka a poznal zopár remesiel. Staval si veľké opevnenia (Ostrá skala a Tupá skala) a z toho je možné usudzovať, že sa lužické rody zliali vo väčšie celky – kmene a že pri stavbách mohutných opevnení využívali nútenú otrockú prácu (patriarchálne otroctvo). Náčelníci si ponechávali otrokov zajatcov, ktorých získavali vo vojnách. Lužickí roľníci obrábali pôdu spoločne v rámci rodovej občiny (pôda patrila celému rodu).
Etnicita.
Nositeľmi kultúry boli zrejme Indoeurópania, podľa niektorých názorov Ilýri, Germáni, Slovania či iné konkrétne národy. Etnicita kultúry bola v minulosti predmetom hádok najmä medzi Nemcami a Slovanmi, dnes sa v literatúre – podobne ako v prípade mnohých iných kultúr – uprednostňuje tvrdenie, že etnicita kultúry je neznáma.
Slovensko.
Bronzová doba.
Lužická kultúra sa vyskytovala na severnom, strednom a západnom Slovensku zhruba od polovice strednej bronzovej doby. Na Slovensku hovoríme v bronzovej dobe o slovenskej vetve lužickej kultúry (slovenskej skupine lužického kultúrneho komplexu). Lužická kultúra je charakteristická okrem špecifického materiálneho prejavu budovaním hradísk, často zosilnených kamennými prvkami (Tupá Skala, Prašník, Vítkovce, Kostoľany pod Tribečom). Najstarším náleziskom lužickej kultúry je Martin (stredná bronzová doba). Počas stupňa Br D v mladej bronzovej dobe pozorujeme jednak expanzívny tlak velatickej a čakanskej kultúry na lužickú kultúru, a jednak mohylové pochovávanie najmä na strednom Považí (horizont Mikušovce) ako paralelu ku kniežacím mohylám na juhozápadnom Slovensku. Hoci mohyly (napr. na hornej Nitre) ojedinele badať až do konca bronzovej doby, po stupni Br D sa už pochovávalo na plochých urnových hroboch (Partizánske, Diviaky, Ilava, Trenčianske Teplice), ktoré sa neskôr zmenili na ploché jamkové. V mladej bronzovej dobe z početných bronzových výrobkov príslušníci tejto kultúry exportovali trojrebrové meče liptovského typu. So začiatkom neskorej bronzovej doby (1000 pred Kr.) na Slovensku hovoríme o sliezskej fáze/skupine lužického kultúrneho komplexu. Počas nej lužická kultúra preniká pozdĺž horských hrebeňov do priestoru podolskej kultúry.
Halštatská doba až stará laténska doba.
V halštatskej a včasnej a starej laténskej dobe sa na Slovensku lužická kultúra vyskytovala v dvoch podobách:
Z časového hľadiska prevažoval platěnický stupeň v stupňoch Ha C – Ha D1 (teda asi 750 – 550 pred Kr.), oravská skupina prevažovala (lebo rozkvitala) od Ha D2 (teda asi 550 pred Kr. – 300 pred Kr.). Z obdobia pred 550 pred Kr. poznáme len málo pamiatok. Po roku 550 pred Kr. bolo husto osídlené územie oravskej skupiny, čo dokladá hustá sieť hradísk aj jednoduchých osád, ako aj pohrebiská s veľkým počtom hrobov. Na začiatku laténskej doby lužické tradície (predovšetkým oravská skupina lužickej kultúry) na Slovensku prežívali (napr. prívesky na spone z Blatnice, pôsobiace archaickým dojmom) bez výraznejšieho kontaktu na vývoj v južných oblastiach.
Stredná laténska doba.
Okolo 300 pred Kr. zmiešaním (starých) prvkov lužickej kultúry a (nových) prvkov keltskej kultúry špecifická, tzv. púchovská kultúra (konkrétne predpúchovský stupeň).

</doc>
<doc id="96199" title="Mykénska kultúra" url="https://sk.wikipedia.org/wiki?curid=96199">
Mykénska kultúra

Mykénska kultúra alebo mykénske obdobie alebo neskoroheladská kultúra alebo neskoroheladské obdobie je časť egejskej kultúry (heladskej kultúry), grécka kultúra, ktorú vytvorili Gréci na gréckej pevnine v 16. - 12. storočí pred Kristom. Nadväzuje úzko na strednú heladskú kultúru. Záznamy v lineárnom písme B, nachádzané v troskách mykénskych sídlisk, majú charakter invenárnych zoznamov, čo svedčí o značnom stupni hospodárskej centralizácie a administratívej presnosti v mykénskych centrách.
Na území Slovenska sa približne v tomto čase vyskytovali napr. otomanská kultúra a maďarovská kultúra, ktoré boli mykénskou kultúrou ovplyvňované

</doc>
<doc id="96218" title="Kultúry popolnicových polí" url="https://sk.wikipedia.org/wiki?curid=96218">
Kultúry popolnicových polí

Kultúry popolnicových polí (nesprávne kultúra popolnicových polí) je súhrnné označenie stredoeurópskych kultúr mladej bronzovej doby a neskorej bronzovej doby na základe toho, že mali spoločné tzv. popolnicové polia, teda príbuzné prejavy v pohrebnom ríte, ktorý spočíval v žiarových hroboch (napriek názvu tak popolnicových (urnových), ako aj bezpopolnicových (bezurnových) žiarových hroboch). Kultúry popolnicových polí netvoria jeden kultúrny komplex. V tomto období vznikajú zárodky neskorších dodnes známych národov, najmä Keltov a Ilýrov.
Rozdelenie.
Kultúry popolnicových polí delíme na niekoľko kultúrnych okruhov, hlavné sú: 
Charakteristika.
Žiarový spôsob pochovávania bol známy v starej bronzovej dobe v niektorých kultúrnych oblastiach (najmä na strednom a dolnom Dunaji) sa v strednej bronzovej dobe postupne rozširoval na ďalšie územia. Od začiatku mladej bronzovej doby až po neskorú bronzovú dobu (13. storočie pred Kr. – 8. storočie pred Kr.) sa stal na rozsiahlom území všeobecným prejavom popolnicového i bezpopolnicového pochovávania od Britských ostrovov až po Balkán a na druhej strane po Pyrenejský polostrov.
V období popolnicových polí nastali významné zmeny v hospodárskej, politickej a sociálnej oblasti, sprevádzané prudkým vzrastom počtu obyvateľstva. Rozvoj remesiel (metalurgia bronzu) a obchodu podporoval rast sociálnej diferenciácie, "politickú" a vojenskú nadvládu kmeňových náčelníkov a vojenských vodcov, ktorých vonkajším prejavom sily a nadvlády sú bohato vybavené hroby – mohyly – stojace v protiklade k nenáročným plochým hrobom prostého ľudu.
Kultúry popolnicových polí na Slovensku.
Na Slovensku sa vyskytovali tieto kultúry popolnicových polí: lužická kultúra, velatická kultúra, čakanská kultúra, podolská kultúra, pilinská kultúra, kultúra Suciu de Sus, kyjatická kultúra, gávska kultúra. Sú to všetky kultúry, ktoré sa v mladej a neskorej bronzovej dobe na Slovensku vyskytovali.

</doc>
<doc id="96317" title="Únětická kultúra" url="https://sk.wikipedia.org/wiki?curid=96317">
Únětická kultúra

Únětická kultúra bola kultúra zhruba v strede starej bronzovej doby (BA1 a BA2, teda podľa rôznych datovaní buď 2 000/1850 – 1 500 alebo 2 300 – 1 600 pred Kr.) rozšírená od nemeckého pohoria Harz a oblasti Magdeburgu v Nemecku, cez Česko po Považie na Slovensku, Dolné Rakúsko, Hornú a Dolnú Lužicu, Sliezsko a južné Veľkopoľsko. Jej jadro bolo na západ od Slovenska. Je pomenovaná podľa lokality Únětice severozápadne od Prahy, kde Čeněk Rýzner koncom 19. storočia preskúmal 31 kostrových hrobov. Vyvinula sa z kultúry zvoncovitých pohárov.
Rozlíšenie.
Rozlišujú sa vývojové fázy:
Významné lokálne varianty sú:
Charakteristika.
Pre túto kultúru bol typický tvar únětického pohárika a vyspelá bronzová industria (sekerky, ihlice, drôtený šperk, čelenky, hrivny). Z územia únětickej kultúry pochádzajú hromadné nálezy medených a bronzových hrivien, zhotovených z tyčinky okrúhleho tvaru a majúcich kruhových tvar. Tieto hrivny mohli byť akýsi polotovar, ale mohlo ísť aj o ekvivalent peňazí. Sídliská boli opevnené a otvorené s početnými zásobnicovými a odpadovými jamami. V staršej fáze sa vyskytovali ešte žiarové hroby, v mladšej fáze bolo pochovánie len kostrové, a to vždy v skrčenej polohe. U niektorých lokálnych skupín pozorujeme mohylové násypy.
Slovensko.
Na Slovensku sa vyskytuje buď po 1850 pred Kr. (novšie datovanie) alebo po 1600 pred Kr. (konvenčné datovanie). Na Slovensku hovoríme najčastešie o hurbanovskom type únětickej kultúry, pre ktorý je charakteristický vplyv hatvanskej a kisapostáckej kultúry. Existovala ale napríklad aj tzv. nitriansko-únětická skupina.
Náleziská na Slovensku.
Pamiatky tejto kultúry sa našli najmä v povodí Moravy, v okolí Trnavy, na Považí, ale aj v Ponitrí. V neveľkých hroboch boli mŕtvi pochovaní v skrčenej polohe s bronzovými ihlami, masívnymi náramcami, náušnicami a s jantárovými perlami. Okrem týchto predmetov sú v hroboch z týchto čias aj keramické predmety – čiernosivo alebo čiernohnedo tónované, ale vždy bez ornamentov.

</doc>
<doc id="96401" title="Koniec sveta" url="https://sk.wikipedia.org/wiki?curid=96401">
Koniec sveta

Triediť odpad je život 
Triediť odpad je život 
Triediť odpad je život
Prosím triedte odpad nech nezanikne svet 
Koniec sveta je podľa biblického pohľadu zánik fyzického sveta nasledovaný príchodom nového sveta. "„Videl som nové nebo a novú zem, lebo prvé nebo a prvá zem sa pominuli a ani mora už niet.“" (Zj 21,1) Svet mal nielen začiatok, ale bude mať aj koniec, nastane koniec jeho dní (Dan 12,13). Stará zmluva často nazýva koniec sveta dňom Jahveho (Joel 1,15) alebo Armagedon, ktorému predchádza eschaton. Koniec sveta sprevádzajú strašné katastrofy, všeobecná záhuba (Sof 1,18). V tento deň Jahve zvíťazí nad svojimi nepriateľmi a vyriekne súd nad svetom (posledný súd), potom vznikne kráľovstvo božie. Nová zmluva spája koniec sveta s kataklyzmami, utrpením, vládou Antikrista a druhým príchodom Ježiša Krista, s parúziou.

</doc>
<doc id="96418" title="Kupola" url="https://sk.wikipedia.org/wiki?curid=96418">
Kupola

Kupola je klenba pologuľového tvaru alebo tvaru inej rotačnej plochy, prípadne tvaru viacbokej kláštornej klenby alebo tzv. melónová kupola, skonštruovaná nad centrálnym pôdorysom. Plocha kupoly rotačného tvaru vzniká rotáciou tvoriacej krivky okolo vertikálnej osi. Ak sa kupola konštruuje nad štvorcom, tak sa prechod na jej kruhovú alebo mnohouholníkovú základňu rieši pomocou pendantívov alebo tromp. Kupola môže byť zdvihnutá na tambur – kruhový alebo mnohouholníkový prstenec zvislých stien. Vo vrchole máva kupola otvor – oko a nad ním lucernu – osvetľovaciu vežičku.
Kupoly sa využívali a dosiaľ sa využívajú hlavne v chrámoch a iných reprezentačných stavbách. Príkladmi sú chrámy Panteón v Ríme, San Vitale v Ravenne, Hagia Sofia v Istanbule, florentský dóm alebo vatikánska bazilika sv. Petra, katedrála sv. Pavla v Londýne, Panteón v Paríži a mnohé ďalšie. Ide o významný prvok kresťanskej sakrálnej architektúry. Z civilných budov mali alebo majú kupoly napríklad cisárske paláce a kúpele v Ríme, budova kongresu vo Washingtone, v modernej architektúre napríklad stavby architektov Piera Luigiho Nerviho alebo Oscara Niemeyera, na Slovensku Aula maxima VŠP v Nitre od architekta Vladimíra Dedečka.
V centre Tretej ríše, Germánie, ktoré malo mať svoje hlavné mesto nazvané "Nový Berlín", Adolf Hitler plánoval "Veľkú sálu" ("Kuppenhalle" – sálu s kupolou), budúce miesto jeho prejavov a veľkých zhromaždení. Budova mala byť podľa plánov vysoká 220 metrov (možno až ) s priemerom a jej kapacita mala byť až 180 tisíc divákov. Tým by sa stala najväčšou budovou a budovou s najväčšou kupolou na svete.

</doc>
<doc id="96569" title="Maklér" url="https://sk.wikipedia.org/wiki?curid=96569">
Maklér

Maklér alebo dohodca alebo broker alebo pre Francúzsko aj courtier (nem. "Makler", angl. "broker", fr. "courtier"; "broker" je podľa KSSJ v slovenčine slang a "courtier" je v slovenčine podľa jazykových slovníkov len burzový maklér) je  – pravidelne činný – sprostredkovateľ vzniku obchodných transakcií resp. obchodných zmlúv, dnes najmä:
Maklér bolo v slovenskom práve v rokoch 1992 – 2000/2001 aj v užšom zmysle označenie fyzickej osoby, prostredníctvom ktorej obchodník s cennými papiermi (t. j. právnická osoba) vykonáva odborné obchodné činnosti (§ 49 Zák. o cenných papieroch 1992, §15 Zák. o burze cenných papierov 1992), pojem bol vtedy použitý v protiklade k pojmu "burzový dohodca" (t. j. úradný dohodca, senzál).
Broker alebo dohodca môže byť aj zmenkový dohodca (špekulant so zmenkami).
Dohodca môže byť aj osoba sprostredkovávajúca známosť, sobáš a podobne.

</doc>
<doc id="96738" title="Mari (Sýria)" url="https://sk.wikipedia.org/wiki?curid=96738">
Mari (Sýria)

Mari (dnešný Tell Haríri (Tell Charíri)) je tell na strednom Eufrate v Sýrii pri hraniciach s Mezopotámiou, dôležité stredisko mestského charakteru (mestský štát) sumerského až babylonského obdobia (3.-2. tisícročie pred pred Kr.). Malo často styky so sýrskou Eblou.
Objavené 1933 francúzskou archeologickou expedíciou, našiel sa v ňom archív kráľa Zimrilina (okolo 1760 pred pred Kr.) s 25 000 hlinenými tabuľkami v akkadčine a obrovský palácový komplex (najstaršie časti pochádzajú z ranodynastického obdobia).

</doc>
<doc id="96790" title="Nahota" url="https://sk.wikipedia.org/wiki?curid=96790">
Nahota

Nahota je obnaženosť tela, nahosť, teda stav, kedy človek nemá na sebe žiaden odev. Je výlučne ľudským charakteristickým znakom. Množstvo odevu závisí od praktického hľadiska (udržiavanie tepla, ochrana pred nečistotami či mechanickým poškodením pokožky) a sociálnych konvenciách. V určitých situáciach môže byť akceptovateľné aj minimálne množstvo odevu (napr. u žien nosenie bikín na pláži, ktoré zakrývajú poprsie a genitálie).
Vnímanie nahoty v spoločnosti sa odlišuje podľa situácie, kultúry aj historického obdobia.

</doc>
<doc id="96795" title="Marketing" url="https://sk.wikipedia.org/wiki?curid=96795">
Marketing

Marketing - KRAS VIE. A povie ti o tom viac http://www.kras.sk/
...je identifikácia, zabezpečovanie, predpokladanie alebo ovplyvňovanie
dopytu po tovaroch a službách. Marketing závisí od reklamy a trhu.
Iná definícia: Marketing je obchodná politika a výrobná politika vychádzajúca z požiadaviek trhu zameraná na dosiahnutie maximálneho ekonomického efektu v trhových vzťahoch.
Marketing je metóda, ktorou sa riadi proces plánovitej realizácie nápadov na trhu. Konečným sudcom, ktorý rozhoduje o kvalite nápadu, je trh. Zisk z predaja je odmenou, ale hlavne meradlom úspešnosti podnikania.
Vznik marketingu podmienilo úsilie minimalizovať riziko, ktoré vzniká pri vstupe na trh, a maximalizovať zisk pri realizácii zhmotneného nápadu.
Marketing je súčasťou podnikateľskej činnosti podniku.

</doc>
<doc id="96802" title="John Naisbitt" url="https://sk.wikipedia.org/wiki?curid=96802">
John Naisbitt

John Naisbitt (* 15. január 1929, Salt Lake City, Utah, USA† 8. apríl 2021, Velden am Wörther See, Rakúsko) bol americký prognostik, futurológ, spisovateľ, poradca a manažér.
Kariéra.
Bol zakladateľom a vedúcim poradenskej firmy Megatrends, Ltd. Pôsobil ako riaditeľ IBM, Eastman Kodak. Pôsobil ako hosťujúci profesor Harvard University a tiež ako poradca a prednášateľ, radil politikom a svetovým korporáciam. 
S manželkou Doris žil vo Viedni, Tiencine a Veldene am Wörther See.
Dielo.
Je autorom mnohých kníh, z ktorých niektoré napísal so svojou dnes už bývalou manželkou Patriciou Aburdeneovou, so svojou dcérou Nanou Naisbittovou alebo s japonskými kolegami. Niektoré knihy vydal iba v japonskom jazyku.

</doc>
<doc id="96840" title="Nálada" url="https://sk.wikipedia.org/wiki?curid=96840">
Nálada

Nálada je relatívne dlhotrvajúci, stály psychický stav s priemernou alebo slabou intenzitou, ktorý tvorí kladné alebo záporné emočné pozadie psychiky indivídua. Na rozdiel od situačných emócií a afektov nálada nie je emočnou reakciou na bezprostredné pôsobenie určitých udalostí, ale na ich význam pre človeka v kontexte jeho celkových životných plánov, záujmov a očakávaní. Utvorené nálady zasa ovplyvňujú bezprostredné emočné reakcie na udalosti, a tým usmerňujú myslenie, vnímanie a správanie človeka. Podľa toho, ako si subjekt uvedomuje príčiny, ktoré určitú náladu vyvolali, prežíva ju buď ako difúzne celkové emočné pozadie (povznesená nálada, skľúčenosť a pod.), alebo ako výrazne vymedzený stav (žiaľ, smútok, clivota, strach alebo naopak zaujatie, radosť, jasanie, nadšenie atď.). Schopnosť kontrolovať svoje nálady, nachádzať a osvojovať si spôsoby ich vedomej korekcie je dôležitou úlohou výchovy a sebavýchovy.
Podľa Pogádyho a Guensbergera je nálada dlhšie pretrvávajúci komplexný citový vzťah, ktorý počas svojho trvania tvorí pozadie celého psychického života. Nálada po čase odznie sama od seba. Vyvoláva ju nejaká udalosť, ale môže byť podobná vitálnym emóciám, napr. smútok alebo nevôľa, teda môže byť spôsobená bez osobitnej príhody.

</doc>
<doc id="96904" title="Narodenie Ježiša Krista" url="https://sk.wikipedia.org/wiki?curid=96904">
Narodenie Ježiša Krista

Narodenie Ježiša Krista je:
Definované narodenie.
Dnešný definovaný dátum narodenia Krista pôvodne stanovil v 6. storočí po Kr. skýtsky mních Dionysius Exiguus nepresne ako udalosť z roku 753 rímskeho letopočtu a priradil jej dátum 25. decembra roku 1 pred Kr., pričom nasledujúci rok označil ako 1 po Kr.
Skutočné narodenie.
Narodenie Ježiša sa kladie do obdobia od 6 pred Kr. do roku 6, v Betleheme. Nepoznáme presne ani deň a rok jeho narodenia, ani dátum jeho smrti. Niekoľko časových údajov z evanjelií poskytuje ostatne oporné body pre približné zaradenie biblických udalostí do rámca starých dejín. K tomu sú dôležité nasledovné mimobiblické zaručené údaje v rokoch:
Biblia neponúka práve mnoho oporných bodov pre výpočet narodenia. Najdôležitejšie sú tri nasledovné miesta: Mt 2:11; Lk 1:15; 2,1 a nasl. Podľa toho pripadlo Ježišovo narodenie do doby kráľa Herodesa I., teda pred rok 4 pred Kr. 
Viac sa s istotou nedá povedať, pretože histórie detstva nie sú historickými prameňmi. Keď sa na ne nazeralo ešte historicky, myslelo sa, že dátum Ježišovho narodenia musí pripadnúť aspoň dva roky pred dátum Herodesovej smrti. Tak sa prišlo na rok 6/7 pred Kr. Lebo mágovia – tak sa argumentovalo – potrebovali istý čas až do svojho príchodu do Jeruzalema. Rovnako pobyt Svätej rodiny v Egypte trval zaiste nejakú dobu. 
Zdá sa, že aj pozabíjanie všetkých chlapcov až do dvoch rokov hovorí za časový úsek dvoch rokov. Astronomické výpočty o hviezde mudrcov rovnako nevedú k cieľu. Od Keplerových čias sa dala táto hviezda do súvislosti s „veľkou konjunkciou medzi Jupiterom a Saturnom“, ktorá mohla byť v Oriente pozorovaná v roku 7 pred Kr. Ešte dnes jestvujú zaujímavé astronomické skúmania, ktoré chcú dokázať, že „Betlehemská hviezda“ jestvovala. Tak iba nedávno tvrdí viedenský profesor Konradin Ferrari d´Occhieppo vo svojej knihe "Hviezda mudrcov", že biblickou hviezdou bola planéta Jupiter, ktorá zostala stáť nad Betlehemom večer dňa 12. novembra roku 7 pred Kr. Biblickí vedci dnes takéto výklady posudzujú s veľkou rezervou. Môžeme predpokladať, že dátum Ježišovho narodenia možno určiť niekoľkými rokmi „pred narodením Krista“.

</doc>
<doc id="96970" title="Násilie" url="https://sk.wikipedia.org/wiki?curid=96970">
Násilie

Násilie je uplatňovanie sily pri prekonávaní odporu.
Definícia násilia.
Ralph Tanner cituje definíciu násilia v Anglickom oxfordskom slovníku takto: "ďaleko za hranicou (spôsobovania) bolesti a prelievanie krvi". Argumentuje tým, že hoci násilie jasne obsahuje zranenie ľudí či násilné zmeny vlastníctva, taktiež zahŕňa násilné zasahovanie do osobnej slobody, prudké či vášnivé chovanie či slovné vyjadrovanie, túžbu (vášeň či zanietenie) a zúrivosť."
Podobne píše Abhijit Nayak:
Slovo "násilie" môže byť definované tak, aby sa rozšírilo viac než len o bolesť a prelievanie krvi. Taktiež nesie význam použitia fyzickej sily, agresívneho jazyka, zúrivosti a nemenej dôležitých agresívnych či prudkých reakcií.
Terence Fretheim píše:
Pre veľké množstvo ľudí je násilie chápané iba vo forme fyzického násilia. Ale pojem násilie je o niečom viac, než len o zabíjaní ľudí, pokiaľ nezahŕňa aj jeho iné prejavy, ktoré postupne pomaly zabíjajú. Efekt zamlčovania perspektív "zabíjacích oblastí" je všeobecne zanedbávaný v rámci rozpoznávania foriem násilia. Musíme trvať na tom, že násilie sa tiež vyskytuje vo forme ponižovania, spôsobovania ujmy, depersonalizácie iných..., ktorá pôsobí deštruktívne psychicky. Akceptovaním týchto úvah môže byť násilie definované ako čin, verbálny či neverbálny, slovný či písomný, fyzický či psychický, aktívny či pasívny, verejný či privátny, na báze jednotlivca či spoločnosti/inštitúcie, ľudský či nadprirodzený (božský), v akomkoľvek stupni intenzity, ktorý zneužíva, týra, zraňuje alebo zabíja. Niektoré z najperverznejších a najnebezpečnejších foriem násilia sú tie, ktoré sú často skryté (hlavne voči ženám a deťom); v mnohých domácnostiach, kostoloch či komunitách je iba kúsok pod povrchom také týranie, z ktorého tuhne krv. Navyše, mnohé formy systematického násilia často uniknú našej pozornosti, pretože sú silnou súčasťou každodenného života a jeho infraštruktúry (napríklad rasizmus, sexizmus, veková diskriminácia..).

</doc>
<doc id="96994" title="Mníška" url="https://sk.wikipedia.org/wiki?curid=96994">
Mníška

Mníška je žena žijúci mníšskym spôsobom života. Mužský ekvivalent je mních.
Občas je toto slovo zamieňané so slovom rehoľníčka, to však nie je správne, pretože nie všetky rehoľníčky žijú mníšskym spôsobom života a nie všetky mníšky sú rehoľníčky.
Na Slovensku je možné stretnúť sa s katolíckymi mníškami, ako sú dominikánske, augustiánske alebo ďalšími (treba však podotknúť, že rehoľné rodiny a rády často združujú mníšske aj nemníšske vetvy svojej tradície, napr. nie všetky dominikánky sú mníšky).
Mníšky existujú aj vo východných náboženstvách, ako je budhizmus, taoizmus alebo šintoizmus. 
Kresťanstvo.
Rímskokatolícka cirkev.
V rímskokatolíckej cirkvi sa ženy po vstupe do kláštora stávajú mníškami/rehoľníčkami až po zložení mníšskych/rehoľných sľubov. Mníšky a rehoľníčky sa riadia vypracovanými pravidlami rádu alebo kongregácie, do ktorej vstúpili. V katolíckej tradícii existuje celý rad jednotlivých pravidiel, ktorými sa vyznačujú jednotlivé rády. Aj keď odev býva podobný, tak sa pri jednotlivých rádoch odlišuje či už strihom habitu alebo jeho farbou (napr. Kongregácia misionárok lásky, ktorú založila Matka Tereza nosí bielo-modrý odev. Všeobecne sa dá povedať, že keď žena vstupuje do kláštora najprv podstupuje počiatočnú skúšobnú dobu, postuláciu, keď sa stáva postulantkou. Toto obdobie zvyčajne trvá od šiestich mesiacov do jedného roka, jeho trvanie záleží od jednotlivého rádu. Keď postulantka zistí, že je pripravená na život mníšky, postúpi do ďalšieho obdobia, ktoré sa nazýva noviciát . Toto obdobie trvá jeden až dva roky, v ktorom sa ešte uchádzačka nestala mníškou/rehoľníčkou, pretože ešte nezložila mníšske/rehoľné sľuby. Po tomto období zloží dočasné sľuby, toto obdobie trvá jeden až tri roky. Po tomto období už zloží večné sľuby. Predstavená mníšok, ktorú určili alebo zvolili na čelo ženského kláštora sa nazýva opátka (zastarano "abatiša"). Všeobecne sa nazýva aj matka predstavená.
Východné cirkvi.
Označenie pre pravoslávny alebo gréckokatolícky kresťanský kláštor je Monastier.
Anglikánska cirkev.
Náboženské komunity v celom Anglicku boli zničené za vlády kráľa Henricha VIII, keď oddelil cirkev v Anglicku od pápežstva počas anglickej reformácie. Kláštorom boli odobraté ich pozemky a majetok, a mnísi boli nútení buď žiť sekulárnym životom, alebo museli opustiť krajinu.
Iné kresťanské náboženstvá.
Niektoré reformačné alebo luteránske cirkvi majú menšie kláštorné komunity, ale všeobecne majú menšiu úlohu než je to v rímskokatolíckej cirkvi alebo vo východných cirkvách.

</doc>
<doc id="97092" title="Dúška materina" url="https://sk.wikipedia.org/wiki?curid=97092">
Dúška materina

Dúška materina (iné názvy: staršie materina dúška, veľmi zastarano: "materiná dúška", "douška mateřinná", ľudovo: "žadovník", ("dúška") "chodec", "materinka", "materonka", "materovka", "živilka", "kukučka"; ) alebo dúška úzkolistá (staršie materina dúška úzkolistá, ) je liečivá bylina z čeľade hluchavkovité ("Lamiaceae"). Pochádza z Európy a Severnej Afriky.
Opis.
Dúška materina je drobná liečivá bylina s plazivou, pri zemi zdrevnatenou stonkou vysokou do 30 cm. Listy sú rôzne tvarované, väčšinou majú vajcovitý tvar a majú 3 – 8 mm. Kvety sú drobné a fialovej farby. Kvitne počas mája až augusta. Po rozkvitnutí je pre ňu typická jemná vôňa.
Využitie.
Zberá sa kvitnúca vňať od mája do augusta (dvakrát do roka). Suší sa pri teplote do 35 °C, schne rýchlo. Uskladňuje sa chránená pred svetlom a vlhkom. Pôsobí ako aromatikum, expektorans, adstringens, mierne antiseptikum.
Užíva sa vnútorne pri chorobách dýchacích ústrojov, pri poruchách trávenia (nadúvanie, hnačka), pri zápaloch močových ciest a zvonku ako kloktadlo (antiseptikum, zápach z úst) a do kúpeľa pre deti a pre nervovo vyčerpané a lámkou trpiace osoby. Taktiež sa dá použiť na liečenie čierneho kašľu, preháňania a plynatosti.

</doc>
<doc id="97097" title="Matriarchát" url="https://sk.wikipedia.org/wiki?curid=97097">
Matriarchát

Matriarchát (z a gr. "archein - vládnuť") je forma spoločenskej organizácie s dominantným postavením ženy. Jeho opakom je patriarchát. Pôvod a postavenie sa v matriarcháte odvodzuje z materinskej príbuzenskej línie (matrilinearita, matrifokalita). O kulte ženy-matky ku koncu staršej doby kamenej svedčia sošky ženských postáv ako Věstonická venuša. Na Slovensku o tom svedčí nález Moravianskej venuše v Moravanoch nad Váhom pri Piešťanoch.
Charakteristika.
V marxistickej historiografii je to obdobie nediferencovanej rodovej spoločnosti s predpokladaným významným postavením ženy (pred nástupom patriarchátu). Predstavitelia feminizmu považujú matriarchát za obdobie raných dejín, počas ktorého ženy formovali kultúru, ale nemali v rukách moc. Historici aj feministky sa dnes zhodujú na tom, že spoločnosti, ktorým vládli ženy nikdy neexistovali, alebo boli iba prechodným a nestabilným fenoménom.
Matriarchát je forma spoločenskej organizácie, ktorá je často nekriticky, mechanisticky, chápaná ako opak patriarchátu, teda vláda matky, ako opak vlády otca (z gr. πατήρ, alebo , a gr. "archein - vládnuť"). Patriarchát je forma spoločnosti, kde vládne muž (otec, alebo všeobecne samec). Forma spoločenskej organizácie žien - matiek je ale iná ako mužov - otcov. Ženy - matky vnímajú svoje potomstvo oveľa viac ako rovnocenné, na rozdiel od mužov - otcov. Obrazne sa to dá vyjadriť: Ženy vytvárajú kruhy, muži pyramídy. Matky vytvárajú kruhy v ktorých strede je matka, heterarchická štruktúra, zatiaľ čo otcovia vytvárajú pyramídy, na vrchole ktorých sami stoja (pod nimi najstarší syn, atď.) hierarchická štruktúra.

</doc>
<doc id="97115" title="Marcel Mauss" url="https://sk.wikipedia.org/wiki?curid=97115">
Marcel Mauss

Marcel Mauss (* 10. máj 1872, Épinal, Francúzsko – † 10. február 1950, Paríž) bol francúzsky sociológ a etnológ, predstaviteľ sociologizmu. 
Hlavnú pozornosť venoval sociológii náboženstva, najmä prírodných národov. Spolu so svojim strýkom Émilem Durkheimom dospel k viacerým významným výsledkom v oblasti sociológie. Rovnako ako Émile Drukheim zastával názor, že spoločnosť je bohom, inak povedané, výrazne formuje správanie a myslenie jedinca a nie jedinec spoločnosť. Jedinec sa podľa ich domnienky rodí ako tabula rasa (čistá myseľ) bez predispozície určitých sociálnych vzorcov a jeho osobnosť formuje až kultúrne a spoločenské prostredie v ktorom vyrastá a žije. Redefinoval rituál ako základný sociologický koncept a univerzálne kategórie sociálneho života. Medzi jeho funkcie patrí udržovanie, alebo prehlbovanie sociálnych väzieb. Zdôrazňoval systémovo štrukturálny prístup k štúdiu sociálnej reality. 

</doc>
<doc id="97131" title="Základná množina" url="https://sk.wikipedia.org/wiki?curid=97131">
Základná množina

Základná množina matematickej štruktúry je množina, nad ktorou je daná štruktúra vybudovaná. Napríklad, základnou množinou formula_1-algebry Lebesgueovsky merateľných podmnožín reálnych čísel je množina všetkých reálnych čísel.
Pri práci v úzkom matematickom odvetví alebo pri práci na konkrétnom matematickom probléme je základná množina, alebo tiež univerzum, vopred zadaná množina objektov, v ktorej sa uvažujú všetky ostatné množiny, s ktorými sa ďalej pracuje. Pri voľbe alebo konštrukcii univerza sa požaduje, aby bolo dostatočne bohaté na to, aby obsiahlo všetky objekty, s ktorými sa pri práci bude manipulovať.

</doc>
<doc id="97182" title="Megalit" url="https://sk.wikipedia.org/wiki?curid=97182">
Megalit

Megalit je praveká pamiatka z veľkých neopracovaných alebo čiastočne upravených kameňov (alebo len jeden taký kameň) zväčša kultového alebo pohrebného charakteru. Časovo spadajú zhruba do obdobia 4000 až 1600 pred Kr., ojedinele (na Sardínii) až do železnej doby.
Podľa štúdie z 2019 je pôvod megalitických stavieb v severozápadnom Francúzsku. Odtiaľ sa technológia vystavby šírila po mori v troch vlnách.
Megality sa stavali najmä v západnej a severozápadnej Európe, v Stredomorí, (vo vnútornej) Afrike, na Arabskom polostrove (Palestína), v Indii, strednej Ázii, Indonézii, Japonsku, na Veľkonočných ostrovoch a na Madagaskare. Nešlo však o jednotnú (archeologickú) kultúru. V západnej a severozápadnej Európe (tzv. megalitická kultúra) vznikali megality najmä v eneolite a v strednej bronzovej dobe, na Sardínii napríklad aj v železnej dobe.
Ich účel (snáď okrem hrobov) a konkrétny spôsob stavby sú sporné. Každopádne vyžadovali kolektívnu spoluprácu a plánovanie. Špekuluje sa, že mali astronomické, náboženské, kultové účely, v nevedeckých kruhoch aj že ide o stavby obrov, orientačné body pre mimozemšťanov a podobne. Na stavbu megalitu sa používali veľké blúdivé kamene (aj vyše 20 tonové): Kamenné platne alebo balvany sa ukladali vedľa seba alebo vŕšili na seba bez spojiva.
Na predstavu o rozšírení megalitov: len v Dánsku je kartograficky doložených 5000 dolmenov (zachovalo sa 1800). V Európe dnes existuje 35 tisic megalitov.
Konkrétne megality.
Druhy megalitov v západnej Európe:
V Anglicku sú najznámejšie náleziská Stonehenge, Avebury, West Kennet Barrow, v Írsku New Grange.
Najvýraznejšie sú megalitické stavby na Pyrenejskom polostrove, ktorý bol zrejme pôvodným územím európskych megalitov. Významné náleziská sú Los Millares, Antequere, Cueva del Romeral, Cueva de Menga.
Na Malte vznikali kamenné chrámy (Gigantija, Hal Tarxien), na Korzike sa od 2. polovice 2. storočia pred Kr. menhiry menia na ľudské postavy (Filitosa), na Sardínii zas na nuragy (celé stavby). Monumentálne stavby (podobne ako nuragy) boli aj torre (Korzika), talayoty (Trepuco na Baleárach), navety (Naveta d'es Tudons na Baleárach). Na Baleárach stáli aj tauly (megalitický pamätník v tvare T). 
Na dánskom pobreží vznikali masívne konštrukcie sakrálnych stavieb (Turstrup, Ferslev) a megalitické hroby (Lindeskove). Podobné sú v Holandsku tzv. hunebedden (lôžko obrov, po nemecky Hünnenbett). V Nemecku je najznámejšou megalitickou stavbou tzv. Viesbecký ženích. 

</doc>
<doc id="97338" title="Monarchia" url="https://sk.wikipedia.org/wiki?curid=97338">
Monarchia

Monarchia alebo mocnárstvo je štátne zriadenie resp. štát, na čele ktorého stojí panovník – monarcha (cisár, kráľ, knieža, pápež...). Pôvodná forma monarchie mala znaky absolútnej monarchie. Opakom monarchie je republika.
Výraz monarchia pochádza z gréckeho slova μοναρχία ("monarchía") a je zložené zo slov μονος ("monos" = „jeden“) a αρχειν ("archein" = „vládnuť“), znamená doslova jedinovládu, formu vlády jedinej osoby.
Monarchie sa delia na tri typy podľa spektra právomocí monarchu: 

</doc>
<doc id="97360" title="Ordoliberalizmus" url="https://sk.wikipedia.org/wiki?curid=97360">
Ordoliberalizmus

Ordoliberalizmus (zriedkavo ordoizmus) alebo staršie neoliberalizmus je smer ekonomickej vedy, nemecká podoba neoklasickej ekonómie. Vytvorila ho tzv. freiburská škola v 30. rokoch 20. storočia.
Ordoliberalizmus zastáva názor, že trhový mechanizmus je vhodný systém, ale zároveň je potrebný aj právne inštitucionálny poriadok (odtiaľ názov „ordo-“), ktorý zabezpečí na jednej strane nezasahovanie štátu do trhových procesov a na druhej strane (aj zasahovaním štátu) zaručí existenciu voľnej trhovej konkurencie (teda zabráni vzniku monopolov, záujmových skupín, mocenských zoskupení, samospráv, politických tlakov a podobne). 
Ordoliberalizmus teda predpokladá, že medzi hospodárskym a právnym poriadkom existuje úzka súvislosť a cieľom politiky má byť zosúladiť slobodu a poriadok. Základné krédo školy znie - štát je zodpovedný za vytváranie a udržovanie poriadku, nečinnosť štátu a spoliehanie sa na spontánne procesy môže viesť až k nastoleniu diktatúry fašistického typu. 
Základom ordoliberalizmu je teória nových ekonomických poriadkov (ordines) vypracovaná Walterom Euckenom. 
Ordoliberalizmus je myšlienkovým základom systému nazývaného sociálna trhová ekonomika (ktorý má napríklad Slovensko zakotvený priamo v ústave). Jeho uplatnenie po druhej svetovej vojne bolo sprevádzané tzv. nemeckým hospodársky zázrakom ("Wirtschaftswunder"). 
Hlavní predstavitelia: Walter Eucken, Wilhelm Röpke, Ludwig Erhard. L. Erhard bol aj nemeckým ministrom hospodárstva (1949-1963) a nemeckým kancelárom (1963-1966).

</doc>
<doc id="97381" title="Podstatné meno" url="https://sk.wikipedia.org/wiki?curid=97381">
Podstatné meno

Podstatné meno alebo substantívum je slovný druh, plnovýznamové slovo označujúce (na rozdiel od ostatných slovných druhov) „samostatne existujúce/chápané“ veci a javy. Napr. dom, muž, písmo. Podstatné meno je základný spôsob pomenovania v jazyku. Podstatné meno je hlavným slovným druhom, ktorý vo vete vystupuje ako argument slovesa.
V slovenčine sú podstatné mená ohybné. Ohýbanie podstatných mien sa nazýva skloňovanie (deklinácia). V slovenčine majú podstatné mená tieto gramatické kategórie: rod (mužský, ženský, stredný), číslo, pád.
Delenia.
Delenie 1:
Delenie 2:
Delenie 3:
Špeciálne skupiny podstatných mien sú:

</doc>
<doc id="97426" title="Morálka (súhrn hodnôt)" url="https://sk.wikipedia.org/wiki?curid=97426">
Morálka (súhrn hodnôt)

Morálka (z lat. mos = vôľa, predpisy, mravy) je sústava regulátorov správania človeka (hodnôt, noriem, cieľov, ideí a podobne) vo všetkých sférach jeho spoločenského života, ktorých účinnosť sa opiera o moc verejnej mienky.
Morálka je súbor uznávaných mravných noriem vyplývajúcich z určitého chápania mravných hodnôt, ich povahy a hierarchie. V podstate, bez ohľadu na filozofické prúdy, môžeme charakterizovať morálku ako spoločenský jav, presnejšie ako oblasť ľudskej skutočnosti vymedzenú protikladnosťou dobra a zla a s nimi spojenými normami správania sa človeka v obklopujúcom ho svete, v spoločnosti, vo vzťahu k iným ľuďom či k sebe. Interpretácia historického objavenia sa morálky v ľudskom žití sa však už stretá s filozofiou.
Štruktúra morálky.
Základné elementy tvoria morálne vedomie, morálne vzťahy a morálna činnosť.
Názory na morálku.
Feuerbach.
Morálka sa podľa Feuerbacha zakladá na pude blaženosti vrodenom každému človeku. Tento pud, však podlieha korektúre následku ("opica" po opilosti) a korektúre spoločenského dopadu. Ak totiž nerešpektujeme pud blaženosti u iných, títo sa bránia a prekážajú nášmu pudu po blaženosti.
Mladší stoicizmus.
Morálka je v mladšom stoicizme príprava na službu Bohu, ktorá spočíva v presnom zachovávaní božských právnych noriem a v náležitom správaní sa podľa nich. Morálka má človeku pomáhať, aby sa vymanil z toho, čo je hmotné, a našiel cestu k tomu, čo je božské.
Stoicizmus.
Morálka je podľa stoicizmu možná iba na základe skutočného poznania, čiže poznania božských a ľudských vecí.
Ján Vajda.
Morálka je podľa Jána Vajdu spoločenský jav, presnejšie oblasť ľudskej skutočnosti vymedzená protikladnosťou dobra a zla a s nimi spojenými normami správania sa človeka v obklopujúcom ho svete, v spoločnosti vo vzťahu k iným ľuďom či k sebe. Morálka je jedna z najstarších foriem života spoločnosti, hlboko zasahujúca všetky činnosti človeka. V podstate sa morálka vo svojej vyzretej podobe objavuje v žití ľudí spolu s inými formami duchovného života spoločnosti, t. j. spolu s politikou, právom, umením, filozofiou, vedou či náboženstvom. Morálka spolu s politikou a právom predstavujú regulátory správania sa ľudí. Morálka reguluje medziľudské vzťahy – indivídua k indivíduu, k sociálnej skupine a medzi sociálnymi skupinami a indivídua či sociálnej skupiny k spoločnosti a ľudstvu – z aspektu morálnej dimenzie dobra a zla, spravodlivosti a nespravodlivosti, čestnosti a nečestnosti a pod. Morálka vyjadruje svet človeka v normách, hodnotách, príkazoch, zákazoch. Morálka svojou dvojdimenzionálnosťou "je – má byť" je založená na hodnotení. Morálna dimenzia "má byť" odhaľuje pred človekom svet hodnôt.
Wundt.
Morálka sa podľa Wundta neustále historicky vyvíja, pričom jej základom je sloboda.

</doc>
<doc id="97441" title="Morféma" url="https://sk.wikipedia.org/wiki?curid=97441">
Morféma

Morféma je najmenšia videliteľná časť slova alebo slovného tvaru, ktorá je nositeľom významu alebo funkcie. Nositeľom významu je napr. koreňová morféma, príponová morféma, nositeľom funkcie je napr. spájacia morféma (cest-o-pis).
Zjednodušene možno povedať, že ide o súhrnné označenie pre koreň, predponu, príponu a koncovku slova.
Morféma je podľa štrukturalizmu minimálna, sémanticky ďalej nedeliteľná jednotka. V štrukturalistickom učení o jazyku sa považuje za bilaterálny jazykový znak, čiže jednotu označujúceho (formy) a označovaného (významu).
Delenie.
Podľa polohy v morfematickej štruktúre:
Podľa funkcie:
Iné delenie:
Relačná časť slovesného tvaru.
Vydeľovanie relačných morfém zo slovného tvaru nerobí ťažkosti pri podstatných menách a prídavných menách, porov. "zub-a", "-u.. boľav-ý"," -ého, -ému".. pri niektorých slovesných tvaroch však vzniká otázka, ako ich segmentovať (deliť). Jedným z riešení je predpokladať nulovú morfému v 3. osobe singuláru robí-0 a nulovú tematickú morfému v 3. osobe plurálu rob-0-ia. Nulová morféma je v tvarosloví odôvodnená abstrakcia, lebo tvar nestojí izolovane, ale tvorí súčasť sústavy tvarov. Relačná morféma je v syntetickom gramatickom tvare zaradená na koniec a je len jedna.
Relačné prípony sa delia na ohýbacie (a tie ďalej na skloňovacie a časovacie) a na tvarové (pri slovesách: neurčitkové, prechodníkové, príčasťové). V niektorých tvaroch sa vyskytujú ohýbacie aj tvarové prípony, napr. v tvare "nos-en-ý" prípona "-en" je tvarová (slovesná) a prípona "-ý" je ohýbacia (adjektívna), v tvare "nos-en-ie" prípona "-en-" je tvarová a prípona "-ie" ohýbacia (substantívna).
Morfy.
Morfémy sa v texte realizujú konkrétnymi jednotkami, ktoré sa nazývajú morfy. Pretože rôzne morfy môžu realizovať v rôznych kontextoch jednu a tú istú morfému, považuje sa morféma niekedy za triedu alomorf. Napr. morféma "plurál" má v slovenčine okrem iného alomorfy -y, -i, -ovia, -e.
Morfematický švík.
Hranica medzi relačnou príponou a tvarotvorným základom (bázou) sa nazýva morfematický švík. Morfologický švík je v slovenčine vyznačený pomerne slabo, istými hláskovými zmenami v relačnej prípone aj tvarotvornom základe. Na konci základu sa spoluhlásky t, d, n, l pred samohláskami "-e-, -i-" z prípony menia na spoluhlásky ť, ď, ň, ľ: "plot - plote, ľan - v ľane, sila - v sile.." 
Ďalšie zmeny v báze sú alternácie k-c, ch-s, c-č: "vojak - vojaci, beloch - belosi".
Úloha pri klasifikácii jazykov.
Morfémy sú napríklad aj základom typologickej klasifikácie jazykov na analytické, flektívne a aglutinačné. Slová určitého jazyka morfológ pritom chápe ako zostavené z jednej, či viacerých morfém:

</doc>
<doc id="97731" title="Krvný obeh" url="https://sk.wikipedia.org/wiki?curid=97731">
Krvný obeh

Krvný obeh alebo cirkulácia krvi je pohyb krvi v organizme zabezpečovaný činnosťou srdca.
Malý (pľúcny) krvný obeh.
Malý krvný obeh sa začína v pravej komore. Do nej priteká odkysličená krv z pravej predsiene. Z pravej komory vychádza pľúcnica (truncus pulmonalis), ktorá sa rozvetvuje na pravú a ľavú pľúcnu tepnu. Tie vedú odkysličenú krv k pravým a ľavým pľúcam. Na začiatku pľúcnice sa nachádza polmesiačkovitá (semilunárna) chlopňa, ktorá zabezpečuje jednosmerný tok krvi z pravej komory do pľúcnice. 
V pľúcnych kapilárach sa krv okysličí a je ďalej vedená štyrmi pľúcnymi žilami (z pravých aj ľavých pľúc vychádzajú po dve pľúcne žily) do ľavej predsiene srdca.
Veľký (telový) krvný obeh.
Po naplnení ľavej predsiene okysličenou krvou z pľúc sa tlakom krvi otvorí dvojcípa chlopňa (mitrálna chlopňa) a krv prechádza do ľavej komory. Odtiaľ je vyvrhnutá do srdcovnice (aorty). Na jej začiatku sa tiež nachádza polmesiačikovitá chlopňa. Aorta sa otáča doľava dozadu k chrbtici a vytvára oblúk. Z oblúka aorty vystupujú smerom k hlave tri tepny: ramenohlavová tepna, ľavá spoločná krčnica a ľavá podkľúčna tepna. Aorta potom pokračuje smerom nadol ako hrudníková aorta a ďalej ako brušná aorta, ktorá sa rozvetvuje na ďalšie menšie tepny, ktorými sa krv dostáva do kapilárnej siete. 
V kapilárnej sieti dochádza k odovzdaniu kyslíka tkanivám výmenou za oxid uhličitý. Odkysličenú krv zbierajú žily z celého tela, ktoré sa spájajú do väčších a väčších ciev až nakoniec vytvárajú hornú a dolnú dutú žilu. Tie napokon ústia do pravej predsiene, kam privádzajú odkysličenú krv z celého organizmu. 
Krvné zásobenie srdca zabezpečujú vencovité (koronárne) tepny, ktoré vystupujú priamo zo srdcovnice. Vencovité tepny privádzajú kyslík a živiny jednotlivým bunkám myokardu. Odkysličená krv sa zo srdca odvádza srdcovými žilami, ktoré ústia do koronárneho splavu(sinus coronarius). Koronárny splav je žila, ktorá ústi do pravej predsiene.
Krvný obeh plodu.
Krvný obeh plodu sa vyznačuje viacerými osobitosťami. Funkciu pľúc, t. j. okysličovanie krvi a odvádzanie oxidu uhličitého, zabezpečuje placenta. Z nej prúdi okysličená krv pupočnou žilou (vena umbilicalis). Časť okysličenej krvi sa privádza cez pečeňové riečisko do tela a zvyšok je odvádzaný žilami do pravej predsiene. Tu sa mieša okysličená a odkysličená krv, ktorá sem priteká dutými žilami. Časť krvi sa z pravej predsiene dostáva do ľavej predsiene cez otvor v predsieňovej priehradke. Zvyšok krvi potom prúdi do pravej komory a odtiaľ do pľúcnice. Krv z ľavého srdca a aj väčšina krvi z pľúcnice (prostredníctvom ductus arteriosus, spojky medzi pľúcnicou a srdcovnicou) sa napokon dostáva do srdcovnice, odkiaľ je odvádzaná pupočnými tepnami do placenty. 
Po pôrode sa musí uzatvoriť otvor v predsieňovej priehradke a aj cievne spojky (napr. ductus arteriosus), ktoré zabezpečujú krvný obeh plodu. Ak sa tak nestane, dochádza po pôrode k tzv. obehovým skratom, t. j. krv neprúdi tým smerom, ktorým má, ale aj určitými odbočkami (napr. otvorom v predsieňovej priehradke z ľavej predsiene, kde je väčší tlak, do pravej predsiene alebo cez neuzavretú cievnu spojku zo srdcovnice do pľúcnice). Do pravej časti srdca potom prúdi viac krvi ako by malo a táto časť je potom preťažená. V neskorších štádiách sa môže skrat obrátiť a krv začne prúdiť z pravého srdca do ľavého. Do veľkého obehu sa dostáva veľké množstvo neokysličenej krvi, čo sa prejavuje modrastým sfarbením, najmä na perách a slizniciach – cyanóza.
Tlak krvi.
Srdce každou systolou vháňa vo veľmi krátkom čase do veľkých tepien určitý objem krvi. Vzhľadom na odpor, ktorý kladú úzke tepny a tepničky, musí srdce pumpovať krv pod tlakom, aby sa zabezpečilo jej prúdenie. Tlak krvi pôsobí na steny ciev a spôsobuje ich pružné napätie. 
Keďže srdce vyvrhuje krv v pulzoch, tlak krvi nie je stále rovnaký. Ovplyvňujú ho aj elastické vlastnosti tepien. Najvyšší tlak krvi v tepnách sa označuje ako systolický a dosahuje 14-16 kPa (100 – 120 mmHg). Najnižší tlak krvi v tepnách sa nazýva diastolický a jeho normálne hodnoty sú 8-11 kPa (60 – 80 mmHg). Tlak krvi meriame u človeka najčastejšie v ramennej tepne. 
Tlak krvi sa mení vplyvom mnohých činiteľov. Je to predovšetkým telesná práca a vek. Pri veľkej námahe stúpa systolický tlak. Tlak sa zvyšuje s vekom, najmä v starobe, keď sa zmenšuje pružnosť tepien a zvyšuje sa tak ich odpor. Muži majú tlak o niečo vyšší ako ženy.

</doc>
<doc id="97754" title="Obilniny" url="https://sk.wikipedia.org/wiki?curid=97754">
Obilniny

Obilniny alebo cereálie sú kultúrne rastliny z čeľade lipnicovitých pestované predovšetkým pre zrno v miernom pásme všetkých svetadielov, v rôznych nadmorských výškach. Hlavné druhy: pšenica, jačmeň, kukurica, ryža, raž, ovos, cirok, menej rozšírené pohánka, mohár a i. Spracúvajú sa na múku, krúpy, vločky, slad, škrob, krmivá. Pestovaním obilnín sa zaoberá obilninárstvo kukurica sa pestuje na farme. 
Význam obilnín.
Obilniny majú v historickom vývoji ľudstva najdôležitejšie postavenie spomedzi poľných plodín. 
Pestujú sa v prvom rade pre zrno na konzum, na výživu zvierat, na priemyslové spracovanie a na osivo. Obilniny v ľudskej výžive zabezpečujú dnes rozhodujúcu časť energetického príjmu z potravín a nemalý podiel i z celkového príjmu bielkovín. V rozvojových krajinách je denná energetická potreby krytá zo 60 – 80 % obilninami, vo vyspelých krajinách z 20 – 40 %.
Využitie.
Obilniny majú výhodný pomer obsahuje základných výživných látok – glycidov a bielkovín, sú zdrojom minerálnych látok a vitamínov skupiny B. Obilniny využívame na rýchlu prípravu pokrmov a to z celých alebo lúpaných zŕn, hlavne kaší (pšeničné krúpy, ovsené vločky, pohánka a podobne), hrubo a jemne mleté múky (na výrobu nekvasených placiek, osúchov, palaciniek, pečiva a chleba), na výrobu cestovín.
Na potravinárske a priemyselné účely využívame jačmeň (pri výrobe sladu a piva), v liehovarníckom priemysle na výrobu alkoholu (jačmeň, raž – whisky), alebo i na produkciu etanolu, vo farmaceutickom priemysle (raž, tritikale, kukurica, pohánka). Priemyselne sa z obilnín získava škrob, ktorý sa využíva v potravinárskom priemysle (pudingy, škrobové sirupy, marmelády, umelý med a podobne), v elektrotechnickom priemysle. Pri výrobe škrobových plastov (fólii), ktoré môžeme využiť i k nastieľaniu pôdy (t. j. k potlačeniu výskytu burín a k obmedzeniu vyparovania vody), po zbere sa rozpadnú a zaorú. Slama obilnín sa využíva k priamemu skrmovaniu ako objemové krmivo, alebo pri výrobe granúl, brikiet a ako nasávací materiál pri spracovaní vedľajších produktov repy, rezkov a melasy.

</doc>
<doc id="97774" title="Nóri" url="https://sk.wikipedia.org/wiki?curid=97774">
Nóri

Nóri (Norweger) sú germánsky národ, ktorý tvorí väčšinu obyvateľstva Nórska, ďalej žijú v USA (630 tis.), Kanade (170 tis.), malá skupina vo Švédsku. Spolu asi 4,8 mil.
Nóri sú jedným z najstarších severských národov v Európe, jeho etnogenéza začala už pred začiatkom nášho letopočtu, keď jeho územie začali osídľovať najprv Sánovia a germánske kmene Gótov a neskôr Vikingov (Normanov), Nórov a Dánov.
Koncom 8. storočia začali nórski Normani svoje objavné plavby, v 9. stor. došlo r. 872 k zjednoteniu krajiny a vytvoreniu Nórskeho kráľovstva.

</doc>
<doc id="97807" title="Nota" url="https://sk.wikipedia.org/wiki?curid=97807">
Nota

Nota je základná jednotka dĺžky trvania tónu. Označuje sa prázdnym oválom („hlavička noty“). Táto doba trvania sa nazýva aj ako jedna "doba". Kratšie noty sa označujú modifikáciou oválu nasledovne:
Všetky noty okrem celej majú okrem „hlavičky“ aj tzv. „nožičky“, ktoré píšeme smerom nahor vpravo od noty ak je nota maximálne v druhej medzere notovej osnovy. Ak je na tretej linajke, alebo vyššie, palička sa píše smerom nadol, vľavo od hlavičky.
Noty osminové a kratšie majú navyše zástavku, ktorá smeruje vždy vpravo. 
Ak za sebou nasleduje viac nôt so zástavkou, tak ich spájame „trámcom“.
Za notou sa môže nachádzať bodka, ktorá predlžuje notu o polovicu jej dĺžky. Tak napr. štvrťová nota s bodkou bude mať dĺžku + = doby (zratúvame podľa matematických pravidiel počtov so zlomkami). Predĺžiť notu môžeme aj tak, že spojíme dve rovnako vysoké noty oblúčikom (ligatúrou). Dĺžka noty je v tom prípade súčtom dĺžok spojených nôt. Ďalšou možnosťou predĺženia tónu je korunka (fermáta) „“, ktorá predlžuje notu o bližšie nešpecifikované trvanie (závisí to viac-menej od vkusu interpreta).
Špecifickým prípadom nôt sú tzv. trioly, ktorých dĺžka je z najbližšej dlhšej noty. Najčastejším prípadom je rozdelenie štvrťovej noty na tri trioly (v tomto prípade vyzerajú trioly ako osminové noty, ale sú označené číslicou „3“:
Existujú tiež málo používané iné dĺžky nôt – kvintoly ( z najbližšej dlhšej noty), sextoly ( z najbližšej dlhšej noty), septoly () a pod.
Zvláštnym typom noty je pauza, ktorá označuje dĺžku času v ktorom nástroj nevydáva žiaden zvuk. Dĺžky pauzy sú rovnaké ako dĺžky nôt a sú odlíšené graficky (pozri prechádzajúcu tabuľku).
Označenie výšky tónu.
Výška tónu sa označuje polohou noty v notovej osnove. Závisí v prvom rade od použitého kľúča, ktorý sa nachádza na začiatku každého riadku notovej osnovy (najbežnejší je husľový kľúč v označujúci základný tón g1 na druhú linajku zospodu). Okrem toho môže byť výška tónu upravená tzv. posuvkami, ktoré sa v notách môžu nachádzať buď priamo pred notou, alebo aj na začiatku riadku (v tom prípade ide o predznamenanie). Každá posuvka platí pre všetky noty danej výšky ktoré sa za ním (t. j. vpravo od neho) nachádzajú. Predznamenanie platí pre celý riadok a to nie len pre notu danej výšky, ale aj pre všetky noty o oktávu vyššie, alebo nižšie.
Posuvky.
Posuvky môžu byť
Názov nôt s krížikom sa tvorí pridaním prípony „-is“. Napr. Cformula_1= "cis", Dformula_1= "dis", Eformula_1= "eis"…
Názvy nôt s béčkom sa tvoria príponou „-es“ pre Cformula_2 = "ces", Dformula_2= "des", Fformula_2= "fes" a Gformula_2= "ges". V prípade E a A sa tvorí len príponou „-s“, teda Eformula_2= "es" a Aformula_2= "as". Výnimku tvorí aj Hformula_2, ktoré sa väčšinou označuje ako "b" a len zriedka ako "hes".
Niekedy sa pred notou môžu nachádzať aj dva krížiky, alebo béčka, ktoré potom upravujú výšku noty o celý tón. Názov takejto noty sa potom tvorí zdvojením príslušnej koncovky. Napr. Dformula_1formula_1= "disis" (jeho výška je rovnaká, ako E), alebo Dformula_2formula_2= "deses" (výška je zhodná s C). Posuvky sa v notovej osnove píšu pred notu, ktorú chceme upraviť (zvýšiť, znížiť alebo zrušiť účinok).

</doc>
<doc id="97845" title="Jozef Novák (heraldik)" url="https://sk.wikipedia.org/wiki?curid=97845">
Jozef Novák (heraldik)

Prof. PhDr. Jozef Novák DrSc. (* 22. november 1930, Vrútky) je slovenský heraldik a genealóg, vysokoškolský pedagóg.
Životopis.
Po skončení stredoškolských štúdií, ktoré ukončil na trenčianskom gymnáziu v roku 1950 začal študovať na Filozofickej fakulte Univerzity Komenského ako jeden z prvých poslucháčov novozaložený odbor archívnictvo. Štúdium ukončil roku 1955. Roku 1954, ešte ako poslucháč, sa stal asistentom na odbore archívnictvo. Po smrti profesora Alexandra Húščavu prevzal v lete 1969 vedenie odboru, ktorý viedol až do 31. januára 1996. V rokoch 1989-1990 bol prodekanom Filozofickej fakulty, v rokoch 1990-1999 členom jej Vedeckej rady. Ako vysokoškolský pedagóg vyučoval počas svojej pedagogickej praxe mnoho predmetov, najmä heraldiku, sfragistiku, genealógiu, chronológiu, numizmatiku, metrológiu a paleografiu. Do dôchodku odišiel 1. septembra 2000.
Roku 1964 získal hodnosť kandidáta historických vied v odbore pomocné vedy historické. Roku 1966 bol menovaný za docenta pomocných vied historických (habilitoval sa však už roku 1963). 20. februára 1968 mu bol priznaný akademický titul doktor filozofie. Roku 1987 získal hodnosť doktora historických vied. Za univerzitného profesora ho vymenoval prezident republiky 1. októbra 1989.
Profesor Novák zastával a zastáva významné funkcie vo vedeckých a odborných orgánoch. Bol predsedom Sekcie archívnictva a pomocných vied historických Slovenskej historickej spoločnosti. Od roku 1975 pôsobí ako podpredseda Heraldickej komisie Ministerstva vnútra Slovenskej republiky. V novembri 1993 sa stal predsedom Slovenskej genealogicko-heraldickej spoločnosti. V tejto funkci pôsobil až do septembra 1999. Do roku 2002 bol dlhoročným podpredsedom Vedeckej archívnej rady, poradného orgánu ministra vnútra pre archívnictvo.
Jeho vedecká a pedagogická práca bola ocenená mnohými vyznamenaniami a členstvami. Roku 1974 sa stal riadnym členom Academie Internationale d´Heraldique v Paríži. Je držiteľom Križkovej medaily za zásluhy o rozvoj slovenského archívnictva (1979), medaily Filozofickej fakulty UK (1980), Zlatej medaily Univerzity Komenského (1990), Pamätnej medaily k 650. výročiu Karlovej univerzity (1998), Sasinkovej medaily (1999). 23. septembra 1995 mu bolo udelené čestné občianstvo mesta Vrútky. 1. januára 2006 udelil prezident Slovenskej republiky Ivan Gašparovič profesorovi Novákovi za celoživotnú pedagogickú činnosť v odbore archívnictva a za priekopnícke dielo v oblasti pomocných vied historických, osobitne heraldiky a sfragistiky, Pribinov kríž III. triedy.
Tvorba.
Kľúčové postavenie vo vedeckom výskume, tvorbe a publicistike má heraldika, osobitne heraldika komunálna a heraldika šľachtických rodov. Je považovaný za zakladateľa systematického heraldického výskumu na Slovensku. Jeho dielo "Slovenské mestské a obecné erby" je prvou heraldickou monografiou na Slovensku. Na oblasť komunálnej heraldiky neskôr nadviazal prácou "Erby a vlajky miest na Slovensku". 
Problematikou šľachtických erbov sa zaoberá dvojzväzkové dielo "Rodové erby na Slovensku", obsahujúce genealogicko-heraldickú analýzu pečatí slovenských a na Slovensku pôsobiacich šľachticov z obdobia od konca 16. storočia do 18. storočia. Toto dielo je prvým priekopníckym dielom na úseku úpravy písania priezvisk uhorských rodov pochádzajúcich zo Slovenska v duchu slovenského jazyka. Ďalšie dielo, v ktorom sa venoval J. Novák problematike šľachtickej heraldiky je "Lexikón erbov šľachty na Slovensku", v ktorom sa zameral na šľachtu Liptovskej stolice. 
Okrem týchto prác je autorom kníh, štúdií a článkov, venovaných aj ostatným pomocným vedám historickým. Je tiež autorom desiatok hesiel z obalsti heraldiky, sfragistiky, genealógie, numizmatiky v rôznych encyklopedických dielach.

</doc>
<doc id="97876" title="Nový svet (geografia)" url="https://sk.wikipedia.org/wiki?curid=97876">
Nový svet (geografia)

Nový svet je označenie Ameriky (a dnes zriedkavo aj Austrálie a Oceánie) používané v niektorých historických kontextoch od 16. storočia (najmä v súvislosti so zámorskými objavmi) a v biológii (napríklad pri triedení druhov opíc zo zemepisného hľadiska). Je to opak pojmu Starý svet, ktorým sa v tom istom kontexte označuje Eurázia a Afrika. 
Pojem sa používa aj vo vinárstve, no tam označuje z pohľadu pôvodu vína akúkoľvek oblasť okrem Európy a severnej Afriky a z pohľadu štýlu vína juhovýchod Kalifornie a Austrálie. Starý svet sú potom ostatné územia.

</doc>
<doc id="97931" title="Formovanie moderného slovenského národa" url="https://sk.wikipedia.org/wiki?curid=97931">
Formovanie moderného slovenského národa

Formovanie moderného slovenského národa alebo slovenské národné obrodenie prebiehalo od 80. rokov 18. stor. po revolúciu 18481849. Impulzom boli okrem iného reformy cisára Jozefa II. v 80. rokoch 18. stor. a politicko-kultúrny vplyv osvietenstva.
Tento proces sa spravidla delí na tri fázy:
Začiatky sl národného obrodenia
Prelom 18.a 19.storočia:1.prúd vzdelancov-katolíckeho vierovyznania: snaha o uzákonenie slovenského spisovného jazyku. Táto skupina sa zoskupila okolo„Spoločnosti pre pestovanie slovenskej reči na čele s profesorom Michalom Kratochvílom a Antonom Bernolákom (Spoločnosť vznikla v roku 1786 v Generálnom seminári v Bratislave). Anton  B.  v roku 1787 uzákonil  kultúrnu  západoslovenčinu  ako  prvý  spisovný  jazyk.Slovákov – zásada „píš ako počuješ". Jeho zásadné diela: "„Dissertatio philologico-critica de literis Slavorum“" ( Jazykogramatická rozprava o slovenským písmenách), "„"Slowár Slovenskí Češko-Laťinsko-Ňemecko-Uherskí"“" (5-jazyčný slovník) a "„Grammatica slavica“" ( = slovenská gramatika)
V Bernolákovčine sú najznámejšie diela predovšetkým 2 literátov: Juraja Fándlyho – ľudovo-výchovné spisy: "„Piľní domajši a poľní hospodár“", "„Zelinkár“";  dielo „"Dúverná zmlúva medzi mňíchom a diáblom o prvních počátkoch, o starodávních, aj včúlajších premenách reholňíckích"" je prvé v Bernolákovčine (analyzuje v ňom vývoj žobravých mníšskych reholí, často kriticky sa pozerá na ich pôsobenie a zmysel života) a Jána Hollého – básnik: eposy: "„Svätopluk“, „Sláv“, „Cyrilo-metodiáda“."

</doc>
<doc id="97982" title="Obyvateľstvo" url="https://sk.wikipedia.org/wiki?curid=97982">
Obyvateľstvo

Obyvateľstvo (alebo nepresne "populácia") je súhrn všetkých ľudí na určitom území k určitému okamihu, zisťovaný podľa bydliska, prítomnosti na danom území alebo podľa iných hľadísk (napr. podľa
domovského práva a pod.); počet obyvateľstva sa ustavične mení v dôsledku jeho
prirodzeného pohybu a migrácie; stredný stav obyvateľstva je priemerný počet
obyvateľstva za určitý časový úsek (obyčajne rok); za ročný stredný stav sa
prakticky berie stav k 1. júlu príslušného roku. Výskumom obyvateľstva sa zaoberá demografia.

</doc>
<doc id="98008" title="Hriešny pád" url="https://sk.wikipedia.org/wiki?curid=98008">
Hriešny pád

Hriešny pád je hriech prvého ľudského páru (Adama a Evy). Keď Boh stvoril prvý ľudský pár, umiestnil ho v rajskej záhrade. Zakázal však človeku jesť zo stromu poznania dobra a zla, lebo keď z neho bude jesť, zomrie. Eva, zvábená hadom, predsa však odtrhne ovocie a spolu s Adamom z neho je. Po porušení zákazu ich Boh z raja vyženie, aby nejedli aj zo stromu života.
Potrestá všetkých troch hriešnych porušiteľov zákazu. Hada tým, že sa plazí po bruchu, jedáva prach a je prekliaty medzi zvieratami. Žena odvtedy rodí deti v bolestiach a muž nad ňou vládne. Muž musí vydobyť tvrdou prácou úrodu zo zeme, ktorá sa stala jeho nepriateľkou.

</doc>
<doc id="98032" title="Očistec" url="https://sk.wikipedia.org/wiki?curid=98032">
Očistec

Očistec alebo purgatórium je podľa učenia niektorých kresťanských cirkví, najmä katolíckej, miesto, kde si duše zomrelých odpykávajú tresty za hriechy, aby očistení mohli vstúpiť do neba. V zmysle tohto učenia "tí, čo zomierajú v Božej milosti a v priateľstve s Bohom, ale nie sú dokonale očistení, hoci sú si istí svojou večnou spásou, podstupujú po svojej smrti očisťovanie, aby dosiahli svätosť potrebnú na to, aby vošli do nebeskej radosti". Toto učenie bolo formulované najmä na Florentskom a Tridentskom koncile v 15. a 16. storočí. Učenie o očistci vychádza najmä z tradície Katolíckej cirkvi a odvoláva sa na niektoré texty zo Svätého písma: 1. Kor 3, 15; 1. Pt 1, 7 a iných prameňov, napr. 2. Mach 12, 43.
Pojem očistec a učenie o ňom neboli súčasťou cirkevnej dogmatiky od jej počiatkov. Pojem bol zavedený až koncom 12. storočia a ako vieroučnú dogmu ho prijal až Druhý lyonský koncil v roku 1274.

</doc>
<doc id="98051" title="Padova" url="https://sk.wikipedia.org/wiki?curid=98051">
Padova

Padova je mesto v severnom Taliansku na rieke Bacchiglione, v Benátsku. Je hlavným mestom provincie Padova. Leží 30 km západne od Benátok. Má okolo 212 500 obyvateľov.
Dejiny.
Rímske "Patavium" bolo na začiatku cisárskej doby jedno z najbohatších miest, ale v roku 452 ho vyplienili Huni. V roku 1164, za vlády dynastie Hohenstaufovcov, získala Padova ako prvé severotalianske mesto nezávislosť od ríšskej moci. V roku 1318 sa dostalo pod vládu rodiny Carresiovcov a v roku 1405 si ho podmanili Benátky. Význam Padovy v stredoveku a v období renesancie spočíval hlavne v univerzite, ktorá bola založená v roku 1222 a ktorú v roku 1238 cisár Fridrich II. ešte rozšíril. V Padove žil i zomrel rímsky historik Titus Livius a začiatkom 13. storočia tu pôsobil svätý Anton Padovský.
Pamiatky.
Najväčšou historickou pamiatkou je Basilica di Sant'Antonio da Padova, v ktorej je pochovaný svätý Anton Padovský. Mohutná stavba bola vybudovaná v 13. a 14. storočí ako pilierová bazilika. Je to fantastická zmiešanina románskych, gotických a byzantských štýlových tvarov s dvoma štíhlymi vežami, špicatou kužeľovou strechou nad krížením a siedmimi polguľovými kupolami, postavenými v roku 1424. Pred kostolom stojí i jazdecká socha Gattamelatu, ktorú v roku 1453 vytvoril Donatello. Je to bronzový pamätník na počesť Erasma da Narni, ktorý bol v rokoch 1438 - 1441 veliteľom Benátskej republiky a ktorého pre neobyčajnú diplomatickú šikovnosť prezývali "Gattamelata" - Strakatá mačka.
V Padove sa nachádza ešte mnoho ďalších bazilík, kostolov a palácov. Okrem nich je významnou historickou pamiatkou aj múr, ktorým je obohnaná celá Padova. V meste možno nájsť aj viacero múzeí, divadiel a taktiež najväčšie talianske insektárium.

</doc>
<doc id="98062" title="Palaiologovci" url="https://sk.wikipedia.org/wiki?curid=98062">
Palaiologovci

Palaiologovci (gr. "Παλαιολόγοι"), ako atribút po starogrécky Palaiologos, po novogrécky Paleologos, po latinsky Palaeologus, bola posledná dynastia byzantských cisárov. Vládli aj v Morejskom despotáte a v markgrófstve Montferrat. Hoci mal výraz "palaiologos" v gréčtine nelichotivý preklad významovo podobný chudákovi, či handrárovi, Byzantínci verili v antický pôvod rodu. Palaiologovci boli bohatí veľkostatkári, avšak o ich raných statkoch sa veľa nevie. Podporovali byzantské kláštory, v ktorých sa zachovalo niekoľko podobizní príslučníkov rodu. Prvým známym členom rodu bol Nikeforos Palaiologos, ktorý slúžil ako generál a guvernér v byzantskej Mezopotámii. Často slúžili ako vojenskí velitelia vo vojsku, naopak neslúžievali v civilnej správe. V roku 1200 Alexios Palaiologos potlačil povstanie namierené proti cisárovi Alexiovi III., ktorý ho určil za to učinil svojim dedičom a dal mu za ženu svoju dcéru Irenu. Po štvrtej križiackej výprave trón v exilovom cisárstve získali Laskaridovci, ale Palaiologovci si svoj vplyv udržali. V roku 1259 sa moci v cisárstve zmocnil Alexiov vnuk Michal VIII., o dva roky neskôr obnovil byzantskú moc v Konštantínopole. V nasledujúcich rokoch sa Palaiologovci pokúsili rozdrobenú ríšu zjednotiť, avšak ríšu oslabili útoky Osmanov a domáce občianske vojny. Situáciu sa snažili Palaiologovci viacmenej neúspešne riešiť prostredníctvom cirkevnej únie so západom. V roku 1453 (Pád Konštantínopola) zomrel pri obrane mesta posledný byzantský cisár Konštantín XI., v roku 1460 padol Morejský despotát. Moc si naďalej udržala vedľajšia katolícka montferratská vetva Palaiologovcov.
Palaiologovskí vládcovia.
Nasleduje zoznam palaiologovských vládcov v jednotlivých krajinách, pozri:
Zdroj.
 "O preklad ide v časti Montferrat."

</doc>
<doc id="98168" title="Odvetvie národného hospodárstva" url="https://sk.wikipedia.org/wiki?curid=98168">
Odvetvie národného hospodárstva

Odvetvie národného hospodárstva (iné názvy: národohospodárske odvetvie, odvetvie ekonomiky, ekonomické odvetvie, odvetvie hospodárstva, hospodárske odvetvie, menej často: ekonomický sektor, sektor ekonomiky, sektor hospodárstva, hospodársky sektor, príp. len sektor) 
je (väčšia) časť národného hospodárstva vymedzená tým, že ponúka rovnaký produkt či podobný typ produktu (vrátane služby), pričom detaily definície sa rôznia. 
Definícia.
Nasledujú významné príklady definície odvetvia národného hospodárstva.
Podľa ESNÚ 2010 (a 1995) je odvetvie skupina miestnych činnostných jednotiek "zapojených do rovnakého alebo podobného druhu činnosti", čo (pri najpodrobnejšom delení) zodpovedá štvrtej úrovni delenia v systéme NACE Rev. 2 (resp. predtým Rev. 1). Systému NACE Rev. 2 na Slovensku od roku 2007 zodpovedá Štatistická klasifikácia ekonomických činností, ktorej v rokoch 1991 - 2007 predchádzal veľmi podobný zoznam nazývaný OKEČ (t.j. Odvetvová klasifikácia ekonomických činností), založený na NACE Rev. 1. Spomínaná štvrtá úroveň delenia nie je v NACE výslovne označená ako odvetvie, ale je označená ako "trieda". Má vždy pridelené nejaké štvorčíslie. Termín sektor má mimochodom v ESNÚ úplne iný význam než termín odvetvie. Porovnaj aj kapitolu Charakteristika v článku Európsky systém národných a regionálnych účtov v Spoločenstve.
Inde sa niekedy odvetvie chápe nie ako spomínaná štvrtá, ale ako druhá úroveň (tzv. divízia) alebo tretia úroveň (tzv. skupina) v Štatistickej klasifikácii ekonomických činností. 
Podľa vyhlášky č. 113/1972 Zb., platnej na Slovensku v rokoch 1972-1991/1996, platila na Slovensku (a v Česku) tzv. Jednotná klasifikácia národného hospodárstva. V nej bolo odvetvie výslovným názvom druhej úrovne delenia a malo vždy pridelené nejaké dvojčíslie. Odvetviami boli konkrétne napr. poľnohospodárstvo (11), hutníctvo neželezných kovov (24), konfekčný priemysel (34), doprava (51), výskum a vývoj v základnom priemysle (72), školstvo (85) atď. V teórii sa však paralelne ako odvetvia chápala aj vyššia úroveň delenia, t.j. odvetviami bolo poľnohospodárstvo, priemysel (ako celok), doprava a pod. Takéto delenie viac-menej zodpovedá napr. prvej úrovni delenia Odvetvovej klasifikácie krajín RVHP (pozri nižšie).
V 70. a 80. rokoch sa u nás používala aj tzv. Odvetvová klasifikácia krajín RVHP. Táto mala tri úrovne delenia. Na prvej úrovni sa delila na len 15 odvetví. 
Podľa Dada 1966 je odvetvie súbor výrob a služieb plniacich zo stanoviska najvšeobecnejších technických, technologických, organizačných alebo účelových kritérií rovnaké ekonomické alebo iné spoločenské funkcie vyplývajúce zo spoločenskej deľby práce, napr. priemysel, poľnohospodárstvo, doprava, obchod, verejná správa, školstvo či obrana.
S pojmom odvetvie sa pracuje aj v mikroekonómii (pozri napr. v článku odvetvie), tam však býva často chápaný ako súhrn výrobcov konkrétnejšieho produktu, t.j. ide o užší pojem než je uvedené vyššie.
Od pojmu odvetvie je spravidla odlišne chápaný pojem úsek národného hospodárstva, ktorý je širší - zahŕňa aj rozličné inak vymedzené časti hospodárstva.

</doc>
<doc id="98172" title="Okolie systému" url="https://sk.wikipedia.org/wiki?curid=98172">
Okolie systému

Okolie systému je množina prvkov alebo systémov, ktoré sú mimo hraníc systému. Okolie a systém sú vo vzťahu vzájomného ovplyvňovania. Okolie je jednak bezprostredné (podstatné, relevantné) a vzdialené (nepodstatné, irelevantné). Bezprostredné okolie je so systémom spojené vstupmi do systému (podnety, impulzy) a výstupmi zo systému do okolia.
Rôzne vstupy z okolia do systému môžu byť rovnosmerné, rôznosmerné alebo protichodné. Niektoré vstupy podporujú fungovanie systému, iné jeho fungovanie narušujú, vyvolávajú v ňom chaos, majú deštruktivny charakter. Systém je spravidla schopný reagovať na obmedzenú množinu vstupov. Najzložitejšie väzby na okolie majú spoločenské systémy.

</doc>
<doc id="98276" title="Podunajská nížina" url="https://sk.wikipedia.org/wiki?curid=98276">
Podunajská nížina

Podunajská nížina je geomorfologická oblasť Malej dunajskej kotliny na juhozápadnom Slovensku, neogénna panva s pokrovmi spraše a riečnych sedimentov. Je to najúrodnejšie územie Slovenska. Patrí do nej aj Žitný ostrov.
Geomorfológia.
Geomorfologická oblasť Podunajská nížina v zmysle členenia Mazúra a Lukniša (1986) je súčasťou subprovincie Malá dunajská kotlina (ktorá zaberá aj oblasti Maďarska a Rakúska). Podunajská nížina sa člení na 2 celky:
Geológia.
Z geologického hľadiska sa s termínom Podunajská nížina takmer celkom kryje regionálnogeologická jednotka dunajská panva. Dunajská panva je mladotreťohorná (neogénna) panva, ktorá tvorí severný výbežok západopanónskej panvy. Jej výplň je tvorená morskými, brakickými až sladkovodnými sedimentami, hlavne pieskami, ílmi, štrkmi a vulkanoklastikami, miocénneho až pliocénnho veku, ktoré prekrývajú pomerne hrubé nánosy kvartérnych štrkopieskov. Celková hrúbka panvy je najväčšia v oblasti gabčíkovskej depresie, kde dosahuje až . Panva, ktorá je súčasťou panónskeho panvového systému, vznikla aktívnou zaoblúkovou extenziou a následnou značnou termálnou subsidenciou v postriftovom štádiu vývoja.

</doc>
<doc id="98330" title="Poézia" url="https://sk.wikipedia.org/wiki?curid=98330">
Poézia

Poézia je básnická tvorba, umelecký slovesný prejav písaný veršom (na rozdiel od prózy).
Verš je jeden riadok v básni-poézií.
Poézia je vedľa prózy a drámy základným druhom literatúry. Autor tohto druhu je označovaný za básnika.
Podľa Maše Haľamovej je poézia "... spôsobom môjho bytia. Myslenia. Je to koncentrát, a to mi vyhovuje. Čo nie je dôležité, to vypúšťam. Najmä v súčasnosti je to nutné: čo bolo včera dôležité, to dnes už neplatí…" (Nové slovo 11. 10. 1993, s.12)
Ide o jazykové dielo, ktoré sa od bežnej mluvy odlišuje používaním umeleckých prostriedkov (rým, rytmus, metrum, obraznosť alebo symbolika).
V staroveku toto slovo zahrňovalo všetku literárnu tvorbu, no v priebehu klasicizmu získal tento termín nový význam, ktorý označoval dobré dielo – bez ohľadu na to, či bolo napísané veršom alebo nie. Až neskôr nadobudol pojem súčasný význam..
Dnes nepovažujeme za poéziu všetky diela, ktoré splňujú popísané znaky (napr. rituálne texty, stredoveké vedecké texty, niektoré staroázijské diela, reklamné slogany atď.). Zároveň však existujú diela, ktoré nesplňujú popísané niektoré, alebo dokonca žiadne popísané znaky, ale napriek tomu sú označované ako poézia – ide najmä o báseň v próze.
Prívlastok „poetický“ nie je len synonymum pre básnický, ale označuje napríklad tiež nadvznesenú náladu.

</doc>
<doc id="98471" title="Ján Pauliny" url="https://sk.wikipedia.org/wiki?curid=98471">
Ján Pauliny

Prof. PhDr. Ján Pauliny, PhD. (* 4. jún 1939, Martin† 25. január 2021) bol slovenský arabista, ktorý preložil do slovenčiny príbehy Tisíc a jednej noci (2010).
Vo vedeckej práci sa Ján Pauliny najskôr venoval arabskej autobiografickej literatúre, neskôr výskumu arabskej ľudovej literatúry – náboženskej a svetskej. Monografickými prácami a štúdiami inicioval vznik novej arabistickej disciplíny: arabská ľudová stredoveká náboženská literatúra. Väčšinu odborných článkov publikoval v zborníku FiF UK Graecolatina et Orientalia a v ročenke SAV Asian and African Studies. Jeho vedecké práce zhodnotili a citujú poprední zahraniční odborníci.

</doc>
<doc id="98625" title="Polícia" url="https://sk.wikipedia.org/wiki?curid=98625">
Polícia

Polícia je ozbrojený bezpečnostný orgán štátu alebo menšej samosprávnej jednotky (autonómnej oblasti, obce, letiska, prístavu), určený najmä na udržiavanie vnútorného poriadku prostredníctvom preventívnej a represívnej činnosti. Príslušník/príslušníčka policajného zboru sa nazýva policajt/policajtka.
Etymológia.
Slovenské slovo "polícia" bolo prebraté z , ktoré vzniklo polatinčením používaného v súvislosti s občianstvom, občianskym poriadkom a riadením spoločnosti. Tento výraz bol odvodený z , čím sa označoval mestský štát.
Polícia na Slovensku.
Úlohy polície na Slovensku plní Policajný zbor, obecná a mestská polícia a Vojenská polícia. 

</doc>
<doc id="98734" title="Osobnosť" url="https://sk.wikipedia.org/wiki?curid=98734">
Osobnosť

Osobnosť (pôvod z latinského slova „persona“ – "divadelná maska", „personare“ – znieť, ako sa javí, povahové vlastnosti, výzor) definícií existuje okolo 110. 
Charakteristickými znakmi pre osobnosť je psychická jednota vlastností, je jedinečná, je samoregulujúca, historicky podmienená. Znakom každej osobnosti je jeho jedinečnosť, odlišnosť. Sebauvedomujúca psychika (osobnosť – až keď sa objaví „ja“, „to je moje“,jednota biologického, sociálneho i duchovného). 
Ucelenou teóriou osobnosti chce byť personológia.
Názory na osobnosť.
Hartmann.
Osobnosť podľa Hartmanna nemožno odčleňovať od subjektu (ako to robil Max Scheler). Subjekt je predpokladom osobnosti. Jednako však subjekt a osobnosť nie sú jedno. Kategória subjektu je ontologická kategória. Subjekt má svoj vnútorný svet, stojaci v určitom vzťahu k vonkajšiemu svetu. Kategória osobnosti je axiologická kategória: osobnosť svojimi aktmi je podkladom a tvorcom hodnôt. Ide tu teda o dva spôsoby prejavu: ontologicky zdieľa osobnosť s ostatnými vecami realitu a gnozeologicky objektivitu. Úroveň osobnosti závisí od úrovne subjektu. Spoločenské celky, ako národ, štát a ľudstvo, nemajú subjekt a nemôžu byť ani osobnosťami. Niet spoločenských totalitných osobností. Osobnosť sa viaže aj na vedomie. Vedomie hodnôt ako pocit zodpovednosti sa spája vždy s jednotlivcom. Osobnosť tvorí prostredníka medzi realitou a
hodnotami.
Psychológia.
Osobnosť v psychológii je suma všetkých psychických osobitostí vytvárajúcich individualitu jednotlivca.
Sociológia.
Osobnosť je v sociológii produkt spoločenských vzťahov, konkrétny nositeľ týchto vzťahov, subjekt spoločenského života, člen určitých sociálnych skupín, element spoločenského systému.

</doc>
<doc id="98739" title="Polotovar" url="https://sk.wikipedia.org/wiki?curid=98739">
Polotovar

Polotovar všeobecne je rozpracovaný nedokončený výrobok , ktorý prakticky takmer vždy vyžaduje ďalšie následné spracovanie na finálny produkt.
Pokiaľ ide o polotovar pripravený na použitie v domácnostiach (domáce použitie), býva obvykle uskutočnený tak, aby jeho konečná úprava bola čo najjednoduchšia alebo časovo najkratšia, pri zložitejších polotovarov potom jeho výrobca môže priložiť aj tlačený návod na použitie , ktorý môže byť súčasťou obalu.
Polotovary sa ale používajú aj priemyslu a ďalšie hospodárske činnosti, bežné sú napríklad v hutníctve - hutnícke polotovary, strojárstvo , stolárstvo , zlatníctvo alebo pri príprave okuliarových šošoviek a mnohých ďalších odboroch ľudskej činnosti.
Osobitný význam majú v potravinárstve a gastronómii .

</doc>
<doc id="98745" title="Osud" url="https://sk.wikipedia.org/wiki?curid=98745">
Osud

Osud (iné názvy: údel; knižne zastarano: lós; knižne: sudba, fátum, moira) je moc, ktorej je všetko, i konanie človeka, podriadené.
Podľa homérskeho mýtu je osud ("'moira") hlavná distributívna sila, nadriadená všetkému, i bohom, ktorí naň či pri ňom prisahajú. Jeho kompetencia a výkon sú tabu. Funkciou osudu bolo distribuovať kompetencie zložkám priestorového kontinua, pričom jeho uniformita bola daná sociálnym pôvodom moiry.
Osud v stoicizme je tajomná moc riadiaca všetko dianie, vrátane chodu ľudských dejín, pričom ju nemožno ovplyvniť vôľou alebo predvídaním človeka.

</doc>
<doc id="98808" title="Milan Petráš" url="https://sk.wikipedia.org/wiki?curid=98808">
Milan Petráš

Prof. Dr. Milan Petráš, CSc. (* 26. apríl 1930, Veľká Franková) je slovenský teoretický fyzik.
Detstvo prežil v Zamagurí vo Veľkej Frankovej a na strednú školu chodil v Kežmarku. Vysokoškolské štúdiá absolvoval na na Prírodovedeckej fakulte UK v Bratislave. V rokoch 1952 až 1955 bol ašpirantom na Matematicko-fyzikálnej fakulte Karlovej univerzity v Prahe. Po návrate do Bratislavy začal pracovať ako odborný asistent na Katedre fyziky Prírodovedeckej fakulte UK. V roku 1958 nastúpil do novozriadeného Laboratória (neskôr Ústavu) fyziky PFUK. Od roku 1959 je kandidátom vied a od roku 1980 profesorom teoretickej fyziky. V rokoch 1967 až 1977 riadil Ústav fyziky a od roku 1975 bol vedúcim Katedry teoretickej
fyziky Prírodovedeckej fakulty UK.
Vo vedeckej oblasti sa zaoberal hlavne fyzikou elementárnych častíc. Na prelome 50. a 60. rokov 20. storočia v spolupráci s docentom Ľubomírom Hrivnákom založili seminár z teoretickej fyziky. Z tohto seminára vzniklo viacero prác o silných interakciách. Za práce o potenciálovom rozptyle a o teórii silných interakcií získal v roku 1969 Štátnu cenu Klementa Gottwalda. Od konca šesťdesiatych rokov sa zaoberal najmä základnými otázkami teórie elementárnych častíc, hlavne problematikou vybudovania konzistentnej kvantovej elektrodynamiky vychádzajúc z predstáv o štruktúre leptónov. 

</doc>
<doc id="98814" title="Poncián" url="https://sk.wikipedia.org/wiki?curid=98814">
Poncián

Svätý Poncián, (; † 235) bol 18. pápežom katolíckej cirkvi v období pontifikátu, ktorý sa datuje medzi roky 230 – 235. Bol Riman, syn Kalpurnia, mučeník so svätým Hypolitom. O jeho činnosti sa vlastne vie len to, že predsedal rímskej synode, ktorá na dvoch zasadnutiach v roku 230/1 odhlasovala rozsudok nad Origenom (vyhnanie z Egypta, zosadenie z učiteľského miesta a zbavenie kňazstva). Zatiaľ čo počas vlády Alexandra Severa bola katolícka cirkev Rimanmi tolerovaná, od marca 235, keď sa stal rímskym cisárom Maximinus Thrax, začali byť jej vedúci predstavitelia napádaní. Medzi prvými obeťami boli Poncián a Hippolyt, ktorých dal cisár uväzniť a deportovať na Sardíniu, známy "ostrov smrti". Keďže deportácia bola pre život znesiteľná a niekoľkí ju prežili, Poncián abdikoval (ako prvý pápež), pravdepodobne aby umožnil nástupcovi prevziať úrad čo najskôr. Podľa Liberiánskeho katalógu zo 4. storočia tak urobil 28. septembra 235, čo je prvý presne zaznamenaný dátum v pápežskej histórii. Čoskoro nato s Hippolytom tvrdému zaobchádzaniu a podmienkam podľahli, no sú domnienky, že buď vo väzení v Ríme, alebo po príchode na Sardíniu sa zmierili s cirkvou. Ich telá dal preniesť do Ríma v r. 236 alebo 237 pápež Fabián a pochoval v novodokončenej pápežskej krypte v Kalixtových katakombách.

</doc>
<doc id="98842" title="Apoštolskí otcovia" url="https://sk.wikipedia.org/wiki?curid=98842">
Apoštolskí otcovia

Apoštolskí otcovia je skupina najstarších cirkevných spisovateľov, cirkevných otcov, zhruba z 1. polovice 2. storočia. 
Ich spisy spracovávajú nezriedka myšlienky, ktoré vznikli v prostredí židovských siekt, prenikajú však do nich aj idey gréckej filozofie. Niektoré z nich zaraďovali spočiatku medzi kanonické knihy Nového zákona. 
Najvýznačnejšie z týchto spisov sú: Didaché, Pastor Hermae; formou listov sú písané spisy Barnabáša, Klementa Rímskeho, Ignatia z Antiochie, Polykarpa zo Smyrny, list Diognétovi.
V novšej dobe zužujú niektorí bádatelia okruh apoštolských otcov na tých autorov, ktorí mohli byť žiakmi prvých apoštolov alebo zotrvávali svojimi názormi pri ich učení; v tom prípade sa medzi diela apoštolských otcov zaraďujú iba tieto spisy: 1. list Klementa Rímskeho, sedem listov Ignatiových, listy Polykarpa a zlomky z Quadratovej Apológie.

</doc>
<doc id="98846" title="Cirkevný otec (stredovek)" url="https://sk.wikipedia.org/wiki?curid=98846">
Cirkevný otec (stredovek)

Cirkevní otcovia alebo Cirkevní Otcovia sú predstavitelia patristiky; duchovno-náboženskí spisovatelia kresťanstva do 7.storočia /zač. 8. storočia, ktorých svedectvo Cirkev považuje za zvlášť záväzné pre vieru. Tvoria spojovací článok medzi antickou filozofiou a stredovekou filozofiou.
Slovo Otec získalo tento svoj význam v priebehu 4 storočí, ktoré boli považované za zlatý vek patristiky. Termín sa používal pre rozlíšenie od slova „Otcovia“, ktorým sa označovali biskupi, zhromaždení na koncile.
Kritériá.
Aby bol niekto označený za cirkevného Otca, je potrebné aby spĺňal nasledovné štyri kritériá:
Členenie.
Chronologicky sa zvyknú členiť nasledovne:

</doc>
<doc id="98850" title="Tibor Pichler" url="https://sk.wikipedia.org/wiki?curid=98850">
Tibor Pichler

prof. PhDr. Tibor Pichler, CSc. (* 3. marec 1949, Bratislava) je slovenský filozof.
Vyštudoval filozofiu a históriu na Filozofickej fakulte Univerzity Komenského. Od roku 1972 pracuje na Filozofickom ústave SAV, kde v roku 1980 získal kandidáta vied.
Je bývalý predseda Slovenského filozofického združenia pri SAV (1994 – 1996) a bývalý riaditeľ Filozofického ústavu SAV (1994-2019), člen organizačného výboru 1. slovenského filozofického kongresu. Vedecká rada SAV mu v r. 2021 udelila Medailu za podporu vedy.
Začal skúmaním filozofie nemeckej kultúry. V 70. a 80. rokoch skúmal dejiny slovenského myslenia so zameraním na Svätopluka Štúra a jeho "Zmysel slovenského obrodenia". Pichler mal záujem o „modernizačné myslenie nielen slovenské, ale aj širšie chápané stredoeurópske, osobitne o problematiku národných ideológií, formujúcich sa na podklade jazykového nacionalizmu.“ Neskôr skúmal stredoeurópske intelektuálne dejiny so zameraním na politické myslenie.

</doc>
<doc id="98894" title="Porcelán" url="https://sk.wikipedia.org/wiki?curid=98894">
Porcelán

Porcelán je výrobok z keramickej hmoty, v tenkej vrstve priesvitný; nepolievaný matný porcelán sa nazýva biskvit, maľuje sa (často na glazúru), glazuje a druhýkrát vypaľuje (1 450 °C).
Porcelán je známy od 7. storočia v Číne, od 16. storočia vyvážaný do Európy. Od roku 1710 sa vyrábal v Meißene, odkiaľ sa jeho výroba rozšírila v Nemecku, do Čiech, významné porcelánky boli vo Viedni, Benátkach, Petrohrade, Sèvres, Chantilly, Chelsea, Worcester, Derby.
Porcelán sa vyrába na úžitkové, ozdobné a technické účely (izolátory).

</doc>
<doc id="98920" title="Evolventné ozubenie" url="https://sk.wikipedia.org/wiki?curid=98920">
Evolventné ozubenie

Evolventné ozubenie je je ozubenie, ktorého činná časť boku zuba má tvar evolventy. Je to najčastejšie používaný typ ozubenia v technických zariadeniach.
Geometrický tvar ozubenia.
Obrys boku zubov je tvorený časťou evolventy - špirálovitej krivky, ktorú vytvorí bod priamky, odvaľujúcej sa po základnej nehybnej kružnici. Názornejší príklad je dráha značky na niti, ktorá sa napnutá odvíja z nehybnej valcovej cievky. 
Charakterisitika evolventného prevodu.
Dôvodom, prečo je evolventné ozubenie najrozšírenejšie, je jeho geometrická charakteristika s nasledujúcimi vlastnosťami:
Profil ozubenia.
Geometrický tvar profilu rezu ozubenia je definovaný nasledovnými hodnotami:
ostatné hodnoty sa z nich dajú dopočítať.
Profil ozubenia môže byť aplikovaný na plášti ozubeného kolesa ako jednoduchý - priamy - priame ozubenie, šikmý - šikmé ozubenie, alebo šípový - šípové ozubenie. 
Modul ozubenia.
Modulom ozubenia je definovaná veľkosť zubu a je základným predpokladom kompatibilného súkolia, teda kolesa a pastorku. Modul ozubenia je normalizovaný (viď. STN 01 4608) a prednostné rady sú v hodnotách: 0,5; 0,6; 0,8; 1; 1,25; 1,5; 2; 2,5; 3; 4; 5; 6; 8; 10; 12; ...
Modul "m" sa vypočíta ako:
formula_1
kde:
Vzdialenosť osí dvoch ozubených kolies "a" sa vyráta ako:
formula_2
kde:
Použitie.
Optimálne pri prevode z rýchlych otáčok na pomalé. Pri prevode pomalého na rýchle je optimálne cykloidné ozubenie.
Pozri aj.
Ozubené koleso

</doc>
<doc id="98923" title="Pornografia" url="https://sk.wikipedia.org/wiki?curid=98923">
Pornografia

Pornografia ( &lt; "pornographe"„kto píše o prostitúcii“ &lt; + γράφω "grafó"„píšem“) alebo hovorovo porno je opis alebo zobrazenie ľudského tela alebo sexuálnej aktivity (súlože ap.) s cieľom sexuálneho vzrušenia alebo uspokojenia. Pornografia je v určitom zmysle podobná erotike, ktorá je formou umeleckého stvárnenia tej istej témy. V posledných desiatkach rokov sa prudko rozvíja priemysel produkcie a spotreby pornografie, najmä vďaka prudkému rozvoju technológií DVD a Internetu.
Výraz pornografia pôvodne označoval pojednanie o prostitúcii, neskôr nadobudol význam spravidla neumeleckého zdôrazňovania, resp. zobrazovania sexuálneho styku v literatúre a umení vybočujúceho z noriem konvenčnej morálky a takto poňatého diela.
Pornografické dielo je dielo, ktoré zvlášť intenzívnym a vtieravým spôsobom zasahuje a podnecuje sexuálny pud, prekračuje spoločensky uznávané hranice sexuálnej slušnosti, uráža neakceptovateľným spôsobom sexuálnu slušnosť a pocit hanby. Pre zaradenie diela medzi pornografické je teda dôležité splnenie dvoch kritérií – podnecovanie sexuálneho pudu a vyvolanie morálneho pohoršenia. To znamená, že samotné zobrazenie nahého tela v primeranej životnej situácií, umelecké diela, archeologické predmety či predmety určené na vedecké účely, aj ak by mohli spôsobovať vzrušenie, sa za pornografiu nepokladajú.
Pornografické diela možno typologizovať z rôznych hľadísk, napr. z trestnoprávneho (a kyberbezpečnostného) hľadiska:
Slovenské trestné právo za pornografiu pokladá „zobrazenie súlože, iného spôsobu pohlavného styku alebo iného obdobného sexuálneho styku alebo zobrazenie obnažených pohlavných orgánov určené na sexuálne účely“ (§ 132 ods. 3 Trestného zákona) a za detskú pornografiu „zobrazenie skutočnej alebo predstieranej súlože, iného spôsobu pohlavného styku alebo iného obdobného sexuálneho styku s dieťaťom alebo osobou vyzerajúcou ako dieťa alebo zobrazenie obnažených častí tela dieťaťa alebo osoby vyzerajúcej ako dieťa určené na sexuálne účely“ (§ 132 ods. 4 Trestného zákona).

</doc>
<doc id="99029" title="Pletivo (bunky)" url="https://sk.wikipedia.org/wiki?curid=99029">
Pletivo (bunky)

Pletivo je súbor buniek, sa diferencovali - funkčne a tvarovo prispôsobili svojej funkcii. Pojmom pletivo sa väčšinou označuje súbor rastlinných alebo hubových buniek, pričom skupina živočíšnych buniek sa väčšinou nazýva tkanivo. V anglickej literatúre sa tieto pojmy zvyčajne nerozlišujú ("tissue").
Jednotlivé rastlinné bunky v niektorých pletivách (napr. sklerenchým) sú spojené plazmodezmami - sústavami plazmatických kanálikov v bunkových stenách. Štúdiom pletív sa zaoberá rastlinná histológia. Súbory pletív tvoria rastlinné orgány. Pletivá môžu byť rôzne rozdelené.
Rozdelenie.
Podľa spôsobu vzniku delíme pletivá na:
Podľa schopnosti pletiva sa deliť rozlišujeme pletivá:
Podľa tvaru buniek, zhrubnutia bunkových stien a medzibunkových priestorov rozoznávame:
Vo vyšších rastlinách sa vytvárajú sústavy pletív plniace určitú funkciu. Rozoznávame štyri základné sústavy pletív:

</doc>
<doc id="99048" title="Predmet filozofie" url="https://sk.wikipedia.org/wiki?curid=99048">
Predmet filozofie

Predmet filozofie nie je presne definovaný. Predmetom je mimoriadne obsahovo široký záber ľudskej skúsenosti so svojím bytím a so svetom navôkol. Avšak zostáva pravdou, že tak či onak každý filozof, laik alebo odborník, odpovedá na aspoň jednu z Kantových otázok. 
Predmetom filozofie sú najvšeobecnejšie stránky a enigmatickosť miesta človeka vo svete. 
Predmetom filozofie je to, čo tvorí základ, čo je podmienkou, čo umožňuje skúsenosť. Charakter dôvodov a podmienok našej skúsenosti je taký, že skúsenosť síce umožňujú, ale samé nie sú predmetom skúsenosti; nie sú zmyslami postihnuteľné. Filozofia je schopná postihnúť a vyjadriť ich v podobe abstraktne všeobecných pojmov, ako napr. pojmu bytia, pojmu súcna, pojmu transcendentna, pojmu šťastia, pojmu dobra a pod. 
Predmetom filozofie sú najvšeobecnejšie tendencie, vlastnosti, vzťahy všetkých sfér bytia (zmyslami postihnuteľného i transcendentného), logika celostnosti javu i sveta ako takého.
Podľa Hegela je predmetom filozofie absolútno vo svojom vnútornom a nevyhnutnom vývoji.
Sokrates tvrdil, že predmetom filozofie je človek, bytosť, ktorá by mala umne využívať svoj rozum na to, aby získala plnosť šťastia. Filozofia by sa teda mala zaoberať otázkami šťastia, usmerňovať človeka v jeho eticko-rozumovej činnosti, a zároveň ho má odvádzať od všetkého, čo je vonkajšie, náhodné a čo by ho mohlo odtřhať od božskej vnútornej dokonalosti. Filozofia má vytvoriť aristokratického mudrca.
Veľký filozof Immanuel Kant v jednom liste napísal, že sa vo svojom celoživotnom filozofickom diele snažil odpovedať na 4 základné otázky:
Prvá otázka sa týka ľudského poznania. "Aký je svet a ako si ho mám predstaviť? Čo v ňom môžem vedieť? A môžem v ňom vedieť vôbec niečo istého? Aký je svet? Čo je krása? Čo je realita? Čo existuje?"
Druhá otázka sa týka ľudského konania. "Ako mám viesť svoj život? O čo sa môžem rozumne usilovať a o čo sa usilovať mám? Ako sa mám správať k svojim blížnym? A ako k ľudskej spoločnosti? Ako sa ona má správať ku mne?" 
Tretia otázka sa týka ľudskej viery. Hľadá zmysel. Súčasťou otázky je i otázka: "„Je možné vôbec na otázky viery a zmyslu odpovedať?"
Štvrtá otázka je otázkou sebaporozumenia človeka.

</doc>
<doc id="99110" title="Potopa sveta" url="https://sk.wikipedia.org/wiki?curid=99110">
Potopa sveta

Potopa sveta (iné názvy pozri nižšie) bolo údajné zaplavenie celej Zeme spomínané (okrem iného) v Biblii ako forma Božieho potrestania ľudstva za skazenosť. Podobná potopa sa nachádza aj v ďalších mytológiách po celom svete.
Názvy.
Slovenské názvy tejto potopy sú: potopa sveta, biblická potopa (sveta), (biblická) svetová potopa, veľká potopa (sveta), veľká biblická potopa (sveta), potopa, všeobecná potopa. Zastarané názvy sú: "potop" ("sveta"), "povodeň" ("sveta"), "povodeň obecná". Názvy obsahujúce slovo "biblická" sa obyčajne vzťahujú špeciálne len na zmienku (opis) tejto potopy uvedený v Biblii.
Latinský názov je: "diluvium".
Časové údaje.
Podľa údajov o rodokmeňoch z Biblie došlo k potope v roku 1556 židovského kalendára, t. j. v roku 2204 pred Kr. Keď potopa nastala, mal Noe 600 rokov a jeho syn Sem mal 100 rokov.
Potopa začala dažďom trvajúcim nepretržite 40 dní a potom ďalších 335 dní trvalo, než voda opadla a posádka archy mohla vystúpiť na pevninu. Noe s rodinou a zástupcami živočíšnej ríše strávili v arche presne jeden rok a 10 dní.
Podľa Biblie sa Boh rozhodol zničiť vtedajšie ľudstvo, pretože bolo skazené. Boh chcel, aby prežil len spravodlivý Noe a jeho rodina. Preto mu o potope, ktorá mala nastať, povedal mnoho rokov vopred a dal mu presné inštrukcie pre stavbu archy. V arche mal Noe zachrániť tiež všetky druhy cicavcov, plazov a vtákov, ktoré by potopu neprežili.
Potopu prežili Noe, jeho manželka a ich traja synovia Sem, Cham a Jafet so svojimi manželkami. Títo ľudia sa stali praotcami nového ľudstva. Noeho predkovia sa potopy nedožili. Jeho otec Lamech (Lámech) (774 - 1551 podľa židovského kalendára) zomrel 4 roky pred potopou. Noeho starý otec, Matuzalem (587 - 1556 podľa židovského kalendára), zomrel krátko pred potopou.

</doc>
<doc id="99165" title="Potravina" url="https://sk.wikipedia.org/wiki?curid=99165">
Potravina

Potravina je základná požívatina, látka obsahujúca živiny, produkt rastlinnej alebo živočíšnej výroby poľnohospodárstva určený pre výživu človeka. Obsahujú živiny ako sú sacharidy, tuky, proteíny, vitamíny alebo minerálne látky. Živiny požité organizmom sú v ľudskom tele vstrebávané bunkami a využité na produkciu energie, udržiavanie života a podpory jeho rastu.
Zákon č. 152/1995 Z.z. o potravinách definuje potraviny ako látky alebo výrobky, ktoré sú spracované, čiastočne spracované alebo nespracované a sú určené na ľudskú spotrebu, alebo pri ktorých sa odôvodnene predpokladá, že budú požité ľuďmi vrátane nápojov, žuvačiek, všetkých látok vrátane pitnej vody, ktoré sú zámerne pridávané do potravín počas ich výroby, prípravy alebo úpravy, prídavných látok určených na predaj spotrebiteľom a potravín na osobitné výživové účely vrátane dietetických potravín na osobitné medicínske účely ustanovené osobitným predpisom. Zároveň definuje že potraviny nie sú krmivá (pre zvieratá), živé zvieratá, ak nie sú určené na umiestnenie na trh na spotrebu ľuďmi, rastliny pred zberom, lieky, tabak a tabakové výrobky, kozmetické prostriedky, omamné látky a psychotropné látky a rezíduá a kontaminanty.

</doc>
<doc id="99266" title="Poviedka" url="https://sk.wikipedia.org/wiki?curid=99266">
Poviedka

Poviedka je epický žáner krátkeho rozsahu s jednoduchou fabulou a menšou intenzitou dramatickosti. Patrí medzi tzv. krátku prózu. Hlavnými rysmi sú jednoduchý dej a nemennosť charakteru hlavnej postavy.
Hlavnými prvkami poviedky sú: časová a často aj miestna neurčitosť a minimálny výskyt hrdinov a fantastických motívov. Hlavné postavy sa nevyvíjajú. Väčšina poviedok končí pointou.
Na účely Ceny Nebula bola poviedka definovaná ako literárne dielo do 7500 slov. Ale inak poviedka nemá presne stanovené ohraničenie počtu slov.
Korene siahajú do dávnych čias rozprávačskej tradície, ale za čas vzniku poviedky ako žánru sa považuje začiatok 19. storočia. Význam vzrástol pod vplyvom kritiky realizmu. V 20. storočí patrila poviedka k najrozšírenejším žánrom.
Zakladateľom žánru detektívnych poviedok je Edgar Allan Poe. Ďalšími slávnymi autormi sú: Ernest Hemingway, Nikolaj Vasilievič Gogoľ, z Francúzov napríklad Guy de Maupassant, zo Slovákov Martin Kukučín, Jozef Gregor Tajovský.

</doc>
<doc id="99287" title="Premenná (informatika)" url="https://sk.wikipedia.org/wiki?curid=99287">
Premenná (informatika)

Premenná je logické pamäťové miesto so svojou hodnotou.
V programovaní je premennou symbol, ktorý reprezentuje jednu (konkrétnu) hodnotu v jednom čase. V tom je rozdiel oproti chápaniu premenných v iných oblastiach, napríklad v určitých oblastiach matematiky. 
Premennou v počítačovom programovaní označujeme pojem, ktorý by sme si mohli predstaviť s pomocou trojuholníkového modelu, ktorého vrcholmi sú: 
Pri programovaní zapisujeme do programu práve symbolické meno. Interpreter alebo kompilátor programu potom adresuje miesto v úložisku (pamäti), vďaka čomu môže pristupovať k hodnote uloženej na tejto adrese. Pristupovať k hodnote znamená vykonávať základné (pamäťové) operácie s premennou – čítanie a zápis (úpravu) jej hodnoty.
V mnohých programovacích jazykoch je ďalšou dôležitou súčasťou konceptu premenných ich údajový typ. Tým sa chápe typ/druh údajov, ktoré je povolené do premennej ukladať (t. j. vkladať na miesto v pamäti počítača, ktoré reprezentujú). Základnými typmi sú často: celé čísla, reálne čísla, logické hodnoty, znaky a reťazce, pričom väčšina týchto základných typov je obvykle jemnejšie rozdelená (zjednodušene napríklad na celé kladné čísla v určitom rozsahu, ktorý je obmedzený veľkosťou pamäťového miesta, ktoré je rezervované pre premennú a podobne).

</doc>
<doc id="99344" title="Hrubý národný dôchodok" url="https://sk.wikipedia.org/wiki?curid=99344">
Hrubý národný dôchodok

Hrubý národný dôchodok (v trhových cenách) (-termín podľa ESNÚ 95; skr. HND; angl. "gross national income (at market prices)", skr. "GNI") alebo staršie hrubý národný produkt (v trhových cenách) (skrátene HNP; angl. "gross national product (at market prices)", skr. "GNP") sú celkové prvotné dôchodky získané rezidentskými jednotkami sledovaného územia (spravidla štátu) za sledované obdobie (spravidla za rok).. 
Inými slovami (t.j. z hľadiska výrobnej stránky) je to súhrn všetkých finálnych výrobkov a služieb vyrobených kdekoľvek na svete s použitím výrobných faktorov (t.j. pôdy, práce alebo kapitálu) vlastnených rezidentskými jednotkami sledovaného územia (t.j. s použitím tzv. národných výrobných faktorov sledovaného územia) za sledované obdobie. 
Kým HDP ukazuje finálnu výrobu vyrobenú rezidentskými jednotkami daného štátu, HND ukazuje dôchodky získané rezidentskými jednotkami daného štátu, čiže finálnu výrobu vyrobenú výrobnými faktormi patriacimi rezidentským jednotkám daného štátu (podrobnosti pozri nižšie).
Prvotné dôchodky.
Prvotné dôchodky sú opak druhotných dôchodkov (druhotné dôchodky sú v podstate transfery). Prvotné dôchodky pozostávajú z dôchodkov z výrobných faktorov (dôchodky z výrobných faktorov sú dôchodky z pôdy, práce a kapitálu) a z daní z produkcie a dovozu očistených o subvencie; presnejšie teda prvotné dôchodky pozostávajú týchto častí: 
Hrubý národný dôchodok (HND) vs. hrubý národný produkt (HNP).
Tieto dva termíny sú z podstaty samotnej ich koncepcie identické. Rozdiel je však v tom, že:
ESNÚ 95 k tomu píše: "Hrubý národný dôchodok (v trhových cenách) je pojmovo totožný s hrubým národným produktom (HNP) (v trhových cenách). HNP sa však v metodike ESA 1979 počítal odlišne...[a to konkrétne]...pripočítaním odmien zamestnancov a dôchodkov z majetku prijatých zo zahraničia a odpočítaním rovnakých položiek hradených do zahraničia, k hrubému domácemu produktu (v trhových cenách)." 
Podobne nemecký Statistisches Bundesamt uvádza, že jeho bývalému termínu hrubý národný produkt (Bruttosozialprodukt) zodpovedá v ESNÚ 95 "hrubý národný dôchodok - prijaté subvencie zo zahraničia + dane z produkcie a dovozu zaplatené do zahraničia" 
Hrubý národný dôchodok (HND) vs. hrubý domáci produkt (HDP).
"V nasledujúcom texte možno slovo Slovensko analogicky nahradiť ľubovoľným iným štátom alebo sledovaným územím."
Hrubý domáci produkt (HDP) Slovenska meria finálnu výrobu pochádzajúcu od rezidentských jednotiek Slovenska. Inak povedané meria tú časť prvotných dôchodkov* (získaných rezidentskými jednotkami Slovenska a nerezidentskými jednotkami Slovenska), ktorá vznikla z výroby pochádzajúcej od rezidentských jednotiek Slovenska.
Hrubý národný dôchodok (HND) Slovenska [či hrubý národný produkt (HNP) Slovenska] meria prvotné dôchodky* získané rezidentskými jednotkami Slovenska. Inak povedané meria tú časť finálnej výroby (pochádzajúcej od rezidentských jednotiek Slovenska a nerezidentských jednotiek Slovenska), z ktorej získali prvotné dôchodky* rezidentské jednotky Slovenska. Ešte inak povedané: meria tú časť finálnej výroby (pochádzajúcej od rezidentských jednotiek Slovenska a nerezidentských jednotiek Slovenska), ktorá bola vyrobená s použitím výrobných faktorov (t.j. pôdy, práce alebo kapitálu) vlastnených rezidentskými jednotkami Slovenska. 
Rozdiel medzi HDP a HNP tvoria teda prvotné dôchodky, ktoré zaplatili rezidentské jednotky Slovenska nerezidentským jednotkám, a prvotné dôchodky, ktoré zaplatili nerezidentské jednotky rezidentským jednotkám Slovenska. 
Príklad: Ak máme vypočítaný HDP Slovenska a chceme zistiť HND Slovenska, musíme:
"Poznámka: Na vyznačených miestach (*) je namiesto „prvotné dôchodky získané“ je presnejšie „rozdiel prijatých a platených hrubých (t.j. spotrebu fixného kapitálu zahŕňajúcich) prvotných dôchodkov“."
Ďalšie podobné ukazovatele.
O prevodoch na ďalšie podobné ukazovatele pozri v článku hrubý domáci produkt.
Druhy HND.
Delenie 1:
Delenie 2: 
Delenie 3:
Výraz "hrubý národný dôchodok" možno všade zameniť výrazom "hrubý národný produkt".

</doc>
<doc id="99439" title="Proletariát (sociológia)" url="https://sk.wikipedia.org/wiki?curid=99439">
Proletariát (sociológia)

Proletariát (člen proletariátu sa nazýva proletár) je v sociológii a príbuzných odboroch termín označujúci buď robotnícku triedu alebo niečo podobné. V tomto význame termín zaviedol C. H. Saint-Simon. Konkrétne definície sú napr.:
Termín sa používa prevažne vo vzťahu k obdobiu do konca 2. svetovej vojny; pre neskoršie obdobie kapitalistických štátov sa používa (aspoň u autorov, pre ktorých tieto termíny splývajú) skôr termín robotnícka trieda alebo modré goliere. Po druhej svetovej vojne sa vyskytol jednak v súvislosti s antikoloniálnou analýzou mimoeurópskych politických hnutí, a jednak v súvislosti s hnutím študentov (okolo 1968) a neomarxizmom v diskusiách o konci "starej" robotníckej triedy a možných nových formách proletariátu. V komunistickom hnutí ale termín celkovo od 20. rokov 20. storočia strácal na význame a bol nahradzovaný termínom robotnícka trieda. V bývalých tzv. socialistických štátoch sa na označenie triedy robotníctva používal len termín robotnícka trieda. 
Proletariát v marxizme.
V marxizme je proletariát jedna z dvoch základných spoločenských tried. Druhá je buržoázia (kapitalisti).
Termín proletariát sa v marxizme väčšinou používa ako synonymum termínu robotnícka trieda; F. Engels to takto aj výslovne uvádza. V knihe Komunistický manifest sa termín proletariát naopak používa na označenie robotníkov ako triedy o sebe a termín robotnícka trieda sa používa na označenie robotníkov ako triedy pre seba. 
Väčšinou sa v marxistickej literatúre uvádza, že proletariát zahŕňa len námezdných manuálne pracujúcich (teda námezdných robotníkov) nevlastniacich výrobné prostriedky a stojacich v protiklade ku kapitalistom (buržoázii), kým "námezdne" pracujúca inteligencia, zamestnanci a podobne tvoria osobitné vrstvy kapitalistickej spoločnosti (tieto "vrstvy" existujú popri základných "triedach" – kapitalisti a proletariát – a popri vedľajších "triedach" – roľníci a statkári) . Možno sa ale strenúť aj s mierne všeobecnejšou definíciou (proletariát ako skupina, ktorá nevlastní výrobné prostriedky, a ktorej jediným zdrojom obživy je predaj vlastnej pracovnej sily spoločenskej triede kapitalistov ), ktorá prísne vzaté zahŕňa nielen manuálne, ale aj duševne pracujúcich. K. Marx vraj aj výslovne zdôrazňuje, že jeho termín proletariát zahŕňa aj duševne pracujúcich.
Proletariát je podľa marxistov najrevolučnejšia sila modernej spoločnosti. Vzniká spolu s kapitalizmom z vyvlastnených malovýrobcov, zo zbedačených predstaviteľov nižších a stredných vrstiev. V dôsledku vykorisťovania proletariátu sa neustále zhoršujú jeho podmienky, čo podľa marxistov povedie k zvrhnutiu kapitalizmu a nastoleniu diktatúry proletariátu.
Pozri aj článok robotnícka trieda.

</doc>
<doc id="99449" title="Pokrvné príbuzenstvo" url="https://sk.wikipedia.org/wiki?curid=99449">
Pokrvné príbuzenstvo

Pokrvné príbuzenstvo (iné názvy: príbuzenstvo, príbuznosť, pokrvná príbuznosť, blízke príbuzenstvo, blízka príbuznosť, pokrvenstvo, pokrvnosť, pokrvenský vzťah, konsangvinita, zastarano: pokrevné príbuzenstvo, pokrevná príbuznosť, pokrevnosť, pokrevenstvo, pokrevenský vzťah; lat. "consanguinitas") je pomer osôb (prenesene aj národov, zvierat a podobne) založený na tom, že jedna osoba rodom pochádza od druhej, alebo že obe pochádzajú od tej istej tretej osoby. Tými istými výrazmi (okrem výrazov pokr(e)venský vzťah a konsangvinita), ako aj výrazmi príbuzní, pokrvní príbuzní, blízki príbuzní či zastarano pokrevní príbuzní, sa označujú osoby v takomto pomere ako celok.
Ak jedna osoba pochádza priamo alebo nepriamo od druhej, hovoríme o príbuzenstve v priamom rade/priamej línii (cognatio in linea recta). Ak tie-ktoré osoby pochádzajú od tej istej tretej osoby, hovoríme o príbuzenstve v pobočnom rade/bočnej línii (cognatio in linea obliqua) a pomocných príbuzných (collaterales). 
V priamom rade sa rozoznávajú predkovia (ascendentes) čiže pokolenia vzostupné (linea superior sive ascendens) a potomkovia (descendentes) alebo pokolenia zostupné (linea inferior sive descendens). 
Pobočné príbuzenstvo je plnokrvné čiže plnorodé alebo polokrvné čiže nepravé podľa toho, či príbuzní pochádzajú od toho istého páru ľudí alebo majú len jediného spoločného predka. Plnorodí súrodenci (germari), ako aj nepraví majúci spoločného otca, sa nazývajú v rímskom práve consanguinei, nepraví súrodenci z tej istej matky sa nazývajú uterini. 
V práve záleží často na blízkosti alebo na stupňoch, kolenách (gradus) pokrvného príbuzenstva, ktoré sa v práve rozličných národov určujú rôznym spôsobom. 
V modernom práve si zachovalo pokrvné príbuzenstvo veľký význam už len v odbore rodinného práva a dedičského práva a len výnimočne v iných právnych odboroch. Naproti tomu však na nižších stupňoch právnej kultúry všetkých plemien a národov hralo veľmi významnú úlohu. Podľa súhlasného názoru právnych historikov a sociológov bolo zdrojom, z ktorého pochádzali všetky práva aj povinnosti jednotlivcov. Len vo pokrvenských zväzkoch človek dostával faktickú i právnu ochrany, ako aj svoj úplný, hoci vtedy len primitívny, rozvoj. Až na vyššom stupni kultúry vyvinuli sa tzv. spoločenské zväzky, ktoré prevzali mnohé úlohy, ktoré predtým spĺňali len pokrvné zväzky. Z nich najväčší význam malo rodinné spoločenstvo.
Pokrvné príbuzenstvo manželov.
V niektorých krajinách je pokrvná príbuznosť manželov častejšia (Afrika, Japonsko, India), inde sú takéto manželstvá zriedkavé. Vplývajú na to náboženstvo a miestne tradície. 
Stupeň konsangvinity udáva koeficient príbuznosti. Tento koeficient je zároveň mierou pravdepodobnosti, že dvaja príbuzní budú mať rovnaký gén. U súrodencov je to 1/2, u bratranca a sesternice 1/8. Toto zvyšuje nebezpečenstvo, že potomok z príbuzenského manželstva bude mať recesívne dedičné ochorenie.
U potomkov z pokrvne príbuzných manželstiev býva častejšia potratovosť, vyššia miera vývojových chýb a dedičných chorôb.
Zákaz sobášenia s menšími stupňami vzťahov, ktorý uložila rímskokatolícka cirkev, sa v chorvátskej spoločnosti v 11. storočí stretol s výraznou kritikou, ktorá viedla k rozkolu v chorvátskej cirkvi.

</doc>
<doc id="99468" title="Propedeutika" url="https://sk.wikipedia.org/wiki?curid=99468">
Propedeutika

Propedeutika (gr. "pró" pred, "paideúein" vyučovať) označuje predbežné vzdelávanie, predbežné cvičenia, predbežnú výuku alebo úvod do štúdia nejakého odboru. 
V klasickej teórii vedy slúži propedeutika k uvedeniu do vedeckej metodiky a vedeckého jazyka. Za všeobecnú propedeutiku býva považovaná logika. Špecializované kurzy ponúkané na vyšších stupňoch gymnázií bývajú často považované za propedeutiku pre ďalšie vedecké štúdium. Propedeutické semináre na univerzitách sa zase snažia študentom sprostredkovať informácie dôležité pre ich ďalšie štúdium.
V súvislosti s jazykmi sa propedeutike hovorí vtedy, ak má učenie sa určitého jazyka priaznivý vplyv na rozvoj predpokladov pre následne učenie sa ďalších jazykov, alebo všeobecne na rozvoj ďalších intelektových schopností študentov. Najčastejšie sa v tejto oblasti hovorí o propedeutickej hodnote jazyka esperanto.

</doc>
<doc id="99600" title="Praslovančina" url="https://sk.wikipedia.org/wiki?curid=99600">
Praslovančina

Praslovančina je jazyk, ktorým hovorili Slovania a Slovanky, prajazyk slovanských jazykov. 
Jazyk sa sformoval pravdepodobne v priebehu prvého tisícročia pred Kr. a neskôr sa z neho postupnou diferenciáciou (niekedy aj integráciou) vyvinuli všetky slovanské jazyky. O praslovanskom jazyku neexistujú žiadne doklady, jazyk je iba rekonštruovaný. Rekonštrukcia vzniká na základe porovnávania slovanských jazykov s ostatnými indoeurópskymi jazykmi, najmä na základe porovnávania s litovčinou, indičtinou, gréčtinou a latinčinou. Tieto jazyky v najväčšej miere zachovali niektoré vlastnosti pôvodného indoeurópskeho jazyku. Praslovanský jazyk patril do satemovej skupiny indoeurópskych jazykov (pozri: satemové jazyky).
Z pôvodného indoeurópskeho prajazyka sa vyčlenila niekoľkými charakteristickými zmenami v hláskovej stavbe. Napr. spoluhlásky k, g, ch pôvodného prajazyka sa v praslovančine zmenili na č, ž, š pred samohláskami b, i, e, ě. Z predpokladaných praslovanských slov *kelo, *giv, *legeti tak vznikli slovenské slová čelo, živý, ležať. Takáto zmena sa označuje ako prvá palatalizácia (prvé zmäkčovanie). Je známa aj druhá palatalizácia a tretia palatalizácia.
Ak porovnáme dnešné slovanské jazyky, zistíme, že sú neobyčajne blízke. Z toho možno vyvodiť (napríklad) záver, že praslovančina sa pomerne dlho rozvíjala ako jednotný dialekt indoeurópskeho prajazyka, a to v období, keď Praslovania/Praslovanky žili v spoločnej pravlasti. Keď sa však z tejto pravlasti rozišli, začal sa aj ich prajazyk rozpadať na jednotlivé dialekty. Tieto dialekty sa rozlišovali najmä svojou hláskovou stavbou. V historickom vývine sa niektoré z týchto dialektov stali základom spisovného jazyka. Napr. stredoslovenský dialekt sa stal základom spisovnej slovenčiny, orlovský dialekt základom spisovnej ruštiny.
Vývoj.
Aj praslovančina prešla viacerými vývojovými etapami:
Samohláskový systém.
Samohláskový systém praslovančiny sa vyznačuje tým, že má oveľa väčšie množstvo samohlások. Fonologicky nevyužívala kvantitu, dĺžku samohlások. Dlhé samohlásky boli vždy dlhé a tie, ktoré boli krátke, boli vždy krátke. Schematicky môžeme systém samohlások praslovančiny znázorniť takto:
Praslovančina sa vyznačovala aj týmito osobitnými samohláskami:

</doc>
<doc id="99660" title="Próza" url="https://sk.wikipedia.org/wiki?curid=99660">
Próza

Próza z lat. prosa oratio = reč postupujúca priamo, t. j. nedelená na verše – neveršovaná literárna tvorba. Z jazykovoštylistického hľadiska ide o prehovory písané alebo hovorené neviazanou rečou, čiže neutrálnym, prirodzeným jazykovým štýlom. V tomto zmysle je próza protikladom verša, ktorý používa reč viazanú (pozri napr. drámu vo veršoch a drámu v próze); v literárnovednom zmysle je próza súhrnom neveršovaných a nedramatických literárnych diel, jedným z troch členov základnej druhovej triády (poézia, próza a dráma).
Rozlišuje sa próza náuková (próza odborná), próza rétorická (próza rečnícka), próza dokumentárna (listiny, korešpondencia), próza publicistická (žurnalistická a popularizačná), próza umelecká (všetka veršovaná epika).

</doc>
<doc id="99691" title="Rumanček kamilkový" url="https://sk.wikipedia.org/wiki?curid=99691">
Rumanček kamilkový

Rumanček kamilkový (staršie: rumanček pravý; ľudovo: rumanček [v užšom zmysle], harmanček, kamilka, kamilky; lat. "Matricaria chamomilla", "Matricaria recutita", "Chamomilla recutita") je liečivá rastlina z čeľade astrovité (). Harmanček, kamilka, kamilky je aj názov sušených kvetov tejto rastliny alebo odvaru z týchto kvetov.
Stanovište.
Rastie ako poľná burina a na rumoviskách. V poslednej dobe sa pestuje i v poľných kultúrach. Nie je náročný na pôdu, preferuje ale hlinité pôdy s vyšším obsahom živín.
Areál rozšírenia.
Pôvodný areál rozšírenia zahŕňal južnú Európu a oblasť Stredomoria. V priebehu doby sa pestovaním postupne rozšíril i do iných teplejších oblastí Európy i do Ameriky a Ázie. V južných oblastiach sa pestuje v poľných kultúrach.
Na Slovensku a v Česku rastie celkom hojne na celom území od nížin až do podhoria.
Použitie.
V liečiteľstve sa používa sušený kvet.
Odvar či čaj z rumančeka pôsobí proti zápalovým chorobám, pri chorobách tráviaceho traktu, znižuje bolesť, hojí rany a bráni tvorbe jaziev.
Hojne sa využíva i v kozmetickom priemysle.
Niektorí ľudia sú však na rumanček alergickí.
Rumanček pôsobí upokojujúco.
Obsahové látky.
Obsahuje silice s hlavnou zložkou chamazulénom, bisabol, farnesen, matricín, kumaríny, flavonoidy a polyacetylénové zlúčeniny.

</doc>
<doc id="99851" title="Prírodnina" url="https://sk.wikipedia.org/wiki?curid=99851">
Prírodnina

Prírodnina je hmotná súčiastka živej (organickej) alebo neživej (anorganickej) prírody, ktorá je objektom prírodovedého skúmania, príp. objektom názornosti vo výuke, najmä v školách.
Rozdelenie.
Prírodniny rozdeľujeme na živé a neživé. Živé prírodniny žijú, dýchajú, rozmnožujú sa, prijímajú potravu. Neživé prírodniny nežijú, nejedia, nerozmnožujú sa atď. Živé prírodniny sú zvieratá, rastliny a huby. Carl Linné rozdelil živé prírodniny do druhov, rodov, radov, tried a ríš a každej bytosti dal dve mená, jedno rodové, jedno druhové (pozri binomická nomenklatúra). Neživé prírodniny sú napr. horniny, minerály, voda, vzduch atď.

</doc>
<doc id="99917" title="Quattrocento" url="https://sk.wikipedia.org/wiki?curid=99917">
Quattrocento

Quattrocento je talianske umenie 15. storočia.
Predstavuje umenie ranej renesancie vo Florencii. Predstavitelia tohto obdobia sú napríklad umelci: Lorenzo Ghiberti, Filippo Bruneleschi, Donatello, Leon Battista Alberti, Sandro Botticelli ... 
Za začiatok renesancie sa považuje vyhlásenie súťaže na druhé bronzové dvere florentského baptistéria v roku 1401. Súťaže sa okrem iných umelcov zúčastnili Lorenzo Ghiberti a Filippo Bruneleschi.
Umenie quattrocenta prinieslo do umenia mnohé inovácie - napríklad lineárnu perspektívu, dôraz na anatómiu ľudského tela, zobrazenie nahého ľudského tela, mytologické námety, autoportréty, štúdie reálneho prostredia.
Umelci sa hlásili k svojim umeleckým dielam, už neboli považovaní iba za remeselníkov.
Umenie quattrocenta nepoužíva dekoratívnu mozaiku, ktorá je často spájaná s byzantským umením spolu s kresťanskými a gotickými prvkami na: vitrážach, freskách, ilumináciách a sochách. Namiesto toho maliari a sochári vytvárajú diela formami, ktoré používali starorímski a starogrécki umelci.

</doc>
<doc id="99947" title="Quinta essentia" url="https://sk.wikipedia.org/wiki?curid=99947">
Quinta essentia

Quinta essentia (lat.) je piate súcno, éter, vedľa vody, zeme, vzduchu a ohňa.
Podľa starovekej a stredovekej vedy je éter látka vyplňujúca priestor vo vesmíre nad pozemskou sférou.
Mytologický pôvod.
Slovo aether (éter) pochádza z Homérovskej gréčtiny a znamená číri, svieži vzduch, alebo čistá obloha. V gréckej mytológii to bola čistá essentia v ktorej žili a ktorú dýchali bohovia, ako analógia na smrteľníkov dýchajúcich vzduch. (taktiež personifikovaný v Gréckom božstve ako Aether, syn Erebusa a Nyx)
Slovo aether je príbuzné slovu vyjadrujúce spálenie, alebo v prenesenom význame horenie či lesknutie sa, príbuzné slovu Athiopes (Etiópčania), čo znamená ľudia so spálenou (čiernou) kožou..
Piaty element.
V diele "Tiaeus" (stať 55c) Platón opisuje éter ako niečo, čo boh použil pri delinearizácii (zakriveniu, zvlneniu) vesmíru. Aristoteles, Platónov žiak v Akadémii, začlenil éter do systému klasických prvkov lónskej filozofie ako piaty element (quinta essentia) na princípe, že štyri pozemské prvky menili polohu a pohybovali sa prirodzene v priamych čiarach, líniách, ale na nebesiach to neplatilo, tam sa telesa pohybovali po kružniciach. 
V Aristotelovskom systéme éter nemal žiadne vlastnosti (nebol ani studený, ani horúci, mokrý či suchý) nemohol sa meniť (mohol však zmeniť miesto) a prirodzene sa pohyboval v kruhoch a nevykonával žiadne neprirodzené pohyby.
Stredovekí akademickí filozofi pridali éteru vlastnosť meniť hustotu, čo znamenalo, že planéty boli považované za hustejšie ako to médium ktoré vypĺňalo zvyšok vesmíru.
Robert Fludd, stredoveky učenec, prehlásil, že éter je ľahší (subtílnejší) ako svetlo. Fludd takisto cituje názory Plótinosa z tretieho storočia ktoré uvádzajú éter ako všetko prenikajúci a nehmotný.
Quinta essentia používaná v alchýmii.
Quinta essentia, alebo piaty element bol názov ktorý používali stredoveký alchymisti pre látku podobnú, alebo takú istú, tej z ktorej sú zložené nebeské telesa. Zastavali názor, že trochu quintesencie je obsiahnutej aj vo veciach na zemi a preto veci zemské môžu byť priamo zasiahnuté tým čo sa deje na nebesiach. Tato teória bola rozvinutá v Lulliusovom Testamente zo začiatku štrnásteho storočia. Vtedy sa alchýmia zaoberala izoláciou a použitím piateho elementu.
Táto myšlienka sa rýchlo rozšírila Európou a stala sa populárnou medzi neskoršími alchymistami, hlavne tými čo boli zameraní na medicínu. Toto môžeme vidieť v Knihe o Quintesencii z pätnásteho storočia preloženej do angličtiny z kontinentálneho textu. V ňom je quintesencia používaná ako liek pre ľudské choroby a dokonca obsahuje návod ako ju pripraviť zo sedemkrát destilovaného alkoholu. Tento výraz sa časom stal synonymom so slovom elixír, medicína alebo samotným kameňom mudrcov. 
Napriek tomu že špeciálna teória relativity ukázala, že v Maxvellovej rovnici nie je potrebný éter, vzniklo niekoľko moderných teórii o éteri. Moderny éter ma však veľmi málo spoločného s klasickým éterom od ktorého si požičal názov a tieto teórie sa dnes považujú za vedecky zastarané.

</doc>
<doc id="99965" title="Pulz" url="https://sk.wikipedia.org/wiki?curid=99965">
Pulz

Pulz alebo tep je vlnenie cievnych stien, ktoré vzniká ich napnutím a zrýchlením prúdenia krvi, čo je spôsobené tlakovou vlnou, vyvolanou vypudením krvi z ľavej srdcovej komory do aorty, odkiaľ sa šíri ďalšími tepnami do celého tela. V lekárstve séria týchto vĺn súvisí s pojmami "srdcový rytmus" a "srdcová frekvencia". 
Meranie pulzu.
Pulz je možné nahmatať na väčších tepnách umiestnených blízko pod povrchom tela; najčastejšou tepnou pre meranie pulzu je krkavica ("arteria carotis"), vretenná tepna ("arteria radialis"), zápästná tepna ("arteria ulnaris"), pri nedostatočnom dokrvovaní horných končatín sa používa pažná tepna (arteria brachialis) a na dolných končatinách stehenná tepna ("arteria femoralis").
Hodnoty pulzu a diagnóza.
Zmena pulzu môže súvisieť so zmenami zdravotného stavu. Už Herofilos rozpoznal význam pulzu pre stanovenie lekárskej diagnózy. 
Priemerný srdcový pulz má hodnotu okolo 72 úderov za minútu. Tep však môže byť aj u zdravých ľudí nižší, obvykle u ľudí s dobrou fyzickou kondíciou a u športovcov, ktorých srdcia sú schopné prečerpať väčšie množstvá krvi – hodnota sa môže pohybovať aj okolo 40 úderov za minútu.
U ľudí, ktorí trpia závratmi alebo stratami vedomia, môže nízky pulz signalizovať srdcový blok. Ide o stav, keď dochádza k zablokovaniu elektrického impulzu, bez ktorého pomoci nemôže srdce biť. Pri spomalení srdcovej frekvencie – srdcový pulz pod 60 úderov za minútu, hovoríme o tzv. bradykardii. Naopak pri zrýchlení srdcovej frekvencie, srdcový pulz nad 90 úderov za minútu, hovoríme o tzv. tachykardii.

</doc>
<doc id="100015" title="Reklama" url="https://sk.wikipedia.org/wiki?curid=100015">
Reklama

Reklama (z latinského slova „clamare“ = kričať, volať) je propagácia (publikovanie, podpora, komunikácia) produktu, informácií alebo názorov o výrobku alebo službe, prípadne organizácii, so zameraním na potenciálny trh. Použité prostriedky môžu mať viacero foriem, napr. formu reklamy v médiách alebo priamej reklamy. Osobitným typom reklamy je internetová reklama. Reklama patrí medzi najdôležitejšie časti komunikačného mixu. Je to každá platená forma neosobnej prezentácie a propagácie myšlienok tovaru alebo služieb konkrétnym investorom.  
Reklama podľa cieľa.
Ciele reklamy vychádzajú z rozhodnutia o cieľovej skupine a marketingovom mixe, ktoré určujú, čo by mala reklama v rámci celkového marketingového mixu dosiahúť.
Cieľová skupina je množina príjemcov, ktorých má reklamná kampaň osloviť. Cieľovou skupinou môžu byť súčasní alebo potencialni užívatelia výrobku, služby alebo značky, jednotlivci alebo skupiny, ktorí sa rozhodujú o nákupe atp. Charakteristika cieľovej skupiny je základným predpokladom pre ďalší postup stratégie, tj. pre stanovenie toho, čo, akým spôsobom, kedy a kde se bude zdieľať.
Ciele reklamy môžu byť klasifikované podľa jej primárneho účelu – či má reklama informovať, presviedčať, pripomínať alebo porovnávať.
Reklama podľa médii.
Ak daný obchodník využíva niekoľko komunikačných kanálov zároveň, hovoríme o marketingovej kampani.
Internet.
"Podrobnejšie informácie v článku internetová reklama."
Vonkajšia reklama.
Medzi tento typ patria billboardy, pútače, firemné štíty, plagáty atď.

</doc>
<doc id="100029" title="Rodina" url="https://sk.wikipedia.org/wiki?curid=100029">
Rodina

Rodina je sociálna skupina (primárna skupina) tvorená aspoň jedným rodičom a dieťaťom. Je malou sociálnou skupinou, tvorenou jednotlivcami spätými manželstvom, pokrvným príbuzenstvom alebo adopciou. Členovia rodiny sa riadia ustálenými vzormi správania sa, každý člen rodiny plní určitú sociálnu úlohu. Rodina má reprodukčnú, výchovnú (je to výchovná inštitúcia), ekonomickú prípadne výrobnú (je ekonomickou inštitúciou), ochrannú, emocionálnu funkciu.
Rodina ako prostredie, s ktorým sme najviac spätí, nás výrazne ovplyvňuje a my ovplyvňujeme ju. Vytvára vlastné kultúrne prostredie, ktoré formuje osobnosť detí. Ale je aj obrazom doby a jej politických, sociálnych, ekonomických, kultúrnych, ekologických a iných podmienok a zásad. Rodina je prvá skupina, ktorej členom sa človek stáva hneď po svojom narodení. Rodine záleží na tom, aby správne plnila úlohy v oblasti socializácie svojich členov. Rodina odovzdáva kultúrne dedičstvo nasledujúcim pokoleniam. Rodina realizuje spoločenskú kontrolu nad svojimi príslušníkmi. Rodina zaisťuje rovnováhu medzi emocionálnymi potrebami svojich členov.
Rodina má reprodukčnú, výchovnú, ekonomickú prípadne výrobnú ochrannú, emocionálnu funkciu. Rodina ako prostredie, s ktorým sme najviac spätí, nás výrazne ovplyvňuje a my ovplyvňujeme ju. Vytvára vlastné kultúrne prostredie, ktoré formuje osobnosť detí. Ale je aj obrazom doby a jej politických, sociálnych, ekonomických, kultúrnych, ekologických a iných podmienok a zásad. Rodina je prvá skupina, ktorej členom sa človek stáva hneď po svojom narodení.
Rodine záleží na tom, aby správne plnila úlohy v oblasti socializácie svojich členov. Rodina odovzdáva kultúrne dedičstvo nasledujúcim pokoleniam. Rodina realizuje spoločenskú kontrolu nad svojimi príslušníkmi. Rodina zaisťuje rovnováhu medzi emocionálnymi potrebami svojich členov.

</doc>
<doc id="100145" title="Remigius z Auxerre" url="https://sk.wikipedia.org/wiki?curid=100145">
Remigius z Auxerre

Remigius z Auxerre (* okolo 841 - † 908, Paríž, Francúzsko) bol francúzsky bendiktinský mních, filozof a autor komentárov Biblie a antických textov. 
Narodil sa pravdepodobne v Burgundsku. Po vstupe do kláštora v Auxerre ako žiak a nasledovník Heirica z Auxerre (žiak Johannesa Scota Eriugenu) bol predstaviteľom školy v Auxerre.
Okolo roku 893 ho arcibuskup pozval do Reims, aby reorganizoval miestne školstvo. Od roku 900 žil v Paríži, kde vyučoval slobodné umenie a pravdepodobne aj teológiu..

</doc>
<doc id="100153" title="Sálanie" url="https://sk.wikipedia.org/wiki?curid=100153">
Sálanie

Sálanie alebo radiácia je mechanizmus prenosu tepla, ktorý spočíva v emisii a absorpcii tepelného žiarenia (teda elektromagnetického žiarenia z objektu, ktoré je spôsobené teplotou tohto objektu, teda tepelným pohybom jeho častíc). Sálanie je jediný spôsob prenosu tepla, pri ktorom nie je potrebné sprostredkujúce látkové prostredie.
Teleso s nenulovou teplotou vyžaruje elektromagnetické žiarenie podľa Planckovho zákona. Celkové množstvo energie vyžiarenej z jednotky plochy rastie s teplotou povrchu. Od tejto teploty závisí aj spektrum žiarenia, ktoré sa pri jej náraste posúva ku kratším vlnovým dĺžkam. Príkladom je prevažne infračervené žiarenie z povrchu radiátora a viditeľné svetlo vyžarované (spolu s ďalšími typmi elektromagnetického žiarenia) z povrchu Slnka či vláknom žiarovky zahriatym na vysokú teplotu.
Každé teleso okrem vlastného vyžarovania zachytáva fotóny vyžiarené okolitými predmetmi. Výsledná energetická bilancia procesu je daná rozdielom vyžiarenej a prijatej energie. Keďže množstvo vyžarovanej energie rastie s teplotou, výsledkom sálania je prenos energie z teplejších telies na telesá chladnejšie.
Vzťahy.
Vyžarovanie telesa na rôznych vlnových dĺžkach je popísané Planckovým zákonom. Z toho sa dá odvodiť celkový výkon vyžarovaný telesom na všetkých frekvenciách. Výsledný vzťah (Stefanov-Boltzmannov zákon) má tvar
kde "S" je povrch telesa, "T" je povrchová teplota a formula_2 je Stefan-Boltzmanova konštanta, ktorá má veľkosť
Tento vyťah platí presne pre dokonale čierne teleso, predmety odrážajúce časť dopadajúcej energie (teda nie čierne) vyžarujú sálaním menšie množstvo energie. Ak teleso odrazí časť formula_4 dopadajúceho žiarenia ľubovoľnej vlnovej dĺžky, jeho vyžarovanie je v porovnaní s predchádzajúcim vzťahom formula_5-krát menšie.
Ak povrch predmetu odráža rôznu časť dopadajúceho žiarenia na rôznych vlnových dĺžkach, je potrebné skúmať energetickú bilanciu na každej vlnovej dĺžke osobitne. Príkladom môžu byť radiátory natreté bielou farbou, tie odrážajú väčšinu žiarenia viditeľných vlnových dĺžok. To však ešte neznamená, že rovnako dobre odrážajú infračervené žiarenie – to by bolo totiž nežiaduce, keďže by sa tým výrazne znížilo ich sálanie.

</doc>
<doc id="100200" title="Samohláska" url="https://sk.wikipedia.org/wiki?curid=100200">
Samohláska

Samohláska alebo vokál je hláska, ktorá:
V užšom zmysle sa ako samohlásky označujú len tzv. jednoduché samohlásky (monoftongy; napr. a, e, u). V širšom zmysle sa ako samohlásky (potom presnejšie nazývané aj samohláskové zvuky či vokalické zvuky) označujú aj dvojhlásky (diftongy; napr. ia, ie) a trojhlásky (triftongy).
Delenia.
Jeden spôsob delenia samohlások je podľa miery zmenšenia ústnej dutiny postavením jazyka vyššie k podnebiu pri ich artikulácii na:
Podľa (ne)redukovanosti sa rozlišujú:
Podľa dĺžky sa delia na:
resp. presnejšie na:
Podľa postavenia jazyka pri artikulácii na:
a na:
Podľa (ne)účasti pier na artikulácii sa delia na:
Podľa (ne)nosovosti sa delia na:
Podľa (ne)znelosti:
Podľa napätosti svalov artikulačných orgánov pri artikulácii sa rozlišuje:
Samohlásky v slovenčine.
V slovenčine existujú jednoduché samohlásky (monoftongy) a, á, ä, e, é, i, í (písané aj y, ý), o, ó, u, ú. Z čisto gramatického (nie však fonetického) hľadiska sú samohláskami aj r, ŕ, l, ĺ, keď majú slabikotvornú funkciu (napríklad ŕ v slove vŕba). Dvojhlásky (diftongy) sú ia, ie, iu, ô. Podľa niektorých názorov existujú v slovenčine aj trojhlásky (napr. vyslovená skupina iev v slove dievča alebo vyslovená skupina ôj v slove môj).
O slovenských samohláskach (v spisovnej slovenčine) platí:

</doc>
<doc id="100209" title="Parlamentná republika" url="https://sk.wikipedia.org/wiki?curid=100209">
Parlamentná republika

Parlamentná republika je štát, v ktorom sa v sústave štátnych orgánov uplatňuje parlamentný systém. Hlavou štátu je prezident, ktorý spravidla poverí zostavením vlády vodcu najsilnejšej parlamentnej strany, a schvaľuje ho parlament. Prezident má väčšinou len reprezentačnú moc. Parlament taktiež môže vysloviť vláde nedôveru.
Kým prezidentská forma vlády vychádza z trojdelenia moci, parlamentná forma vlády je založená na dominancii zákonodarnej moci, ktorej je podriadená výkonná zložka moci. V parlamentnej republike teda ide v podstate len o deľbu moci medzi súdnu a zákonodarnú moc (ktorá riadi aj výkonnú moc). Moderné parlamentné republiky postupne oslabujú dominantné postavenie zákonodarnej moci a preberajú prvky prezidentskej republiky. To sa deje aj u nás. Napríklad od roku 1999 volia prezidenta občania, čím sa prezident osamostatnil od zákonodarnej moci, keďže dovtedy ho volil parlament. Súčasne s touto zmenou došlo aj k väčšiemu osamostatneniu vlády, ktorej predsedu menuje práve prezident. Preto je presnejšie, keď o SR hovoríme ako o parlamentno-prezidentskej republike.
"Tak prezidentská forma, ako aj parlamentné formy sa stále vývojom transformujú. Parlamentné formy preberajú z klasickej prezidentskej republiky najmä po druhej svetovej vojne niektoré prvky, ktoré posilňujú výkonnú moc a ktorých funkcie významne modifikujú klasický parlamentarizmus."(Prusák, Jozef.: Teória práva. Bratislava: 1999, s. 118) 

</doc>
<doc id="100223" title="Samovražda" url="https://sk.wikipedia.org/wiki?curid=100223">
Samovražda

Samovražda alebo suicídium (lat. suicidium (&lt; se caedere = seba zabiť)) je čin, ktorým si človek úmyselné zapríčiní vlastnú smrť.
Epidemiológia.
V západnom svete zomiera samovraždou trikrát až štyrikrát viac mužov ako žien, aj keď ženy sa o ňu pokúšajú štyrikrát častejšie. Príčinou je skutočnosť, že muži používajú na ukončenie života podstatne nebezpečnejšie prostriedky. Tento rozdiel je ešte výraznejší u osôb starších ako 65 rokov. V tejto vekovej kategórii pácha samovraždu desaťkrát viac mužov ako žien.
Aj na Slovensku dlhodobo častejšie dobrovoľný odchod zo sveta volia muži.O samovraždu sa v roku 2019 na Slovensku pokúsilo 743 osôb.Ako vyplýva zo štatistík Národného centra zdravotníckych informácií (NCZI), siahnuť si na život sa pokúsili muži aj ženy najčastejšie vo veku od 30 do 39 rokov. V roku 2019 na Slovensku spáchalo samovraždu 498 osôb, z toho 416 mužov a 82 žien. 
V roku 2018 na Slovensku ukončilo život samovraždou 533 osôb, pokúsilo sa o ňu viac ako 770. Najčastejšie to boli ľudia vo veku 50 až 59 rokov (ženy vo veku 60–69 rokov). Štyri samovraždy spáchali aj deti do 14 rokov – dvaja chlapci a dve dievčatá. Mladistvých samovrahov vo veku 15–19 rokov bolo pätnásť. Jedenásti z nich boli chlapci. Vyplýva to zo štatistík Národného centra zdravotníckych informácií (NCZI). 
Odborníci upozorňujú, že čoraz zraniteľnejšie sú deti a mladí ľudia. Napríklad v novembri 2019 zomrela mladá herečka Monika Potokárová vo veku 27 rokov.
Motivácie samovrážd.
Takmer polovica samovrážd v roku 2018 bola vykonaná pod vplyvom alkoholu alebo drôg. „Hlavnými motívmi pri pokusoch o predčasné ukončenie života v prípade detí sú konflikty a rodinné problémy, s odstupom nasledujú školské problémy,“ povedal generálny riaditeľ NCZI Peter Blaškovitš.
Z psychiatrických diagnóz k samovraždám najčastejšie dochádza v prípade duševných ochorení ako sú depresie a bipolárna afektívna porucha (počas depresívnej fázy). Aj preto je potrebná v rámci liečby týchto ochorení farmakoterapeutická a psychoterapeutická starostlivosť. Najviac samovrážd bolo v roku 2018 v mesiacoch máj a január, najmenej v decembri.
Prevencia.
Od roku 2003 si 10. septembra pripomíname Svetový deň prevencie samovrážd. Cieľom týchto akcií pod záštitou Svetovej zdravotníckej organizácie a "Medzinárodnej asociácie pre prevenciu samovrážd (International Association for Suicide Prevention - IASP)" je lepšie porozumieť dôvodom, prečo sa ľudia rozhodnú pre dobrovoľný odchod zo sveta a prijímanie preventívnych opatrení.
Intervencia - linky rýchlej pomoci.
"Svetová zdravotnícka organizácia varuje, že jedným zo sekundárnych následkov pandémie ochorenia COVID-19 bude nárast počtu samovrážd. Mimoriadna situácia poukázala na zvýšenú potrebu liniek pomoci, dištančných služieb a na nutnosť systematickej podpory liniek pomoci na Slovensku," povedal psychológ Marek Madro.
Stanovisko Katolíckej cirkvi k samovraždám.
Článok 2281 Katechizmu Katolíckej cirkvi hovorí:
Od roku 1997 podľa článku 2282 však:

</doc>
<doc id="100228" title="Resentiment" url="https://sk.wikipedia.org/wiki?curid=100228">
Resentiment

Resentiment je knižný a odborný výraz označujúci záporný emocionálny postoj prejavujúci sa pocitom krivdy, nenávisti a pomstychtivosti voči (reálnemu či domnelému) pôvodcovi krivdy alebo urážky. V psychológii sa týmto výrazom označuje negatívny emocionálny postoj.
Pokiaľ je nositeľom tohto pocitu kolektív, ktorý tým reaguje na vnímanú hrozbu pre svoj kolektív, takýto resentiment býva označovaný ako kolektívny resentiment.
Resentiment bol výrazným podnetom pre historických aktérov, ktorých často viedol k násilnej retribúcii. Príkladom známych historických udalostí, na ktorých sa do značnej miery podpísal resentiment (či už oddôvodnený alebo nie) je vzbura otrokov-gladiátorov voči otrokárom pod vedením Spartaka (pozri Spartakovo povstanie), postupné vyostrovanie charakteru Veľkej francúzskej revolúcie v rokoch 17891793 od revolúcie proti absolutizmu cez revolúciu proti monarchii a aristokracii až po revolúciu proti buržoázii, ale tiež resentiment nacistov voči Židom (pozri antisemitizmus) či komunistov voči majetnejším vrstvám spoločnosti.

</doc>
<doc id="100260" title="Rezumé" url="https://sk.wikipedia.org/wiki?curid=100260">
Rezumé

Rezumé (výslovnosť:, staršie aj ; do r. 2020 bol kodifikovaný tvar resumé) alebo zhrnutie je sekundárny dokument, stručne vyjadrujúci základné myšlienky a závery odborného textu, obyčajne pripájaný na záver primárneho dokumentu, krátky a výstižný obsah, výťah, zhrnutie.
Rezumé v záverečných prácach.
Ministerstvo školstva SR v metodickom usmernení o náležitostiach záverečných prác, ich bibliografickej registrácii, uchovávaní a sprístupňovaní odporúča vysokým školám na Slovensku vyžadovať rezumé v štátnom jazyku ako povinnú súčasť hlavnej textovej časti záverečných prác (bakalárske, diplomové alebo dizertačné práce) napísaných v inom ako štátnom jazyku. Takéto rezumé má spravidla rozsah 10 % rozsahu záverečnej práce. Nie všetky vysoké školy na Slovensku toto odporúčanie uplatňujú, napr. Univerzita Komenského v Bratislave v uvedenom prípade vyžaduje len abstrakt v štátnom jazyku.

</doc>
<doc id="100265" title="Rovnosť (matematika)" url="https://sk.wikipedia.org/wiki?curid=100265">
Rovnosť (matematika)

Rovnosť v matematike znamená, že dve veličiny sú rovnaké, v prípade dvoch čísiel alebo počtových výrazov sa zapisuje:
a = b čo čítame "a sa rovná b", znak = sa nazýva znak rovnosti.
1+ 5 = 2 . 3
Počtový výraz naľavo od znaku rovnosti sa nazýva ľavá strana rovnosti a
označujeme ju písmenom Ľ, počtový výraz napravo od znaku rovnosti sa nazýva
pravá strana rovnosti a označujeme ju písmenom P.
V rovnosti 1 + 5 = 2.3 tvorí výraz 1 + 5 ľavú stranu rovnosti, výraz 2.3
pravú stranu rovnosti. Stručne zapisujeme Ľ = 1 + 5, P = 2.3.
Rovnosť dvoch výrazov sa nazýva "rovnica"

</doc>
<doc id="100278" title="Sanskrit" url="https://sk.wikipedia.org/wiki?curid=100278">
Sanskrit

Sanskrit alebo sanskrt (iné slovenské názvy pozri nižšie; v sanskrite: sanskr(i)tam – podrobnosti pozri nižšie) je najstarší známy indoárijský jazyk. Delí sa na védčinu (védsky sanskrit) a klasický sanskrit (sanskrit v užšom zmysle).
Iné slovenské názvy.
Iné slovenské názvy sú: stará indoárijčina alebo stará indičtina; ak sa védčina považuje za samostatný jazyk, tak názov znie aj: staré indoárijské jazyky alebo staré indické jazyky.
Sanskritský názov.
Sanskritský kmeň názvu znie संस्कृत – t. j. v prepise "sanskrta" alebo v inom (menej vhodnom) prepise "sanskrita". Sanskritský nominatív názvu znie "sanskr(i)tam" (je to podstatné meno stredného rodu). Hindský názov sa rovnako píše, ale vyslovuje sa "sanskrt" alebo "sanskrit", pričom v tomto prípade je prepis s -i- naopak vhodnejší než prepis bez -i-.
Názov jazyka znel pôvodne (v nominatíve) sanskr(i)tá vák (doslova: kultivovaná reč, rituálne čistá reč; správna reč; dokonalá reč; posvätná reč). Z toho vidno, že dnešný názov vznikol odvodením od prídavného mena sanskr(i)ta (nominatív stredného rodu znie: sanskr(i)tam). Toto prídavné meno znamená: (dobre) zhotovený; dokonalý; pravidelný; pripravený, hotový; čistý, zasvätený; kultivovaný, vypracovaný, starostlivý.
Charakteristika.
Sanskrit je hlavným posvätným jazykom hinduizmu a maháhány, filozofickým jazykom hinduizmu, džinizmu, budhizmu a sikhizmu. Bol to aj literárny jazyk, ktorý bol používaný ako lingua franca v južnej Ázii. Vyvinul sa z praindoiránčiny, ktorá sa vyvinula z praindoeurópčiny. Dnes je sanskrit ešte úradným jazykom v indickom štáte Uttarákhand. Ako jeden z najstarších indoeurópskych jazykov ktorý má písomnú formu, Sanskrit má dôležitú úlohu pri štúdiu indoeurópskych jazykov.
Ako „kultivovaná/posvätná/správna reč“ (pozri kapitolu Sanskritský názov) bol sanskrit jazykom určeným na náboženské a učené témy, v starovekej Indii; jazyk, ktorým bežne hovorili ľudia, bol naopak označovaný ako prákrit (sanskritský kmeň: prákr(i)ta = „prirodzený, nevyumelkovaný, normálny, bežný“).
Sanskrit sa delí na:
Klasický sanskrit.
Klasický sanskrit sa používa už 2500 rokov až dodnes v dielach najrozličnejších žánrov, pričom slúži ako prameň obohacovania indických jazykov. Kodifikoval ho v 5. stor. pred Kr. gramatik Pánini. Niektorí jazykovedci (najmä v 19. stor.) ho stotožňovali s indoeurópskym prajazykom (praindoeurópčina) a nazývali „matka všetkých jazykov“. Tento názor bol však mylný.
Sanskrit je jazykom jednej z veľkých svetových literatúr -
indickej literatúry. Známym sanskritským textom je napríklad Mahábhárata.
Sanskrit je dnes liturgickým jazykom hinduizmu, budhizmu a džinizmu, ako aj jedným z 22 úradných jazykov Indie. V Indii a juhovýchodnej Ázii má sanskrit podobnú úlohu ako gréčtina a latinčina v Európe, je ním písaná významná časť indickej filozofie a hinduistickej tradície. Sanskrit sa často používa aj dnes – napr. v terminológii jogy a iných indických vedách.
Vokalizmus sanskritu sa vyznačuje zmenou PIE e, o, a na a. Sanskrit má osem pádov, v súčasnosti sa zapisuje najčastejšie zľava doprava pomocou písma dévanágarí, ktoré má 34 spoluhlások a 12 samohlások.

</doc>
<doc id="100279" title="Negroidná rasa" url="https://sk.wikipedia.org/wiki?curid=100279">
Negroidná rasa

Negroidná rasa (synonymá pozri nižšie) je ľudská rasa, ktorej príslušníci sa vyznačujú tmavou kožou, kučeravými vlasmi, širokým nosom, hrubými perami. Vyskytuje sa najmä v Afrike a Austrálii. V užšom zmysle nezahŕňa Austráliu a okolie (t.j. australoidnú rasu) a potom sa označuje ako negr(o)idná rasa/negr(o)idi/čierna rasa/ekvatoriálna rasa/rovníková rasa v užšom zmysle alebo africká rasa.
Synonymá.
K iným názvom patria: negridná rasa, negroidi, negridi, čierna rasa, ekvatoriálna rasa, rovníková rasa, negro-australoidná rasa, melanodermi, ullotrichovia; neodborne (najmä pre africkú časť) černosi, zastarano muríni, pejoratívne (len pre africkú časť) negri; v USA aj Afroameričania; slovo rasa možno nahradiť slovom plemeno.
Opis.
Tmavá pigmentácia sa nachádza takmer na celom povrchu tela s výnimkou napríklad dlaní. Je spôsobená zvýšeným obsahom melanínu v koži. Negroidi žijú predovšetkým v subsaharskej Afrike, ďalej sú to domorodí obyvatelia Austrálie, Oceánie a Novej Guiney. Vzhľadom na to, že v minulosti boli černosi často využívaní ako otroci, tvoria dnes významnú menšinu aj v iných štátoch, napríklad v USA, kde sú oficiálne nazývaní Afroameričania.

</doc>
<doc id="100323" title="Rozhlas (zvuk)" url="https://sk.wikipedia.org/wiki?curid=100323">
Rozhlas (zvuk)

Rozhlas je audiálny masovokomunikačný prostriedok.
Rozhlas je telekomunikačné zariadenie pre jednosmerný prenos zvuku na diaľku. V slovenčine sa tiež udomácnil cudzí výraz rádio. Obvykle ako prenosové médium slúžia vysokofrekvenčné, elektromagnetické (rádiové) vlny, ale používajú sa aj metalické linky (rozhlas po drôte). V poslednej dobe sa rozhlas šíri aj pomocou internetu a z vysielaní z družíc. 
Dejiny.
Rozhlasová technológia.
Výskumom rádiokomunikačného spojenia sa na konci 19. a začiatku 20. storočia zaoberalo mnoho vedcov a vynálezcov, v prvenstve niektorých objavov preto dodnes existujú nejasnosti a kontroverzie, nižšie sú preto uvedené iba jednoznačne preukázané prvenstvá 
Princíp.
Prenášaný zvuk sa mení na elektrické kmitočty nízkych frekvencií. Tento signál pre svoje nízke frekvencie nie je schopný šírenia sa na diaľku elektromagnetickými vlnami, preto sa moduluje na kmitočty vyšších frekvencií, ktoré sa potom menia na elektromagnetické vlny pomocou vysielačov. Používajú sa dva základné druhy modulácie: frekvenčná (FM) kde sa v malom rozsahu mení kmitočet nosnej vlny podľa nízkofrekvenčného signálu. Amplitúdová (AM) v ktorej sa podľa prenášaného nízkofrekvenčného signálu mení amplitúda (veľkosť a tým aj intenzita nosnej vlny). 
V dnešnej dobe sú rádiá dostupné taktiež pomocou družicového vysielania. A to klasickým analógovým spôsobom alebo digitálnym. Územie na ktorom je možné prijímať vysielanie je pokryté rozhlasovými vysielačmi. Na tomto území súčasne vysiela viac rozhlasových staníc, preto im treba prideliť rôzne frekvencie. Pridelená frekvencia sa nazýva kmitočet alebo kanál. Kanály sú prideľované centrálnou autoritou (Slovenský telekomunikačný úrad), aby nedochádzalo k ich vzájomnému rušeniu. 
"Slovenský rozhlas" je národná nezávislá, verejnoprávna, informačná, kultúrna a vzdelávacia inštitúcia, ktorá poskytuje službu verejnosti v oblasti rozhlasového vysielania.
Špecifiká rozhlasu.
Rozhlasové vysielanie ako jeden z typov masovej komunikácie má svoje špecifiká a obmedzenia: 
Spôsob vnímania rozhlasového vysielania.
Medzi špecifiká rozhlasového vysielania môžeme zaradiť aj spôsob jeho vnímania. Vnímanie rozhlasového programu je založené výlučne na sluchovom vneme. Prakticky rozlišujeme nasledovné typy vnímania rozhlasového vysielania:
Rozhlasové relácie.
Hudobné vysielanie.
Vo vysielaní hrá hudba.
Súťaže.
Väčšina rádiových staníc občas vyhlási nejakú súťaž, do ktorej sa poslucháči môžu zapojiť tak, že zavolajú na určené telefónne číslo.

</doc>
<doc id="100342" title="August Schleicher" url="https://sk.wikipedia.org/wiki?curid=100342">
August Schleicher

August Schleicher (* 19. február 1821, Meiningen, Nemecko – † 6. december 1868, Jena) bol nemecký jazykovedec, ktorý je spolu s Franzom Boppom považovaný za priekopníka indoeuropeistiky.
Dielo.
Skúmal súvislosti medzi indoeurópskymi jazykovými rodinami. Komparatívnu lingvistiku považoval za súčasť prírodných vied. Definoval jazyk ako prirodzenú súčasť života.
Za Schleierovo hlavné dielo sa považuje "Compendium der vergleichenden Grammatik der indogermanischen Sprachen" (Kompendium porovnávacej gramatiky indoeurópskych jazykov), v ktorom zrekonštruoval indoeurópsky prajazyk.

</doc>
<doc id="100512" title="Erwin Schrödinger" url="https://sk.wikipedia.org/wiki?curid=100512">
Erwin Schrödinger

Erwin Schrödinger (* 12. august 1887, Viedeň, Rakúsko – † 4. január 1961, Viedeň) bol rakúsky fyzik, spolutvorca kvantovej mechaniky. Preslávil sa predovšetkým formuláciou nerelativistickej vlnovej rovnice pre popis hmotných častíc, ktorú na jeho počesť nazývame Schrödingerova rovnica. Za túto základnú prácu v roku 1933 obdržal Nobelovú cenu za fyziku (spolu s Paulom Diracom). Je taktiež autorom slávneho myšlienkového experimentu Schrödingerova mačka, ktorý asi najlepšie vystihuje Schrödingerov (a taktiež mnohých ďalších) skeptický postoj k obecne prijímaným interpretáciám kvantovej mechaniky.
Erwin Schrödinger prispel vo veľkej miere nie len ku kvantovej fyzike. Zaoberal sa tiež históriou a filozofiou fyziky a vedy všeobecne a jeho kniha "What is life? (Čo je to život)" z roku 1944, aj keď bola určená širokej verejnosti, ovplyvnila celú radu vedcov, ktorí stáli pri zrode molekulárnej biológie, a medzi ktorými nechýbali objavitelia molekuly DNA Francis Crisk či James D. Watson.
Biografia.
Mladosť a štúdium.
Narodil sa v Rakúsko-Uhorsku vo Viedni ako jedináčik. Otec bol majiteľom továrne, venoval sa taktiež talianskemu umeniu a botanike. Jeho matka a teta ho zbožňovali a Erwin prežil ideálne detstvo. Pretože mali anglických predkov, Erwin hovoril dokonale anglicky aj nemecky. Najprv mal súkromných učiteľov, neskôr navštevoval akademické gymnázium so zameraním na literatúru a filozofiu. Gymnázium dokončil v roku 1906, a potom nastúpil na Viedenskú univerzitu. Veľmi ho ovplyvnili prednášky Friedricha Hasenöhrla z teoretickej fyziky, v matematike ho zaujala algebra prednášaná Franzom Mertensom. Jeho veľkým vzorom bol Ludwig Boltzmann.

</doc>
<doc id="100556" title="Sekvojovec" url="https://sk.wikipedia.org/wiki?curid=100556">
Sekvojovec

Sekvojovec (lat. "Sequoiadendron") je rod ihličnatých stromov z čeľade cyprusovité (resp. staršie z čeľade tisovcovité); v minulosti sa obsah tohto rodu považoval za súčasť rodu sekvoja ("Sequoia"). Jediným druhom rodu sekvojovec je sekvojovec mamutí (staršie alebo nepresne: sekvoja obrovská; staršie alebo nepresne: sekvoja mamutia; ľudovo: mamutí strom, wellingtonia; lat. "Sequoiadendron giganteum", staršie "Sequoia gigantea"). 
Charakteristika.
Korunu má široko kužeľovitú, kôru škoricovo hnedej farby, mäkkú, zvislo ryhovanú (až hrubú), ihlice má sivozelené až modrastozelené. Drevo má ľahké, červenej farby, mimoriadne tvrdé a nehorľavé. Sekvojovec rodí šišky asi po 12 rokoch svojho života. Šišky sekvojovca sú vzhľadom na veľkosť stromu pomerne malé (4 až ), semeno váži len 4,7 mg. Klíčivosť semien je malá vyklíči len asi jedno z miliardy, ostatným semenám bráni vo vyklíčení hrubý koberec z opadaného ihličia. Výšku dosahuje okolo a vek až 4 000 rokov a patrí medzi najstaršie dreviny na Zemi. Sekvojovec rastie na dne dolín, roklín a v zmiešaných porastoch s borovicou, cédrovcom, jedľou a inými druhmi. 
Rozšírenie.
V Amerike pôvodne rastie na západných svahoch Sierry Nevady v západných USA, od 900 do 2700 metrov nad morom. Od druhej polovice 20. storočia rastie aj na niekoľkých miestach v južnej Kalifornii. 
Do Európy bol dovezený v rokoch 1853 – 1855 a bol hojne vysádzaný v zámockých parkoch ako okrasná drevina. Na Slovensku je známych niekoľko jedincov sekvojovca mamutieho aj ako chránených stromov. Niekoľko exemplárov sekvojovca sa nachádza aj v Arboréte Mlyňany. Niekoľko exemplárov sekvojovca mamutieho sa nachádza aj v botanickej záhrade v Banskej Štiavnici, kde zároveň dva stromy lemujú vstup do strednej odbornej školy lesníckej.

</doc>
<doc id="100659" title="Sen" url="https://sk.wikipedia.org/wiki?curid=100659">
Sen

Sen je zážitok obrazových, zvukových a iných zmyslových vnemov vytváraných mozgom počas spánku. Udalosti v snoch bývajú často neuskutočniteľné alebo málo pravdepodobné, a snívajúci nad nimi obvykle nemá kontrolu. Výnimkou je bdelé snívanie, v ktorom si snívajúci uvedomuje, že sníva a niekedy je schopný ovplyvňovať snovú realitu, v ktorej sa nachádza. Snívajúci môžu mať zážitok silných emócií. Desivé alebo znepokojujúce sny sa nazývajú nočné mory. Vedecká disciplína výskumu sna sa nazýva oneirológia.
Vedci veria, že takmer všetci ľudia snívajú približne rovnako často; aj tí, ktorí si sny málokedy pamätajú, si na ne spomenú, keď sú prebudení počas fázy REM. Snívanie u zvierat sa líši druh od druhu.
Mnohí ľudia veria, že sny majú určitý význam, a preto sa snažia svoje sny určitým spôsobom popísať a potom k nim priradiť význam. Pre pohodlnejšie určovanie významu snov vznikli špeciálne výkladové knihy nazývané snáre. V minulosti sa často verilo, že sny predpovedajú budúcnosť. Niektorí ľudia veria, že v sne hovoria so svojím Bohom. Odborná verejnosť sa stavia k významu snov ako možnosti predpovedania budúcnosti skôr chladne a odmietavo.
Podľa taoizmu existuje sen v týchto formách: obyčajný sen, ktorý sa objavuje sám od seba; sen vyvolaný strachom, myslením na čosi, čo nás trápi; radostný sen.
Výklad snov.
Počas existencie ľudstva je možné zaznamenať v každej dobe, v ktorej človek dokázal súvisle a cielene premýšľať o javoch jemu blízkych, veľmi časté snahy vykladať významy snov. Z historického hľadiska môžeme rozdeliť túto tendenciu na tri smery:
Symbolický výklad snov.
Pri tomto postupe je predmetom skúmania obsah sna ako celku. Obvykle sa prihliada na udalosti, ktoré sa v sne odohrali, v kontexte skutočnej situácie. Často sa predpokladá, že sen prináša informácie o dejoch nasledujúcich po súčasnej situácii, teda nahliada do budúcnosti. Tento prístup je výrazne nespoľahlivý, pretože dvaja rôzni vykladači, aj keď použijú rovnaký postup, môžu dôjsť k úplne rozdielnym, často aj opačným záverom.
Za príklad takéhoto postupu je možné označiť tvrdenie, ku ktorému sa dopracoval biblický Jozef pri výklade faraónovho sna. Sen zobrazuje, ako za siedmimi tučnými kravami ide sedem vychudnutých, ktoré pohltia prvé. Sen je vykladaný ako očakávanie príchodu siedmich rokov biedy, ktoré pohltia všetok nadbytok vyprodukovaný v predošlých siedmich úrodných rokoch.
Šifrovací výklad snov.
Šifrovacia metóda výkladu snov sa už snaží postupovať zmysluplnejšie. Z celého deja vyberá dôležité predmety a udalosti, ktoré pomocou "kľúčovacej metódy" prekladá do zrozumiteľného jazyka. Pretože predmetov a obyčajných udalostí, ktoré sa v snoch vyskytujú, je veľké množstvo, je pre výklad potrebný snár. Snár je v podstate slovník, ktorý obsahuje symbolický výklad každého hesla.Snáre však bývajú väčšinou nepoužiteľné, pretože každý človek má vlastnú symboliku a vlastné myslenie, ktorým sa sen riadi. Postupným prekladom všetkých významných prvkov získame veľké množstvo informácií. Je však na vykladačovi, ktorý túto metódu používa, aby dal jednotlivé informácie do súvislostí a vytvoril tak zmysluplný celok. Z tohto dôvodu je táto metóda, rovnako ako predchádzajúca "symbolická", považovaná za neobjektívnu, nevedeckú a výrazne naivnú.
Napr. pri hesle Had je možné nájsť nasledujúcu informáciu: "byť ovinutý hadom je predpoveďou tvojej bezbrannosti voči intrigám nepriateľov".
Analytický výklad snov.
Analytickú metódu definoval Sigmund Freud vo svojej knihe "Výklad snov". Táto metóda je považovaná za jedinú vierohodnú a vedeckú metódu. Výklad snov týmto postupom veľmi pomohol pochopiť štruktúru mysle človeka, objavenie rozdelenia vedomia a nevedomia. Metóda rozoberá sen na čiastkové deje, ktoré skúma samostatne. V niektorých rysoch sa možno podobá šifrovacej metóde, ale v skutočnosti neobsahuje takmer žiadne metaforické a symbolické preklady; význam objektov vysvetľuje na základe znalostí rôznych psychických útvarov. 
Sen z pohľadu psychológov.
Sigmund Freud tvrdil, že sen má iracionálnu povahu. Podľa Ericha Fromma má sen tak iracionálnu, ako aj racionálnu podstatu. Cieľom umenia vykladať sny je pochopiť, kedy sen prýšti z nášho lepšieho ja a kedy z našej živočíšnej podstaty.
Nijaký sen sa nezaoberá materiálom, ktorý nemá zmysel. Sen má svoj zmysel. Je to váš sen, dej ste si vytvorili vy sami a sami ste si pridelili úlohu. Napriek zjavným nedôslednostiam musí mať sen nejaký význam a musí dávať nejaký zmysel. Symboly použité vo sne sú univerzálne symboly, pričom všeobecnosť sa chápe v obmedzenom zmysle, ako spoločná niektorým kultúram, nie však všetkým. Carl Gustav Jung zastával názor, že sen je prejavom vyššej múdrosti.
Je dokázané, že zápach počas spánku negatívne ovplyvňuje naše sny. Naopak vôňa počas spánku ovplyvňuje naše sny pozitívne.

</doc>
<doc id="100673" title="Andrej Dmitrijevič Sacharov" url="https://sk.wikipedia.org/wiki?curid=100673">
Andrej Dmitrijevič Sacharov

Andrej Dmitrijevič Sacharov (po rusky "Андре́й Дми́триевич Са́харов") (* 21. máj 1921, Moskva – † 14. december 1989, Moskva) bol sovietsky fyzik ruského pôvodu, spolutvorca sovietskej vodíkovej bomby, disident a významný ľudskoprávny aktivista v Sovietskom zväze.
Životopis.
Pochádzal z rodiny učiteľa fyziky. Rodičia ho do 7. triedy vzdelávali doma.
Po skončení strednej školy v roku 1938 nastúpil na štúdium fyziky na Fyzikálnej fakulte Moskovskej štátnej univerzity M. V. Lomonosova. Po napadnutí Sovietskeho zväzu v roku 1941 sa pokúsil prestúpiť na vojenskú akadémiu. Nebol však prijatý zo zdravotných dôvodov. V roku 1941 bol evakuovaný do mesta Ašchabad v Turkménsku. Školu ukončil s vyznamenaním v roku 1942. Po skončení školy pracoval vo vojenskom výskumnom ústave v Ulianovsku, kde sa podieľal na zdokonaľovaní tankovej munície. V roku 1944 nastúpil na ašpirantúru na Fyzikálny ústav Akadémie vied k I. J. Tammovi. V roku 1947 obhájil kandidátsku prácu. Následne bol na základe odporúčania akademika Tamma prijatý na Moskovský energetický ústav.
Zaoberal sa problematikou termonukleárnych reakcií. Za svoje vedecké úspechy bol 3x vyznamenaný vysokými štátnymi vyznamenaniami Hrdina Socialistickej práce (1954, 1956, 1962), Stalinovou (1952) a Leninovou cenou (1957).
Spolu s manželkou J. Bonnerovou bol perzekvovaný za angažovanosť v boji za dodržiavanie ľudských práv v Sovietskom zväze. Boli mu odobrané všetky sovietske vyznamenania a ocenenia, v rokoch 19801986 bol vysťahovaný z Moskvy a žil vo vyhnanstve. 
V roku 1975 mu bola udelená Nobelova cena za mier. Na jeho počesť sa každoročne udeľuje Sacharovova cena za slobodné myslenie.

</doc>
<doc id="100830" title="Spermia" url="https://sk.wikipedia.org/wiki?curid=100830">
Spermia

Spermia je samčia alebo mužská pohlavná bunka, ktorá vzniká v samčích (mužských) pohlavných orgánoch a je spôsobilá k oplodneniu samičieho (ženského) vajíčka. Patrí medzi gaméty a má haploidný počet chromozómov.
Spermie patria vôbec k najmenším živočíšnym bunkám. Väčšinou sú pohyblivé vďaka tomu, že majú jeden alebo viac bičíkov, alebo sú schopné amébovitého alebo inak nazývaného piadaveho pohybu. Na rozdiel od vajíčok zrelé spermie majú mitochondrie situované na báze bičíka. 
Vznik.
Spermie vznikajú z tzv. primordiálnych gonocytov (prapohlavných buniek), ktoré sú sústredené v gonádach. Z hľadiska zárodočných vrstiev sú v všetkých trojlistovocov ("Triblastica") mezodermálneho pôvodu. Proces vzniku spermií sa nazýva spermatogenéza. Pôvodne diploidný primordiálny gonocyt sa zmení na bunku zvanú spermatogónia, ktorej mitotickým delením vznikne bunka nazývaná spermatogónia A. Ďalším mitotickým delením vznikne jedna kmeňová bunka a 24 spermatogónií B. Po ďalších mitotických deleniach spermatogónii B vzniknú tzv. primárne spermatocyty, bunky stále diploidné, ktoré však už vstupujú do prvej fázy meiotického (redukčného) delenia. Po prvom meiotickom delení vzniknú dva sekundárne spermatocyty, po druhom spermatídy. Spermatída už má vhodný (haploidný) počet chromozómov. Jej vývoj, čiže premena na spermiu sa uskutoční kondenzáciou jadra, odvrhnutím časti cytoplazmy a vznikom bičíka. 
Meiotické delenie neprebehne, pokiaľ má samec v somatických (telových) bunkách už haploidný počet chromozómov. Príkladom je samec včely (trúd).
Syntéza proteínov.
Dlho sa predpokladalo, že spermia je proteosynteticky neaktívna (nie je schopná tvoriť proteíny), pretože má veľmi kondenzovanú DNA, čo znemožňuje transkripciu. Avšak zistilo sa, že spermia si so sebou nesie mRNA, ktorú je v priebehu pobytu v samičom reprodukčnom trakte schopná prekladať a dopĺňať tak svoje proteíny. Syntéza však neprebieha na normálnych cytoplazmatických ribozómoch, ale na ribozómoch pochádzajúcich z mitochondrie (ribozómy prokaryotického typu).,

</doc>
<doc id="100880" title="Spôsobilosť na právne úkony" url="https://sk.wikipedia.org/wiki?curid=100880">
Spôsobilosť na právne úkony

Spôsobilosť na právne úkony alebo spôsobilosť právne konať (v rokoch 19501964 aj : "svojprávnosť" – podrobnosti pozri nižšie) je aktívna stránka právnej subjektivity. Rozumieme ňou teda spôsobilosť fyzických alebo právnických osôb vlastným právnym konaním a vo vlastnom mene nadobúdať, meniť alebo rušiť oprávnenia a brať na seba povinnosti, čiže zakladať, meniť alebo rušiť právne vzťahy. 
Charakteristika.
Spôsobilosť fyzických osôb právne konať môže determinovať vek, duševné zdravie, vzdelanie či profesia, štátne občianstvo. Spôsobilosť na právne úkony "v plnom rozsahu" na Slovensku nadobúdajú fyzické osoby dovŕšením 18. roku alebo osoby staršie ako 16 rokov, ktoré majú povolenie súdu na uzavretie manželstva. Maloletí majú "obmedzenú" spôsobilosť len na také právne úkony, ktoré sú primerané rozumovej a vôľovej vyspelosti zodpovedajúcej ich veku. 
Plnoletej osobe možno vo výnimočných prípadoch obmedziť spôsobilosť právne konať, a to len súdnym rozhodnutím v dôsledku duševnej poruchy alebo nadmerného požívania alkoholických či iných omamných látok. Konajú za nich zákonní zástupcovia alebo súdom určení opatrovníci. Právne úkony osoby pozbavenej právne konať sú absolútne neplatné.
Právnické osoby majú aktívnu a pasívnu stránku právnej subjektivity časovo totožnú, teda spolu so spôsobilosťou mať práva a povinnosti nadobúdajú aj spôsobilosť na právne úkony. Ich právna spôsobilosť je obmedzená predmetom ich činnosti alebo určená zákonom.
So spôsobilosťou na právne úkony je spätá deliktuálna spôsobilosť, teda povinnosť subjektu právneho vzťahu niesť právnu zodpovednosť a s ňou spojené právne následky za prípadné zavinené protiprávne konanie.
Termín svojprávnosť.
Do roku 1950 svojprávnosť (pokiaľ ide o tu preberaný kontext) v Česko-Slovensku znamenala spôsobilosť k právnym činom (nem. Handlungsfähigkeit), t.j. súhrnné označenie pre spôsobilosť na právne úkony a deliktuálnu spôsobilosť. Česko-slovenský občiansky zákonník z roku 1950 význam termínu svojprávnosť obmedzil na spôsobilosť na právne úkony a česko-slovenský Občiansky zákonník z roku 1964 (platný na Slovensku dodnes) termín svojprávnosť úplne prestal používať a hovorí už len o spôsobilosti na právne úkony. 
V Česku bol novým Občianskym zákonníkom termín spôsobilosť na právne úkony (po česky způsobilost k právním úkonům) znova nahradený historickým termínom svojprávnosť (po česky svéprávnost), a to s účinnosťou od roku 2014. 
V Rakúsku naopak historický termín svojprávnosť (po nemecky Eigenberechtigung) s účinnosťou od leta 2018 vyhodili z textu Všeobecného občianskeho zákonníka a nahradili ho tam termínmi spôsobilosť na rozhodovanie (po nemecky Entscheidungsfähigkeit), resp. v niektorých kontextoch termínom plnoletosť (po nemecky Volljährigkeit). V niektorých ďalších rakúskych právnych predpisoch a v právnej teórii sa však termín svojprávnosť naďalej používa, a to vo význame (úplná) spôsobilosť k právnym činom.

</doc>
<doc id="100885" title="Alexander Spesz" url="https://sk.wikipedia.org/wiki?curid=100885">
Alexander Spesz

Prof. ThDr. Alexander Spesz (* 23. november 1889, Nová Ľubovňa - † 28. november 1967, Bardejov); katolícky teológ a filozof, predstaviteľ novotomizmu, zameriavajúci sa na morálnu teológiu a filozofiu, psychológ, univerzitný profesor a publicista
Život.
Po absolvovaní gymnázia v Bardejove a Prešove študoval v rokoch 1905 - 1913 filozofiu a teológiu na Pápežskej gregoriánskej univerzite v Ríme, kde získal doktorát filozofie (1911) a doktorát teológie (1915). V štúdiu ďalej pokračoval vo Viedni a na nemeckých univerzitách. Po vysviacke roku 1914 pôsobil ako kaplán a profesor náboženstva v Košiciach. V rokoch 1918 až 1936 vyučoval filozofiu a morálnu teológiu v košickom bohosloveckom učilišti. Po nostrifikovaní vedeckej hodnosti ThDr. na Karlovej univerzite v Prahe roku 1930 a po vymenovaní za pápežského komorníka sa stal roku 1936 riadnym profesorom katolíckej morálky na novozaloženej Rímskokatolíckej bohosloveckej fakulte v Bratislave. Ako profesor tu pôsobil až do roku 1959, keď odišiel na dôchodok do Bardejova. V rokoch 1938 - 1940 a 1942 - 1944 bol dekanom tejto fakulty, v rokoch 1943 - 1945 podpredsedom Slovenskej akadémie vied a umení, predsedom morálnej sekcie Slovenskej učenej spoločnosti (Societas Eruditas Slovaca) a členom Katolíckej akadémie. Po roku 1948 neprijal na teologickej fakulte funkciu dekana, ale do istej miery akceptoval Mierové hnutie katolíckeho duchovenstva. Bol jediným z profesorov s prirodzenou autoritou, ktorí zostali na reformovanej a ideologicky deformovanej teologickej fakulte. Napísal 22 knižných diel a celý rad štúdií najmä do časopisov Svoradov, Rozvoj, Kultúra, Duchovný pastier, Filozofický sborník a Nová práca. Od roku 1941 redigoval novozaložený časopis Slovenskej učenej spoločnosti Theologica Catholica Slovaca a prispel doň niekoľkými cennými vedeckými štúdiami a recenziami. 
Dielo (výber).
Ostatné náboženské a teologické práce.
(rec.): Hlouch, J.: Konverse a konvertité, Olomouc 1940. In: Kultúra, 1940, č. 7 – 8. 

</doc>
<doc id="100889" title="Spirituáli" url="https://sk.wikipedia.org/wiki?curid=100889">
Spirituáli

Spirituáli je označenie pre viaceré prúdy vo františkánskom hnutí v 13. a 14. storočí, ktoré sa usilovali zachovať v ráde ako protiváhu vládnucim hierarchickým tendenciám pôvodné princípy jeho organizácie a činnosti; vystupovali proti bohatstvu a svetským nárokom cirkvi. Spirituáli boli aktívnymi hlásateľmi mysticizmu. Ostro ich prenasledoval pápež Ján XXII., ktorý v roku 1323 vyhlásil bulou "Cum inter nonnullos" za herézu ich presvedčenie, že Kristus a apoštoli žili v absolútnej chudobe.
Významnými predstaviteľmi spirituálov boli Ubertino z Casale, Peter Olivi a Michal z Ceseny.

</doc>
<doc id="100931" title="Slovenské národné múzeum" url="https://sk.wikipedia.org/wiki?curid=100931">
Slovenské národné múzeum

Slovenské národné múzeum (SNM) je vrcholná štátna zbierkotvorná, vedeckovýskumná a kultúrno-vzdelávacia inštitúcia v oblasti múzejnej činnosti na Slovensku. 
Na základe prieskumu a vedeckého výskumu zhromažďuje, dokumentuje, odborne spracováva, vedecky zhodnocuje, ochraňuje, sprístupňuje a vo verejnom záujme využíva zbierkové predmety ako doklady vývoja slovenskej prírody a spoločnosti, slovenského národa a etnických spoločenstiev. Plní úlohy súvisiace s tvorbou, evidenciou a ochranou zbierok ako súčasti národného kultúrneho dedičstva. 
V rámci kultúrno-vzdelávacej činnosti prezentuje zbierkové fondy prostredníctvom stálych expozícií a výstav doma i v zahraničí a realizuje aj ďalšie formy múzejnej komunikácie. Rieši vedeckovýskumné úlohy a výsledky sprístupňuje verejnosti formou vydavateľskej a publikačnej činnosti.
Slovenské národné múzeum bolo zapojené do digitalizácie kultúrneho dedičstva Slovenska, vzniknutý digitálny obsah je sprístupnený na portáli Slovakiana.
Dejiny.
Myšlienka zriadenia národného múzea sa objavovala na Slovensku už od počiatkov národného obrodenia a vrcholila v čase vzniku Matice slovenskej. Pevnejšie organizačné a zbierkotvorné základy potrebné na jeho inštitucionalizáciu však položila až v roku 1893 Muzeálna slovenská spoločnosť, ktorá vznikla predovšetkým vďaka neúnavnému úsiliu Andreja Kmeťa, zakladateľa Slovenského národného múzea. Od vzniku Muzeálnej slovenskej spoločnosti je múzeum najdlhšie kontinuitne pôsobiacou národnou vedeckou a kultúrnou inštitúciou, ktorej aktivity nielenže suplovali aj funkcie iných celonárodných ustanovizní, ale sa tiež zúčastňovali, najmä zbierkovými fondmi, na vytváraní ďalších. Múzeum podporilo napríklad vznik národnej knižnice, národného archívu i národnej galérie a v nemalej miere prispelo k vytvoreniu celonárodnej pamiatkárskej inštitúcie a reštaurátorských dielní. 

</doc>
<doc id="100970" title="Sloveso" url="https://sk.wikipedia.org/wiki?curid=100970">
Sloveso

Sloveso alebo verbum je slovný druh, ktorým sa pomenúvajú deje (ako činnosti alebo stavy).
Sloveso môže vyjadrovať:
V slovenčine je sloveso ohybné. Ohýbanie slovies sa nazýva časovanie.
Pri slovese sa rozlišujú v slovenčine gramatické kategórie (slovesné gramatické kategórie):
Slovesné tvary (paradigma) v slovenčine.
Delenie 1:
Delenie 2:
Delenia slovies.
Delenie 1:
Delenie 2:
Delenie 3:
Delenie 4:
Delenie 5:
Delenie 6:
Delenie 7:
Delenie 8:
Delenie 9:
Delenie 10:
Delenie 11:
Špeciálne druhy slovies:

</doc>
<doc id="100972" title="Sťahovanie národov" url="https://sk.wikipedia.org/wiki?curid=100972">
Sťahovanie národov

Sťahovanie národov alebo veľké sťahovanie národov bolo obdobie rozsiahlych etnických presunov germánskych a slovanských kmeňov a kryštalizácie novej etnicko-politickej mapy Európy od konca 4. storočia do konca 6./7. storočia (spravidla sa uvádza 375/–568). Sťahovanie národov ukončilo éru neskorej antiky a začalo éru raného stredoveku.
Ako príčiny migračnej vlny sa uvádzajú najmä tlak Hunov a súvisiaca turkická migrácia zo Strednej Ázie, rastúci populačný tlak a klimatické zmeny. Počas sťahovania došlo k ovládnutiu rozsiahlych oblastí Západorímskej ríše germánskymi kmeňmi (Ostrogóti, Vizigóti, Burgunďania, Aláni, Longobardi, Anglovia, Sasi, Jutovia, Svébi, Alemani) a tým k jej faktickému zániku.
Pod tlakom, ktorý takto vznikol a smeroval na západ, opustil územie Slovenska germánsky kmeň Kvádov.
Pohyb Gótov.
Od 2. storočia začal pohyb Gótov od ústia Visly (dnešné Poľsko) smerom na juh k Čiernemu moru, pričom vytlačili Burgunďanov na západ a Vandalov a Markomanov smerom na juh k Dunaju, čo bolo príčinou markomanských vojen. Dochádzalo k drobným vpádom na územie Rímskej ríše, ktoré boli buď odrazené, alebo skončili drobnými posunmi hraníc (Dácia).
Na prelome 3. a 4. storočia sa Góti rozdelili do dvoch skupín: Východní Góti ("Greutungovia") sa usídlili pri Čiernom mori a Západní Góti ("Tervingovia") na Balkánskom polostrove, na sever od Dunaja (dnešné Rumunsko). Tieto dve skupiny nemožno zamieňať s neskoršie existujúcim rozdelením na Ostrogótov a Vizigótov.
Príchod Hunov.
Významný podnet na sťahovanie národov dali Huni, ktorí od polovice 4. storočia začali prenikať z krajov za Volgou na územie germánskych Východných Gótov pri Čiernom mori. V roku 375 podľahli Hunom najprv Greutungovia a neskôr aj Tervingovia, ktorí boli vytlačení zo svojho územia.
Huni prenikli až do Karpatskej kotliny a usadili sa v Potisí, kde do polovice 5. storočia založili veľkú ríšu. Po smrti kráľa Attilu Hunská ríša podľahla nepriateľom Germánom, Slovanom.
Ďalšie migračné vlny.
Ďalšie vlny migrácie v Európe sa väčšinou nezahrnujú do vlastného obdobia sťahovania národov, formovali však dnešné národnostno-geografické usporiadanie v Európe.
Od 5. storočia rozšírili Protobulhari svoj vplyv na územie východného Balkánu a vo Východnej Európe sa začali usadzovať Slovania. V ich stopách alebo spolu s nimi prenikali do Strednej Európy v druhej polovici 6. storočia Avari.
V druhej polovici 7. storočia sa Arabi snažili preniknúť do Európy cez Malú Áziu a Trákiu, ale boli odrazení spojenými vojskami Byzantskej ríše a Bulharska. V dôsledku toho presunuli svoje úsilie na Pyrenejský polostrov, kde založili Córdobský emirát.
V priebehu 8.–10. storočia došlo k poslednej veľkej vlne migrácie, kedy do Európy prichádzali prví Maďari z východu a Vikingovia zo Škandinávie.

</doc>
<doc id="101068" title="Náboženská spoločnosť" url="https://sk.wikipedia.org/wiki?curid=101068">
Náboženská spoločnosť

Náboženská spoločnosť je spoločenstvo ľudí, ktorí sa hlásia k spoločnému náboženstvu resp. náboženská organizácia zabezpečujúca a realizujúca verejný výkon kultu. V užšom zmysle (pozri nižšie) je to takáto organizácia iná než tradičná recipovaná cirkev.
Právo.
Historicky sa rozlišovali (napr. v Uhorsku a potom v prvej ČSR) tzv. recipované cirkvi a náboženské spoločnosti. Z cirkví činných na Slovensku medzi (uhorské a potom česko-slovenské) recipované cirkvi po roku 1895 patrili latinská cirkev, gréckokatolícka cirkev, evanjelická cirkev augsburského vyznania, reformovaná kresťanská cirkev, pravoslávna cirkev, unitári a židovské náboženské obce, ostatné (aj kresťanské) legálne povolené organizácie mali postavenie "náboženských spoločností". Podľa tohto tradičného rozdelenia sa dodnes niekedy rozlišujú "cirkvi" v užšom zmysle (t. j. bývalé recipované cirkvi) a "náboženské spoločnosti" v užšom zmysle (t. j. ostatné; porovnaj napr. zoznam v článku "náboženská spoločnosť" v Encyklopédii Slovenska).
V súčasnom slovenskom práve (a česko-slovenskom práve od roku 1949) sa pojem používa vždy v spojení "cirkev alebo náboženská spoločnosť" (pozri článok cirkev alebo náboženská spoločnosť), čím sa právne stiera akýkoľvek rozdiel medzi výrazmi cirkev a náboženská spoločnosť. Podobne je tomu napríklad v Česku a Rakúsku.

</doc>
<doc id="101081" title="Isaac Bashevis Singer" url="https://sk.wikipedia.org/wiki?curid=101081">
Isaac Bashevis Singer

Isaac Bashevis Singer (* 21. november 1902, Leoncin, Poľsko – † 24. júl 1991, Miami, Florida, USA) bol americký prozaik poľského pôvodu píšuci takmer výhradne v jazyku jidiš. Svoje diela potom pre amerických čitateľov sám prekladal do angličtiny.
Pochádzal z ortodoxnej rodiny, v jeho rodine boli z otcovej aj matkinej strany rabíni. Aj jeho starší brat Israel Joshua Singer, ktorý Isaaca ako prvý výrazne ovplyvnil v literárnej tvorbe a s ktorým si boli veľmi blízki, bol spisovateľ.
V roku 1978 mu bola udelená Nobelova cena za literatúru.
V češtine.
Systematickému vydávaniu Singerových diel v českých prekladoch sa venuje vydavateľstvo Argo. 

</doc>
<doc id="101088" title="Občianska spoločnosť (moderný význam)" url="https://sk.wikipedia.org/wiki?curid=101088">
Občianska spoločnosť (moderný význam)

Občianska spoločnosť alebo civilná spoločnosť je súhrn dobrovoľných občianskych a spologanizácií a inštitúcií spoločnosti, spravidla na rozdiel od inštitúcií verejnej správy, ktorá má donucovací charakter.
Pojem vznikol v 80. rokoch 20. storočia v súvislosti s "bojom" stredo- a východoeurópskych krajín proti komuninistickým vládam (podľa iných zdrojov v súvislosti s "bojom" latinskoamerických krajín proti autoritatívnym režimom). Pojem nadviazal na starší rovnozvučný filozofický pojem (pozri občianska spoločnosť (filozofia) ), ktorý sa v priebehu 20. storočia prestal používať. 
Za súčasť funkčnej občianskej spoločnosti sa pokladá vysoký podiel účasti občanov na spravovaní vecí verejných a to práve cez nepolitické štruktúry. Teda vytváranie mimovládnych organizácií, podieľanie sa na ich činnosti, prípadne podieľanie sa na tzv. verejnej kontrole, ktorú spravidla vykonávajú masmédiá, watchdogové organizácie, organizácie zamerané na kontrolu ľudských práv, ale aj neorganizovaní jednotlivci. 
Funkčná občianska spoločnosť nevyhnutne potrebuje legislatívnu podporu. Jej miera závisí hlavne na konkrétnej podobe legislatívy upravujúcej niektoré politické práva. Medzi pre občiansku spoločnosť najcitlivejšiu legislatívu patrí hlavne: 

</doc>
<doc id="101092" title="Andrej Sirácky" url="https://sk.wikipedia.org/wiki?curid=101092">
Andrej Sirácky

Andrej Sirácky (* 9. december 1900, Petrovec, Rakúsko-Uhorsko† 29. september 1988, Bratislava, Česko-Slovensko) bol slovenský sociológ, filozof, politológ a komunista pochádzajúci z Vojvodiny. 
Biografia.
Po maturite na gymnáziu vo Vrbasi v roku 1921 sa prihlásil na štúdium filozofie na Karlovej univerzite v Prahe, ktoré ukončil získaním doktorátu v roku 1926. Počas štúdia v Prahe sa zoznámil so slovenskými ľavicovými intelektuálmi a študentmi a pôsobil ako člen skupiny DAV. Po ukončení štúdia sa vrátil domov do Petrovca vo Vojvodine, kde učil s prestávkou na slovenskom gymnáziu až do roku 1948.
Počas 2. svetovej vojny bol väznený v Budapešti a po prepustení v nej krátko pôsobil ako redaktor časopisu "Slovenská jednota". V auguste 1948 sa presťahoval na Slovensko, kde začal pôsobiť na Univerzite Komenského (v rokoch 19531955 bol jej rektorom) a v Slovenskej akadémii vied (v rokoch 19551961 bol predsedom SAV). Získal postupne akademické tituly docent a profesor a vedecké akademik SAV, DrSc. a akademik ČSAV.
V rokoch 19601964 bol aj členom predsedníctva SNR a pôsobil aj vo funkciách v KSS (členom ÚV KSS bol v rokoch 19711976).

</doc>
<doc id="101105" title="Spolok milovníkov reči a literatúry slovenskej" url="https://sk.wikipedia.org/wiki?curid=101105">
Spolok milovníkov reči a literatúry slovenskej

Spolok milovníkov reči a literatúry slovenskej bola prvá celonárodná organizácia, literárny spolok v rokoch 1834-1850, ktorý vznikol z iniciátívy Slovákov žijúcich v Budíne a Pešti (Anton Ottmayer, Ján Kollár, Martin Hamuljak) s cieľom zjednotiť prívržencov spisovnej češtiny a bernolákovčiny v boji o národnú jednotu a posilnenie slovenského národného hnutia. 
Predsedom bol Ján Kollár, po jeho odchode Martin Hamuljak, ktorý ho orientoval na vydavateľskú činnosť.

</doc>
<doc id="101148" title="Spoluhláska" url="https://sk.wikipedia.org/wiki?curid=101148">
Spoluhláska

Spoluhláska alebo konsonant je hláska, ktorá:
Slovenčina.
Zoznam a transkripcia.
Spoluhlásky (=spoluhláskové zvuky).
V slovenčine existujú nasledujúce spoluhlásky v pravom slova zmysle (t.j. spoluhláskové zvuky), čiže spoluhláskové hlásky:
[b], [c], [č], [d], [ď], [dz], [dž], [f], [g], [h], [x] (&lt;ch&gt;), [ɣ] (&lt;ch&gt;), [j], [ʝ] (&lt;j&gt;), [ĭ] (&lt;j&gt;, ), [k], [l], [l̥] (&lt;l&gt;), [ĺ], [ľ], [m], [m] (&lt;m&gt;), [n], [ȵ] (&lt;n&gt;), [ŋ] (&lt;n&gt;), [n] (&lt;n&gt;), [ň], [p], [r], [r̥] (&lt;r&gt;), [ŕ], [s], [š], [t], [ť], [w] (&lt;v&gt;), [v] (&lt;v&gt;, &lt;w&gt;), [ŭ] (&lt;v&gt;, &lt;w&gt;, ), [z], [ž] 
Ak znak hlásky nie je zhodný s príslušným písmenom (t.j. s tzv. spoluhláskovým písmenom), je v tomto zozname príslušné písmeno uvedené v okrúhlej zátvorke (napr. hláske [v] zodpovedajú písmená &lt;v&gt; a &lt;w&gt;). Väčšina uvedených hlások je zároveň fonémou; ak by sme pracovali s fonémami písali by sme teda /b/, /c/ atď. Tento článok pracuje iba s hláskami. 
V tomto zozname je použitá bežná slovenská fonetická transkripcia. Existujú varianty tejto transkripcie a okrem toho existuje alternatívna transkripcia podľa IPA. Podrobnosti o týchto iných transkripciách a o fonémach pozri v článku Fonetika a fonológia slovenčiny.
Spoluhláskové písmená.
V slovenčine existujú tieto spoluhláskové písmená (=spoluhláskové grafémy, nepresne označované ako spoluhlásky):
b, c, č, d, ď, dz, dž, f, g, h, ch, j, k, l, ľ, ĺ, m, n, ň, p, q, r, ŕ, s, š, t, ť, v, w, x, z, ž. 
Alternatívne (pozri vyššie) by sme tu mohli písať či «b», &lt;c&gt; či «c» atď. 
Osobitné postavenie tu majú znaky i a u, ktoré sú inak primárne samohláskovými písmenami, ale v určitých postaveniach vyjadrujú spoluhlásky, a to [ĭ] (napr. v slove detail) a [ŭ] (napr. v slove peknou).
Delenia.
Tabulárny prehľad niektorých základných delení.
Nižšie uvedená tabuľka je jednou z mnohých možností tabuľkového zobrazenia niektorých tradičných delení spoluhlások spisovnej slovenčiny. Spoluhlásky sú vyjadrené pomocou slovenskej transkripcie (ekvivalenty v IPA pozri v článku Fonetika a fonológia slovenčiny). Tabuľka pochádza primárne z . 
Vysvetlivka skratiek:&lt;br&gt;
Delenie spoluhlások podľa miesta artikulácie: 
Delenie podľa účasti hlasu (teda podľa párovosti a znelosti).
De facto do tabuľky medzi párové spoluhlásky patrí aj zvuk písmena x, t.j. [gz] (znelé) - [ks] (neznelé); tento zvuk (teda ks či gz) však nie je jedna (spolu)hláska, ale dve (spolu)hlásky vedľa seba.
Delenie podľa spôsobu artikulácie.
Zo záverových sú m, n, ň tzv. nosové spoluhlásky
Pravopisné delenie spoluhláskových písmen.
Spoluhláskové písmená (nepresne nazývané spoluhlásky):
Odlišný je pojem mäkké spoluhlásky v pravom slova zmysle (t.j. mäkké spoluhláskové zvuky, nie mäkké spoluhláskové písmená), ktorý je iným označením pre palatálne spoluhlásky - porov. vo veľkej tabuľke vyššie.
Slabikotvornosť.
V slovenčine môžu byť niektoré spoluhlásky aj slabikotvorné, a teda z gramatického hľadiska samohláskami. Sú to [r̥], [ŕ], [l̥] a [ĺ]. Hláska m je (podľa niektorých názorov) slabikotvorná len v slovách hm a hmkať.

</doc>
<doc id="101400" title="Stres (psychológia)" url="https://sk.wikipedia.org/wiki?curid=101400">
Stres (psychológia)

Stres je nešpecifická obranná reakcia organizmu, ktorá je objektívne zistiteľná podľa chemických a fyziologických prejavov tela.
Stresom sa rozumie psychický stav človeka, ktorý je buď priamo ohrozovaný alebo ohrozenie očakáva a pritom nie je presvedčený, že jeho obranná reakcia proti nepriaznivým vplyvom bude dostatočne silná. Stresová odpoveď má slúžiť k riešeniu situácie mobilizovaním všetkých síl organizmu. 
Určitá miera záťaže je pre organizmus užitočná, inak by pri nedostatku podnetov mohlo dôjsť k deprivácii.
Vyvolávačmi stresov sú rozličné ťažko zvládnuteľné životné okolnosti, označované ako stresory – prekvapenie, zľaknutie, radostná či smutná správa.
Pozitívny – rozochvetie pri očakávaní kladne emocionálne nabitej udalosti. Zlepšuje výkon a tvorivosť
Negatívny – je používaný pre nepriaznivé situácie. V bežnej komunikácii je slovo stres vždy negatívne
Špecifický – úmyselne vyvolaný, prichádza po ňom uvoľnenie – adrenalínové športy
Každý z nás rád prizná, že je prepracovaný, že jeho život je plný stresu. Stres sa nevyhýba ani školskému prostrediu. 
Príčiny školskej záťaže spočívajú nielen vo vysokých nárokoch na vedomosti žiakov, ale veľký podiel má aj atmosféra v škole a rodine. Reakcie žiakov na stres sú rôzne – hyperaktivita, vyrušovanie, šikanovanie spolužiakov, ďalší volia osamelosť.
Príznaky.
Fyziologické – červenanie sa, potenie, trasenie, bolesti hlavy, silné búšenie srdca, nechutenstvo, nadmerná chuť k jedlu, hryzenie si nechtov.
Emocionálne – zmeny nálad, napätie, únava, podráždenosť, plač, strach.
V správaní – absencia na vyučovaní, vyrušovanie, podvádzanie, agresivita, nespavosť, obmedzenie komunikácie, zhoršenie prospechu.
Stres je odpoveďou organizmu na záťaž – či už príjemný alebo nepríjemný.
"Rebríček stresorov" 

</doc>
<doc id="101519" title="Synestézia" url="https://sk.wikipedia.org/wiki?curid=101519">
Synestézia

Synestézia (z - spoločný, súčasný pocit) je jav, ktorý spočíva v tom, že akýkoľvek podnet pôsobiaci na zodpovedajúci zmyslový orgán vyvoláva mimo vôle subjektu nielen pocit, ktorý je špecifický pre daný zmyslový orgán, ale zároveň aj dodatočný pocit alebo predstavu, ktorá je charakteristická pre iný zmyslový orgán. 
Najrozšírenejším prejavom synestézie je tzv. „farebný sluch“, pri ktorom zvuk vyvoláva popri sluchovom pocite aj farebný pocit. Farebný sluch mali napríklad skladatelia N. A. Rimskij-Korsakov, A. N. Skriabin alebo Olivier Messiaen. U mnohých ľudí vyvoláva žltooranžová farba pocit tepla, kým modrozelená pocit chladu. Podstatou synestézie je zrejme znásobená súčinnosť analyzátorov. Osobité formy synestézie (napr. vizualizácia počutého) sa vyskytujú v patológii.
Synestézia je schopnosť vytvoriť harmóniu a rovnováhu v rozmanitých a niekedy aj protichodných podnetoch diváka. (Ogden, Ch./Richards, I. A./Wood, J.)

</doc>
<doc id="101587" title="Štúrovci" url="https://sk.wikipedia.org/wiki?curid=101587">
Štúrovci

 
Štúrovci bol hlavný prúd slovenského národného hnutia v polovici 19. storočia nazvaný podľa najvýznamnejšej osobnosti Ľudovíta Štúra.
Formovali sa v 30. rokoch zo študentov evanjelického lýcea v Bratislave, ktorí sa združovali v Spoločnosti česko-slovanskej. V duchu moderných európskych politických ideí štúrovci odmietali systém Svätej aliancie, feudalizmus, absolutizmus, privilégiá šľachty, maďarizáciu, požadovali suverenitu národa, zásadu ústavnosti a zastupiteľstva. Kontaktovali sa s rovnako radikálne orientovanými študentskými krúžkami v slovanských mestách. Veľkú pozornosť venovali ľudovej kultúre a životu neprivilegovaných vrstiev, ku ktorým sa obracali svojou literárnou tvorbou i praktickou činnosťou.
Štúrovci: 

</doc>
<doc id="101592" title="Svätec" url="https://sk.wikipedia.org/wiki?curid=101592">
Svätec

V katolíckej cirkvi.
Svätec alebo svätý je osoba, ktorej pozemský život sa vyznačoval mimoriadnou zbožnosťou, bohumilosťou, ktorá sa po smrti stala prostredníkom medzi ľuďmi a Bohom, schopná vplývať na osudy ľudí, ochraňovať ich, a pomáhať im. Svätci sú osoby uctievané najmä v katolíckej cirkvi a islame ako vzor náboženskej dokonalosti, ochrancovia veriacich, orodovníci za ich spásu, patróni povolaní, miest a pod.
Pôvodný význam.
Závisiac od kontextu a denominácie, pôvodný kresťanský význam pojmu je iný. Pôvodne "svätý" je podľa Biblie (Nový zákon) každý človek, ktorý uveril v to, že Ježiš Kristus zomrel za jeho hriechy - teda je "v Kristovi" a prebýva v ňom Kristus. "Svätými" Biblia nazýva celú cirkev, patriacu Ježišovi nasledujúcu Božie slovo, nie len vyselektovaných jednotlivcov. Z tohto dôvodu sa učenie katolíckej cirkvi nezhoduje s Bibliou - titul "svätý" dáva katolícka cirkev niektorým jednotlivcom ako titul, aby im prejavila úctu a vyzdvihla ich životný príbeh.

</doc>
<doc id="101629" title="Stupnica (hudba)" url="https://sk.wikipedia.org/wiki?curid=101629">
Stupnica (hudba)

Stupnica (iné názvy: tónová stupnica, hudobná stupnica) je v muzikológii rad tónov, stupňovito zoradených v stúpajúcom alebo klesajúcom smere podľa určitých pravidiel od základného (prvého) tónu – toniky stupnice k jeho oktáve (oktáva je vzdialenosť tónov z ktorých ten vyšší má dvojnásobnú frekvenciu). Skupinu tónov danej stupnice,
použitú v určitej hudobnej skladbe alebo piesni nazývame tónina.
Stupnice sú v podstate konvencie, ktoré sa vytvorili tak, aby ladili nášmu sluchu. Rôzne stupnice sa líšia hlavne počtom tónov a ich vzdialenosťami (intervalmi), t. j. hlavne umiestnením poltónov a celých tónov. 
Stupnice môžeme rozdeliť podľa počtu tónov. Stupnice sa však zvyčajne hrajú tak, že sa zahrá aj prvý tón nasledujúcej (o oktávu vyššej) stupnice. Preto napr. bežná „sedemtónová“ stupnica má celkovo 8 tónov. Najznámejšie stupnice sú:
Tradičná európska hudba vychádza zo stupníc, ktoré sa ustálili v 17. storočí. Pracuje so stupnicami diatonickými, ktoré rozdeľujeme na tvrdé, durové (tvrdé) a tri typy mäkkých, molových (aiolská, harmonická, melodická).
Diatonické stupnice.
Diatonické stupnice obsahujú celotónové aj poltónové vzdialenosti (intervaly) medzi tónmi. Jednotlivé tóny diatonickej stupnice sa označujú rímskymi číslicami a nazývajú sa:
Durové stupnice.
Základnou durovou stupnicou je "C dur". Skladá sa z týchto tónov: "C, D, E, F, G, A, H, C "(na klavíri sú to iba biele klávesy): 
Na vokálne (hlasové) účely majú tóny "C dur" aj svoje slabičné názvy, to je tzv. solmizačná stupnica:
Prvý tón "C", je základný tón stupnice. Medzi "C/D", "D/E", "F/G", "G/A" a "A/H" je rozdiel jedného stupňa (na klavíri sa medzi nimi nachádza čierny kláves), kým medzi "E/F" a "H/C" je len poltónový rozdiel (na klavíri medzi nimi nie je žiadny kláves). Stupnicu "C dur" teda tvorí 5 celotónových a 2 poltónové vzdialenosti medzi jej tónmi, pričom poltónové vzdialenosti sú medzi 3. a 4., a medzi 7. a 8. tónom. Táto vlastnosť platí pre všetky ďalšie durové stupnice, ktorých názov je odvodený vždy od prvého tónu stupnice (toniky). Názvy durových stupníc píšeme veľkými začiatočnými písmenami.
Molové stupnice.
Molové stupnice znejú smutnejšie ako durové. Základnou molovou stupnicou je "prirodzená" (alebo aj "aiolská") "a mol", ktorá sa skladá z tónov "A, H, C, D, E, F, G, A".
Obsahuje rovnaké tóny ako základná durová stupnica "C dur", ale poltóny má medzi 2. a 3., a medzi 5. a 6. stupňom. Názvy molových stupníc označujeme malými písmenami.
Okrem "prirodzenej" majú molové stupnice dva ďalšie tvary: "harmonický" a "melodický".
Harmonická molová stupnica.
Harmonické molové stupnice majú poltónové vzdialenosti medzi 2. a 3., 5. a 6., a medzi 7. a 8. stupňom, kým medzi 6. a 7. tónom je vzdialenosť až 1,5 tónu tzv. Hyatus pred ktorým je medzi 5. a 6. stupňom 0,5 tón je to tón napätia. Teda keď vychádzame z prirodzenej molovej stupnice, táto má zvýšený o poltón 7. tón stupnice. (V obidvoch smeroch – nadol aj nahor.)
Napr.:
Melodická molová stupnica.
Melodické molové stupnice sa vyznačujú tým, že sú iné v stúpajúcom ako v klesajúcom smere. V stúpajúcom smere majú poltónové vzdialenosti medzi 2. a 3., a medzi 7. a 8. stupňom, kým v klesajúcom smere je to medzi 6. a 5., a medzi 3. a 2. stupňom. Teda keď vychádzame z prirodzenej molovej stupnice, tak v stúpajúcom smere má zvýšený o poltón 6. a 7. tón a v smere nadol sa hrá ako aiolská molová stupnica bez zmien.
Napr.:

</doc>
<doc id="101641" title="Svedomie" url="https://sk.wikipedia.org/wiki?curid=101641">
Svedomie

Svedomie je vnútorná inštancia, „mlčanlivé volanie“, ktoré vedie súdy človeka o tom, čo sám spôsobil alebo čo sa chystá spôsobiť. Nadväzuje na ľudskú schopnosť sebareflexie, t. j. schopnosť uvažovať o sebe samom, „pozrieť sa“ na seba inými očami, než je pohľad vlastného záujmu a sebapresadzovania. 
Je to všeobecné poznanie dobra a zla, ktoré spontánne a samozrejme predpokladáme v styku s ľuďmi; vnútorné vedenie, ktoré je základom morálneho usudzovania človeka o sebe samom a o iných ľuďoch; schopnosť poznať morálne hodnoty a požiadavky, ktoré z nich plynú; morálne vedomie, schopnosť rozoznávať dobro od zla, správne od nesprávneho, pokiaľ ide o vlastné konanie.“
Svedomie sa chápe ako podstatný príznak a atribút ľudskej osoby, prejavuje sa vnútorným pocitom záväznosti či povinnosti a je nezávislé od akéhokoľvek vonkajšieho donútenia. Zvonku a zo strany spoločnosti si vyžaduje rešpekt (sloboda svedomia). Je prvkom morálneho vedomia. Prostredníctvom tejto inštancie sa udržuje platnosť mravných hodnôt a noriem. 
Podľa Kanta je svedomie každému vlastný praktický rozum v kategorickom nároku mravného zákona.

</doc>
<doc id="101650" title="Stvorenie" url="https://sk.wikipedia.org/wiki?curid=101650">
Stvorenie

Stvorenie je bezprostredné urobenie niečoho hotového z ničoho alebo zo surovej hmoty - asi tak, ako tvorí umelec alebo remeselník. V súvislosti so svetom sa uvažuje aj o jeho vytvorení buď z absolútnej ničoty alebo z relativnej "ničoty" (z potenciálneho, z chaosu) alebo zo svojej vlastnej božej podstaty (z ideí v bohu, z prírody v bohu a pod.).
Stvorenie v kresťanstve.
Stvorenie z pohľadu kresťanstva je danie, dar bytia. Aby čokoľvek trvale existovalo, treba dar bytia stále uchovávať. Preto hovoríme o stvorení na počiatku, ale aj o neustálom tvorení a uchovávaní. Správy o počiatočnom stvorení sú v Biblii podané literárnou formou, ktorá pripúšťa rôzny výklad. Detaily rozprávania nie sú podstatné; stvorenie neba a zeme znamená, že je stvorený celok skutočnosti, bytosti hmotné i duchovné. Stvorený je človek, a to nielen prvý, ale každý, čo sa netýka jeho biologického pôvodu. Človek je bytosťou duchovnou i telesnou v plnej jednote obojeho. Je otvorený pre Boha. Nie je celý bez Boha, potrebuje byť Bohom doplnený, aby dosiahol svoj cieľ.

</doc>
<doc id="101669" title="Životný štýl" url="https://sk.wikipedia.org/wiki?curid=101669">
Životný štýl

Životný štýl je funkčná a estetická integrácia spoločenského života prejavujúca sa v jednotnom výraze foriem výrobných vzťahov a ľudských vzťahov, správania, vedomia a vecného prostredia.
Hovorový výraz pre životný štýl.
Životný štýl sa tu objavuje ako označenie špecifickej znovu poznateľnej kombinácie preferencií voľného času (napr. akú hudbu človek počúva). Vzťahuje sa na štýl bývania, oblečenia, rečových gest, či miest prebývania. S životným štýlom sú spojované atribúty, ktoré ľudí navzájom odlišujú alebo ich spájajú. Tak sa môže životný štýl stať súčasťou kultúrneho pohybu, alebo i výraz politického protestu. Môže však stelesňovať aj pôžitok a životnú radosť a byť pri tom nepolitický.
Typické životné štýly môžu byť priraďované subkultúram ako napríklad: Hippies,straight edge,
Punks, Rocker, alebo Mods. Niečo menej ako subkultúra označovaný životný štýl je napríklad Dandys a Playboys.
Životnému štýlu sa často prihovára reklama alebo ho dokonca vytvára. Životný štýl je dôležitý hospodársky faktor, pretože sa stará o konzum a tým aj o rozvoj. Životný štýl sa často mení s módou a preto prináša do hospodárstva trvalý pohyb.
Zdravý životný štýl.
V predchádzaní a liečení takzvaných civilizačných chorôb sa preukazuje zmena zdravého životného štýlu ako možno najdôležitejšie opatrenie.
K zdravo vedenému životnému štýlu patrí:
Z hľadiska epidemiológov nie je pochýb o tom ako pôsobia na priemernú dĺžku života alebo na častosť ochorení napríklad fajčenie alebo nadváha.

</doc>
<doc id="101671" title="Tautoméria" url="https://sk.wikipedia.org/wiki?curid=101671">
Tautoméria

Tautoméry sú štruktúrne izoméry (konštitučné izoméry) chemických zlúčenín, ktoré môžu voľne prechádzať z jedného na druhý. Táto reakcia je zvyčajne výsledkom presunu protónu (vodíkového katiónu). Tento dej je dôležitý napríklad v chovaní aminokyselín alebo nukleových kyselín, základných výstavbových molekúl živých systémov.
Chemická reakcia, pri ktorej sa premieňa jeden tautomér na druhý, sa nazýva tautomerizácia. Tento koncept sa nazýva tautoméria. Zriedka sa nazýva dezmotropia (kedy sú oba tautoméry stabilné a možno ich vyizolovať z roztoku).
Tautoméria by nemala byť zamieňaná s rezonančnými štruktúrami. Tautoméry sú odlišné zlúčeniny, ktoré možno identifikovať podľa rôznych vlastností (napríklad spektroskopických). Naproti tomu rezonančné štruktúry umožňujú vysvetliť chovanie či vlastnosti molekúl, ale neexistujú ako samostatné molekuly.
Príklady.
Tautoméria je všadeprítomná v organickej chémii. Zvyčajne je asociovaná s polárnymi molekulami a iónmi obsahujúcimi funkčné skupiny, ktoré sú aspoň slabo kyslé. Tautoméry existujú väčšinou v pároch, čo znamená, že sa protón presúva medzi dvoma miestami v molekule. Typicky je to zmena spojená s pohybom dvojitej väzby: H−X−Y=Z ⇌ X=Y−Z−H. Bežné páry tautomérov zahŕňajú:
Prototropia.
Prototopia je najbežnejší druh tautomérie, počas ktorej sa presúva protón. Prototropická tautoméria sa dá považovať za časť acidobazického chovania látok. Tieto tautoméry sú sadami izomérnych protónovaných štruktúr s rovnakým sumárnym vzorcom a celkovým nábojom. Tautomérizácia môže byť katalyzovaná:
Dve špecifické podkategórie tautomatizácie sú:
Valenčná tautoméria.
Valenčná tautoméria je druhu tautomérie, pri ktorej sa rýchlo tvorí a zaníka obyčajna alebo dvojitá väzba, a to bez zmeny polohy atómov alebo skupín. Je odlišná od prorotropickej tautomérie a spočíva v rýchlej reorganizácii elektrónov tvoriacich väzby.
Párom valenčných tautomérov so vzorcom C6H6O sú oxepin a benzénoxid.
Iné príklady tohto typu tautomérie je možné vidieť napríklad u bullvalénu a u otvorených či cyklických foriem niektorých heterocyklov, ako sú azidy a tetrazoly.
Valenčné tautoméry vyžadujú zmenu v molekulárnej geometrii a nemali by sa zamienať s rezonančnými štruktúrami.

</doc>
<doc id="101722" title="Švédi" url="https://sk.wikipedia.org/wiki?curid=101722">
Švédi

Švédi ("svenskar") sú germánsky národ, pôvodom zo Švédska, kde tvoria väčšinu obyvateľstva. Jazykom je švédčina, ktorá patrí mezi severogermánske jazyky.
Počet.
Švédi tvoria asi štyri pätiny z 9,7 milióna obyvateľov Švédska, v   roku 2011 tvorili osoby cudzieho pôvodu (definované ako osoby narodené mimo Švédsko alebo potomkovia dvoch rodičov narodených mimo Švédsko) 19,6% obyvateľov. Oficiálne údaje o Švédoch žijúcich v zahraničí neexistujú. Odhaduje sa ich počet v riadu státisícov, pričom najviac Švédov žije vo Spojených štátoch amerických, Nórsku a Fínsku. Asi 4,7 mil. ľudí v USA má švédskych predkov.

</doc>
<doc id="101751" title="Teológia oslobodenia" url="https://sk.wikipedia.org/wiki?curid=101751">
Teológia oslobodenia

Teológia oslobodenia bola najpopulárnejšou stránkou katolicizmu v Latinskej Amerike, najmä v Brazílii a Strednej Amerike v 70. rokoch 20. storočia; snažila sa v snahe o zmiernenie náročných životných podmienok chudobných vrstiev obyvateľstva Latinskej Ameriky vytvoriť z tzv. „Katolíckej akcie“ radikálnu politickú silu, pôsobiacu zo základní organizovaných na spôsob komunistických buniek (tzv. „basis communities“) a v najviac vyhranených formách dokonca obhajujúcich právo použiť pri zvrhnutí despotických pravicových režimov násilie.
Za hlavných predstaviteľov sú považovaní teológovia Gustavo Guttierez a Leonardo Boff.

</doc>
<doc id="101799" title="Policajný štát" url="https://sk.wikipedia.org/wiki?curid=101799">
Policajný štát

Policajný štát je štát, v ktorom výkonná moc nadobudne dominantné postavenie, opak právneho štátu. Policajný štát sa opiera o políciu a iné represívne zložky, pomocou ktorých si udržiava moc.
Obyvatelia policajného štátu majú obmedzenú sociálnu, ekonomickú a politickú slobodu a sú monitorovaní. Príkladom takýchto štátov boli v minulosti nacistické Nemecko, Apartheid v Juhoafrickej republike a iné. V súčasnosti sa v tejto súvislosti hovorí o Severnej Kórei a Kube.
Známy britský spisovateľ George Orwell vo svojom utopickom diele "1984" opísal fiktívny svet v ktorom panuje totálna kontrola nad jeho obyvateľmi. Z tohto diela je známy aj pojem "Veľký brat", ktorý v prenesenom význame predstavuje policajný štát. 

</doc>
<doc id="101977" title="Škóti" url="https://sk.wikipedia.org/wiki?curid=101977">
Škóti

Škóti (Scottas) sú pôvodne staroveké keltské kmene; ich potomkovia dnes žijú na území Škótska. Ich počet na celom svete sa odhaduje okolo 30 miliónov, z toho približne 5 miliónov v Škótsku. Hovoria prevažne anglicky, menšia časť aj škótštinou a škótskou gaelčinou. Škóti prevažne vyznávajú presbyterianizmus, ďalej aj anglikanizmus a iné. 
Významné osobnosti.
Významnými osobnosťami v oblasti vedy a techniky sú: 
V oblasti literárneho umenia sa stali svetoznámymi najmä spisovatelia: 
Vo filozofických a ďalších vedách vynikli:
Za zmienku stoja i dvaja legendárni zbojníci a bojovníci za škótsku nezávislosť: 

</doc>
<doc id="102005" title="Šľachta" url="https://sk.wikipedia.org/wiki?curid=102005">
Šľachta

Šľachta alebo aristokracia alebo nepresne nobilita je dedičná vedúca vrstva spoločnosti. Je spravidla charakterizovaná zákazom/obmedzením sobášov s príslušníkmi neslobodných vrstiev, považuje sama seba za predurčenú na riadenie spoločnosti a často je vlastníkom pôdy a poddaných. 
Šľachta pôvodne vznikla vo všetkých kultúrnych oblastiach Zeme, no napríklad v starovekej Číne boli jej výsady v 3. stor. pred Kr. zrušené a šľachta bola nahradená úradníckym štátnym aparátom a v Indii sa namiesto šľachty presadila kňazská a bojovnícka kasta. 
Stredovek a novovek v Európe.
V stredovekej Európe bola šľachta vládnuca privilegovaná vrstva feudálnej spoločnosti. Svoju moc a privilegované postavenie zakladala na urodzenom (ušľachtilom) pôvode, pozemkovom vlastníctve a feudálnych výsadách. Vznikla z bývalej rodovej aristokracie (stará, rodová šľachta) alebo si šľachtické postavenie vyslúžila (nová, služobnícka šľachta). Šľachta dosiahla obmedzenie dovtedajšieho despotizmu moci panovníka a položila základy budúceho parlamentarizmu (snemy). Od 13. storočia moc šľachty začali obmedzovať mestá, najmä mešťania. V neskorom stredoveku sa vytvorila hierarchizovaná štruktúra šľachty. Od začiatku novoveku postupne v Európe vznikali centralizované absolutistické štáty, v ktorých (okrem Poľska a Uhorska) moc šľachty klesala, svoj vplyv si však udržala zhruba až do polovice 19. storočia. V mnohých krajinách existuje dodnes.

</doc>
<doc id="102035" title="Algebrická štruktúra" url="https://sk.wikipedia.org/wiki?curid=102035">
Algebrická štruktúra

V matematike, presnejšie v abstraktnej algebre, je algebrická štruktúra (iné názvy: algebra, algebrický systém, staršie algebraická štruktúra, algebraický systém) označenie pre množinu (nazývanú nosná množina) spolu s jednou alebo viacerými operáciami definovanými na tejto množine, pričom musí byť splnený nejaký súbor axióm.
Algebrická štruktúra na množine A je teda daná dvoma množinami (môže sa definovať ako dvojica týchto množín):
Príklady algebraických štruktúr zahŕňajú grupy, okruhy, pole, či zväzy. Zložitejšie štruktúry môžu byť definované predstavením viacerých operácií, rôznymi nosnými množinami, alebo zamieňaním definujúcich axióm. Príkladom komplexnejšej algebraickej štruktúry je vektorový priestor.
Vlastnosti špecifických algebraických štruktúr sa študujú v abstraktnej algebre. Všeobecná teória algebraických štruktúr bola formalizovaná odborom univerzálna algebra.
Úvod.
Sčítanie a násobenie na číslach sú prototypickým príkladom operácií, ktoré kombinujú dva prvky z množiny na vyprodukovanie tretieho. Tieto operácie spĺňajú niektoré z algebraických vlastností (viď vlastnosti binárnych operácií). Napríklad "a" + ("b" + "c") = ("a" + "b") + "c" a "a"("bc") = ("ab")"c" sú obe príkladom asociativity operácií sčítania, resp. násobenia. Ďalej "a" + "b" = "b" + "a", a "ab" = "ba" sú príkladmi komutativity. Mnoho systémov študovaných matematikou má nad sebou definované operácie, ktoré majú niektoré (nie zákonite všetky) z takýchto vlastností. 
Matematici množiny spolu s operáciami, ktoré spĺňajú niektoré takéto vlastnosti pomenovávajú a študujú ich ako algebraické štruktúry. Keď pre nejaký nový problém je možné ukázať, že spĺňa vlastnosti niektorej algebraickej štruktúry, všetka práca, ktorá bola v tejto kategórii urobená, môže byť aplikovaná aj na nový problém.
Vo všeobecnosti môžu algebraické štruktúry obsahovať ľubovoľný počet množín a operácií z rôznou aritou, tu sa však budeme zameriavať na algebraické štruktúry s binárnymi operáciami nad jednou množinou.
Druhy/príklady.
Nasledujúce príklady rozhodne nie sú úplným výčtom algebraických štruktúr, ale sú mienené ako reprezentatívny zoznam a zahŕňajú najčastejšie štruktúry.
Grupoidné štruktúry.
Štruktúry s jednou množinou a jednou operáciou.
Nech formula_1 je množina a formula_2 je binárna operácia na množine formula_1.
Vyššie uvedené štruktúry sa nazývajú komutatívne ak operácia formula_2 je komutatívna.
Okruhové štruktúry.
Štruktúry s jednou množinou a dvoma operáciami.
Nech formula_8 je množina a formula_9 a formula_10 sú binárne operácie na množine formula_8.
Notácia.
Často sa pri práci s algebraickými štruktúrami používa miesto celého označenia algebraickej štruktúry vrátane jej operácií, iba označenie pre jej nosné množiny. V tomto prípade sa predpokladá, že je z kontextu jasné s akými operáciami danú štruktúru myslíme. Napríklad grupa formula_25 sa môže označiť len ako grupa formula_1, keď je v kontexte zrejmé, že jej asociovaná operácia je operácia formula_10.
Pri zapisovaní a práci s algebraickými štruktúrami je možno použiť ako multiplikatívnu, tak aditívnu notáciu.
Multiplikatívna notácia.
Pri "multiplikatívnej notácii" sa na operáciu nad nosnou množinou algebraickej štruktúry nahliada ako na operáciu násobenia. Operáciu danej štruktúry medzi dvoma prvkami nosnej množiny, pri používaní multiplikatívnej notácie, nazývame "súčin". Súčin rovnakého prvku nazveme "umocnením". Neutrálny prvok nazveme "jednotkovým".
Nech formula_4 je algebraická štruktúra (v tomto prípade grupoid) a formula_29. Potom v multiplikatívnej notácii zapíšeme:
Aditívna notácia.
Pri "aditívnej notácii" sa na operáciu nad nosnou množinou algebraickej štruktúry nahliada ako na operáciu sčítania. Operáciu danej štruktúry medzi dvoma prvkami nosnej množiny, pri používaní multiplikatívnej notácie, nazývame "súčet". Súčet rovnakého prvku nazveme "násobením". Neutrálny prvok nazveme "nulovým".
Nech formula_4 je algebraická štruktúra (v tomto prípade grupoid) a formula_29. Potom v aditívnej notácii zapíšeme:
Pre neutrálny prvok sa v oboch spôsoboch notácie tiež často používa symbol formula_48 (tiež je možné pridať v dolnom indexe názov nosnej množiny).
Použitie.
Spravidla sa v kontexte operácie bežného násobenia (napr. na číselných množinách, či násobenia matíc) používa multiplikatívna notácia. V kontexte bežného sčítania (napr. sčítanie na číselných množinách) sa používa aditívna notácia.
V prípade iných operácií je možné použiť ľubovoľnú notáciu. Najčastejšie sa však je možné, z dôvodu jej úspornejšieho zápisu, stretnúť s multiplikatívnou notáciou.

</doc>
<doc id="102082" title="Text" url="https://sk.wikipedia.org/wiki?curid=102082">
Text

Text (z lat. texere - tkať, stavať; textum - utkané) je ustálený jazykový prejav, výsledok rečovej činnosti, t. j. jazykový útvar, ktorý vznikol konkrétnou realizáciou jazykového systému. 
Súbor textov je literatúra. Text je jazykovo-tematická štruktúra so zámerným usporiadaním výpovedí, ktorou sa vyjadruje relatívne uzavretý myšlienkový komplex. Je to semiotická entita, jazykový znak, ktorý má sigmatický aspekt (textom sa označujú predmety, deje, udalosti, vlastnosti), syntaktický aspekt (text sa vzťahuje aj na iné prejavy z oblasti verbálnej alebo mimoverbálnej), sémantický aspekt (text má vždy istý obsah, istý odraz vo vedomí človeka) a pragmatický aspekt (text je závislý od adresáta, od situácie a rozličných sociálnych momentov).
Pojem textu je v istom zmysle synonymum všeobecného pojmu jazykového prejavu i pojmu komunikátu.
Z hľadiska textológie sa text chápe buď ako konečný jazykový tvar činnosti autora na literárnom diele za daných okolností a podmienok, alebo ako grafický zápis výsledku tejto činnosti umožňujúci ho ďalej odovzdávať alebo reprodukovať.

</doc>
<doc id="102109" title="Atmosférický tlak" url="https://sk.wikipedia.org/wiki?curid=102109">
Atmosférický tlak

Atmosférický tlak (iné názvy: tlak vzduchu, barometrický tlak) je tlak, spôsobený atmosférou planéty Zem. Tento tlak je vyvolaný tiažou vzduchového stĺpca siahajúceho od nadmorskej výšky, v ktorej tlak meriame, až po hornú hranicu atmosféry.
Atmosférický tlak je tlak masy vzduchu v atmosfére podmienený gravitačným pôsobením Zeme. Normálna hodnota atmosférického tlaku (hodnota určená pre fyzikálne výpočty) pri hladine mora je 101 325 Pa. Vrstva atmosféry (hmotnosť molekúl vzduchu v stĺpci) Zeme pôsobí tlakovou silou na zemský povrch. Hodnota tohoto tlaku je najväčšia na zemskom povrchu a s rastúcou výškou klesá. Barometrický tlak nie je stály, neustále kolíše v danom bode zemského povrchu okolo určitej hodnoty. Na tlak vzduchu má okrem nadmorskej výšky vplyv aj teplota vzduchu a prúdenie vzduchu.
Tlak menší ako barometrický tlak sa nazýva podtlak, tlak väčší ako barometrický tlak sa nazýva pretlak.
Atmosférický tlak má veľký význam v meteorológii.
Barometrická rovnica.
Pretože plyn (vzduch) má vysokú stlačiteľnosť nie je barometrický tlak lineárnou funkciou výšky ako je to pri kvapalinách (pozri hydrostatický tlak). Ak sa mení hustota s tlakom podľa Boyle-Mariottovho zákona, môžeme v atmosfére vymedziť vrstvu vzduchu s hustotou formula_1, ktorá sa nachádza vo výške formula_2. Zo vzťahu pre hydrostatický tlak pre tlakový rozdiel vo vrstve platí
Podľa Boyle-Mariottov zákona pri stálej teplote platí
kde formula_5 a formula_6 označuje nejakú známu (základnú) hustotu a tlak.
Z predchádzajúcich vzťahov dostaneme 
odkiaľ po integrácii a úprave dostaneme vzťah
Tento vzťah je označovaný ako barometrická rovnica.
Pre závislosť hustoty vzduchu od výšky môžeme podobne
Normálny tlak.
Tlak vzduchu je závislý od nadmorskej výšky, od veľkosti tiažového zrýchlenia, od hrúbky, teploty a hustoty atmosféry v danom mieste. Z dôvodu ľahšieho porovnávania výsledkov rôznych meraní barometrického tlaku bol zavedený tzv. normálny tlak vzduchu (normálny atmosférický tlak) "pn" (tiež "p0"), ktorý je definovaný ako približne priemerná hodnota tlaku vzduchu pri morskej hladine na 45° s.š. pri teplote 15 °C a tiažovom zrýchlení gn = 9,80665 ms−2.
Časové zmeny atmosférického tlaku.
Jeho časové zmeny môžu byť:
Meranie.
V meteorológii meriame tlak najčastejšie pomocou kvapalinových tlakomerov, barometrov, aneroidov a barografov.
V meteorológii sa atmosférický tlak vyjadruje najčastejšie jednotkou hektopascal (hPa). Pri použití kvapalinových barometrov sa stále používa jednotka torr (milimeter ortuťového stĺpca).
Použitie.
Meranie atmosférického tlaku má veľký význam v meteorológii, pretože atmosférický tlak (a predovšetkým jeho zmeny a rýchlosť týchto zmien) sú dôležité pre predpoveď počasia. Napr. zvýšenie atmosférického tlaku obvykle znamená príchod slnečného počasia s malou oblačnosťou, pokles tlaku ohlasuje príchod oblačnosti a daždivého počasia.

</doc>
<doc id="102394" title="Topografia" url="https://sk.wikipedia.org/wiki?curid=102394">
Topografia

Topografia je vedecko-technická disciplína, ktorá geografickými a geodetickými metódami skúma a opisuje tvary, rozmiestnenie a vlastnosti prírodných a socioekonomických objektov (pôdy, vodstvo, reliéf, osídlenie, komunikácie, priemyselné a poľnohospodárske stavby ap.) v krajine. Zjednodušene, študuje povrchové útvary na povrchu Zeme.
Úzko súvisí s kartografiou, špecializuje sa na problematiku detailného
všeobecnogeografického mapovania. Topografia sa zaoberá aj metodikou zhotovovania topografických máp, ich obnovovaním a klasifikáciou, zjednocuje a modernizuje topografické základy atď. Využíva pritom priame merania v teréne (triangulácia, nivelácia ap.), letecké fotografie a ich vyhodnotenia (fotogrametria) alebo kombinuje tieto postupy so staršími mapami (pôvodná mapa, odvodená mapa).

</doc>
<doc id="102621" title="Trenie" url="https://sk.wikipedia.org/wiki?curid=102621">
Trenie

Trenie je jav, ktorý vzniká pri pohybe telesa po telese. Väčšinou sa "trením" myslí trenie medzi pevnými telesami, trenie s kvapalnými alebo plynnými telesami sa označuje ako odpor prostredia.
Pri každom trení existuje trecia sila, ktorá pôsobí vždy proti smeru pohybu (príp. proti zmene pokojového stavu pri pokojovom trení). Mechanická práca potrebná na prekonanie trecej sily sa mení trením prevažne na teplo.
Pokojové trenie.
Pokojové trenie je trenie, vznikajúce medzi telesami, ktoré sa vzhľadom k sebe nepohybujú – sú v pokoji.
Výpočet pokojovej trecej sily.
Pokojové trenie býva väčšie ako šmykové trenie medzi rovnakými telesami.
Súčiniteľ pokojového trenia.
Súčiniteľ pokojového trenia je fyzikálna veličina, ktorá udáva pomer trecej sily a kolmej tlakovej sily pri pokojovom trení. Hodnota súčiniteľa pokojového trenia závisí na konkrétnej dvojici látok na povrchu telies, medzi ktorými je pokojové trenie.
Súčiniteľ pokojového trenia býva väčší než súčiniteľ šmykového trenia pre rovnaké telesá.
Metódy zisťovania.
kde
Šmykové trenie.
Šmykové trenie je trenie, ktoré vzniká pri posuvnom pohybe medzi telesami.
Výpočet šmykovej trecej sily.
kde
Súčiniteľ šmykového trenia.
Súčiniteľ šmykového trenia je fyzikálna veličina, ktorá udáva pomer trecej sily a kolmej tlakovej sily pri šmykovom trení. Hodnoty súčiniteľa šmykového trenia závisia od konkrétnej dvojice látok na povrchu a drsnosti telies, medzi ktorými šmykové trenie prebieha.
Metódy zisťovania.
kde
Valivý odpor.
Valivý odpor je druh trenia, ktorý vzniká medzi telesom kruhového prierezu pri jeho valivom pohybe a podložkou.
Výpočet valivého odporu.
kde
Valivý odpor je pre rovnakú prítlačnú silu "Fn" výrazne menší ako šmykové trenie.
Rameno valivého odporu.
Rameno valivého odporu (súčiniteľ valivého trenia) je fyzikálna veličina, ktorá udáva pomer veľkosti valivého odporu a kolmej tlakovej sily medzi telesami (podložkou a kolesom) pri jednotkovom polomere kolesa.
Hodnoty ramena valivého odporu závisia na konkrétnej dvojici látok telies, medzi ktorými je valivý odpor. 

</doc>
<doc id="102710" title="Úvodzovky" url="https://sk.wikipedia.org/wiki?curid=102710">
Úvodzovky

Úvodzovky („“) sú interpunkčné znamienka, ktorými sa v texte vyznačuje priama reč, citované slovo alebo veta, ironické zafarbenie slova alebo vety, prípadne meno.
Iné jazyky.
1 Pri viacodsekových citátoch sa na začiatku každého odseku používajú tieto úvodzovky.
2 Používané pri citovaní citátov.
3 V Švajčiarsku sa používajú pre všetky jazyky (nemčina (výnimka: guillemets sú orientované smerom von), francúzština, taliančina, románske).
4 Primárne jednoduché alebo dvojité úvodzovky možno so sekundárnymi jednoduchými alebo dvojitými úvodzovkami kombinovať. Len kombinácia s dvakrát dvojitými úvodzovkami sa nezvykne používať, všetky ostatné sú bežné.
5 Tento tvar úvodzoviek sa používa len veľmi zriedkavo.
6 Na citáty sa používa tvar nazývaný 引号 - pchin-jin: yǐnhào - doslova: úvodzovky, na názvy kníh tvar 《…》 a 〈…〉, nazývaný 书名号 - pchin-jin: shūmínghào - doslova „znaky názvu kníh“.

</doc>
<doc id="102728" title="Tvorba" url="https://sk.wikipedia.org/wiki?curid=102728">
Tvorba

Tvorba alebo tvorenie alebo vytvorenie (vytváranie) alebo utvorenie (utváranie) alebo kreovanie (kreácia) je komplex aktivít/dejov vyúsťujúci do artefaktu odlišného od toho, čo v realite zatiaľ existovalo, alebo do potomka; dávanie vzniku
Tvorba alebo tvorenie alebo vytvorenie (vytváranie) alebo utvorenie (utváranie) je vznikanie, robenie sa (neuvedomelou činnosťou)
Tvorba alebo tvorenie alebo vytvorenie (vytváranie) alebo kreovanie môže byť:
Tvorenie alebo vytvorenie (vytváranie) alebo utvorenie (utváranie) môže byť:
Tvorba môže byť:
Tvorenie je knižne robenie niekoho niečím.
Vytvorenie (vytváranie) je vylúčenie (sa), zbavenie (sa) účasti.

</doc>
<doc id="102760" title="Vedec" url="https://sk.wikipedia.org/wiki?curid=102760">
Vedec

Vedec je člen inteligencie; individuálny subjekt vedeckého osvojovania si sveta. Je expert najmenej v jednej oblasti vedy. Vo svojej práci - výskume používa vedecké metódy. Slovo „vedec“ ("scientist") po prvý raz použil v súčasnom slova zmysle William Whewell v roku 1833. Vymyslel ho na žiadosť básnika Samuela Taylora Coleridgea. Vedci sa predtým nazývali „prírodní filozofi“ (angl. "„natural“ or „experimental“ philosopher"), alebo „muži vedy“ (angl. "gentleman of science"). Napriek tomu, že vtedy už existovali (rodili) sa názvy jednotlivých vedeckých profesií ("chemist, mathematician, naturalist, economist") všeobecný názov pre vedca neexistoval. Whewell spojil "science" + "ist" do "scientist".
Na Slovensku od roku 1977 boli vedci formálne rozdeľovaní na základe vzdelania a dosiahnutých výsledkov do troch vedeckých kvalifikačných stupňov ( I, IIa a IIb). Iným hodnotením významnosti vedca je napr. Hirschov index.

</doc>
<doc id="102789" title="Uhol" url="https://sk.wikipedia.org/wiki?curid=102789">
Uhol

Uhol alebo rovinný uhol je časť roviny určený dvoma polpriamkami so spoločným začiatkom. 
Pomenovania.
Polpriamky určujúce uhol v rovine sa volajú "ramená uhla", spoločný bod ramien sa volá "vrchol uhla". Množina bodov roviny vyseknutej uhlom sa nazýva "vnútorné body uhla" (vnútrajšok uhla), ostatné body z roviny voláme "vonkajšie body uhla" (vonkajšok uhla). Uhol sa znázorňuje pomocou ramien, medzi ktorými sa vyznačí oblúčikom vrchol uhla. Zápis vnútorného uhla sa vykonáva pomocou písmen gréckej abecedy napr. formula_1, formula_2, formula_3, vonkajší uhol sa označuje znakom vnútorného uhla s čiarkou formula_1', formula_2', formula_3'. Iným spôsobom označovania je pomocou symbolu uhla a troch bodov v poradí bod ramena – vrchol – bod na druhom ramene, napr. formula_7.
Súmernosť.
Všetky uhly sú osovo súmerné, os uhla prechádza vrcholom a rozdeľuje uhol na dve zhodné časti (polovice uhla).
Orientovaný uhol.
Orientovaným uhlom nazývame usporiadanú dvojicu polpriamok formula_8, formula_9 so spoločným bodom formula_10, pričom polpriamku formula_11 nazveme "počiatočným ramenom uhla" a polpriamku formula_9 nazveme "koncovým ramenom uhla". Bod formula_10 je vrcholom orientovaného uhla.
Veľkosť uhla.
Veľkosť uhla je nezáporné číslo, ktoré sa dá priradiť každému uhlu. Platí pritom, že zhodné uhly majú rovnakú veľkosť a tiež, že súčet veľkostí uhlov formula_14 a formula_15 je rovný veľkosti uhla formula_7.
Číselná veľkosť uhla je daná voľbou nenulového uhla, ktorému priradíme veľkosť 1. V praxi sa pre meranie uhla používa
Oblúková (radiánová) miera.
Hodnota jednotkového uhla v oblúkovej miere je zvolená tak, že uhol o veľkosti 1 vymedzuje na kružnici so stredom vo vrchole uhla oblúk, ktorého dĺžka je rovná polomeru danej kružnice. Hodnotu oblúkovej miery uhla formula_1 značíme formula_18.
Veľkosť ľubovoľného uhla je možné určiť ako pomer dĺžky oblúka vymedzeného ramenami na kružnici opísanej okolo vrcholu k polomeru tejto kružnice, tzn.
kde formula_20 je dĺžka kruhového oblúka medzi priamkami, ktoré vymedzujú uhol, a formula_21 je polomer kruhového oblúka. Veľkosť pravého uhla je v oblúkovej miere rovná formula_22.
Uhlová jednotka oblúkovej miery je v radiánoch (skratka "rad").
Stupňová miera.
Stupňová miera je určená tak, že pravý uhol je rozdelený na 90 dielov, ktoré sa nazývajú "(uhlové) stupne". Vzťah medzi stupňovou a oblúkovou mierou je možné zapísať ako
Uhlový stupeň sa delí na 60 "(uhlových) minút", tzn. 1°=60′, a každá uhlová minúta sa delí na 60 "(uhlových) sekúnd", tzn. 1′=60′′.
Stotinná miera.
Stotinná miera je určená tak, že pravý uhol je rozdelený na 100 dielov, ktoré nazývame grady, gony alebo stotinné stupne. Vzťah medzi stotinnou a oblúkovou mierou je možné zapísať ako 
Vzťah medzi 100-tinnou a 60-tinnou (stupňovou) mierou vyjadruje 
1g = 9/100 = 0,90
10 = 10/9 g
Ďalej pozri článok grad (uhol).
Príklady.
Jeden stupeň je 1/180 priameho uhla, čiže priamy uhol má veľkosť 180°. Zlomky stupňov sa vyjadrujú buď v desiatkovej, alebo v šesťdesiatkovej sústave, pozri nasledujúce príklady:
Jeden radián je 1/π priameho uhla.
Veľkosť ďalších uhlov:
Stupne sa používajú predovšetkým z historických dôvodov a tiež pre relatívne ľahké vykonávanie jednoduchých výpočtov. Radiány majú výhodu pri zložitejších výpočtoch – zvlášť pri derivovaní či integrácii nie je potrebné počítať so špeciálnymi konštantami. Radián je navyše relatívne intuitívna jednotka. Vyjadruje priamo dĺžku oblúka, vytýčeného daným uhlom na jednotkovej kružnici.
Veľkosť orientovaného uhla.
Veľkosť orientovaného uhla je (v oblúkovej miere) rovná formula_24, kde formula_1 je veľkosť rovnakého neorientovaného uhla a formula_26 je celé číslo. Veľkosť orientovaného uhla je uhol, ktorým musí prejsť počiatočné rameno pri otočení do koncového ramena. Člen formula_27 predstavuje počet celých otáčok okolo vrcholu uhla.
Operácie s uhlami.
Sčítanie uhlov 
Odčítanie uhlov
Násobenie uhlov prirodzeným číslom
Delenie uhlov dvoma
Operácie s orientovanými uhlami.
Pri operáciách s orientovanými uhlami je nutné zohľadniť ich znamienka.
Ak teda k orientovanému uhlu formula_1 pripočítame orientovaný uhol formula_2, ktorý je však opačne orientovaný, je výsledok rovnaký ako by sme od neorientovaného uhla o rovnakej veľkosti ako má uhol formula_1 odčítali neorientovaný uhol o rovnakej veľkosti ako má uhol formula_2. Výsledkom takejto operácie je opäť orientovaný uhol, ktorý má rovnakú orientáciu ako formula_1, ak formula_33, má orientáciu ako uhol formula_2, ak formula_35.
Meracie prístroje.
Meranie a určovanie uhlov je v praxi veľmi dôležité. Využíva ich astronómia, geodézia a mnoho ďalších odborov. Preto sa tiež vyvinul rad meracích prístrojov. 

</doc>
<doc id="102798" title="Úzkosť" url="https://sk.wikipedia.org/wiki?curid=102798">
Úzkosť

Úzkosť je negatívny cit, negatívny emocionálny stav, ktorý vzniká pri ohrození, neistote, neúspešnosti, ostrých konfliktoch alebo deprivácii. Úzkosť je považovaná za normálnu reakciu na stres. Príčina úzkosti je ohrozenie, neistota, neúspešnosť alebo ostrý konflikt. Okrem psychologických faktorov spôsobujú úzkosť aj fyziologické faktory, ako napríklad otrava toxickými látkami (toxické kovy, plesne, kvasinky, parazity, baktérie, atď), alebo nedostatok živín (vitamíny, minerály, zle rozštiepené potraviny-leaky gut syndróm, atď), rakovina, AIDS, atď, ktorých prejav postihnutý vníma ako nepríjemný pocit, čiže stresoidný faktor. 
Podľa Carla Gustava Junga je úzkosť psychická trauma.

</doc>
<doc id="102961" title="Trojuholník" url="https://sk.wikipedia.org/wiki?curid=102961">
Trojuholník

Trojuholník je jeden zo základných rovinných geometrických útvarov; mnohouholník s troma vrcholmi a stranami. Je to dvojrozmerný útvar, ktorého súčet vnútorných uhlov je vždy 180°.
Definícia trojuholníka.
Trojuholník môžeme definovať ako prienik troch polrovín.
Ak máme tri rôzne body A, B, C, (ktoré neležia na jednej priamke) tak trojuholníkom s vrcholmi
A, B, C nazývame prienik polrovín ABC, ACB, BCA.
Úsečky AB, BC, CA sú stranami tohto trojuholníka a ich zjednotenie je obvod trojuholníka.
Pre strany trojuholníka musí platiť trojuholníková nerovnosť, t. j., že súčet dĺžok dvoch ľubovoľných strán je väčší ako dĺžka tretej strany, teda:
Klasifikácia trojuholníkov.
Trojuholníky možno triediť podľa viacerých kritérií:
Podľa dĺžky jeho strán
Podľa veľkosti najväčšieho vnútorného uhla:
Vlastnosti.
Výška trojuholníka.
Je to úsečka na priamke prechádzajúcej vrcholom trojuholníka a je kolmá na protiľahlú stranu. V ľubovoľnom trojuholníku prechádzajú všetky tri výšky jedným bodom, ktorý nazývame ortocentrum.
Ortocentrum má polohu: 
Výpočet výšky trojuholníka:
Ťažnice trojuholníka.
Ťažnice sú úsečky, ktoré spájajú vrcholy trojuholníka so stredmi protiľahlých strán. Prechádzajú jedným
bodom, ktorý voláme ťažisko. Ťažisko delí každú z ťažníc v pomere 2 : 1, pričom dlhšia časť je medzi vrcholom a ťažiskom, a kratšia časť medzi ťažiskom a stredom strany.
Stredné priečky trojuholníka.
Sú to spojnice stredov dvoch strán a sú rovnobežné s treťou stranou trojuholníka. Veľkosť strednej
priečky sa rovná polovičnej veľkosti strany trojuholníka, s ktorou je rovnobežná. Stredná priečka trojuholníka delí trojuholník na dve časti, ktorých obsahy sú v pomere 1 : 3
Kružnica opísaná trojuholníku.
Je to kružnica, ktorá obsahuje vrcholy daného trojuholníka. Stredom kružnice opísanej trojuholníku ABC je priesečník osí strán trojuholníka ABC. Polomer je
spojnica stredu s ľubovoľným vrcholom.
Polomer opísanej kružnice:
Kružnica vpísaná trojuholníku.
Je to kružnica, ktorá sa dotýka všetkých strán daného trojuholníka. Stredom kružnice vpísanej trojuholníku ABC je priesečník osí uhlov trojuholníka ABC (a leží vždy vnútri trojuholníka!). Polomer je vzdialenosť stredu od ľubovoľnej strany trojuholníka.
Polomer vpísanej kružnice: 
alebo formula_9; o = obvod trojuholníka, S = obsah trojuholníka
Osi strán.
Priamky, ktoré prechádzajú stredom strán trojuholníka a sú na ne kolmé, nazývame osi strán. Pretínajú sa v jednom bode, ktorý je stredom opísanej kružnice (tento bod je rovnako vzdialený od všetkých vrcholov
trojuholníka).
Osi vnútorných uhlov.
Pretínajú sa v jednom bode, ktorý tvorí stred vpísanej kružnice (tento bod je rovnako vzdialený od všetkých strán trojuholníka).
Vzťahy platiace v trojuholníku.
Výpočet obsahu.
Vzorec pre výpočet obsahu trojuholníka vyzerá nasledovne: formula_10 pričom "a", "b", "c" sú strany trojuholníka a formula_11, formula_12, formula_13 sú výšky kolmé na prislúchajúcu stranu.
Obsah však možno vypočítať aj Herónovým vzorcom: formula_14, kde formula_15
 Obsah trojuholníka pomocou vnútorného uhla:
formula_16
Výpočet obvodu.
Obvod trojuholníka sa rovná súčtu všetkých troch strán trojuholníka. Platí: formula_17
Zhodnosť trojuholníkov.
Dva trojuholníky môžu byť zhodné podľa troch viet o zhodnosti: "sss", "sus", "usu".
Pravouhlý trojuholník.
Pravouhlý trojuholník je špeciálny prípad trojuholníka, v ktorom platia špeciálne vzťahy (tieto vzťahy neplatia v ostatných 2 typoch trojuholníka.)
Vlastnosti pravouhlého trojuholníka
Vzťahy platiace v pravouhlom trojuholníku
Ďalšie vzťahy platiace v trojuholníkoch.
Sínusová veta.
Znenie sínusovej vety:
Čiže:
Kosínusová veta.
Kosínusová veta má tri základné varianty:

</doc>
<doc id="103001" title="Koralový útes" url="https://sk.wikipedia.org/wiki?curid=103001">
Koralový útes

Koralový útes alebo koralový rif je hrádzovitý alebo široký múrovitý rif v plytkom mori tvorený nahromadením na mieste rastúcich útesotvorných organizmov (koralov, rias a machoviek). V plytkovodných morských oblastiach sveta pokrývajú koralové útesy plochu asi 300 000 štvorcových kilometrov. Rastú postupne s tým, ako sa organizmy, ktoré budujú ich živé povrchy, rozmnožujú, rozširujú a napokon umierajú, obohacujú ich o vápnité kostry. Koralové útesy patria k najzložitejším a najkrajším ekosystémom Zeme a sú domovom nepredstaviteľne rozmanitých živočíchov a iných organizmov.
Typy útesov.
Koralové útesy sa rozdeľujú na tri typy: lemové útesy, bariérové útesy a atoly (mikroatoly). Najbežnejším typom sú lemové útesy. Vyskytujú sa v susedstve súše, od brehu sú oddelene iba málo alebo vôbec nie. Vyvíjajú sa v oblasti kontinentálneho šelfu rastom útesotvorných koralov nahor. Bariérové útesy sú širšie a od súše ich oddeľuje lagúna. Atoly sú veľké prstencovité útesy, uzatvárajúce centrálnu lagúnu. Väčšina atolov sa nachádza vo väčšej vzdialenosti od veľkých pevnín. Časti útesových stavieb v atoloch sa dvíhajú nad hladinu mora ako nízke koralové ostrovy. Iným typom sú trsové útesy – nachádzajú sa v lagúne iných typov útesov.
Oblasti útesov.
Koralové útesy sa vyskytujú pri celom pobreží tropickej východnej Ázie a východnej Ameriky (najmä v Karibskom mori).
Najväčší koralový útes na svete je Veľká koralová bariéra pri severnom pobreží Austrálie.
Lophelia pertusa je jedným z mála útesotvorných koralov, ktoré sa vyskytujú v studených vodách do hĺbok 500 metrov.
Vznik útesov.
Koraly pozostávajú z jednotlivých živočíchov, ktoré sa volajú polypy. Polypy hlavnej skupiny útesotvorých koralov – kamenných koralov – vylučujú vápenec a ten sa ukladá na podložný substrát. Polypy formujú kolónie, ktoré vytvárajú spoločenstvá kostier najrozličnejších tvarov. Významným prispievateľom z životu týchto koralov sú zooxately, drobné organizmy žijúce v polypoch, ktoré uspokojujú väčšinu ich životných potrieb. K ďalším organizmom, ktorých kostrové zvyšky sa nachádzajú v útese, patria mäkkýše a ostnatokožce. K výstavbe prispievajú aj spáče a vŕtavé organizmy, ktoré rozrušujú kostry koralov na piesok a ten zapĺňa medzery na vyvíjajúcom sa útese. 

</doc>
<doc id="103038" title="Tyrkys" url="https://sk.wikipedia.org/wiki?curid=103038">
Tyrkys

Tyrkys je minerál kryštalizujúci v triklinickej sústave, chemicky hydratovaný zásaditý fosforečnan medi a hliníka - CuAl6(PO4)4(OH)8·4H2O peknej modrozelenej farby. Známy je už od staroveku, používa sa ako polodrahokam a ozdobný kameň. Názov pochádza pravdepodobne z fr. slova "pierre turquoise", znamenajúceho turecký kameň. Tyrkys sa však v Turecku nenachádza, názov vznikol pravdepodobne tak, že Turci s ním obchodovali a boli jeho hlavným dovozcom na západ.
Vlastnosti.
Tvrdosť tyrkysu je niečo menej ako 6 (v Mohsovej stupnici), tesne pod ortoklasom. Len zriedka vytvára malé kryštáliky, väčšinou sa vyskytuje v rôznych masívnych útvaroch, prípadne vytvára rôzne povlaky. Od tvaru závisia aj ďalšie vlastnosti tyrkysu: priehľadnosť (kryštály sú priehľadné, masív je nepriehľadný) a lesk (kryštálový má sklený lesk, masívny matný). Farba je väšinou modrá (tyrkysová), ale vyskytujú sa aj odtiene zelenej, belasej, príp. bielej.
Tyrkys je nerozpustný vo vode a kyselinách, s výnimkou horúcej kys. chlorovodíkovej. Jeho hustota sa pohybuje od 2,6 do 2,9 kg.dm−3.
Vznik a výskyt.
Vznik.
Tyrkys je sekundárny minerál medi, preto sa vyskytuje na jej náleziskách. Musia však byť prítomné aj minerály hliníka, fosforu a pH menšie ako 7, aby bol možný jeho vznik. Typickým prostredím je suché arídne prostredie vysoko premenených vulkanitov spolu s výskytom oxidov železa. Taktiež je možný jeho vznik z hydrotermálnych roztokov.
Ako sprievodné minerály tyrkysu sa vyskytujú kaolinit, montmorillonit, alofán, wavellit a pyrit.
Výskyt.
Tyrkys je jeden z prvých drahokamov, ktorý bol ťažený. Jeho ťažba je doložená už pred 5000 rokmi.
Sinaj.
Tažba tyrkysu sa datuje už od prvej dynastie. Na polostrove Sinaj je šesť nálezísk, všetky sú v juhozápadnej časti ostrova a pokrývajú ploch 650 km2. Dve z nich Serabit el-Chadim a Wadi Maghreh sú pravdepodobne najstaršie bane na svete. Tyrkys sa tu vyskytuje v pieskovcoch prekrytých bazaltami. V súčasnosti sa už neťaží, aj keď miestni obyvatelia ho sporadicky zbierajú.
Irán.
Iránske náleziská sú tiež veľmi staré. Tyrkys sa ťaží v baniach pri vrchu Ali-mersai, asi 25 km od Mašhadu, hlavného mesta provincie Chorasán. Tyrkys sa vyskytuje v zvetranom trachyte, spolu s vrstvami limonitu a pieskovcov.
Iné náleziská.
Menšie, tiež staré náleziská sú v Číne, kde sa vyskytuje v silne prekremenených vápencoch, v Tibete, Turkménsku, Afganistane a Čile. Novšie bol objavený v USA, Austrálii (Queensland a Victoria), a Nemecku (Sasko).
Použitie.
Jediné praktické využitie tyrkysu pre jeho krásne farby je v šperkárstve. Ako ozdobný kameň sa vyskytuje už v starom Egypte, Indii, Mezopotámii, Číne, Perzskej ríši (tu bol po stáročia národným kameňom) a predkolumbovskej Amerike. Do Európy, kde bol až do 14. storočia neznámy, sa dostal po hodvábnej ceste. Používa sa hlavne ako ozdobný kameň do brošní, prsteňov, spôn, konských ohlávok a pod. (v tomto smere sa za najkrajšie považujú perzské a indické práce), ako aj obkladový kameň stavieb (najčastejšie mešít). Často sa do tyrkysu (hlavne v Perzii) vyrývali slová, ktoré boli potom vykladané zlatom.
Iné významy (napr. ako ruda medi) nemajú praktický význam.
Časté sú aj imitácie tyrkysu (ako prví ich vyrábali egypťania zo skla s prímesami zlúčením medi), napr. tzv. "Viedenský tyrkys", čo je chemicky vyzrážaný fosforečnan hlinitý, zafarbený oleátom meďnatým, alebo "neolit", čo je zmes bayeritu (hydroxid hlinitý) a fosforečnanu meďantého. Ako tyrkys sa často predáva ja zafarbený hydroxid boritokremičitan vápenatý tzv. howlit. Všetky tieto napodobeniny majú odlišné fyzikálne vlastnosti od pravého tyrkysu. V roku 1972 bol však tyrkys syntetizovaný Pierrom Gilsonom.

</doc>
<doc id="103041" title="Sémantický trojuholník" url="https://sk.wikipedia.org/wiki?curid=103041">
Sémantický trojuholník

Sémantický trojuholník je
model znázorňujúci základné vzťahy medzi objektívnou realitou, myšlienkovou oblasťou a jazykovou oblasťou. Jeho pôvodcom je filozof Gottlob Frege, v jazykovede ho uplatnili C. K. Ogden a I. A. Richards.
            vec&lt;br&gt;
           /     \&lt;br&gt;
         /         \&lt;br&gt;
       /             \&lt;br&gt;
     /                 \&lt;br&gt;
pojem ------- slovo
Pod pojmom sa rozumie nie pojem v logickom zmysle, ale prvok z myšlienkovej oblasti, ktorý sa často označuje ako koncept, zmysel alebo designát. Z jazykovedného hľadiska sú to prvky z oblasti významu (významový útvar).
Pod slovom sa rozumie nie iba slovo vo vlastnom zmysle, ale akýkoľvek jazykový výraz z hľadiska formového stvárnenia. Niekedy sa označuje ako designátor.
Pod vecou sa rozumie konkrétny alebo ideálny predmet, jav alebo udalosť. Používajú
sa tu aj názvy denotát, nominát alebo referent. 
Plnými čiarami medzi slovom a pojmom, resp. pojmom a vecou sa naznačuje priamy vzťah, čiarkovaná spojnica medzi slovom a vecou naznačuje, že medzi týmito dvoma prvkami je iba nepriamy vzťah, sprostredkovaný cez pojem. Vzťah medzi vecou a pojmom je kognitívny, označuje sa ako designácia. Vzťah medzi pojmom a slovom je významový, označuje sa ako sinifikácia. Vzťah medzi slovom a vecou je označovací (ukazovací), označuje sa ako denotácia.

</doc>
<doc id="103278" title="Vietor" url="https://sk.wikipedia.org/wiki?curid=103278">
Vietor

Vietor je pohybujúci sa vzdušný prúd, ktorý vzniká v dôsledku vyrovnávania tlaku medzi oblasťami s rôznym atmosférickým tlakom. Je to prízemný horizontálny prúd vzduchu prúdiaci z tlakovej výše do tlakovej níže. Pri jeho popise je podstatný jeho smer, rýchlosť a ochladzovací účinok.
Rýchlosť (sila) vetra sa klasifikuje buď presným určením jeho rýchlosti (kilometre za hodinu, metre za sekundu, míle za hodinu), alebo v stupňoch, ktoré sa určujú odhadom podľa Beaufortovej stupnice.
Rýchlosť vetra sa v čase výrazne mení, preto sa často udáva priemerná rýchlosť vetra (za určité obdobie, napr. 1 alebo 5 minút) a nárazová rýchlosť vetra (maximálna rýchlosť pri jednorazovom náraze).
Smer vetra sa udáva podľa smeru odkiaľ vietor fúka - buď presnejšie pomocou azimutu (0 až 360°), alebo v meteorológii pomocou svetových strán (spravidla s presnosťou na 22,5°, t. j. s rozlíšením napr. na S, SSV, SV, VSV, V, ... smer).
Rýchlosť i smer vetra sa meria anemometrom.
Vietor je odpradávna ničiacim živlom i pomocníkom človeka. Víchrice spolu s povodňami sú najväčším zdrojom škôd v podmienkach strednej Európy, pri poslednej veľkej víchrici v novembri 2004 bola zničená veľká časť lesov Vysokých Tatier. Vietor je jedným z hlavných činiteľov spôsobujúcich eróziu a zvetrávanie hornín.

</doc>
<doc id="103414" title="Vzdelávanie" url="https://sk.wikipedia.org/wiki?curid=103414">
Vzdelávanie

Vzdelávanie alebo edukácia je procesuálna stránka pedagogického procesu. Podrobnejšie definície znejú:
Typy vzdelávania :
Cieľ vzdelávania.
Cieľom vzdelávania sa rozumie vzdelávací ideál, teda kvalita, ktorá má byť dosiahnutá. Formulovanie výchovno-vzdelávacích cieľov je považované za jednu z najdôležitejších úloh pedagóga. Formulácia súvisí so:
Podľa toho môžu byť ciele povinné a nepovinné. Ďalej čiastkové, etapové, celkové, konkrétne.
Formulácia cieľov je spájaná s pedagogickou koncepciou. S pojmom cieľ vzdelávania sa spája aj pojem obsah vzdelávania.
Formálne vzdelávanie.
Formálne vzdelávanie je učenie vo vzdelávacích inštitúciách, kde sú ciele, obsah, prostriedky. Je presne definované poprípade aj legislatívne vymedzené. Formálne vzdelávanie prebieha v stanovenom čase, v určených formách, v rôznych skupinách a typoch škôl a zahŕňa v tom či onom rozsahu celú populáciu.
Obsah vzdelávania.
Obsah vzdelávania je súbor vedomostí, zručností a návykov, ktoré vzdelávacia inštitúcia sprostredkuváva žiakovi a ten si ich osvojuje. S obsahom vzdelávania sa spája pojem kurikulum.

</doc>
<doc id="103440" title="Vitelo" url="https://sk.wikipedia.org/wiki?curid=103440">
Vitelo

Vitelo známy aj ako Erazmus Ciolek Witelo, Witelon, Vitellio, Vitello, Vitello Thuringopolonis, Erazm Ciołek (asi 1230 Lehnicko - pred 13. 5. 1314 Lehnice (alebo Vratislav)) bol poľský mních, matematik, teológ a filozof,
študoval v Paríži prírodné vedy (1255-1260), žil v Sliezku (Lehnice), pobýval dlhý čas v Taliansku (študoval v Padove, pôsobil na pápežskom dvore vo Viterbe) a napokon opäť v Sliezku. Vitelo kládol veľký dôraz na optiku; hľadal fyzikálne vlastnosti sveta.
Vitelo takmer zavrhuje teológiu a zaoberá sa len matematikou a prirodnými vedami, najmä fyzikou a optikou. U neho sa po prvý raz zvlášť silne prejavili pokusy naturalisticky vysvetľovať svet a hľadať jeho fyzikálne vlastnosti. U
Vitela sa veda vzďalovala od teológie, čím Vitelo pripravoval aj oslobodenie filozofie.
Je po ňom pomenovaný kráter na mesiaci s názvom Vitello.

</doc>
<doc id="103571" title="Antonio Vivaldi" url="https://sk.wikipedia.org/wiki?curid=103571">
Antonio Vivaldi

Antonio Lucio Vivaldi (* 4. marec 1678, Benátky, Taliansko – † 28. júl 1741, Viedeň, Rakúsko) bol taliansky huslista, barokový skladateľ, pedagóg a kňaz. Bol nazývaný aj „Prete rosso“ (červený kňaz) vďaka jeho farbe vlasov a Benátčania ho poznali len pod týmto menom.
Životopis.
Bol prvorodený zo šiestich detí Giovanniho Battistu Vivaldiho (1655 – 1736), ktorý v Katedrále San Marco pôsobil od roku 1685 ako husľový virtuóz u Camilly Calicchio, dcéry krajčíra. Od detstva mal Antonio Vivaldi zdravotné problémy. Pravdepodobne trpel na anginu pectoris, alebo na astmu. Jeho hudobný talent sa prejavil už v ranom detstve. Už ako dieťa hrával v orchestri San Marco, kde príležitostne zastupoval svojho otca. 
Štúdium teológie a pôsobenie.
Štúdium teológie absolvoval na dvoch farnostiach neďaleko Benátok. Ako 25 ročný bol vysvätený za kňaza a dostal post kaplána v kostole Santa Maria della Pietà, kde pôsobil v tejto funkcii zo zdravotných dôvodov len jeden a pol roka. Z toho istého dôvodu vystúpil aj zo služieb katolíckej cirkvi, ale ostal mu rád kňaza.
Ospedale della Pietà.
Ospedale della Pietà v Benátkach, bol domov pre osirotené dievčatá, nemanželské novorodeniatka a útulok pre slobodné ženy. Vivaldi tam pôsobil ako učiteľ hry na husle, na violončelo, violu d'Amore a viedol dievčenský orchester Ospedale della Pietà, ktorý sa stal počas jeho pôsobenia popredným talianskym hudobným telesom. Antonio Vivaldi pôsobil na Ospedale della Pietà od roku 1704 do roku 1716 (s krátkym prerušením od februára 1709 do septembra 1711). Toto obdobie patrí medzi najplodnejšie tvorivé obdobia Vivaldiho, v ktorom napísal svoju prvú operu "Ottone in villa" a skomponoval nespočetné diela pre rôzne inštrumentálne obsadenia, najmä však husľové sonáty a husľové koncerty. Z toho najmenej 30 husľových koncertov a dva koncerty pre viola d'Amore napísal pre svoju žiačku a neskôr svoju kolegyňu na Ospedale della Pietà, Anna da Violin. Popri funkcii "maestro di violino" na Ospedale della Pietà sa v roku 1716 stal aj "maestro de' concerti". Popri týchto funkciách sa stal aj impresáriom v Theater San Angelo.
Mantua a Rím.
V roku 1717 alebo 1718 dostal titul "maestro di Cappella". V tom čase komponoval v službách princa Phillipa von Hesse-Darmstadt v meste Mantova, kde pôsobil tri roky hlavne ako operný skladateľ a intendant. V tejto perióde vznikli aj jeho štyri husľové koncerty, známe pod názvom Štyri ročné obdobia.
V roku 1721 navštívil viackrát talianske mesto Rím, kde dostal objednávky na komponovanie opier a cirkevnej hudby.
Anna Girò.
V roku 1726 sa vrátil do Benátok a pôsobil v Teatro Sant Angelo ako hudobný riaditeľ, kde bol oslavovaný ako skladateľ a huslista a stal sa za života legendou. V tomto čase chodili za ním hudobníci z celej Európy, medzi nimi aj 16 ročná speváčka francúzskeho pôvodu Anna Girò. Anna Girò bola špičková sopranistka, pre ktorú Vivaldi napísal mnoho hlavných postáv v jeho operách. Okrem toho bola Vivaldiho obdivovateľka, opatrovníčka a so svojou sestrou ho sprevádzala na cestách, čo viedlo v spoločnosti k veľa škandálom. O aký vzťah v skutočnosti išlo, nie je známe.
Praha a Viedeň.
V rokoch 1729 a 1733 podstúpil mnoho ciest po Európe a s veľkou pravdepodobnosťou bol aj v Prahe, kde uviedol svoje dve opery. 
V roku 1740 sa presťahoval do Viedne, kde zomrel 28. júla 1741 v chudobe a v zabudnutí. Príčinou smrti bola silná infekcia.
Vivaldiho prínos.
Vivaldi vyzdvihol sólový koncert na jednu z hlavných hudobných foriem.
Tvorba.
Vivaldi pracoval veľmi rýchlo. Na skomponovanie jedného koncertu (Concerto) mu stačil len jeden deň a na napísanie jednej opery mu stačil len jeden týždeň. Za skomponovanie jedného koncertu si započítal honorár jednu guineu, čo v prepočte bolo okolo 209 eur . V tých časoch to bola obrovská suma. Vivaldiho tvorba inšpirovala aj Johanna Sebastiana Bacha, ktorý okrem iného transkriboval viaceré Vivaldiho koncerty pre organ a čembalo.
Vivaldi skomponoval okolo 712 diel, z toho okolo 500 koncertov:
Publikované husľové diela zaradené podľa opusu.
Husľové koncerty op.8.
"Štyri ročné obdobia"
Externé odkazy.
[[Kategória:Talianski hudobní skladatelia]]
[[Kategória:Talianski rímskokatolícki kňazi]]
[[Kategória:Talianski huslisti]]
[[Kategória:Talianski hudobní pedagógovia]]
[[Kategória:Barokoví hudobní skladatelia]]
[[Kategória:Osobnosti z Benátok]]

</doc>
