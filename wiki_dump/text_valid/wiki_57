<doc id="632412" title="Základná umelecká škola (Brezová pod Bradlom)" url="https://sk.wikipedia.org/wiki?curid=632412">
Základná umelecká škola (Brezová pod Bradlom)

Zakladná umelecká škola Brezová pod Bradlom je základná umelecká škola v meste Brezová pod Bradlom na ulici Horný rad číslo 89, ktorá bola do školského roku 1991/92 pobočkou Základnej umeleckej školy v Myjave. Škola sa osamostatnila 1. septembra 1991. Súčasnou riaditeľkou je Anna Hašanová, DiS. art.
Mestské zastupiteľstvo Brezovej pod Bradlom pridelilo priestory, ktoré mali byť pôvodne pre 120 miestnu materskú školu, pre vtedy existujúci 5-členný pedagogický zbor. Tento krok urobili na základe dlhodobého plánu školy orientovaného na regionálnu kultúru a na základe predbežného prieskumu záujmu o dobudovanie tanečného a literárno-dramatického odboru s vzájomným medzipredmetovým prepojením.
Pôsobia tu tri odbory: výtvarný, hudobný a tanečný.
Vytvarný odbor.
Výtvarný odbor od samého začiatku pracuje na plné obrátky a viacero žiakov, ktorí odbor navštevovali, sa stalo profesionálnymi výtvarníkmi, architektmi, učiteľmi v materských školách, výtvarnej výchovy či I. stupňa, dizajnérmi, grafikmi, propagačnými výtvarníkmi, fotografmi alebo módnymi návrhármi. Mnohí žiaci uplatňujú získané vedomosti a zručnosti aj v iných povolaniach a tešia sa s nimi ako s koníčkami rôznych zameraní. Výsledky ich práce možno zhliadnuť cez pracovný čas každý deň vo výstavnej sále školy. Záujem vzbudzujú, najmä u dospelých výrobky z keramickej triedy Miloša Kováča DiS. Predškolákov a žiakov učí Jana Koníková DiS a Mgr. Katarína Sedláková v ISCED 1B a 2B, triedu dospelých Mgr. Jana Kazičková.
Hudobný odbor.
Hoci sa v hudobnom odbore vystriedalo počas existencie školy najviac vyučujúcich, zameranie odboru podporovalo vždy folklórne zázemie kopaničiarskeho regiónu. Počet žiakov sa udržuje na približne rovnakej úrovni, čo je dané záujmom o štúdium nástrojového obsadenia, kvalifikáciou pedagógov aj normatívnymi možnosťami podľa osnov a plánov odboru. Mimo amatérskych hudobníkov vyšlo z radu žiakov aj niekoľko profesionálov a učiteľov v základných školách alebo základných umeleckých školách. Úspechmi sa najviac môžu chváliť členovia hudobnej zložky detského folklórneho súboru Iskerka, učitelia strunových nástrojov Mgr. Ján Michalec a Anna Hašanová DiS. art. Dychové nástroje vyučuje Ján Hasa DiS. art a Viera Petruchová a klavírnu triedu vyučuje Dušana Adamcová DiS. art. Kolektív dopľňajú učiteľky spevu PaedDr. Božena Vojtková a Ľubica Mihalovičová. Heligónku vyučuje Mgr. Pavol Michalička.
Tanečný odbor.
Tanečný odbor prešiel najväčšími zmenami čo sa týka zamerania – spoločenský tanec, moderný tanec, step, tance iných národov, folklór. 
Hoci všetci vyučujúci v tomto odbore dosahovali úspechy so žiakmi aj v súťažiach, v konkurencii najlepšie obstál folklór a jeho prezentácia cez detský folklórny súbor Iskerka, ktorý reprezentuje školu nielen v regióne, ale aj v zahraničí. Momentálni vyučujúci sú Mgr. Dana Zruttová a Mgr. Diana Ďuricová. Dospelé ženy navštevujú triedu TIN so zameraním na orientálne tance. Vyučujúcou je Ing. Dušana košnárová.
Literárno-dramatický odbor.
Hoci bola v minulosti v Brezovej pod Bradlom dosť silná divadelná tradícia, v súčasnosti nemá pokračovateľov ani vzor pre terajšiu mládež. Dramatický odbor cez viaceré pokusy vyučujúcich neuspel v inej forme ako divadelnej, hlavne v jej začiatkoch. Vo forme, akej ho prezentujú osnovy v súčasnosti, záujem o jeho štúdium nie je aj preto, že škola nemá vhodného vyučujúceho, ktorý by deti pre prácu v odbore namotivoval a presvedčil rodičov o možnosti využitia štúdia v každodennom živote.

</doc>
<doc id="632518" title="Craig Ramsay" url="https://sk.wikipedia.org/wiki?curid=632518">
Craig Ramsay

Craig Edward Ramsay (* 17. marec 1951, Weston, Ontário, Kanada) je súčasný hlavný tréner mužského Slovenského národného hokejového mužstva a bývalý hokejista, ktorý hral 14 rokov v NHL za tím Buffalo Sabres. Ako asistent trénera Tampy Bay Lightning vyhral v roku 2004 Stanleyho pohár.
Kariéra v Národnej hokejovej lige.
Hráčska kariéra.
Craig Ramsay bol v roku 1971 draftovaný z 19. miesta do tímu Buffalo Sabres, v ktorom hral počas celej svojej hráčskej kariéry v NHL. Odohral 1070 zápasov v základnej časti, v ktorých nazbieral 672 bodov (252+420). V zápasoch vo vyraďovacej fáze, ktorých odohral 89 pridal ďalších 48 bodov (17+31). Za svoju kariéru strelil 252 gólov a pripísal si 420 asistencií.
Trénerská kariéra.
Keď Craig Ramsay ukončil svoju hráčsku kariéru, v buffalskom tíme pokračoval aj naďalej a to na pozícii asistenta trénera. Po dvoch rokoch sa stal hlavným trénerom Buffala Sabres. Jeho práca hlavného trénera však netrvala dlho a onedlho sa presunul na iné manažérske funkcie, ktoré vykonával až do roku 1993.
V roku 1993 opustil Sabres a pridal sa k tímu Florida Panters. Tam dva roky, teda do roku 1995 pracoval ako asistent trénera.
V sezóne 1995/1996 pôsobil ako profesionálny skaut tímu Dallas Stars.
Ďalšie dve sezóny trénoval ako asistent trénera tím Ottawa Senators potom sa presunul do Philadelphie Flyers, kde v závere sezóny 1999/2000 nahradil na pozícii hlavného trénera Rogera Neilsona. Po troch mesiacoch ročníka 2000/2001 prepustil svoje miesto Billovi Barberovi.
Následne sa presunul k tímu Tampy Bay Lightning, kde pôsobil ako asistent trénera a v roku 2004 s týmto tímom vyhral Stanleyho pohár.
Medzi rokmi 2007 až 2010 bol asistentom trénera v Bostone Bruins. Potom bol rok hlavným trénerom Atlanty Thrashers.
Potom čo skončil pri Thrasheroch pokračoval na lavičke Floridy Panthers ako asistent trénera Kevina Dineena, ktorým bol tri roky. Dňa 8. novembra 2013 bol však spolu s hlavným trénerom a asistentom trénera Gordonom Murphym vyhodený.
Po konci u Pantherov si ho najal tím Edmonton Oilers na pozíciu asistenta trénera, kde 10. júna 2014 nahradil Kellyho Buchbergera. V tíme skončil takmer po jednom roku, 4. júna 2015.
Reprezentačný tréner.
V roku 2017 Slovensko hľadalo náhradu za hlavného trénera Zdena Cígera, Miroslav Šatan sa vyjadril, že by malo ísť o zahraničného experta. Dňa 9. augusta 2017 nakoniec Miroslav Šatan, generálny manažér mužského Slovenského národného hokejového mužstva oznámil, že s Craigom Ramsaym bol podpísaný trénersky kontrakt na dva roky, teda do majstrovstiev sveta v roku 2019, ktoré sa konajú na Slovensku.
Craig Ramsay povedal, že Slovensko má talentovaných hráčov, ktorí však potrebujú byť správne vedení. Miroslav Šatan ho podľa Ramsayho slov oslovil, aby priniesol skúsenosti z Národnej hokejovej ligy a skĺbil ich s európskym štýlom hokeja.
V sezóne 2016/2017, teda ešte pred nástupom hlavného trénera Ramsayho, Slovensko v konečnom účtovaní obsadilo na svetovom šampionáte 14. miesto, čo bol najhorší výsledok Slovenského tímu v A-kategórii majstrovstiev sveta. Na prvých majstrovstvách sveta, kde už Slovákov viedol Craig Ramsay skončili slovenskí hokejisti o 5 miest lepšie, na 9. mieste. Tak isto sa umiestnili aj medzi rokmi 2014 až 2016.
Na domácich Majstrovstvách sveta v roku 2019 Craig Ramsay so slovenským tímom potrápil aj hokejové veľmoci. Slovensko prekvapilo v prvom zápase na turnaji USA a vyhralo 4:1. V zápase s Kanadou bol výsledok dlho na vážkach, keď gólom v poslednej sekunde Kanada trumfovala 6:5. Na týchto MS Slovensko nepostúpilo do štvrťfinále, ale herne bol zaznamenaný značný pokrok.
Ramsaymu vypršal kontrakt v lete 2020, kedy sa kvôli pandémii koronavírusu neodohrala kvalifikácia na ZOH 2022. Kontrakt mu však bol predĺžený.
Craig Ramsay sa počas pandémie koronavírusu vzdal svojho platu v prospech slovenského hokeja.

</doc>
<doc id="632583" title="Recalbox" url="https://sk.wikipedia.org/wiki?curid=632583">
Recalbox

Recalbox je bezplatná distribúcia softvéru s otvoreným zdrojovým kódom, ktorá je určená na retrogaming založená pôvodnej verzii systému Linux.
Pôvodne je navrhnutá pre počítače Raspberry Pi, od verzie 4.1 je k dispozícii aj pre počítače Odroid a 32/64-bitové PC systémy.
Prvý vývojár je francúzskeho pôvodu s prezývkou "digitalLumberjack". Jeho zámerom bolo priblížiť sa firmvéru konzol, z čoho vznikol rýchly a optimalizovaný program, pričom ostal pomerne malý.
Od verzie 4 distribúcia emuluje asi päťdesiat konzol a operačných systémov, cez piFBA a RetroArch a tiež EmulationStation, obsahuje multiplatformové grafické rozhranie s navigáciou cez ovládač.
Do distribúcie je integrovaný prehrávač Kodi, ktorý slúži ako multimediálne centrum.

</doc>
<doc id="632634" title="Ochodnická vrchovina" url="https://sk.wikipedia.org/wiki?curid=632634">
Ochodnická vrchovina

Ochodnická vrchovina je geomorfologická časť podcelku Nízke Javorníky v pohorí Javorníky. Rozprestiera sa vo východnej časti pohoria a zaberá pás územia od Krásna nad Kysucou po Kysucké Nové Mesto.
Polohopis.
Územie sa nachádza v severovýchodnej časti pohoria Javorníky a zaberá pás územia na západnom brehu Kysuce. Leží teda na východnom okraji podcelku Nízke Javorníky a medzi významné sídla v tejto oblasti patrí Kysucké Nové Mesto, Ochodnica, Krásno nad Kysucou a Dunajov. Ochodnická vrchovina susedí na severozápade s geomorfologickou časťou Rakovská hornatina (časť Vysokých Javorníkov), na západe pokračujú Nízke Javorníky časťou Javornícka brázda a na juhovýchode časťou Kysucká kotlina. Severovýchodným smerom susedí Kysucká vrchovina s podcelkom Vojenné a na severe krátkym úsekom aj Krásňanská kotlina. 
Severovýchodná časť Javorníkov patrí do povodia Kysuce, ktoré je čiastkovým povodím Váhu. Vodné toky z Ochodnickej vrchoviny tečú východným, resp. juhovýchodným smerom a mimo východným okrajom tečúcej Kysuce preteká strednou časťou Blažkov potok a západným okrajom i Neslušanka. Údolím Kysuce vedú významné cesty, obsluhujúce tu ležiace sídla, z nich najvýznamnejšou je cesta I/11 zo Žiliny do Čadce. V jej blízkosti vedie i dôležitá železničná trať Žilina – Ostrava.
Chránené územia.
Táto časť pohoria leží mimo Chránenej krajinnej oblasti Kysuce a rovnako tak tu neležia žiadne osobitne chránené územia. V blízkosti západného okraja sa v katastri Ochodnice nachádza prírodná pamiatka Ochodnický prameň.
Turizmus.
Východná časť Nízkych Javorníkov patrí medzi turisticky pokojnejšie oblasti. Južná časť Ochodnickej vrchoviny slúži ako zázemie obyvateľom Kysuckého Nového Mesta, z ktorého vedie modro značený chodník cez vrch Tábor () na "Vrchrieku" (napojenie na Javornícku magistrálu). Z Nesluše vedie zelená značka cez lokalitu "Majtánky" a "Klimkovci" do Ochodnice, odkiaľ pokračuje samotou "Belajky" na "Chotárny kopec" (, napojenie na Javornícku magistrálu). Na južnom okraji je v Kysuckom Novom Meste Kysucká hvezdáreň.

</doc>
<doc id="632636" title="Rád Božieho hrobu" url="https://sk.wikipedia.org/wiki?curid=632636">
Rád Božieho hrobu

Rytiersky rád Božieho hrobu jeruzalemského je rytiersky rád, ktorý sa hlási k založeniu Godefroyom z Bouillonu, ktorý bol v modernej dobe založený pápežom Piom IX. v roku 1868 a nadväzuje na pasovanie rytierov v bazilike Božieho hrobu v Jeruzaleme od počiatku 14. storočia. V súčasnosti je asociáciou katolíckych veriacich laikov (mužov i žien) otvorenou aj klerikom, ktorý má právnu subjektivitu podľa kanonického práva, sídlo vo Vatikánskom mestskom štáte a je pod ochranou Svätého Stolca. V jeho čele stojí veľmajster menovaný pápežom spomedzi kardinálov, ktorému pomáha "Rada veľmajstra". Rád má okolo 30000 členov v 35 krajinách, v ktorých existujú miestodržiteľstva alebo magistrálne delegácie. Jeho cieľom je rozvoj duchovného života členov a pomoc kresťanom vo Svätej zemi, najmä prostredníctvom Latinského patriarchátu Jeruzalema.

</doc>
<doc id="632663" title="Poľský inštitút v Bratislave" url="https://sk.wikipedia.org/wiki?curid=632663">
Poľský inštitút v Bratislave

Poľský inštitút v Bratislave () je kultúrna inštitúcia so sídlom na Námestí Slovenského národného povstania 27 v Bratislave.
Pôsobnosť.
"Poľský inštitút" bol otvorený v septembri 1950 a mal názov "Nové Poľsko". Od roku 1982 fungoval ako "Poľské informačné a kultúrne stredisko" a od 9. februára 1994 existuje ako "Poľský inštitút". Už od roku 1953 sídli na tej istej adrese na Námestí SNP 27. Inštitút spadá pod poľské Ministerstvo zahraničných vecí.
Úlohou inštitútu je šírenie informácií o Poľsku, popularizácia poľskej kultúry, prehlbovanie poľsko-slovenských vzťahov. Ťažiskovou formou realizácie cieľov sú výstavy v galérii – asi 12 expozícií ročne. Organizujú sa aj: koncerty, prednášky, projekcie filmov, autorské stretnutia, poetické večery, prezentácie kníh, vedecké semináre, stretnutia literátov, jazykovedcov a prekladateľov poľskej prózy a poézie – ročne viac ako 180 podujatí. Inštitút organizuje kurzy poľského jazyka. Knižnica obsahuje 10 000 kníh a 60 titulov časopisov. Podujatia inštitútu sa nekonajú len v Bratislave, ale aj v Košiciach, Žiline, Banskej Bystrici, Prešove, Nitre, Leviciach.

</doc>
<doc id="632669" title="Mestský okruh číslo 2 (Košice)" url="https://sk.wikipedia.org/wiki?curid=632669">
Mestský okruh číslo 2 (Košice)

Mestský okruh číslo 2 v Košiciach tvorí vonkajší okruh mesta Košice.
História.
Okruh vedie okrajovými mestskými časťami štvorpruhovými komunikáciami: Alejová, Trieda SNP, Watsonova, Hlinkova, Prešovská, Južné nábrežie, Nižné Kapustníky. Východná časť mestského okruhu sa v rokoch 1987 – 2008 budovala ako diaľničný privádzač ku diaľnici D1 mimoúrovňovo. Do 1. apríla 2020 bol okruh tvorený rýchlostnými cestami R2 a "PR3". Po tomto dátume boli cesty preklasifikované na cesty I. triedy s obmedzeným prístupom č. 16 a 20.
Trasa.
Košický mestský okruh číslo 2 začína v kruhovom objazde na ulici Moldavská cesta, ktorý spája túto ulicu s ulicami Trieda SNP a Alejová. Okruh potom pokračuje po Triede SNP smerom na sever až po Festivalové námestie pri košickom Amfiteátri. Cesta stále pokračuje na sever, teraz už však po Werferovej ulici. Na konci ulice cesta významnejšie zabáča a pokračuje smerom ku UVLF na Hlikovej ulici. Ďalej okruh vedie ponad rieku Hornád a križovatku Dargovských hrdinov smerom na juh po ceste I. triedy s obmezdeným prístupom 16, vedúcej po tzv. Južnom nábreží. V časti zvanej Nižné Kapustníky v mestskej časti Nad jazerom mestský okruh odbočuje smerom na západ ku križovatke VSS. Po prejdení križovatky okruh smeruje po Alejovej ulici pozdĺž Verejného cintorína až späť ku kruhovému objazdu na Moldavskej ceste.

</doc>
<doc id="632670" title="Pyxis (keramika)" url="https://sk.wikipedia.org/wiki?curid=632670">
Pyxis (keramika)

Pyxis () je typ starogréckej keramiky.
Pyxis (mn. č. "pyxides"), keramická nádoba s vekom rôznych tvarov a veľkostí (len zriedka mal uchá), bol schránkou na šperky, kozmetiku (masti, líčidlá) a vlnu. Vyrábal sa aj zo skla, kovu alebo slonoviny. K pozoruhodným nálezom patrí atický pyxis geometrického štýlu (polovica 8. stor. pred Kr.) s tromi plastikami koní na veku.
Šperky gréckych žien (náušnice, náhrdelníky a náramky zvyšovali hodnotu vena vydatých žien) sú často vyobrazené na keramických vázach alebo pohrebných reliéfoch ako ich z pyxidov otrokyne svojím paniam podávajú. V menších pyxides sa uchovával najmä "psimythion" (bielidlo na tvár, púder pod líčidlá) vo forme tabletiek (tabletky uhličitanu olovnatého, namáčaním olova v octe vznikla korózia, ktorú potom zoškrabali), ktorý bol po rozpustení vo vode taký hustý, že ženám zakryl i prvé vrásky a iné chyby pleti. V starovekom Grécku bolo u žien v móde mať bielu pleť. Niektoré pyxidy sa dávali i do hrobiek. V Aténach sa na dipylských pohrebiskách našiel v niekoľkých variantoch, ako nízka vydutá nádobka s kónickým vekom, ako vysoká guľovitá (valcovitá) nádobka alebo ako nádobka v tvare zrezaného kužeľa.
V ranokresťanskom období slúžil pyxis (často vyrobený z bohato zdobenej slonoviny) ako posvätná obradná nádobka na uchovávanie kadidla, relikvií a hostií.
Typy a tvary pyxides.
Podľa typov a tvarov ho rozdeľujeme na: atický A, B, C, D (aj Nikosthenov pyxis ), korintský, špicatý, baňatý, pyxis v tvare truhlice, trojnohý, štvornohý a iné.
Korintský pyxis.
 
Iné tvary a typy.
 

</doc>
<doc id="632700" title="SOR NS 18" url="https://sk.wikipedia.org/wiki?curid=632700">
SOR NS 18

SOR NS 18 je model českého mestského kĺbového autobusu, vyrábaný spoločnosťou SOR Libchavy.
Dizajn autobusu navrhol český architekt Patrik Kotas. Autobus konštrukčne vychádza zo základného typu SOR NS 12 (sólo verzia), ktorý bol predstavený v roku 2016. Prototyp modelu SOR NS 18 bol verejnosti prvýkrát predstavený na veľtrhu Czechbus 2018. V priebehu nasledujúcich rokov by mal SOR NS 18 vo výrobe nahradiť starší model SOR NB 18 City, ktorý je momentálne rozšírený vo viacerých slovenských či českých mestách.
Prevádzka na Slovensku.
V priebehu mája 2019 bola v Bratislave zahájená testovacia prevádzka prototypu autobusu. Zo začiatku sa testoval najmä na linke a hokejovej linke , v súvislosti s Majstrovstvami sveta v ľadovom hokeji 2019. Zároveň je Bratislava prvým mestom, kde bol tento typ autobusu vypravený do premávky s cestujúcimi.

</doc>
<doc id="632710" title="Rammstein (album)" url="https://sk.wikipedia.org/wiki?curid=632710">
Rammstein (album)

Rammstein (podľa CD), skupinou označovaný ako "album bez názvu" (), je siedmy štúdiový album nemeckej industriálno-metalovej skupiny Rammstein, ktorý nasledoval 10 rokov po predchádzajúcom štúdiovom albume "Liebe ist für alle da". Bol vydaný 17. mája 2019.
Album obsahuje, rovnako ako všetkých 6 predchádzajúcich albumov, 11 skladieb. Dňa 28. marca 2019 bol vydaný prvý singel s názvom „Deutschland“.
Dňa 16. apríla boli vydané úryvky ďalších dvoch skladieb, kde zaznelo len pár tónov a zároveň boli odhalené ich názvy. Skupina v nasledujúcich dňoch vydala úryvky všetkých skladieb, úryvky opäť obsahovali pár tónov a bol zároveň odhalený aj názov skladieb.
Dňa 26. apríla 2019 bol vydaný, na oficiálnom YouTube kanále skupiny, čiernobiely videoklip ku skladbe „Radio“, čo je v poradí druhá skladba albumu. Klip bol deň predtým tiež premietaný naživo v Berlíne, Kolíne nad Rýnom a Hamburgu. Klip sa počas nasledujúceho týždňa umiestnil na prvej pozícii v kategórii Trendy na českojazyčnej mutácii YouTube. Podľa médií ide o kontroverzný videoklip, ktorý okrem iného obsahuje scény mladej ženy, ktorá masturbuje s použitím rádia alebo staršiu ženu, ktorá kojí rádio. Samotná skladba bola vydaná o deň skôr, teda 25. apríla, jej premiéra bola sprostredkovaná niekoľkými rozhlasovými stanicami.
Zoznam skladieb.
Nevydané skladby.
V priebehu nahrávania albumu bolo tiež nahraných viac ako 11 ďalších skladieb, ktoré nebudú vydané. Medzi tieto skladby patrí aj „RAMM4“, ktorá bola použitá v traileri na nadchádzajúce turné.

</doc>
<doc id="632769" title="Politická akadémia" url="https://sk.wikipedia.org/wiki?curid=632769">
Politická akadémia

Politická akadémia je vzdelávací program pre verejnosť na Slovensku, pre ľudí, ktorí chcú vstúpiť do politiky, či už komunálnej, regionálnej alebo vysokej. Svoju aktivitu začala v roku 2016 prvým stretnutím organizovaným za pomoci INESS v Chorvátskom Grobe.
Politickú akadémiu organizuje občianske združenie IPEV – Inštitút politicko-ekonomického vzdelávania, sesterská organizácia INESS. Určená je jednotlivcom, ktorí bez ohľadu na svoju stranícku príslušnosť, majú záujem zlepšiť svoj prehľad v politike. Akadémia je expertný nadstranícky program, ktorý sa koná počas 5 víkendov v Trenčíne. 
Počas minulých ročníkov mala verejnosť možnosť stretnúť expertov ako napríklad: Zuzana Wienk, Marián Faktor, Branislav Závodský, Miroslav Beblavý, Juraj Hipš, Ondrej Gažovič, Ondrej Dostál, Ľudovít Ódor, Tomáš Szalay, Marek Maďarič, Ivan Mikloš, Iveta Radičová, Mirek Topolánek, Mikuláš Dzurinda, Milan Nič, Juraj Karpiš, Radovan Ďurana, Magda Vášáryová, Martin Vlachynský, Erik Baláž, Katarína Roth Neveďalová, Branislav Diďák a ďalší.
Za 4 roky existencie Politickú akadémiu absolvovalo už viac ako 100 ľudí, v poslednom ročníku 2019/2020 program úspešne absolvovalo 27 účastníkov.
""Politická akadémia je unikátny expertný projekt, ktorý by práve teraz, keď ako krajina stojíme na ďalšej dôležitej križovatke, určite chýbal. Po vražde nášho novinára som sa rozhodla pre vstup do politickej strany, neskôr som dostala dôveru pre vstup do politiky. Program v PA mi pomáha nadobudnúť poznatky potrebné pre kvalitnejší výkon mandátu poslankyne obecného zastupiteľstva. Dáva nám príležitosť spoznať zaujímavých ľudí, ktorí vytrvalou prácou na sebe samých môžu pozitívne ovplyvniť stav fungovania vecí verejných v našej krajine."“ - Veronika Basta, absolventka ročníka 2018/2019.

</doc>
<doc id="632782" title="Clarence (americký seriál)" url="https://sk.wikipedia.org/wiki?curid=632782">
Clarence (americký seriál)

Clarence je americký animovaný série, ktorý vytvoril Skyler Page. Seriál mal premiéru 14 apríl 2014 na Cartoon Network-e.
Séria sa zameriava na troch priateľov, Clarence, Jeff a Sumo a ich každodenný život. Séria sa odohráva na fiktívnom meste Aberdale v Arizone.
Dej.
Prehliadka sa zameriava na každodenný život Clarence Wendla, zábavného milujúceho, neohrabaného a temperamentného chlapca a jeho najlepších priateľov: Jeffa, ktorý je tým viac intelektuálnym typom a Sumo, ktorý pri riešení problémov často používa drastické opatrenia.
Clarence žije so svojou rozvedenou matkou Mary a jej priateľom Chadom vo fiktívnom meste Aberdale v Arizone neďaleko Phoenixu. Každá epizóda sa zameriava na situácie a problémy každodenného života, s ktorými sa Clarence a jeho priatelia stretávajú, a ich každodenné dobrodružstvá a životné skúsenosti ako deti.
Ďalšie postavy zahŕňajú študentov v Clarence škole. Niektoré epizódy sa zameriavajú na podporu životov postavy, ako sú študenti základných škôl Aberdale.

</doc>
<doc id="632798" title="Volejbalová extraliga mužov 2018/19" url="https://sk.wikipedia.org/wiki?curid=632798">
Volejbalová extraliga mužov 2018/19

Volejbalová extraliga mužov v sezóne 2018/19 bol 27. ročník extraligy volejbalistov, najvyššej volejbalovej súťaže mužov na Slovensku, ktorú kontroluje Slovenská volejbalová federácia (SVF). V extralige súťažilo 10 družstiev, t. j. o 1 tím viac ako v posledných troch sezónach. V Stredoeurópskej lige, rovnako ako v európskych súťažiach, túto sezónu neúčinkovalo žiadne slovenské družstvo. Titul obhájilo družstvo VK Prievidza, ktoré vo finálovej sérii zvíťazilo nad VK KDS Šport Košice.
Súťaž niesla v tejto sezóne mediálny názov "Edymax extraliga".
Systém súťaže.
Po odohraní základnej časti raz doma a vonku sa družstvá v 2. časti súťaže (nadstavbovej) rozdelili na 2 skupiny, o 1.4. a o 5.10. miesto. Družstvá si body zo základnej časti prenášali do nadstavbovej časti, v ktorej odohrali zápasy s každým družstvom raz doma a vonku. Družstvá na 1. až 8. mieste (okrem tímu COP Trenčín, ktorý v play-off nesúťaží) po nadstavbovej časti postúpili do štvrťfinálových zápasov play-off. Štvrťfinálové duely play-off sa hrali na 2 víťazné zápasy, semifinálové duely a duel o 3. miesto na 3 víťazné zápasy, duely o umiestnenie na 2 hrané zápasy a finálový duel na 4 víťazné zápasy. Zo súťaže priamo nevypadlo žiadne družstvo; družstvo na 10. mieste po nadstavbovej časti odohralo prelínaciu súťaž s dvoma účastníkmi 1. ligy.
Bodovanie.
Pre určenie víťaza a poradia družstiev sa posudzujú nasledovné kritériá:
Výsledky.
Nadstavbová časť.
Pozn.: Trenčín nesúťažil v play-off.

</doc>
<doc id="632800" title="Karol Kahoun" url="https://sk.wikipedia.org/wiki?curid=632800">
Karol Kahoun

Doc. PhDr. Karol Kahoun, CSc. (* 13. september 1930, Boleráz† 18. máj 2019, Bratislava) bol slovenský historik umenia, pamiatkár a univerzitný pedagóg. Venoval sa vedeckovýskumnej práci (so zameraním na gotickú sakrálnu architektúru na Slovensku), galerijnej, muzeálnej, pamiatkárskej a publicistickej činnosti.
Život.
Stredoškolské štúdium absolvoval na Štátnom gymnáziu v Trnave. V roku 1954 zavŕšil štúdium národopisu – dejín umenia na Filozofickej fakulte Univerzity Komenského v Bratislave (FiF UK). Ešte počas štúdia, v rokoch 19521954, sa pod vedením svojich pedagógov Václava Mencla, Vladimíra Wagnera a Alžbety Güntherovej-Mayerovej zúčastnil výskumov zameraných na prvý súpis pamiatok na Slovensku. Po spromovaní začal pôsobiť ako odborný asistent na FiF UK v Bratislave. V roku 1969 získal titul doktora filozofie v odbore teória a dejiny výtvarných umení a v roku 1979 sa habilitoval v odbore staršie dejiny slovenského a európskeho výtvarného umenia. Po nežnej revolúcii v roku 1989 sa stal vedúcim obnovenej Katedry dejín výtvarného umenia FiF UK (funkciu zastával do roku 1993) a od roku 1995 do roku 2010 pôsobil na Katedre dejín umenia a kultúry Filozofickej fakulty Trnavskej univerzity v Trnave. Prednášal aj na Vysokej škole múzických umení v Bratislave.
Vo svojej vedeckovýskumnej činnosti sa zameral na staršie obdobie architektúry a sochárstva na Slovensku, najmä na gotickú sakrálnu architektúru na Slovensku, a to napriek vládnucej, protinábožensky zameranej komunistickej ideológii, čo znamenalo, že výsledky niektorých svojich bádaní mohol publikovať až neskôr Je autorom monografií a syntéz "Neskorogotická architektúra na Slovensku a stavitelia východného okruhu" (1973), "Ladislav Snopek" (1974), "Klára Patakiová" (1978), "Bratislavská primátorská reťaz : dejiny a prítomnosť mesta" (1983), "Vojtech Löffler" (1984), "Tibor Bartfay" (1988) a "Gotická sakrálna architektúra Slovenska" (2002). Prispel tiež k formovaniu zásad pamiatkovej starostlivosti na Slovensku.
Od polovice 60. rokov 20. storočia bol členom (neskôr aj podpredsedom československej sekcie) Medzinárodnej organizácie výtvarných kritikov (, "AICA") pri Organizácii Spojených národov pre vzdelávanie, vedu a kultúru (UNESCO). V rokoch 19952005 bol predsedom Umeleckohistorickej spoločnosti Slovenska pri Slovenskej akadémii vied. V roku 2005 mu prezident Slovenskej republiky Ivan Gašparovič udelil Rad Ľudovíta Štúra II. triedy.
Zomrel ráno 18. mája 2019 v Bratislave.

</doc>
<doc id="632817" title="Hrnčiarska ulica (Košice)" url="https://sk.wikipedia.org/wiki?curid=632817">
Hrnčiarska ulica (Košice)

Hrnčiarska ulica inak prezývaná aj Ulička remesiel, je ulica v mestskej časti Staré Mesto v Košiciach.
Jej začiatok sa nachádza pri Miklušovej väznici a Kalvínskom kostole na ulici Pri Miklušovej väznici. Ulička je pokrytá dobovou dlažbou a s malými domčekmi tvorí najmalebnejšiu uličku v meste. Je obľúbenou atrakciou medzi návštevníkmi no najmä domácimi, ktorí si tu môžu pozrieť svet starých remesiel. Nachádza sa tu kováčstvo, pekárstvo, hrnčiarstvo, bylinkárstvo, brašnárstvo s opravou obuvi, čalúnnika, rezbárstvo, predajňa kameňov a reštaurácie. Okrem týchto remesiel tu je možnosť pozrieť si prácu v dielni kováča či hrnčiara.
V uličke sa nachádza aj niekoľko pobočiek Východoslovenského múzea, ktorého súčasťou je aj "Dom remesiel", ktorý bol dokončený v roku 2013 ako jeden z projektov EHMK 2013. Slúži na prezentáciu remeselných umení minulosti. Ďalej tu nájdeme aj Katovu baštu – Rodošto, so sochou Františka II. Rákocziho. Okrem stálych atraktivít sa v uličke pravidelne usporadúvajú aj rôzne príležitostné kultúrne akcie.
História.
Pôvodné pomenovanie tejto ulice – "Haffnergasse" sa na mape objavuje po prvýkrát až v roku 1834. Aj napriek remeselníckemu názvu bolo ale otázne, či tu naozaj bývali hrnčiari. Faktom ale je, že hrnčiari boli ešte aj v 19. storočí pre mesto veľmi potrební, pretože takmer všetok kuchynský riad bol v tých časoch z keramiky, no mal pomerne nízku životnosť. Úžitkovej keramiky sa predávalo veľké množstvo a bola veľmi lacná.
V druhej polovici 19. storočia ulica niesla pomenovanie "Fazekas utca". V tej dobe bolo na ulici presne 20 domov a jeden kalvínsky kostol. Všetky domy boli na ulici postavené na východnej strane, len jeden, dnes s popisným číslom 4, bol postavený na západnej strane. V minulosti sa tu podobne ako na Hradbovej ulici, nachádzali aj drobné nevestince, ktoré slúžili pre chudobnejších zákazníkov.

</doc>
<doc id="632880" title="Rodošto" url="https://sk.wikipedia.org/wiki?curid=632880">
Rodošto

Rodošto (pamätný dom Františka II. Rákocziho) je múzeum nachádzajúce sa na Hrnčiarskej ulici v Košiciach, v blízkosti Miklušovej väznice a Kalvínskeho kostola.
Spolu s najväčou baštou na Slovensku – Katovou baštou tvoria jednu expozíciu, prevádzkovanú Východoslovenským múzeom, na nádvorí Hrnčiarskej ulice číslo 7. Okrem stredovekého mestského opevnenia sa tu nachádza významný Pamätný dom Františka II. Rákocziho, je sprístupnený od roku 1991. Dom predstavuje repliku exilového domu z tureckého mestečka Tekirdağ, maď. "Rodošto". V ňom býval vodca posledného uhorského stavovského povstania František II. Rákoczi. Svoj exilový život tu prežil ako exulant v rokoch 1720 - 1735. Tu taktiež 8. apríla 1735 aj zomrel.
O postavení repliky domu sa rozhodlo v roku 1908, no stavba bola sa začala realizovať až v rokoch 1940 - 1943. Pri výstavbe kópie domu tu požili pôvodné časti vnútorného zariadenia a štukovej výzdoby miestnosti bývalej jedálne. Po dokončení bol pamätný dom využívaný hlavne na kancelárske a depozitárne účely. Pamätný dom je postavený na mieste staršých obytných priestorov a maštale z prelomu 18. a 19. storočia.
Expozícia.
Expozícia približuje samotnú osobu kniežaťa Františka II. Rákocziho, jeho život vo vyhnanstve a slávnostný pohreb v Košiciach. Návštevníci si v Pamätnom dome môžu prezrieť aj sériu dobových fotografií z výstavby repliky orientálneho domu. Celá expozícia predstavuje prostredie, v ktorom žil Rákoczi a jeho druhovia svoj exilový život v tureckom mestečku Rodošto, rozložené pod pohorím Tekirdağ na brehu Marmarského mora západne od Carihradu.
Dominantou pamätného domu je veľká jedálenská miestnosť inšpirovaná orientom, ktorej viaceré súčasti údajne vytvoril aj dekoroval vlastnoručne sám Rákoczi. Expozícia je ďalej doplnená dobovými zbraňami z 18. storočia, rytinamy, výtvarnými dielamy, ktoré zobrazujú rodinné portréty Rákocziovcov a akvarely z Turecka. Nájdeme tu aj ukážky povstaleckého mincovníctva a medailérstva, turecký dobový nábytok, predmety z osobného vlastníctva Rákocziho, ale aj predmety súvisiace s jeho smrťou a pohrebom. Nachádza sa tu aj propagačná knižka Rákocziho povstania s názvom „"História kniežaťa Rákocziho"“ z roku 1707 aj miniatúrne obrázky z izby mladého Františka Rákocziho na Mukačevskom hrade. Od roku 2013 je výstava obohatená o nové, moderné a interaktívne prvky.
Po jeho smrti.
Pochovaný bol tajne v chráme francúzskych lazaristov, v kostole svätého Benedikta v Istanbule. Keďže najvýznamnejším centrom jeho povstania bolo mesto Košice, tak jeho telesné pozostatky v roku 1906 nechala uhorská vláda previezť práve do Košíc. Jeho pozostatky sú od vtedy uložené v Dóme sv. Alžbety.
Socha.
Pred Rodoštom je od roku 2006 osadená socha Františka II. Rákócziho, ktorú mestu Košice venovala Maďarská republika. Socha je vysoká 230 cm a váži 500 kg. Je umiestnená na podstavci z lešteného granitu, ktorý je vysoký 70 cm, široký 300 cm a váži až 7 ton. Autorom tejo sochy je maďarský sochár Sándor Győrfi.

</doc>
<doc id="632899" title="Oqtay Sabir oğlu Əsədov" url="https://sk.wikipedia.org/wiki?curid=632899">
Oqtay Sabir oğlu Əsədov

Ogtay Sabir oghlu Asadov (; (* 3. január 1955, Šeherjik, Arménsko) je azerbajdžanský politik, predseda parlamentu od roku 2005.. Súčasný mandát trvá od 24. novembra 2015 na päť rokov.
Diplom zo strojného inžinierstva získal na Azerbajdžanskom štátnom inštitúte ropy a chémie. Ovláda ruštinu a angličtinu. Je členom Medzinárodnej vodnej asociácie.
Od roku 1976 pracoval v Baku ako senior inžinier, od roku 1981 ako senior technológ, riaditeľ odboru a riaditeľ Únie „Azersantechgurašdirma“, čo je trust azerbajdžanského ministerstva pre práce na veľkých zariadeniach a špeciálnych konštrukciách. 
V rokoch 1996-2005 bol predsedom „Abšeron Regional Water Joint Stock Company“.
Je členom politickej rady strany Nová strana Azerbajdžanu.
Bol zvolený v druhom volebnom období Národného zhromaždenia Azerbajdžanu. 6. novembra 2005 bol znovuzvolený.
Je ženatý, má dve deti.

</doc>
<doc id="632904" title="Chrám svätého Mikuláša (Brašov)" url="https://sk.wikipedia.org/wiki?curid=632904">
Chrám svätého Mikuláša (Brašov)

Chrám svätého Mikuláša (, ) v Brašove je stredoveký pravoslávny kostol, postavený v gotickom slohu, z konca15. storočia, nachádzajúci sa v miestnej časti Șchei v centrálnej časti mesta Brašov v Brašovskej župe v Sedmohradsku v Rumunsku. Má priznaný štatút kultúrnej pamiatky.
Charakteristika a dejiny.
Na mieste súčasnej budovy stál už v minulosti pravoslávny chrám čo dokladajú dokumenty z roku 1292. Ďalšia zmienka o pravoslávnom chráme v tejto oblasti je v bule vydanej pápežom Bonifácom IX. 15. decembra 1399.
Výstavba súčasnej budovy chrámu začala v roku 1495 s pomocou vtedajšieho sedmohradského panovníka Vlada Călugărua. Počas vlády Neagoea Basaraba, ktorý vládol v rokoch 1512 - 1521 bola budova rozšírená východným smerom. V roku 1538 bol chrám vymaľovaný a následne v rokoch 1575 - 1595 bol opäť rozšírený, pričom bola pristavaná aj predsieň a stĺporadie. V roku 1583 počas vlády Petrua Cercela bola ku chrámu pristavaná jeho západná veža. Chrám bol dostavaný v roku 1594, ale následne ešte prebiehali stavebné úpravy. V roku 1651 bol k budove chrámu pristavaný nartex a v roku 1751 bola vystavaná hodinová veža.
V 18. storočí medzi rokmi 1733 - 1752 boli v chrámovom areáli postavané dve kaplnky. V severnej časti areálu bola postavená Kaplnka Zvestovania a v južnej časti Kaplnka Vzkriesenia Pána.
V roku 1939 bol chrám vybavený novým ikonostasom a v tom istom roku sa začala aj reštaurácia budovy, ktorá trvala až do roku 1946.
Pri kostole bola postavená aj rumunská škola a areál sa tak stal významným centrom duchovného a kultúrneho života pre rumunských obyvateľov v brašovskom regióne. Prvá zmienka o rumunskej škole v areáli pochádza už z roku 1480. Pôvodná drevená stavba školy bola v roku 1597 nahradená kamennou stavbou. Táto bola v priebehu roku 1761 rozšírená. Samotná stavba školy je dvojposchodová budova s valcovými klenbami s priechodmi. V 17. storočí boli k budove pristavané aj verandy. V dnešnej dobe budova slúži ako múzeum.
Areál chrámu sa nachádza mimo hraníc stredovekého opevneného mesta na dolnom námestí v miestnej časti Șchei. V chrámovom areáli sa nachádza aj budova prvej rumunskej školy v Brašove a okolo kostola, ktorého areál je ohradený sa rozprestiera cintorín.
Samotná budova je jednoloďová s apsidou. Loď chrámu je veľmi dlhá a úzka a sú k nej pristavané dve kaplnky. Na západnej strane budovy nad oltárom sa nachádzajú dve koaxiálne veže s ostrým ihlanovitým zakončením, ktoré dávajú špecifický vzhľad celej budove. Vyššia západnějšia veža so štyrmi vežičkami pripomína svojím vzhľadom architektúru saských kostolov. Bočné fasády budovy sú lemované polkruhovými oknami. Klenba lode je závojová nesená dvojitými eliptickými oblúkmi. Celá stavba je zaujímavým prepojením pravoslávnych stavebných tradícií s niektorými vplyvmi architektúry kostolov západných vetví kresťanstva. Fresky v interiéri chrámu boli zhotovené známym umelcom Costinom Petrescuom.
Severozápadne položená Kaplnka Zvestovania je štvorcového pôdorysu s valcovou klenbou a kupolovitou vežou, ktorá sa týči nad centrálnou časťou kaplnky a na ktorej je vyobrazená freska Ježiša. Kaplnka je zvnútra aj zvonka bohato zdobená aj ďalšimi freskami, ktorých autorstvo sa prisudzuje maliarovi Grigoreovi Raniteovi.
Kaplnka Vzkriesenia Pána sa nachádza juhozápadnej časti chrámu. Je štvorcového pôdorysu s valcovými klenbami a polkruhovou apsidou.Nástenné maľby v tejto kaplnke vyhotovil majster Ioan Pugravul.

</doc>
<doc id="632975" title="Vedecká knižnica v Olomouci" url="https://sk.wikipedia.org/wiki?curid=632975">
Vedecká knižnica v Olomouci

Vedecká knižnica v Olomouci je vedecká knižnica so sídlom v štatutárnom meste Olomouci. Radí sa medzi najvýznamnejšie knižnice na území Česka s unikátnym súborom historických fondov. Tento súbor tvorí 1 451 rukopisov, 1 700 prvotlač a takmer 80 000 zväzkov starých tlačí. Knižnica bola založená v roku 1566 a až do roku 1860 plnila funkciu akademickej knižnice olomouckej univerzity. 
Právo povinného výtlačku získala roku 1807 a od roku 1947 pre územie celého vtedajšieho Česko-Slovenska, dnes má toto právo na území celého Česka.
Svoje služby poskytuje odbornej i laickej verejnosti na mieste (ul. Bezručova 2) i pomocou on-line katalógu, ktorý obsahuje viac než 1 200 000 titulov. Dá sa v ňom vyhľadávať, registrovať sa, objednávať a využívať mnoho ďalších funkcií. Niektoré časti sú k dispozícii aj v zdigitalizovanej forme v digitálnej knižnici.

</doc>
<doc id="632997" title="Obchodný dom Dargov (Košice)" url="https://sk.wikipedia.org/wiki?curid=632997">
Obchodný dom Dargov (Košice)

Obchodný dom Dargov (alebo skrátene OD Dargov) je obchodný dom nachádzajúci sa na Štúrovej ulici 1 v Košiciach. Obchodný dom situovaný v centre mesta na rohu Hlavnej a Štúrovej ulice v blízkosti Námestia osloboditeľov.
Plocha.
Obsahuje 29 510 m² obchodných, kancelárskych a skladových priestorov. Spolu má 4 podlažia. V suteréne je zásobovací dvor s rampami pre dovoz tovaru. Dovezený tovar zo zásobovacieho dvora sa do priestorov na 1. až 3. poschodia prepravuje štyrmi nákladnými výťahmi. Priestor pre zákazníkov je vybavený eskalátormy a osobným výťahom.
História.
Do začiatku 19. storočia na mieste kde je terajší obchodný dom, existovalo len predpolie košického opevnenia. Okolo roku 1820 na tomto mieste pribudla prvá prízemná budova s jedným uličným a jedným malým dvorným krídlom a susedila s priľahlými časťami hradieb. Časom za ňou, podľa zachovaného plánu z roku 1844, vznikli viaceré záhrady. V polovici 19. storočia tu vyrástli jednoposchodové meštianske domy. Dva južnejšie, na mieste kde sa dnes nachádza spomínaný Dargov, zbúrali.
Základný kameň bol položený 18. augusta 1980. Stavba sa začala v roku 1983 podľa projektu architekta Františka Antla. Náklady na stavbu sa vyšplhali na 158 207 000 československých korún. Jeho otvorenie sa konalo 23. februára 1987 za éry komunizmu. V tom čase to bol najväčší obchodný dom v Česko-slovensku. Pri slávnostnom prestrihávaní pásky preto nechýbal ani predseda "Východoslovenského Krajského výboru" Ján Pirč či minister obchodu SSR Jaroslav Zelko. Očakávalo sa, že sa v ňom budú predávať celkom dobré tovary, teda aspoň také, ktoré v bývalom režime neboli na pultoch predajní bežné. Štyri poschodia však Košičanom priniesli obchody ponúkajúce textil, odevy, domáce potreby, lahôdky ale aj kaderníctvo, poštu, bufet či zdravotné stredisko.
S obchodným domom Dargov sa už vtedy, spájali rôzne kauzy. Hovorilo sa, že sa mal pôvodne volať "Domino". Predpkladalo sa, že existujú dve možnosti prečo sa tak nevolá. Prvá vravela o tom, že "Dominus" znamená po latinsky "Pán", a to by podľa komunistických ideológov pripomínalo náboženstvo, čo sa vtedy pokladalo za absolútne neprípustné. Druhá teória bola založená na tom, že obchodný reťazec "Domino" existoval už niekde na západe, a tak by šlo o narušenie autorských práv. Pôvodný názov "Domino" bol údajne vyvesený, ale asi len na jeden deň. Krátku dobu niesol obchodný dom aj názov "Otex".
Umelecké diela.
Ako takmer každá verejná budova či sídlisko, ktoré bolo postavené za socializmu, ani v OD Dargov nechýbajú rôzne umelecké diela. Napravo od vchodu do potravín Fajne je prvý reliéf od keramikára Imricha Vaneka a nad schodiskom do podzemia sa nachádza druhý, ktorý zobrazuje "roh hojnosti". Pri vchode zo Štúrovej ulice je umelecky stvárnená fontána od sochárky Márie Bartuszovej, ktorá nesie názov "Klíčenie".
Dnešná fasáda slúži na reklamné účely, no inak tento objekt na tú dobu nevyzeral zle. Je to dobrý príklad modernej architektúry 80. rokov. Pre jeho výstavbu museli zbúrať viaceré hodnotné historické budovy. V jednej dlhé roky sídlilo železiarstvo "Fleischer" a "Schirger" patriace Ľudovítovi Oelschlagerovi, v ďalšej bola banka. Z jednej z nich bol dobrý výhľad na protiľahlý bývalý Hotel Schalkház (dnes miesto Hotela DoubleTree by Hilton).

</doc>
<doc id="633039" title="Kostol Kráľovnej pokoja (Košice)" url="https://sk.wikipedia.org/wiki?curid=633039">
Kostol Kráľovnej pokoja (Košice)

Kostol Kráľovnej pokoja je kostol nachádzajúci sa v mestskej časti Juh v Košiciach na ulici Milosrdenstva. Je zasvätený Panne Márii kráľovnej pokoja a od roku 1963 je národnou kultúrnou pamiatkou SR.
Vzhľad.
Kostol bol postavený v krízových rokoch 1938 – 1939 v duchu funkcionalistickej moderny. Interiér aj exteriér kostola je zariadený pomerne jednoducho, je minimálne zdobený, zameraný na funkciu ktorú má plniť. Po druhom vatikánskom koncile, keď dochádzalo v kostoloch k zmenám liturgického priestoru, bol z tohto kostola odstránený pôvodný hlavný oltár a jeho funkciu začalo plniť predné vitrážové okno. Neskôr boli čiastočne prekryté aj dve postranné okná, aby hlavná vitráž vynikla. Jej autorom je významný maďarský sklársky výtvarník Palka József. Motívom tejto vitráže je Mária, kráľovná pokoja, ktorá je obklopená anjelmi, nad ňou je biela holubica ako symbol Ducha svätého.
Pod ňou sa nachádza nápis: 
Obsah tejto vitráže je vnímateľný len z interiéru kostola, pretože z exteriéru za ňou je osadené veľké okno so žlto-hnedým ornamentálnym sklom, ktoré skresľuje vnímanie reálnych farieb vitráže.

</doc>
<doc id="633083" title="Prvosienka jarná" url="https://sk.wikipedia.org/wiki?curid=633083">
Prvosienka jarná

Prvosienka jarná ("Primula veris") je trváca rastlina z čeľade prvosienkovité.
Je rozšírená v Európe a Ázii. Podobá sa na prvosienku vyššiu ("P. elatior").
Má výšku 10 až 30 cm. Kvitne od apríla do júna. Na bezlistej stonke vytvára súkvetie s 5 až 20 žltými kvetmi. Listy sú v prízemnej ružici s dĺžkou do 12 cm. Rastie na chudobných pôdach a presvetlených stanoviskách pri okraji lesov a na lúkach.
Kvety obsahujú saponíny, flavonoidy, fenolové glykozidy a éterické oleje. Koreň obsahuje najmä saponíny, éterické oleje, kyselinu glukurónovú a i. Droga z rastliny má močopudný účinok, používa sa pri ochoreniach horných dýchacích ciest.

</doc>
<doc id="633118" title="Štadión Lokomotívy" url="https://sk.wikipedia.org/wiki?curid=633118">
Štadión Lokomotívy

Štadión Lokomotíva je viacúčelový štadión v Košiciach. V súčasnosti sa používa hlavne na futbalové zápasy. Štadión má kapacitu 10 787 osôb a bol postavený v roku 1970. Intenzita osvetlenia štadióna je 1200 luxov. Leží v nadmorskej výške 219 m.n.m.
História.
Štadión sa nachádza v košickej časti mesta zvanej Čermeľ. Od jeho založenia sa prevažne využíva na futbalové zápasy. Na štadióne sa nachádza 10 787 (8 787 sediacich) miest pre divákov a bol postavený v roku 1970. Na štadióne pôsobili kluby ako FC Lokomotíva Košice (1970 – 1997), 1. FC Košice (1997 – 2004), FC VSS Košice (2005 – 2017). Od roku 2017 na štadióne pôsobý nový futbalový klub Košíc, pôsobiaci v Tipos III. Lige Východ, s názvom FC Košice. Na štadióne si pár zápasov zahralo aj Slovenské národné futbalové mužstvo. Štadión nespĺňa kritériá UEFA pre medzinárodné podujatia. V súčasnosti však už priebeha výstavba nového Košického futbalového štadióna na mieste bývalého košického Blšáku.
Medzinárodné stretnutia.
Štadión Lokomotíva hostil len jeden priateľský a jeden súťažný zápas Slovenského národného futbalového mužstva.
Prvý bol proti Fínsku a uskutočnil sa 19. augusta 1998m skončil 0 – 0, rozhodcom bol Miroslav Liba a zápas videlo 3 220 divákov. V druhom si zmeralo slovenské mužstvo sily z Azerbajžanom a vyhralo 3 – 0. Zápas bol kvalifikáciou na UEFA Euro 2000, a uskutočnil sa 5. septembra 1998. Rozhodcom bol Ír Alan Snoddy a zápas si pozrelo 3 243 divákov.

</doc>
<doc id="633131" title="Faustína Kowalská" url="https://sk.wikipedia.org/wiki?curid=633131">
Faustína Kowalská

Svätá Mária Faustína Kowalská (rod. Helena Kowalská; * 25. august 1905, Glogowiec, Poľsko† 5. október 1938, Krakov) bola poľská rehoľná sestra a mystička, členka Kongregácie dcér Matky Božieho Milosrdenstva, ktorá bola 30. apríla 2000 prehlásená za svätú pápežom Jánom Pavlom II. Dnes je po celom svete známa ako apoštolka Božieho Milosrdenstva a hĺbku jej duchovného života odkrýva vlastnoručne napísaný Denníček, v ktorom opisuje okrem iného aj to, ako sa jej zjavil a prihováral Ježiš Kristus. 
Sv faustina kowalska videla peklo. Povedala že ju viedol jej anjel strážny. Sú tam duše ktoré hlavne neverili že peklo skutočne existuje. 7 utrpení pekla. 1 utrpenie je strata Boha 2 utrpenie že tento stav sa nikdy nezmení 3 utrpenie neustále výčitky svedomia 4 utrpenie spalujuci oheň ktorú dušu nikdy nezničí toto utrpenie je strašné 5 utrpenie zapachajuci smrad duše zabehnuté a diabli sa navzájom vidia vidia všetko zlo čo spáchali ale i oni sami 6 utrpenie neustála prítomnosť satana 7 utrpenie je ruhanie sa voči Bohu avšak toto nie je koniec. Svätá Faustina to píše na boží rozkaz aby nikto sa nevyhovaral že peklo neexistuje a že tam nikto nie je.

</doc>
<doc id="633151" title="Park Moyzesova" url="https://sk.wikipedia.org/wiki?curid=633151">
Park Moyzesova

Park Moyzesova je mestský park nachádzajúci sa v mestskej časti Staré Mesto a je súčasťou ochranného pásma Mestskej pamiatkovej rezervácie Košice. Svoju dispozíciu v podobe aleje od vzniku v 19. storočí má zachovanú do dnes. Tiahne sa pozdĺž celej ulice Moyzesova. Na južnom cípe park začína pri ulici Štúrova pri Dome Umenia, pokračuje popri Podnikovohospodárskej fakulte EUBA, Gymnáziu Šrobárovej, areáli UPJŠ, Hlavnej pošte, Malinovského kasárňach a končí na ulici Československej armády pri Angels Aréne a Radnici Starého Mesta.
Charakteristika.
Park na Moyzesovej meria na dĺžku takmer presne jeden kilometer. Takto bol park vymeraný podľa vzoru budapeštianskych bulvárov. Najprv mal pomenovanie "Promenáda" a od roku 1892 niesol názov "Rákócziho okružná". Spočiatku tu boli vysadené topole, neskôr bola uskutočnená ešte jedna úprava v roku 1910.
Súčasnú podobu dostal park v roku 2013, keď sa Košice stali európskym hlavným mestom kultúry. Park dostal nové a silnejšie osvetlenie, ktoré parku zvýšili bezpečnosť. Pribudol aj štvor-násobný počet lavičiek na sedenie a odpadkové koše na recyklovanie. Je to prvý park s vodiacimi líniami na chodníku pre slepcov a je kompletne bezbariérový. Rekonštrukciou pribudol kilometer kvalitného cyklochodníka, ktorý slúži aj inline korčuliarom a vozičkárom.
Okrem ciklochodníka parkom spolu vedú aj dva chodníky, jeden má povrch pokrytý drobným štrkom a druhý zasa hladkým asfaltom. Po celej dĺžke parku je vysadený kilometrový pás kríkov, ktorý slúži na zamedzenie viditeľnosti áut z priľahlej ulice. Pri vstupe do arálu Univerzity Pavla Jozefa Šafárika je lavičiek najviac a pribudla tam aj decentná fontána. Park na Moyzesovej za socializmu slúžil aj na propagandistické nástenky, no od roku 2013 už slúži umeniu. Nájdeme tu aj "Kľúčovú sochu" od českého sochára Jiřího Davida, ktorá bola inštalovaná práve v roku, keď Košice mali titul Európske hlavné mesto kultúry. V parku ju osadená aj honosná socha Štefana Moyzesa, po ktorom je ulica aj park pomenovaný.

</doc>
<doc id="633154" title="David Dobrik" url="https://sk.wikipedia.org/wiki?curid=633154">
David Dobrik

David Dobrik (* 23. júl 1996, Košice) je slovenský youtuber a vloger. Je známy tým, že je pomyselným lídrom populárnej skupiny ľudí na platforme YouTube s názvom "The Vlog Squad". Svoju kariéru začal na platforme Vine pred koncom roka 2014. Jeho videá, ktoré majú typ vlogov, často obsahujú jeho blízkych priateľov a kolegov, bývalých "vinerov" ako napríklad – Liza Koshy, Alex Ernst, Gabbie Hanna a Jason Nash. Jeho hlavný kanál na YouTube dosiahol viac ako 18,8 milióna odberateľov.
Okrem internetovej zábavy, Dobrik nadaboval postavu "Axela" vo filme "Angry Birds vo filme 2", od novembra 2019 do 20. januára 2020 bol jedným z porodcov na Nickelodeon TV v relácii "America's Most Musical Family". Zároveň bol hosťom v špeciálnom diely Spongebob Squarepants s názvom – "The Stars of SpongeBob Fan Favorites Special". Od augusta 2020, hostil reality súťaž "Dodgeball ThunderDome" na Discovery Channel.
Život.
David sa narodil 23. júla 1996 v Košiciach. Jeho rodina sa presťahovala do Vernon Hills v Illinois na predmestie Chicaga, zatiaľ čo mal šesť rokov. Dobrik je chránený americkou imigrantskou politikou – "DACA", ktorá ho aj napriek tomu, že nie je Američan, oprávňuje zostať v USA, kedže do Ameriky prišiel ako dieťa. Toto nariadenie bolo založené Barackom Obamom, no hrozí mu zrušenie a kvôli tejto skutočnosti David nemôže opustiť územie Spojených štátov. Neskôr počas svojho štúdia sa presťahoval do Los Angeles, aby posilnil svoju kariéru na platforme Vine. David má troch súrodencov menom Ester, Sara a Toby.
Kariéra.
2013 – 2016: Začiatky na Vine a YouTube.
V roku 2013 David nahral svoje prvé krátke video na Vine. Na tvorení Vineoch spolupracoval aj s inými populárnymi Vinermi ako Liza Koshy, The Gabbie Show, Jason Nash a Zane &amp; Heath. Pred založením svojho vlastného kanála na YouTube bol David súčasťou skupiny zvanej "Second Class" (Druhá Trieda). Na konci pôsobenia tohto kanála v roku 2015, David a jeho spolutvorcovia získali viac ako 18 000 odoberateľov. Koniec kanála "Second Class" prišiel onedlho a David si založil svoj osobný kanál na YouTube s názvom "David Dobrik". Od založenia kanála, videá pozostávali z komických vlogov založených na reálnych životných situáciách, v ktorých figurovalo mnoho z jeho bývalých "kolegov" z Vineu. V auguste 2016 si David vytvoril svoj druhý kanál, "David Dobrik Too", kde uverejňuje tzv. "bloopers" (krátke klipy, ktoré sa nedostali do jeho videí na hlavnom kanále) a videá s výzvami (ang. "challenge").
2017 – súčasnosť: YouTube a "The Vlog Squad".
V posledných rokoch si David získal veľa fanúšikov vďaka svojim videám s veľkým nasadením a energiou, ktoré na YouTube pridával tri krát do týždňa (teraz dva krát). 
V roku 2017 Dobrik vyhral ocenenie "Vlogger roka" na 9. ročníku "Shorty Awards". 
V roku 2018 David vyhral ocenenie "First Person" na 2018 "Streamy Awards", zatiaľ čo "The Vlog Squad" získala titul "Best Ensemble Cast" pod názvom "David's Vlog". 
Spolu s Jasonom Nashom má svoj vlastný podcast s názvom "VIEWS". V septembri 2018, si David vytvoril svoj tretí kanál na YouTube, ktorý nesie názov "Views Podcast", kde uverejňuje videá z jeho podcastov.
The Vlog Squad.
Termín alebo názov "Vlog Squad" označuje skupinu priateľov, ktorá sa objavuje v Dobrikových vlogoch. Niekoľko členov prišlo aj odišlo, ale viaceré zdroje uvádzajú zoznam najčastejšie "vystupujúcich" členov tejto skupiny. David pôsobí ako "vodca" tejto skupiny, kedže samotná skupina je ním často poháňaná a združovaná. Medzi tých, ktorí sa vo vlogoch vyskytujú najčastejšie a sú považovaní za členov "Vlog Sqad" patria okrem iného – Liza Koshy, Josh Peck, Jason Nash, Scotty Sire, Kristen McAtee, Zane Hijazi, Heath Hussar, Matt King, Dom Zeglaitis, Alex Ernst, Toddy Smith, Corinna Kopf, Jeff Wittek, Carly Incontro, Erin Gilfoy (Gabbie Hanna), BigNik, Elton Castee a Trisha Paytas.
V jeho vlogoch sa objavilo aj mnoho celebrít, ako napríklad Drake Bell, John Stamos, Paris Hilton, Kylie Jenner, Kendall Jenner, Kaia Gerber, Lil Pump, Rob Riggle, Charlie Puth, Rebecca Black, Miranda Cosgrove a Howie Mandel. Vo videách sa často objavujú aj priatelia z jeho mesta z detstva Vernon Hills, vrátane jeho asistentky Natalie Mariduena.
Osobný život.
Dobrik má troch súrodencov – Ester, Saru a Tobyho.
Od konca roka 2015 do začiatku roka 2018 randil s Liza Koshy. Ich rozchod následne oznámili až v júni 2018. Odvtedy zostali priateľmi. David uviedol, že hovorí po slovensky. V máji 2019 sa David legálne oženil s Lorraine Nashovou, matkou Jasona Nasha, kvôli časti jedného zo svojich vlogov. Dňa 12. júna 2019, Dobrik oznámil, že on a Nashová sa po jednom mesiaci rozhodli ukončiť svoje manželstvo. Dňa 22. novembra 2019 Dobrik prostredníctvom Instagramu uviedol, že má oficiálne podpísané rozvodové papiere a je oficiálne rozvedený.

</doc>
<doc id="633190" title="Fortuna liga 2019/2020" url="https://sk.wikipedia.org/wiki?curid=633190">
Fortuna liga 2019/2020

Fortuna liga 2019/2020 bol 27. ročník najvyššej futbalovej súťaže na Slovensku. Titul obhajoval ŠK Slovan Bratislava. Nováčikom bol FK Pohronie.
Víťazom sa stal úspešný obhajca titulu ŠK Slovan Bratislava, ktorý si tak vybojoval aj miestenku v predkolách Ligy majstrov. Miestenku v predkolách Európskej ligy si vybojovali MŠK Žilina, FC DAC 1904 Dunajská Streda a MFK Ružomberok. Baráž o udržanie si zahral FC Nitra s druholigovým FK Dubnica nad Váhom. Po prvom zápase bez gólov sa Nitre podarilo zachrániť, keď doma zdolala Dubnicu 3–0.
Nadstavbová časť.
Dopad pandémie koronavírusu na nadstavbovú časť.
Z dôvodu pandémie koronavírusu bola nadstavbová časť Fortuna ligy skrátená z 10-kolového formátu na 5 kôl. Zápasy sa odohrali v termínoch od 13. júna do 11. júla. Jediná zmena v tabuľke bola, že tím na poslednom mieste nezostúpil do 2. ligy, ale odohral barážové stretnutie (2 zápasy, doma/vonku) s víťazom 2. ligy. Víťaz baráže hral v budúcej sezóne Fortuna ligu, porazený 2. ligu.
Sponzori a televízne práva.
Sponzori.
Hlavným oficiálnym sponzorom Fortuna ligy počas sezóny 2019/20 bola stávková kancelária FORTUNA. Oficiálnym dodávateľom lôpt na zápasy bola spoločnosť Adidas.
Televízne práva.
Fortuna ligu počas sezóny 2019/20 vysielala verejnoprávna televízia RTVS a televízia od spoločnosti Orange, Orange Šport. Každý jeden zápas bolo zároveň možné zadarmo sledovať aj prostredníctvom internetovej televízie Huste.tv, patriacej pod televíziu JOJ.

</doc>
<doc id="633356" title="Košice Crows" url="https://sk.wikipedia.org/wiki?curid=633356">
Košice Crows

 
Košice Crows je slovenský mužský hádzanársky klub sídliaci v Košiciach. Vznikol v roku 2016 na popud hrajúceho hádzanára Filipa Fabišíka, neskôr prezidenta samotného klubu. Košice Crows je účastníkom najvyššej hádzanárskej súťažeSlovnaft Handball Extraligy. Klub začínal v 1. lige, do ktorej vstúpil v sezóne 2017/18. Najväčší úspech dosiahol v sezóne 2018/19, keď vyhral 1. ligu a po úspešnej baráži postúpil do extraligy. Svoje zápasy hráva v aréne Hádzanárska hala Slavomíra Šipoša, ktorá je od roku 2018 pomenovaná po významnom hádzanárskom trénerovi Slavomírovi Šipošovi.

</doc>
<doc id="633369" title="Juraj Vančík (lekár)" url="https://sk.wikipedia.org/wiki?curid=633369">
Juraj Vančík (lekár)

MUDr. Juraj Vančík, CSc., MBA (* 2. mája 1950, Svidník) je slovenský lekár, kardiológ, hudobník, spevák, manažér, podnikateľ a moderátor.
Zo života.
Keď mal šesť rokov naučil sa hrať na harmonike. Od desiatich rokov hrá na gitare.
Medzi rokmi 1968 - 1974 študoval na Lekárskej fakulte UPJŠ v Košiciach. V roku 1969 absolvoval mesačnú študentskú prax v Anglicku . V tom istom roku sa zúčasnil súťaže Košický zlatý poklad s autorskou pesničkou Klietka šťastia. Túto súťaž vyhral.
Po absolvovaní štúdia začal pracovať ako lekár vo Fakultnej nemocnici Louisa Pasteura na internej klinike.
Pracoval tu do roku 1980. Medzi rokmi 1980 - 1982 vykonával expertíznu prácu v Líbyi.
V období rokov 1982 do roku 1995 pracoval vo Fakultnej nemocnici Louisa Pasteura v Košiciach. Od roku 1995 až 1997 sa stal riaditeľom medicínskeho centra v Košiciach.
Od roku 1997 viedol 1. súkromnú nemocnicu, Košice-Šaca a.s., kde bol riaditeľom. Nemocnica je 1. súkromnou nemocnicou na Slovensku. V 1. súkromnej nemocnicu, Košice-Šaca a.s. bol členom predstavenstva, spoluzakladateľom. Nemocnicu viedol osemnásť rokov. Po zmene väčšinového vlastníka v nemocnici, došlo k zmene nového riaditeľa v nemocnici.
Naďalej vykonáva lekársku prax. So skupinou Vabank vystupujú na koncertoch a hudobných podujatiach. Pravidelne sa zúčastňuje ako porotca pesničkovej súťaže Košický zlatý poklad, napr. v roku 2018, 2017, 2015, 2014, 2010 atď .
S manželkou Ľudkou majú dcéru Denisu a syna Martina.
Médiá.
Moderovanie.
V rádiu zameranom na šport - Rádio Šport moderuje reláciu "Športové puzzle s Jurajom Vančíkom" .

</doc>
<doc id="633372" title="Alexander Petržalský" url="https://sk.wikipedia.org/wiki?curid=633372">
Alexander Petržalský

Alexander Hazucha (* 17. máj 1980, Bratislava – † 24. február 2019 Iquitos, Peru), známy pod umeleckým menom Alexander Petržalský alebo Šaniel (kedysi Anine), bol slovenský raper, producent, DJ, promotér a člen hudobnej dvojice ŠANIEL &amp; SUE. Bol distribútorom limonádových nápojov Club-Mate, Bombilla drink a Wostok pre Slovensko.
Hudobná kariéra.
V roku 2010 vydal svoj prvý sólový album s názvom Neštantandardný občan. V roku 2012 vydal pod labelom Štúdio Konečná soundsystem album DHZ – Misia sveta.
V roku 2014 vydal a pokrstil album Šaniel a Sue na festivale Uprising 2014. Album bol sprístupnený pre verejnosť k stiahnutiu zadarmo. So svojou show vystupovali na popredných akciách a festivaloch po celom Slovensku.
Ako DJ sa venoval štýlom ako REGGAE, RUBADUB, BALKAN, ELEKTRO BALKAN, E SWING, SWING, DANCEHALL, LATINO, ELEKTRO MUSIC, CUMBIA, LOUNGE BAR MUSIC.
Úmrtie.
Alexander Hazucha zomrel ako 38-ročný počas pobytu v Peru v meste Iquitos dna 24.2.2019. O jeho smrti informovali oficiálne pátracie zložky ako aj internetové média Večerník Bratislava, Uprising Bratislava, Uprising Festival alebo Bajkonur. Rovnako aj jeho najbližšia rodina a priatelia. Na jeho rozlúčku zorganizovali slovenský raperi a jeho priatelia 21.3.2019 o 17:00 spomienkový koncert s názvom Pocta Alexandrovi Petržalskému – Koncert, ktorý sa konal v Bratislavskom klube – HPK – Hopkirk Club. Zúčastnilo sa ho viacero známych slovenských mien z rapovej scény ako Vec a Škrupo, Supa, Tono S, Čis T, Opak, Zverina, Haf a Zetka, GR Team, Rišo zo Žužulety, Bio, Kelso, Zuzana Sue Kráľová, Campana Batucada, Pozostatok Štúdio Konečná Sound system, DJ Reverend. Výťažok z koncertu bol podľa informácií venovaný rodine.

</doc>
<doc id="633425" title="Modernizmus (literatúra)" url="https://sk.wikipedia.org/wiki?curid=633425">
Modernizmus (literatúra)

Modernizmus v literatúre je smer, ktorý sa začal presadzovať na konci 19. storočia a začiatku 20. storočia, hlavne v Európe (tam hlavne v próze) a Spojených štátoch (skôr v poézii). V próze je charakterizovaný rozbitím klasickej formy realistického rozprávania, v poézii dôrazom na subjekt a jeho sebavyjadrenie. 
Významnou témou je izolácia jednotlivca a hranice reality a sna. Veľký vplyv na rozvoj literárneho modernizmu mala psychoanalýza a učenie filozofov ako Henri Bergson a Friedrich Nietzsche.
Predstavitelia a smery.
Za klasikov modernizmu v literatúre sú považovaní prozaici Franz Kafka (Proces, Zámek), James Joyce (Odysseus), Virginia Woolfová (Pani Dallowayová), Marcel Proust (Hľadanie strateného času), Robert Musil (Muž bez vlastností) a Jaroslav Hašek (Osudy dobrého vojaka Švejka počas svetovej vojny).
V dráme vynikli Samuel Beckett (Čakanie na Godota), Luigi Pirandello (Šesť postáv hľadá autora), Friedrich Dürrenmatt (Návšteva starej dámy), Eugène Ionesco (Plešatá speváčka) a Bertold Brecht (Matka guráž a jej deti).
V poézii sa stali významnými Ezra Pound, Walt Whitman, Rainer Maria Rilke a Thomas Stearns Eliot. 
Na modernizmus nadväzuje avantgarda, ktorá je niekedy vnímaná ako jeho súčasť, inokedy skôr ako samostatný fenomén. Pojem modernizmus má vysokú mieru všeobecnosti a rozpadá sa na veľa smerov, napríklad expresionizmus, impresionizmus, symbolizmus, dekadencia, absurdná dráma či civilizmus, v širšom poňatí aj dadaizmus, futurizmus a surrealizmus.
Za neskorý modernizmus sú niekedy označovaní predstavitelia francúzskeho nového románu. Za predchodcov modernizmu, teda predstaviteľov starších smerov, ktorí určitými aspektami svojho diela naznačovali modernistické experimentovanie a subjektivizmus, bývajú označovaní Anton Pavlovič Čechov, August Strindberg, Henrik Ibsen, Fjodor Michajlovič Dostojevskij, Gustave Flaubert, Guy de Maupassant, Charles Baudelaire, Stéphane Mallarmé, Maurice Maeterlinck či Arthur Rimbaud.            
U niektorých autorov je však hranica neostrá. Proti modernizmu sa programovo vymedzuje literárna postmoderna, ktorá sa tvrdohlavo vracia k niektorým klasickým rozprávacím modelom, ale zároveň odmieta klasickú realistickú schému a dilemu formy často reflektuje priamo v texte (Umberto Eco, Milan Kundera a i.).
Česká literatúra.
V dejinách českej literatúry je pojem modernizmus zviazaný predovšetkým so signatármi Manifestu českej moderny Josef Svatopluk Machar, Antonín Sova, Otakar Březina), tzv. anarchistickými buričmi (Viktor Dyk, Fráňa Šrámek, Petr Bezruč), dekadentmi (Arnošt Procházka, Jiří Karásek ze Lvovic, Karel Hlaváček) a katolíckou modernou (Xaver Dvořák, neskôr Jakub Deml). Všetci títo autori sú však prepojení skôr generačne než štýlom či témou. 
Ďalší autori spájaní s modernizmom.
Guillaume Apollinaire, Tadeusz Borowski, André Breton, Michail Bulgakov, Joseph Conrad, Alfred Döblin, Edward Morgan Forster, William Faulkner, André Gide, Knut Hamsun, Ernest Hemingway, Hermann Hesse, Arthur Koestler, David Herbert Lawrence, Thomas Mann, Katherine Mansfieldová, Filippo Tommaso Marinetti, Gertrude Steinová, Italo Svevo, Anna Achmatovová, Wystan Hugh Auden, Konstantinos Kavafis, Blaise Cendrars, Robert Desnos, Paul Éluard, Odysseas Elytis, Stefan George, Max Jacob, Federico García Lorca, Wilfred Owen, Octavio Paz, Giorgos Seferis, Wallace Stevens, Dylan Thomas, Tristan Tzara, Paul Valéry, William Carlos Williams, William Butler Yeats, Edward Albee, Jean Anouilh, Antonin Artaud, Jean Genet, Alfred Jarry, Vladimir Majakovskij, Arthur Miller, Seán O'Casey, Eugene O'Neill, John Osborne, Erwin Piscator, George Bernard Shaw, John Millington Synge, Ernst Toller, Frank Wedekind, Thornton Wilder, Stanisław Ignacy Witkiewicz.

</doc>
<doc id="633490" title="Cigánsky kanál" url="https://sk.wikipedia.org/wiki?curid=633490">
Cigánsky kanál

Cigánsky kanál je umelo vybudovaný, trvalo zavodnený, občasne tečúci vodný kanál, tok VI. rádu na Záhorí, v okrese Malacky, pri obci Jakubov. Jeho dĺžka predstavuje 791 metrov, plocha povodia činí 0,490 km² a plocha odtokových oblastí 0,179 km². Vzniká výtokom rúry spod novovystavaných rodinných domov, v oblasti, ktorej sa medzi Jakubovčanmi hovorí „Pri cigáňoch“ (), v nadmorskej výške 144 m. Ústi do Lúčneho kanála, z ľavej strany, ako jeho jediný prítok, vo výške Miesto sútoku sa nazýva „Pri Starom mlyne“ (), odvodený od miestnej časti obce "Starý mlyn".
Opis toku.
Vzniká výtokom z rúry, ktorá môže mať dĺžku 50 metrov a nahradila koryto kanála, pretože dnes sú tam vystavané rodinné domy, t.j. kanál v rúre podteká rodinné domy. Výtok sa nachádza na juhu obce Jakubov, neďaleko koryta Maliny. Pokračuje na západ a o dĺžke 65 metrov priberá svoj jediný prítok, ľavostranné staré koryto spomínanej rieky a hneď za sútokom je premostený mostom so sprašným povrchom. Jeho koryto je široké 1 meter, pravdepodobne je dno vydláždené, ale je zanesené bahnom, rastú v ňom vodné rastliny a v jeho okolí tŕstie. Tečie ďalej na západ, v trsťovom močiari, preteká pomedzi stromy, predovšetkým vŕby a následne sa stáča na juh. Tu je premostený, pokračuje ešte 50 metrov na juh a vzápätí sa vlieva do Lúčneho kanála.
História a výstavba kanála.
Cigánsky kanál bol vybudovaný v priebehu tretej etapy melioračných prác pri obci Jakubov v roku 1962. Finančný náklad jeho stavby činil 355 855 Kčs.

</doc>
<doc id="633492" title="Talianska hra" url="https://sk.wikipedia.org/wiki?curid=633492">
Talianska hra

Talianska hra vzniká po ťahoch:
Talianska hra je jedno z najstarších otvorení v šachu. Pomenovanie nesie po talianskych majstroch, ktorí ho ako prví analyzovali už v 16. storočí. Myšlienka talianskej hry je pomerne jednoduchá - strelci oboch strán pôsobia na body f2 a f7, ktoré sa ľahko môžu stať predmetom útoku. Biely v tomto otvorení často prechádza do útoku jazdcom, kedy jazdec z poľa g5 pôsobí na pole f7 čím zdvojnásobuje svoj útok. Čierny má podobne vyhliadky pre svoj útok ako biely a celkovo toto otvorenie patrí medzi najvyrovnanejšie a najkorektnejšie otvorenia pre obe strany. Šachová teória tohto otvorenia je na veľmi vysokej úrovni, niektoré varianty sú prebádané až do 20. ťahu. Z uvedených dôvodov je Talianska hra spolu so Španielskou hrou veľmi vhodná pre úplných začiatočníkov, no z rovnakých dôvodov sa len zriedka vyskytuje na najvyššej úrovni. Toto otvorenie patrí medzi otvorené hry.
Hra po 4. Jc3.
V tejto pozícii biely väčšinou pokračuje prirodzeným ťahom 4. Jc3 na čo čierny odpovedá ťahom 4. ... Jf6. Biely má na výber niekoľko dobrých ťahov, môže pokračovať prirodzeným ťahom 5. d3 čím vytvára svojmu čiernopoľnemu strelcovi možnosť zapojiť sa v budúcnosti do hry. Čierny môže pokračovať 5. ... Sb4. Ak by sa teraz biely rozhodol pre malú rošádu, čierny by v nasledujúcom ťahu mohol zobrať bielemu jazdca na c3 a po výmene by vznikla pozícia v ktorej by síce biely mal dvojpešiaka ale bol by oproti čiernemu ďalej vo vývine. Hra je ďalej vyrovnaná a obe strany majú možnosti na zvrat hry vo svoj prospech.
Evansov gambit.
Vzniká ak biely v štvrtom ťahu zahrá 4. b4! a čierny túto obetu príjme ťahom 4. ... Sxb4. Pre čierneho je najlepšia odpoveď tento gambit prijať, no musí poznať teóriu, pretože ide o korektný a silný gambit a ak biely hrá správne, môže ľahko získať prevahu.

</doc>
<doc id="633519" title="Dzeržinsk" url="https://sk.wikipedia.org/wiki?curid=633519">
Dzeržinsk

Dzeržinsk () je mesto v Nižnonovgorodskej oblasti v Rusku. Leží na rieke Oke a pri sčítaní ľudu v roku 2017 malo približne 232 tisíc obyvateľov.
Dejiny.
Prvá zmienka o dedine menom Rasťapino (Растя́пино) je z roku 1606. Rozvoj sa začína v roku 1862 kedy tu bola postavená železničná stanica. V roku 1916 bol v mete vybudovaný závod na výrobu výbušnín, ktorý evakuovali z Petrohradu. Už v roku 1917 bol v plnej prevádzke (v súčasnosti je to továreň FKP - "Zavod im. Ja. M. Sverdlova").
V roku 1929 bolo sídlo premenované na Dzeržinsk na počesť Felixa Edmundoviča Dzeržinského, zakladateľa Čeky. V roku 1930 sa Dzeržinsk stal mestom.
Dzeržinsk bol zapísaný v Guinnessovej knihe rekordov ako najznečistenejšie mesto na svete kvôli tunajšiemu chemickému priemyslu.
Podnebie.
Podnebie je mierne kontinentálne s pomerne chladnou zimou (od začiatku novembra do začiatku apríla) a teplým letom (od polovice mája do začiatku septembra). Častý prechod cyklónov od Atlantiku a niekedy od Stredomoria podmieňuje zvýšenú oblačnosť. Priemerné teploty dosahujú v januári okolo -10,9°C a v júli +19,2°C. Priemerný ročný úhrn zrážok predstavuje 569 mm.
Životné prostredie.
V Dzeržinsku jestvujú 3 stále stanovištia sledujúce znečistenie vzduchu. Vážnou hrozbou pre životné prostredie v meste ostávajú hĺbkové úložiská nebezpečných odpadov a jazero nazývané „Biele more“, v ktorom sa nachádza odpad z chemickej výroby. Tieto objekty sú pod neustálym dozorom ekológov a sú vybavené nevyhnutným zariadením. Neriešená otázka so spracovaním priemyselného odpadu modernými spôsobmi vytvára citeľné obmedzenia v rozvití investičného potenciálu mesta. Odstránenie dlhodobého poškodenia životného prostredia si žiada výraznú peňažnú čiastku, a teda nie je možné tento problém vyriešiť len z finančných prostriedkov rozpočtu mesta a subjektov spravujúcich továrne.
Podľa vedcov pracujúcich vo švajčiarskom Medzinárodnom Zelenom kríži a v americkom Inštitúte Blacksmitha, Dzeržinsk je jedným z najznečistenejších miest na Zemi.

</doc>
<doc id="633564" title="Okular" url="https://sk.wikipedia.org/wiki?curid=633564">
Okular

Okular je multiplatformný prehliadač dokumentov vyvinutý komunitou KDE a založený na knižniciach Qt a KDE Frameworks. Je distribuovaný ako súčasť balíka KDE Applications. Pôvodne bol založený na KPDF a nahradil KPDF, KGhostView, KFax, KFaxview a KDVI v KDE 4. Jeho funkcie môžu byť ľahko vložené do iných aplikácií.
História.
Projekt Okular začal na Google Summer of Code v roku 2005; Piotr Szymański bol prijatým študentom.
Okular bol identifikovaný ako úspešný príbeh 2007 Season of Usability. V tejto sezóne bola vytvorená maketa nástrojov Okular na základe analýzy ďalších populárnych prehliadačov dokumentov a prieskumov použitia.
Keď bol v decembri 2016 portovaný do Qt 5, číslovanie verzií sa zmenilo z 0.26 na 1.0.
Vlastnosti.
Medzi funkcie anotácie Okularu patria komentovanie dokumentov PDF, zvýrazňovanie a kreslenie čiar, geometrické tvary, pridávanie textových polí a pečiatok. Anotácie sa ukladajú oddelene od nemodifikovaného PDF súboru, alebo ich je možné uložiť do dokumentu ako štandardné PDF poznámky.
Text je možné extrahovať do textového súboru. Je možné vybrať časti dokumentu a skopírovať text alebo obrázok do schránky. Medzi ďalšie funkcie patrí čítanie textu nahlas pomocou Qt Speech modulu časti Qt od Qt 5, orezanie okrajov bielych strán a nastavenie záložiek.
Podpora formátov súborov.
Podporuje nasledujúce formáty súborov:
Oficiálna verzia sa štandardne riadi obmedzeniami DRM súborov PDF, čo môže zabrániť kopírovaniu, tlači alebo konverzii niektorých súborov PDF. Toto je však možné vypnúť v možnostiach „Obey DRM limits“ (Obmedziť DRM obmedzenia). 

</doc>
<doc id="633592" title="Senior (cirkev)" url="https://sk.wikipedia.org/wiki?curid=633592">
Senior (cirkev)

Senior je oficiálny titul, ktorý je bežný v protestantských cirkvách, zahŕňa riadiacu alebo dozornú funkciu. Najčastejšie sa funkcia vyskytuje v evanjelickej cirkvi. Funkciu seniora poznajú aj niektoré ďalšie protestantské cirkvi ako napríklad Reformovaná cirkev, alebo Cirkev bratská.
Slovensko.
Duchovný predstaviteľ Evanjelickej cirkvi a. v. na Slovensku, ktorý stojí na čele cirkevno-organizačnej jednotky nazývanej seniorát. Senior je prvým duchovným pastierom a vedúcim náboženského života v senioráte. Senior spolu so seniorálnym dozorcom zodpovedajú za činnosť seniorátu. Za seniora môže byť zvolený zborový farár, ktorý dosiahol vek minimálne 35 rokov a aspoň 3 roky pôsobí v danom senioráte. Volia ho členovia zborov seniorátu v priamych voľbách. 
Východná a stredná Európa.
V krajinách Strednej Európy, ako aj v Poľsku, bol senior na regionálnej úrovni vedúcim protestantským duchovným, čo zodpovedalo tomu, čo sa inde zvyčajne nazývalo dozorcom. V Evanjelickej cirkvi A.B. na Slovensku a v Evanjelickej cirkvi českobratskej tento titul zostalo dodnes. V Evanjelickej cirkvi A.B. v Rakúsku existovalo niekoľko seniorov v rámci superintendenta (diecézy), z ktorých každý viedol seniorát. V súčasnosti je volený zástupca vrchného dozorcu nazývaný Superintendenten Senior.
Nemecko.
V nemeckých protestantsko-evanjelických obciach bol senior oficiálnym titulom celkového zastúpenia duchovenstva.
Senior bol buď senior pastor, alebo bol zvolený spomedzi členov ministéria. V Hamburgu až do roku 1981 bol vedúcim pastorom senior a tým aj zástupca regionálneho biskupa. Ako zástupca duchovenstva stál pred správcom, ktorého menoval vlastník suverénneho cirkevného pluku, ale často bol aj jeho zástupcom. V niektorých mestách (napr. Hamburg a Lübeck) bola výsada cirkvi úplne prenesená na seniora.
Zrušením suverénneho cirkevného hodnostárstva v roku 1918 a vznikom synodálnych a biskupských cirkevných foriem stratili úrad dôležitosť. Počas 20. storočia bol zrušený.
Titul pre dozorcu farnosti Erfurt v Evanjelickej cirkvi v strednom Nemecku (EKM) sa zachoval . Vedúci pastor reformovanej cirkvi v EKM má tiež názov „Reformovaný senior“ .

</doc>
<doc id="633621" title="Gwenview" url="https://sk.wikipedia.org/wiki?curid=633621">
Gwenview

Gwenview je prehliadač obrázkov pre systémy podobné Unixu (vrátane Linuxu) a vydáva sa ako súčasť balíka KDE Applications. Súčasným správcom je Aurélien Gâteau. Slovo „Gwen“ znamená „biely“ v bretónskom jazyku a bežne sa používa ako krstné meno.
História.
Gwenview bol prvýkrát dostupný pre K Desktop Environment 3. Neskôr bol vydaný ako súčasť KDE Software Compilation 4 so zjednodušeným používateľským rozhraním, čo ho robí vhodnejším na rýchle prezeranie zbierok obrázkov. Poskytol tiež rozhranie na celú obrazovku, ktoré možno použiť na zobrazenie obrázkov ako prezentáciu. V roku 2014 bol Gwenview portovaný do KDE Framework 5 a vydaný ako súčasť KDE Applications.
Vlastnosti.
Medzi hlavné funkcie patrí:

</doc>
<doc id="633631" title="Električková trať Černokostelecká – Ústřední dílny Dopravního podniku" url="https://sk.wikipedia.org/wiki?curid=633631">
Električková trať Černokostelecká – Ústřední dílny Dopravního podniku

Električková trať Černokostelecká – Ústřední dílny Dopravního podniku je jednou z tratí pražskej električkovej siete. Vedie zo Strašníc do Malešic (čiastočne po ich hranicu) vo východnej časti Prahy, končí v Malešiciach neďaleko trojmedzia Malešice - Hostivař - Štěrboholy, pri vchode ústredných dielní, ktorých hlavné haly sa nachádzajú z väčšej časti na území Hostivaře.
Je dvojkoľajná a elektrifikovaná, na svojom východnom konci ukončená dvojkoľajovú protismernú električkovou slučkou. Na východnej strane potom plynule nadväzuje na električkovú trať Černokostelecká – Vinice, vedúca ďalej do centra mesta. Trať k Ústredným dielňam sa nachádza na vlastnom telese; je vykonaná ako trať s otvoreným koľajovým zvrškom, umiestnená do stredného pásu vozovky.
Električková trať bola plánovaná už od 20. rokov 20. storočia, jej hlavným účelom bolo spojiť novo plánované ústredné dielne sa zvyškom električkovej siete. K realizácii sa však pristúpilo až po druhej svetovej vojne, stavať sa začalo roku 1962 (práce však vzhľadom na nedostatok koľajníc boli v nasledujúcom roku prerušené). Električková trať začala slúžiť cestujúcim a hlavne dopravnému podniku od 2. mája 1967. Spolu s ňou boli sprevádzkované aj Ústredne dielne Dopravného podniku. V rokoch 1988 – 1990 bol rekonštruovaný most (cez nákladnú železničnú trať Hostivař – Libeň) na trati, v roku 2001 potom bola rekonštruovaná trať celá.

</doc>
<doc id="633701" title="Električková trať Hlubočepy – Barrandov" url="https://sk.wikipedia.org/wiki?curid=633701">
Električková trať Hlubočepy – Barrandov

Električková trať Hlubočepy – Barrandov je jedna z najnovších električkových tratí v Prahe, nachádza sa v juhozápadnej časti mesta. Spája sídlisko Barrandov s centrom metropoly. Jej výstavba prebiehala od augusta 2001 do augusta 2004, trať bola sprevádzkovaná 29. novembra 2003.
V čase sprevádzkovania sa predpokladalo skoré predĺženie o 1,8 km do Holyně, v roku 2008 bolo plánované na rok 2011.
Popis trate.
Trať, dlhá 3,5 km, vedie od električkovej slučky Hlubočepy v údolí Dalejského potoka, neďaleko jeho ústia do Vltavy, po dvoch estakádach v celkovej dĺžke 761 m cez Dalejský potok. Rošt, na ktorom je umiestnená trať, bol postupne spúšťaný odhora nadol, z barrandovskej strany smerom k Vltave. Až k počiatku sídliska je trať takmer rovnobežná s dôležitou kapacitnou komunikáciou "K Barrandovu", potom vedie sídliskom a končí na jeho západnom okraji. Trať je ukončená slučkou, a je napájaná pomocou dvoch meniarní. Maximálny pozdĺžny sklon činí 6,9%, čo však v pražskej sieti nie je najviac.
Celá trať je vedená po samostatnom dráhovým telese, nie je súčasťou pozemnej komunikácie. Lamačova a Tréglova ulice sú v sídlisku prekonané pomocou podjazdov, ulice Slivenecká a Do Klukovic priecestím zabezpečenými svetelnou signalizáciou; vyznačenie prejazdov nesie hybridný znaky križovatky, železničného prejazdu a miesta vjazdu na pozemnej komunikácii a jeho správnosť je sporná. Taktiež spôsob vyznačenia a zabezpečenia prechodov je diskutabilný. Asi dva úrovňové priecestia sú určené len pre služobné automobily na obsluhu meniarní atď.
Koľajový zvršok je buď otvorený alebo zatrávnený, v priestore staníc potom tiež dláždený, koľaje sú upevnené na podvaloch. Trolejové vedenie a osvetľovacie telesá sú upevnené nie na stĺpoch, ale na kruhových portáloch, ktoré sú v sídliskovej časti v povrchových úsekoch trate prepojené protihlukovou stenou.
Zastávky.
Barrandovská trať má unikátne architektonické stvárnenie staníc. Tie sú koncipované ako zastrešené, s oceľovými konštrukciami, zasklené, s bočnými nástupišťami. Každá z nich má svoju špecifickú farbu. Autorom dizajnu zastávok je architekt Patrik Kotas.

</doc>
<doc id="633751" title="Miriam Lexmann" url="https://sk.wikipedia.org/wiki?curid=633751">
Miriam Lexmann

Mgr. Miriam Lexmann, rod. Miriam Lexmannová (* 2. december 1973, Bratislava) je slovenská kresťansko-demokratická politička, zvolená za poslankyňu Európskeho parlamentu.
Životopis.
Miriam Lexmann sa narodila v Bratislave ako dcéra Eugena a Marty Lexmannovcov. Pochádza zo zmiešanej slovensko-nemeckej rodiny. Jej nemeckí predkovia prišli na stredné Slovensko v roku 1853. Jej prastrýkom bol Mikuláš Jozef Lexmann, predstavený dominikánskeho rádu, navrhnutý na blahorečenie. Svoje priezvisko si z podoby Lexmannová na Lexmann zmenila na protest voči politike Vladimíra Mečiara a na pamiatku svojho nemeckého pôvodu.
V roku 1999 absolvovala magisterské štúdium na Filozofickej fakulte Univerzity Komenského v Bratislave, odbory filozofia a moderná neslovanská filológia – anglický jazyk a literatúra. Je riaditeľkou Európskej kancelárie Medzinárodného republikánskeho inštitútu (IRI). Predtým pôsobila ako permanentná zástupkyňa Národnej rady SR v Európskej únii. V rámci IRI sa venuje spolupráci s európskymi inštitúciami v oblasti podpory demokracie v tretích krajinách.
Venuje sa vplyvu dezinformácií na verejnú mienku.
Politická kariéra.
Ako mladá Lexmannová pomáhala v roku 1990 zakladať Kresťanskodemokratickú mládež Slovenska. V roku 2016 vstúpila do KDH.
Európsky parlament.
Vo voľbách do Európskeho parlamentu v máji 2019 kandidovala na druhom mieste kandidátky Kresťanskodemokratického hnutia. Vo voľbách získala 27 833 prednostných hlasov a udržala sa na druhom mieste, bola tak zvolená za europoslankyňu. Napriek svojmu zvoleniu sa mandátu ujme až po vystúpení Spojeného kráľovstva z Európskej únie, tzv. Brexite. Slovensko má 13 europoslancov, po Brexite bude mať 14. Podľa novely zákona 14. mandát získa strana s najmenším zvyškom. Ten malo KDH, ktoré získalo 2,06 mandátu. K situácii Lexmann povedala: "„Nemôžem povedať, že čakám netrpezlivo na Brexit. Vidím vyšší záujem v tom, aby sa Brexit nestal“". Než sa ujme mandátu, chce Lexmann pracovať na svojom doterajšom pracovisku. Do Európskeho parlamentu formálne nastúpila 1. februára 2020, po tom, ako k 31. januáru 2020 Spojené kráľovstvo opustilo EÚ. Dovtedy figurovala ako nezaradená poslankyňa, začne pôsobiť vo frakcii Európskej ľudovej strany. Lexmann sa stala plnoprávnou členkou Výboru EP pre zahraničnú politiku (AFET) a ako náhradníčka bola zaradená do Podvýboru EP pre bezpečnosť a obranu (SEDE). Sľub má zložiť 10. februára 2020.
Lexmann je členka Medziparlamentnej aliancie pre Čínu a bola spoluiniciátorkou Vyhlásenia o správach systémového mučenia a sexuálneho zneužívania v internačných táboroch Sin-ťiang na severovýchode Číny. V marci 2021 bola Lexmann spolu s desiatimi európskymi politikmi a akademikmi zaradená na čínsky sankčný zoznam. Bola to reakcia Pekingu na sankcie Európskej únie voči predstaviteľom režimu, ktorí zodpovedajú za porušovanie ľudských práv Ujgurov. Lexmann a jej rodina tak dostala zákaz vstupu na územie Činy, Hongkongu a Macaa a podnikania v Číne. „Čoho sa obávam je to, že sankcie môžu priamo poškodiť ľudí z Číny, s ktorými som v kontakte,“ uviedla Lexmann.
Osobný život.
V roku 2020 sa zasnúbila s prešovským županom a kolegom z KDH, Milanom Majerským, po tom, ako cirkevný súd skonštatoval nulitu jeho predošlého manželstva, ktoré bolo civilným súdom už skôr rozvedené. V auguste 2020 sa zosobášili v kostole Panny Márie Snežnej v Bratislave. Miriam Lexmann je bezdetná, má tri sestry.

</doc>
<doc id="633799" title="Hanna Öbergová" url="https://sk.wikipedia.org/wiki?curid=633799">
Hanna Öbergová

Hanna Öbergová ("Hanna Öberg"; * 2. november 1995, Kiruna, Švédsko) je švédska biatlonistka, ktorá reprezentovala Švédsko na Zimných olympijských hrách v roku 2018 v juhokórejskom Pchjongčchangu a pravidelne sa pod švédskou vlajkou zúčastňuje pretekov Svetového pohára v biatlone.
V roku 2017 vyhrala cenu IBU Nováčik roka za svoju debutovú sezónu vo Svetovom pohári. Na hrách XXIII. zimnej olympiády v roku 2018 prekvapivo vyhrala vytrvalostné preteky potom, čo trafila všetky terče. Bolo to ako jej prvé víťazstvo v kariére, tak aj prvá účasť na pódiu v kariére. Jej predchádzajúce maximum bolo 5. miesto z pretekov Svetového pohára. Taktiež sa účastnila štafety, skončila siedma v šprinte a zhodne piata v pretekoch s hromadným štartom a v stíhacích pretekoch.
Öbergová zopakovala svoje olympijské úspechy na majstrovstvách sveta v biatlone 2019, ktoré sa konali na jej domovskom snehu v Östersunde, kde opäť vyhrala vytrvalostné preteky, rovnako s čistou streľbou. V šprinte skončila štvrtá a v stíhacích pretekoch ostala na piatom mieste. Stala sa prvou biatlonistkou v histórii, ktorá sa stala majsterkou sveta vo vytrvalostných pretekoch rok potom, čo na olympiáde získala zlato.
Začiatkom decembra 2018 bola ocenená Zlatou medailou Svenska Dagbladet, ktorú každoročne udeľuje štokholmský denník "Svenska Dagbladet" a v januári 2019 cenou Radiosportens Jerringpris, ktorú udeľuje športová sekcia rádia Sveriges na základe poslucháčskej ankety o najlepšieho športovca roka. V júni 2019 bolo oznámené, bude ocenená cenou "Victoriapriset," ktorá je udeľovaná Viktóriou, korunnou švédskou princeznou, vojvodkyňou z Västergötland v deň jej narodenín, 14. júla.
Výsledky.
Olympijské hry.
"2 medaily (1 zlato, 1 striebro)"
Majstrovstvá sveta.
"3 medaily (1 zlato, 1 striebro, 1 bronz)"
Osobný život.
Mladšia sestra Hanny sa volá Elvira Öbergová a je rovanko ako jej sestra biatlonistkou. Elvira vyhrala 3 zlaté medaily na Majstrovstvách sveta v biatlone juniorov 2018.

</doc>
<doc id="633844" title="2. slovenská futbalová liga 2019/2020" url="https://sk.wikipedia.org/wiki?curid=633844">
2. slovenská futbalová liga 2019/2020

2. slovenská futbalová liga 2019/2020 bol 27. ročník druhej najvyššej futbalovej súťaže na Slovensku. Súťaž organizoval Slovenský futbalový zväz. Víťazom súťaže sa po skrátenom režime stal FK Dubnica nad Váhom, ktorý si tak vybojoval aj postup do baráže o Fortuna ligu. V nej sa stretol s FC Nitra, no po výsledkoch doma 0–0 a vonku 0–3 ostal druholigovým tímom.
Štyria nováčikovia boli Slovan Bratislava B, MŠK Púchov, Ružomberok B a FC Košice. Zostupujúcim tímom z Fortuna ligy bol FK Železiarne Podbrezová.
11. tím minulej sezóny, FC Lokomotíva Košice sa do ročníka 2019/20 neprihlásil z dôvodu finančných problémov. Nahradil ho tak jeden zo zostupujúcich tímov predchádzajúcej sezóny, FK Slavoj Trebišov.
Skupina o titul.
Skrátený režim.
Z dôvodu pandémie koronavírusu sa druhá liga dohrala v skrátenom režime, prvých 6 tímov hralo v tzv. skupine o titul, zvyšok si už nezahral. Žiadny tím nezostúpil. Víťaz skupiny o titul hral o postup do najvyššej súťaže s jej posledným tímom.
Baráž o postup do Fortuna ligy.
"Viac informácií v článku Fortuna liga 2019/2020, v sekcii Baráž o udržanie"

</doc>
<doc id="633866" title="Letný európsky olympijský festival mládeže 2022" url="https://sk.wikipedia.org/wiki?curid=633866">
Letný európsky olympijský festival mládeže 2022

Letný európsky olympijský festival mládeže 2022 sa bude sa konať v Banskej Bystrici.
Športy.
Podujatie bude zamerané na tieto športy: atletiku, basketbal, cestnú cyklistiku, džudo, hádzanú, plávanie, športovú gymnastiku, tenis, triatlon a volejbal.
Podujatie predpokladá približne 3700 športovcov, 460 rozhodcov, 200 zástupcov médií a 240 VIP hostí. Bude tiež nutná asi tisícka dobrovoľníkov.
Organizácia.
Pôvodne mali byť hostiteľským mestom Košice. Potom ako sa vzdali organizovania boli favoriti tiež Šamorín a Žilina. 2. mája 2019 bolo podujatie pridelené Banskej Bystrici. Podujatie 6. júna 2019 schválilo mestské zastupiteľstvo.
Podľa primátora Jána Noska je podmienkou konania rekonštrukcia národného atletického štadióna ako aj výstavba multifunkčnej športovej haly.
V decembri 2020 štát na športové podujatie vyčlenil 17,2 milióna eur. Na opravu zimného štadióna v Banskej Bystrici pôjde 3,35mil., opravená bude aj na Štiavničkách a plaváreň v Banskej Bystrici či športová hala v Detve. Zabezpečná bude aj športová hala v Slovenskej Ľupči. Hry sa uskutočnia 24, až 30. júla 2022. Na podujatie má prísť takmer 4000 športovcov z 50 krajín. Oznam o presune hier na rok 2022 bol urobený v máji 2020 potom ako boli na rok 2021 presunuté Letné olympíjske hry 2020 v Tokiu. Zámerom je vyhnúť sa kolízii podujatí. 
Športoviská.
Medzi plánované športoviská patria: krytá plaváreň, športová hala na Štiavničkách, Zimný štadión hala A a hala B, Zimný štadión vo Zvolene hala A, zimné štadióny v Brezne a v Žiari nad Hronom, Rates Aréna vo Zvolene, Športová hala Badín a prípadne nová hala na Strednej športovej škole či nová multifunkčná hala v meste. Plážové kúpalisko môže hostiť triatlon.
Ubytovanie.
Ubytovanie športovcov bude sústredené do Olympijskej dediny na Tajovského ulici a Triede SNP v priestoroch internátov Univerzity Mateja Bela kde je 2 800 lôžok, po rozšírení kapacity by ich mohlo byť 3 000 až 3 100. Ďalších 700 miest by mohli poskytnúť internáty v správe BBSK.

</doc>
<doc id="633939" title="Christopher Lloyd" url="https://sk.wikipedia.org/wiki?curid=633939">
Christopher Lloyd

Christopher Allen Lloyd (* 22. október 1938 Stamford, Connecticut) je americký herec.
Životopis.
S herectvom začal vo svojich štrnástich rokoch, vo svojich devätnástich rokoch se presťahoval do New Yorku, kde sa o niečo neskôr presadil na Broadwayi. Jeho prvou veľkou rolou bol psychiatrický pacient vo filme "Prelet nad kukučím hniezdom" (1975). Na prelome 70. a 80. rokov 20. storočia hral v sitkome "Taxi", za čo v rokoch 1982 a 1983 získal cenu Emmy za nejlepšieho herca vo vedľajšej roli. O rok neskôr hral vo filme "" klingonského komandéra Krugea, je známy tiež ako doktor Emmett Brown zo série filmov "Návrat do budúcnosti" či strýko Fester z dvoch filmov o rodine Addamsovcov z počiatku 90. rokov.

</doc>
<doc id="633974" title="Krtkova torta" url="https://sk.wikipedia.org/wiki?curid=633974">
Krtkova torta

Krtkova torta (nem. "Maulwurfkuchen") je torta pôvodom z Nemecka, ktorá sa najčastejšie podáva ako narodeninová torta. Táto torta má čokoládový korpus, je plnená krémom zo šľahačky a banánmi a je posypaná rozdrvenými kúskami korpusu, a preto vyzerá ako krtinec a odtiaľ sa odvíja jej názov.
Výroba krtkovej torty.
Korpus krtkovej torty sa obvykle skladá z čokoládového pudingového prášku, cukru, kypriaceho prášku, oleja a vajec. Krém je zo šľahačky, želatinového stužovača šľahačky, cukru, tvarohu a nasekanej horkej čokolády. Korpus sa upečie, potom sa vydlabe, naplní sa krémom a banánmi a nakoniec sa posype vydlabaným korpusom.
Na výrobu krtkovej torty je tiež možné použiť polotovar, medzi popredných výrobcov tohto polotovaru patrí firma Dr. Oetker.
Tortu je možné samozrejme vyrobiť aj zo základných surovín.
Názvy v rôznych jazykoch.
Názvy krtkovej torty v rôznych jazykoch:
Varianty.
Existuje niekoľko variant krtkovej torty, napríklad obrátená krtková torta (so svetlým korpusom a tmavým krémom) alebo jahodová krtková torta (namiesto čokoládového pudinkového prášku je použitý jahodový pudinkový prášok) a veľa dalších variant.
Mém.
V roku 2019 sa krtkova torta stala mémom na českých a slovenských sociálnych sieťach, kde sa s touto tortou neodmysliteľne spája hláška „"mňam do píči“." Pôvod tejto hlášky je v jednom videu o krmení makakov z YouTube z roku 2017. Šialenstvo okolo tejto hlášky a krtkovej torty však naštartovala až česká verzia mému "Any doctor here?".

</doc>
<doc id="633975" title="Majonéza" url="https://sk.wikipedia.org/wiki?curid=633975">
Majonéza

Majonéza (z fr. "mayonnaise" neistého pôvodu) je hustá tučná omáčka bielej či nažltlej farby, ktorá vznikla emulgáciou oleja a vaječného žĺtka.
Zloženie.
Vyrába sa rozšľahaním rastlinného oleja a žĺtka, ale je možné použiť aj celé vajce alebo žĺtok nahradiť mliekom. Majonéza sa obvykle dochucuje, napríklad soľou, korením, octom či citrónovou šťavou, cukrom, horčicou a podobne.
Majonéza často tvorí základ dresingov a tatarskej a ďalších omáčok. Pridáva sa tiež do rôznych šalátov, vrátane zemiakového, v ktorých slúži ako spojivo.
Na výrobu majonézy bola v Československu v roku 1959 stanovená oborová norma, podľa ktorej sa majonéza skladá z vaječných žĺtkov, rastlinného oleja, octu a soli. Okrem iného bolo určené, že kilogram majonézy obsahuje 8 vaječných žĺtkov a že podiel oleja činí 78 %.
Problém kvality.
Zrušením oborových noriem počiatkom 90. rokov 20. storočia došlo ku znížení kvality priemyselne vyrábaných majonéz. Tá sa výrazne nezlepšila ani po zavedení českej potravinárskej vyhlášky č. 326/2001 Sb., ktorá stanovuje, že podiel oleja v majonéze môže byť od 10 do 85 % a na kilogram výrobku stačí jeden vaječný žĺtok. Majonézy sú tak nastavované vodou, zahustené zahusťovadlami (napríklad guarovou alebo xanthanovou gumou) a ofarbené, aby získali prirodzenú farbu.
Niektorí výrobcovia však nedodržujú ani tieto minimálne požiadavky, čo preukázal v roku 2012 rozbor časopisu dTest. Niektorým výrobcom po prevedení testov bolo odobrané ocenenie kvality Klasa.

</doc>
<doc id="634000" title="Dirofilária" url="https://sk.wikipedia.org/wiki?curid=634000">
Dirofilária

Dirofilária alebo vlasovec (lat. "Dirofilaria") je rod z čeľade Onchocercidae, ktorý patrí do filárií. 
Niektoré druhy spôsobujú dirofilariózu, stav parazitickej infekcie u ľudí a iných zvierat.
Dirofilarióza má pôvod v Amerike, ale bola prenesená do Európy komármi a bodavým hmyzom. Prenáša sa na všetky cicavce. Príznaky po uštipnutí a vstreknutí parazita do krvného obehu: do 10 dní malátnosť, únava, čiastočné nechutenstvo, mierne zvýšená teplota. Príznaky odoznejú na nešpecifický čas a opätovne sa dirofilarióza vracia v podobe migrény, depresie, malátnosti, teploty a nechutenstva. Parazit dokáže kolovať v krvnom obehu a usádza sa najčastejšie v srdci a mozgu hostiteľa. Dĺžka dospelého dirofilarita je od 10 do 20 cm. U psov sa parazit spôsobuje únavu, slzavé oči, nechutenstvo, zvýšenú, alebo normálnu teplotu a zadýchavanie sa. U kôz nastáva nezvyčajná horúčka, nechutenstvo a slabý príjem tekutín. U ľudí výrazná migréna, depresia, nevoľnosť. Výskyt choroby na Slovensku je najčastejšie pri vodných tokoch Moravy a Dunaja.
Taxonómia.
Druhy rodu sú:

</doc>
<doc id="634118" title="HBK Hokejmarket Skalica" url="https://sk.wikipedia.org/wiki?curid=634118">
HBK Hokejmarket Skalica

HBK Hokejmarket Skalica (celý názov: "Hokejbalový klub Hokejmarket Skalica") je slovenský hokejbalový klub zo Skalice. Vznikol v roku 1987 pod názvom "HbK 87 Skalica". Je to dvojnásobný majster Slovenska z rokov 2017 a 2019. Je účastníkom najvyššej hokejbalovej súťažeextraligy mužov od roku 2005, keď uspel v extraligovej baráži. Svoje zápasy hráva na ihrisku "The Palety Aréna", ktoré bolo postavené v roku 2003.
Úspechy.
Slovenská extraliga mužov:
Československý superpohár:

</doc>
<doc id="634132" title="HBK Kometa Vrútky" url="https://sk.wikipedia.org/wiki?curid=634132">
HBK Kometa Vrútky

HBK Kometa Vrútky (celý názov: "Hokejbalový klub Kometa Vrútky") je slovenský hokejbalový klub z Vrútok. Je to majster Slovenska z roku 2018, čo je zároveň aj jeho najväčší úspech. Je účastníkom najvyššej hokejbalovej súťažeextraligy mužov od roku 2002. V roku 2014 sa ako štvrtý tím extraligy zúčastnil Svetového pohára klubov v Nitre, na ktorom obsadil 9. miesto. Svoje zápasy hráva v "Hokejbalovom areáli pri Sokolovni" s kapacitou 100 sediacich divákov. Okrem seniorského tímu figurujú v klube aj juniorské, dorastenecké a žiacke tímy.
Klub vznikol v roku 1999. Nadviazal tak na tradíciu mnohých vrútockých hokejbalových klubov (HK (Horná Kružná) Vrútky, Čerešne Vrútky, Twister Vrútky, Bulldogs Vrútky), ktoré započali hokejbal v tomto meste od roku 1987. Postupne prešiel od III. Martinskej hokejbalovej ligy cez II. až po I. Martinskú hokejbalovú ligu, aby sa v roku 2002 prihlásil do extraligy.
Úspechy.
Slovenská extraliga mužov:
Československý superpohár:

</doc>
<doc id="634146" title="Hamza Čataković" url="https://sk.wikipedia.org/wiki?curid=634146">
Hamza Čataković

Hamza Čataković (* 15. január 1997, Cazin, Bosna a Hercegovina) je profesionálny futbalista z Bosny a Hercegoviny hrajúci za slovenský klub AS Trenčín.
Klubová kariéra.
Sarajevo.
Ako mladý Čataković hrával za FK Sarajevo. Debutoval vo veku 18 rokov. Prvý gól vstrelil 20. marca 2016 v zápase so Slavijou. V júni 2016 sa zranil a bol mimo hry takmer 1 rok.
Trenčín.
V januári 2017 prišiel Čataković do Trenčína. V júni 2017 podpísal s klubom 3-ročný kontrakt. Prvý gól dal v zápase predkola Európskej ligy UEFA s Torpedom Kutaisi. V lige debutoval v zápase so Senicou. Asistoval na víťazný gól. Prvý ligový gól dal 10. marca 2018 v zápase s Trnavou. V sezóne 2017/2018 dal Čataković 8 gólov. V tej ďalšej ich dal o 4 viac.

</doc>
<doc id="634160" title="Vírus ľudskej imunitnej nedostatočnosti" url="https://sk.wikipedia.org/wiki?curid=634160">
Vírus ľudskej imunitnej nedostatočnosti

Vírus ľudskej imunitnej nedostatočnosti () je obalený RNA retrovírus z čeľade "Retroviridae", rod "Lentivirus". Vírusy tejto skupiny majú schopnosť vytvoriť podľa svojej molekuly ribonukleovej kyseliny (RNA), obsahujúcej genetickú informáciu, molekulu deoxyribonukleovej kyseliny (DNA) a tú vložiť do genómu hostiteľskej bunky. Je to vírus, spôsobujúci u človeka ochorenie syndróm získanej imunitnej nedostatočnosti ().
Štruktúra.
Častice vírusu HIV obsahujú 2 molekuly jednoreťazcovej RNA, enzýmy reverznú transkriptázu (umožňujúcu prepis genetickej informácie z RNA do DNA) a integrázu (začleňuje vzniknutú intermediárnu DNA do DNA hostiteľskej bunky), kapsidu a membránu z predtým infikovanej bunky, nesúcu glykoproteíny gp 41 a gp 120.
HIV obsahuje 3 druhovo špecifické retrovírusové gény: gag, ktorý kóduje vnútorné štrukturálne proteíny, pol, ktorý kóduje enzýmy - polymerázu, integrázu a proteázu a env, ktorý kóduje obal vírusu, obsahujúci glykoproteín gp120, prostredníctvom ktorého sa vírus viaže na CD4+ molekulu hostiteľskej bunky. HIV-1 má ďalšie gény tat, rev, nef, vif, vpu a  vpr. HIV-2 nemá vpu, ale gén vpx, ktorý má len jediný ďalší vírus - šimpanzí vírus imunitnej nedostatočnosti.
Typy vírusov – HIV-1 a HIV-2 vykazujú vzájomnú 30 % − 40 % homológiu v sekvenciách nukleotidov. Vzhľadom na časté mutácie v géne env, ktorý kóduje povrchové glykoproteíny je vírus HIV veľmi variabilný. Vírusy typu HIV-1 sa delia na štyri skupiny: M, O, N a P. Väčšina infekcií HIV-1 je spôsobená skupinou M, ktorá zahŕňa subtypy (A-D, F-H, J-K), sub-subtypy (A1-A4, F1, F2), cirkulujúce rekombinantné formy (CRF) a unikátne rekombinantné formy (URF). Typy HIV-2 možno rozdeliť na 7 skupín (A, B, C, D, E, F, G) a a jednu CRF. HIV-2 sa takmer výlučne vyskytuje na západoafrickom pobreží, pandemický je typ HIV-1.
Membránová štruktúra - receptor CD4+ sa vyskytuje predovšetkým na CD4+ lymfocytoch zo skupiny pomocných T lymfocytov, ďalej na  dendritických bunkách, monocytoch, makrofágoch, bunkách črevného epitelu atď. Po naviazaní gp120 na receptor CD4+ je pre vniknutie vírusu do bunky potrebný koreceptorový systém CXCR4/CCR 5 (jeho vrodené chýbanie je podkladom zriedkavej odolnosti voči infekcii HIV). V bunke sa z vírusovej RNA za pomoci reverznej transkriptázy prepíše genetická informácia vírusu do reťazca DNA a tá je vírusovou integrázou začlenená do chromozomálnej DNA hostiteľskej bunky. Pri aktivácii bunky je potom obvyklým procesom prepisovaná do mRNA a nakoniec je syntetizovaná vírusová RNA. Pomocou  enzýmu proteázy sú vytvorené vírusové proteíny a hotové vírusové častice - virióny sa uvoľňujú z bunky, pričom táto zanikne. Preto sa u pacienta postupne znižuje počet CD4+ lymfocytov a zhoršuje imunita, sprostredkovaná bunkami a tento proces vedie k vzniku syndrómu získanej imunitnej nedostatočnosti.
Uvoľnené vírusové častice napádajú ďalšie bunky s receptorom CD4+. Pri každom replikačnom cykle môže dôjsť k mutácii vírusu, spojenej aj so zmenou citlivosti na lieky.
Diagnostika.
Prítomnosť infekcie HIV sa dá zistiť prostredníctvom detekcie protilátok v krvi pacienta, nálezu vírusového antigénu p24. Možná ja ďalej detekcia ribonukleovej kyseliny vírusu a je možné stanoviť tzv. vírusovú nálož, teda množstvo častíc vírusu v krvi. Je dostupná genotypizácia vírusu. O aktivite ochorenia informuje napríklad vyšetrenie počtu CD4+ lymfocytov.
Liečba.
V liečbe sa používajú antiretrovirotiká, lieky, ktoré spomaľujú množenie vírusu blokovaním enzýmov (reverzná transkriptáza, proteáza, integráza), alebo bránia vniknutiu vírusu do bunky. Je skupín liekov s rôznym mechanizmom účinku, ktoré sa v liečbe kombinujú, aby sa zvýšil celkový efekt a oddialil vznik rezistencie. Sú to inhibítory reverznej transkriptázy, inhibítory proteázy, inhibítory integrázy,  inhibítory fúzie a vstupu vírusu do bunky. Eliminácia vírusu z organizmu týmito liekmi nie je možná, pretože nedokážu zlikvidovať vírusy v depozitoch CD4+ lymfocytov (napr. v lymfatickom systéme tráviaceho traktu). K eliminácii vírusu u pacienta došlo len výnimočne pri liečbe pacienta kmeňovými bunkami (došlo vlastne k výmene infikovaných CD4+ lymfocytov za darcovské bez  koreceptorového systému CXCR4/CCR 5).
Prekážkou pri vývoji očkovacej látky je počet podtypov a časté mutácie. Nejestvuje prirodzená imunita, o ktorú by sa vývoj očkovacej látky mohol oprieť a testovanie očkovacích látok je možné len na človeku v prostredí s výskytom prirodzenej infekcie.

</doc>
<doc id="634179" title="Ján Čmelík" url="https://sk.wikipedia.org/wiki?curid=634179">
Ján Čmelík

Ján Čmelík alebo Janko Čmelík (* 16. november 1905, Stará Pazova – † 12. máj 1942, Sremska Mitrovica) bol juhoslovanský partizán a národný hrdina Juhoslávie.
Život.
Narodil sa 16. novembra 1905 v Starej Pazove, v slovenskej rodine. Jeho rodičia mali ďalšie dve dcéry a syna. Rodina bola chudobná a zaoberala sa poľnohospodárstvom. Keďže mali málo vlastnej pôdy, časť z nej si prenajímali. V rokoch 1912 až 1916 navštevoval základnú školu v Pazove.
Počas prvej svetovej vojny bol jeho otec mobilizovaný a poslaný do Galície na ruskom fronte. Po vojne v roku 1921 zomrel otec na následky zranení.
Ako mladý muž sa začal zaujímať o politiku a bol členom Chorvátskej roľníckej strany. Neskôr sa pripojil k komunistom a v roku 1935 sa stal členom Komunistickej strany Juhoslávie.
Bol sociálne aktívny a podieľal sa na zbierke príspevkov na výstavbu Národného domu v Starej Pazove. Tento domov bol centrom zhromažďovania Slovákov. Najprv spieval v zborovom a potom v poľnohospodárskom zbore.
Bol aktívny aj v športe. Bol členom predstavenstva a pokladníkom futbalového klubu Štefanej v Starej Pazove. 
V roku 1937 sa stal vodcom komunistickej organizácie v Starej Pazove a v roku 1938 členom komunistickej organizácie pre Srem.
2. svetová vojna.
Keď Nemecko v roku 1941 napadlo Juhosláviu, bol v armáde. Zúčastnil sa na bojoch o krajinu, bol zajatý a odvezený do Nemecka. Podarilo sa mu utiecť a vrátiť sa do Starej Pazovej.
V júli 1941 začali juhoslovanskí komunisti povstanie proti okupantom. Janko potom aktívne pracoval na organizovaní hnutia odporu v Starej Pazove. Zorganizoval partizánsku jednotku, ktorá pôsobila v blízkosti obce. V jeho dome sa konali tajné stretnutia, na ktorých sa plánovala činnosť proti okupantom.
V októbri 1941 zatkli Nemci v Novom Sade ženu, ktorá po mučení prezradila identitu viacerých partizánov. Ustašovci ho zatkli v Starej Pazove 17. novembra 1941. Počas zatknutia sa bránil a bol zranený. Bol mučený a vo februári 1942 prevezený do Zemunu do nemocnice na ošetrenie. Po vyliečení bol premiestnený do Sremskej Mitrovice a neskôr Vukovaru, kde bol opäť mučený. Dňa 2. mája 1942 bol odsúdený na trest smrti a 12. mája v Sremskej Mitrovici zastrelený. 
Kvôli odporu voči nepriateľovi a odvahe bol 25. októbra 1943 vyhlásený za národného hrdinu.
V jeho dome je teraz pamätné múzeum. Jeho meno nesie niekoľko ulíc v Srbsku a Vojvodine. Jeho meno nesie aj základná škola v Starej Pazove.
Je po ňom pomenovaná ulica v Bratislave.

</doc>
<doc id="634194" title="Dorothea Wiererová" url="https://sk.wikipedia.org/wiki?curid=634194">
Dorothea Wiererová

Dorothea Wiererová Corradiniová (, ; * 3. apríl 1990, Bruneck, Taliansko) je talianska biatlonistka, bronzová medailistka zo zmiešaných štafiet na Zimných olympijských hrách 2014 v Soči a ZOH 2018 v Pchjongčchangu. Ako prvá talianka vyhrala celkové hodnotenie Svetového poháru v biatlone. Bolo to v sezóne 2018/2019, k tomu pridala ďalší veľký pohár za sezónu 2019/2020. Taktiež po 18 rokoch, od čias Magdaleny Forsbergovej, ako prvá dokázala obhájiť celkové víťazstvo.
Na konte má 14 víťazstiev (9 individuálnych) a ďalších 48 pódiových umiestnení (z toho 30 individuálnych.) Svoje prvé víťazstvo v kariére zaznamenala na začiatku sezóny 2015/2016, stalo sa tak vo švédskom Östersunde. Vo februári 2019 patrila medzi troch biatlonistov, ktorí vyhrali preteky v každej disciplíne. (spolu s Martinom Fourcadom a Marie Dorinovou Habertovou)
Výsledky.
Olympijske hry a majstrovstvá sveta.
"Všetky výsledky sú brané z Medzinárodnej biatlonovej únie (IBU) a oficiálnej stránky Olympijských hier"
Svetový pohár.
Individuálne pódiové umiestnenia.
"Všetky výsledky sú brané z Medzinárodnej biatlonovej únie (IBU)"
Posledná aktualizácia: 19.3. 2021

</doc>
<doc id="634286" title="KVP Kúpele Piešťany" url="https://sk.wikipedia.org/wiki?curid=634286">
KVP Kúpele Piešťany

KVP Kúpele Piešťany (celý názov: "Klub vodného póla Kúpele Piešťany") je slovenský vodnopólový klub sídliaci v Piešťanoch. Klub vznikol v roku 1934 pod názvom "PPK Piešťany" (Piešťanský plavecký klub). Jeho mužský seniorský tím je účastníkom extraligy mužov a ženský seniorský tím žien účastníkom 1. ligy žien. Družstvo žien je majstrom Slovenska z roku 2016 a víťazom Slovenského pohára v roku 2015. Družstvo mužov bolo úspešnejšie počas česko-slovenskej éry, keď sa stalo niekoľkonásobným medailistom najvyššej česko-slovenskej súťaže. Klub hrá svoje zápasy na kúpalisku EVA, ktoré bolo otvorené v roku 1934.
Okrem seniorských tímov figurujú v klube aj tímy juniorov a junioriek, dorastencov a dorasteniek, žiakov a žiačok, prípraviek a veteránov.
Úspechy.
Česko-slovenská liga
1. liga:
Slovenský pohár:
Sezóny.
Ženský tím sa vytvoril v roku 1991. V nasledujúcom roku sa zapojil do majstrovskej súťaže.
V roku 1956 postúpili Piešťany z oblastnej ligy do česko-slovenskej. Vydržali v nej až do roku 1976, kedy z nej vypadli. Návrat sa podaril v roku 1979. V roku 1982 opäť zostúpili do Slovenskej národnej ligy, aby postúpili späť do česko-slovenskej ligy v roku 1988. Zotrvali v nej až do rozdelenia súťaží v roku 1992.
Európske súťaže.
Európsky pohár majstrov
Pohár LEN

</doc>
<doc id="634322" title="Zoznam zahraničných ciest prezidentky Zuzany Čaputovej" url="https://sk.wikipedia.org/wiki?curid=634322">
Zoznam zahraničných ciest prezidentky Zuzany Čaputovej

Toto je zoznam oficiálnych zahraničných ciest prezidentky Zuzany Čaputovej, ktoré boli alebo budú uskutočnené od začiatku jej prezidentskej služby dňa 15. júna 2019. Prezidentka Čaputová v prvých piatich mesiacoch výkonu svojej prezidentskej funkcie navštívila 13 krajín a stretla sa s najvýznamnejšími európskymi politikmi, prezidentom Francúzska či nemeckou kancelárkou.
Od júna 2019 prezidentka navštívila tieto krajiny:
Zoznam.
2021.
Dátum aktualizácie: 18. február 2021

</doc>
<doc id="634380" title="Anenská (ulica v Prahe)" url="https://sk.wikipedia.org/wiki?curid=634380">
Anenská (ulica v Prahe)

Anenská ulica sa nachádza v Starom Meste v Prahe. Spája Smetanovo nábřeží s Anenským náměstím a pokračuje na Liliovú ulicu. 
História a názvy.
Ulica vznikla pri kláštore dominikánok sv. Anny, ktorý bol postavený v roku 1313 a zrušený bol v roku 1782. V súčasnosti budovu používa baletný súbor Národného divadla. Celá oblasť okolo kláštora sa nazývala „U Svätej Anny“ alebo „Anenská štvrť“. Od 16. storočia sa názov „Anenská“ začal používať len pre ulicu a Anenské náměstí.

</doc>
<doc id="634396" title="Ctime túto sviatosť slávnu" url="https://sk.wikipedia.org/wiki?curid=634396">
Ctime túto sviatosť slávnu

Ctime túto sviatosť slávnu alebo Tantum ergo je duchovná pieseň, modlitba a hymnus na oslavu Oltárnej sviatosti. Autorom pôvodného latinského znenia piesne z 13. storočia je scholastický kňaz, teológ a svätec Tomáš Akvinský.
Ak sa veriaci zúčastní verejného spevu tejto piesne na Zelený štvrtok a na Sviatok Najsvätejšieho Kristovho Tela a Krvi a spĺňa obvyklé podmienky, môže získať plnomocné odpustky. Čiastočné odpustky možno získať kedykoľvek recitovaním tejto piesne pred Sviatosťou Oltárnou.
Pieseň bola v histórii viackrát hudobne prevedená, okrem iného napríklad Giovannim Palestrinom, Antonom Brucknerom, Gabrielom Fauré, či Franzom Schubertom.
V Jednotnom katolíckom spevníku je označená číslom 317.
Slovenský text.
Starší preklad.
V starších spevníkoch, či iných modlitebných knihách sa možno stretnúť aj so staršou verziou piesne.

</doc>
<doc id="634410" title="Tankový prápor" url="https://sk.wikipedia.org/wiki?curid=634410">
Tankový prápor

Tankový prápor je prápor 2. mechanizovanej brigády Pozemných síl Slovenskej republiky.
Prápor vznikol z tankovej roty 21. mechanizovaného práporu. Bojovú zástavu prebral po svojom zrušenom predchodcovi. Znovuvytvorený bol k 1. júnu 2019, sídli v Trebišove. Zástupcom veliteľa je mjr. Ľubomír Mizerák, jeho predchodcom bol do apríla 2021 veliteľ pplk. Ľubomír Bodnár.
Prápor disponuje tankmi sovietskej výroby T-72.
Dejiny.
Dejiny práporu začali založením 14. pešieho pluku 12. júna 1945 ako súčasti košickej 10. pešej divízie. Pluk bol dislokovaný v Levoči, Nitre a Spišskej Novej Vsi a skladal sa hlavne z príslušníkov 1. čs. armádneho zboru v ZSSR ako aj bývalých partizánov. Bojoval proti tzv. Banderovcom a pomáhal obyvateľom východného Slovenska. V roku 1990 bol premenovaný na 55. mechanizovaný pluk, k 1. októbru 1995 na 21. mechanizovanú brigádu. 1. októbra 2000 vznikol v Trebišove tankový prápor podriadený 1. mechanizovanej brigáde (teraz 2.mb), ktorá vznikla 1. apríla 2000 v Prešove. Od 1. júla 2009 bola z práporu vzniknutá rota prevelná do podriadenosti 21. zmiešaného mechanizovaného práporu.
Po presunutom termíne (kvôli COVID-19) z júla 2020 sa k 1. októbru prápor rozšíril o 3. tankovú rotu, veliteľstvo a štáb a rota bojovej podpory boli reorganizované na vyšší počet vojakov a zamestnancov. Celkovo prápor získal 120 profesionálnych vojakov a 5 zamestnancov.

</doc>
<doc id="634445" title="Time for prints" url="https://sk.wikipedia.org/wiki?curid=634445">
Time for prints

Time for prints (TFP) tento termín sa mýľne rozšíril ako " čas na fotku" čo je v praxi zriedkavé- TFP ako doslovne time for prints je "poďme tlačiť". TFP v správnom ponímaní -TIME FOR PHOTOS teda je forma spolupráce fotografa a modelky resp. modela na fotení, pri ktorej nie sú žiadnej strane účtované peniaze a obe strany môžu výsledné fotografie použiť na svoju prezentáciu.
Time for prints - je výstupom výhradne fyzicky tlačená fotografia. Čiže nemýliť si "poďme tlačiť" za "poďme fotiť" 
Tento termín sa používa s rôznymi kombináciami: Time/Trade/Test For Prints/Portfolio/Pictures, poprípade s koncovkou CD, často skracované na TFP resp. TFPCD či TFP/CD. Doslovný preklad je "čas za fotografie." Pridanie skratky "CD" znamená len to, že výsledok bude predaný druhej strane na kompaktnom nosiči, inak môžu byť predané aj inými formami. To ako sa výsledné fotky dostanú k druhej strane je zvykom dohodnúť si pred fotením, písomne alebo slovne, rovnako ako prípadné iné náklady, ktoré do TFP nebudú patriť a bude si ich musieť jedna zo strán finančne uhradiť.
Od TFP by sa nemalo očakávať:

</doc>
<doc id="634448" title="Muži v čiernom (film)" url="https://sk.wikipedia.org/wiki?curid=634448">
Muži v čiernom (film)

Muži v čiernom (orig. "Men in Black") je americká akčná komédia založená na rovnomennom komikse od Malibu Comics / Marvel Comics. Film natočil režisér Barry Sonnenfeld v roku 1997. V hlavných úlohách sa predstavili Tommy Lee Jones a Will Smith. Film získal cenu Oscar za najlepšie masky.
Dej.
Film rozpráva príbeh agenta K, ktorý je členom tajnej nadštátnej agentúry Muži v čiernom (Men In Black, MIB), ktorej hlavným cieľom je eliminovať ilegálnych mimozemských imigrantov. Agenti majú za úlohu zatýkať mimozemšťanov, ktorí sa snažia usadiť na Zemi, pre také zásahy majú špeciálny neutralyzér, ktorým môžu vymazať ľuďom krátke aktuálne spomienky, aby aj naďalej zostali v utajení.
Partner agenta K, agent D odchádza do dôchodku a je mu vymazaná pamäť. Veliteľ agentúry agent Zed potom nachádza nového regrúta. Je ním policajt James Darrell Edwards III, ktorého potom agent K zaúča. Z Edwardsa sa tak stane agent J.
Potom spoločne čelia doteraz nejvážnejšiemu ilegálnemu preniknutiu mimozemšťanov, ktoré ohrozuje celú planétu.
Príjem.
Film bol nasadený v USA v 3 020 kinách. Za prvý víkend zarobil 51 miliónov amerických dolárov. Celkovo v USA zarobil $250 690 000, v ostatných krajinách potom $338 700 000. Celkovo teda $589 390 000.
Na DVD bol film vydaný v októbri 1997. Ešte v roku 2012 sa v USA predalo 76 000 kusov DVD. To bolo spôsobené nasadením filmu "Muži v čiernom 3" do kín.

</doc>
<doc id="634461" title="Radovan Čerevka" url="https://sk.wikipedia.org/wiki?curid=634461">
Radovan Čerevka

Radovan Čerevka (* 19. jún 1980, Košice) je slovenský umelec, sochár. V tvorbe sa venuje reflexii masových médií.
Žije a tvorí v Košiciach, kde po sochárovi Jurajovi Bartuszovi prevzal štafetu vedenia "Ateliéru slobodnej kreativity 3D" na Fakulte umení Technickej univerzity. V tomto ateliéri si umelci môžu slobodne vybrať, v akom umeleckom médiu sa chcú vyjadrovať, či videom, sochou, kresbou, akciou alebo konceptom.
V roku 2006 spolu s Tomášom Makarom a Petrom Vráblom založil umeleckú skupinu "Kassaboys", ktorá sa venuje prevažne experimentálnemu filmu, ale aj výstavným projektom. V roku 2013 získal Cenu Oskára Čepana pre mladých výtvarníkov za inštaláciu "Krajina trvalej slobody". V roku 2018 – 2019 predstavil svoju tvorbu na samostatnej výstave "Moc" v múzeu vo Východoslovenskej galérii v Košiciach.

</doc>
<doc id="634470" title="El Risitas" url="https://sk.wikipedia.org/wiki?curid=634470">
El Risitas

Juan Joya Borja (* 5. apríl 1956, Sevilla, † 28. apríl 2021 Sevilla Španielsko), viac známy ako El Risitas, bol španielsky komik a herec, ktorý sa preslávil v roku 2015 potom čo sa začali zverejňovať paródie na jeho interview z roku 2007 v relácii Jesúsa Quintera "Ratones Coloraos."
Biografia.
Juan Joya Borja sa narodil 5. apríla 1956 v španielskej Seville. Za svoj život si vyskúšal niekoľko rôznych povolaní vrátane práce kuchára či vykladača vriec s cementom. Prvýkrát sa v televízii objavil roku 2000. Bolo to v relácii Jesúsa Quintera s názvom "El Vagamundo," kde porozprával o jeho rôznych životných situáciách, ktoré prežil s jeho kamarátom menom "El Peíto" alebo "el Cuñao". 
Rozpoznateľný začal byť vďaka jeho špecifickému smiechu, vďaka ktorému mu prischla aj prezývka "El Risitas", ktorá by sa dala do slovenčiny preložiť ako chichotanie.
El Risitas sa tiež objavil aj vo filme "." Keď začal byť v roku 2015 celosvetovo známy (viď satirické stránky s vtipnými obrázkami zvanými mémy) objavil sa aj v reláciách mimo svojho rodného Španielska, napríklad vo fínskej reklame.

</doc>
<doc id="634509" title="Sviatok svätých Petra a Pavla" url="https://sk.wikipedia.org/wiki?curid=634509">
Sviatok svätých Petra a Pavla

Slávnosť svätých Petra a Pavla, apoštolov je prikázaný sviatok v katolíckej cirkvi, ktorý sa oslavuje každoročne 29. júna. Svätých Petra a Pavla si uctievajú aj v ortodoxnej cirkvi a orientálnej ortodoxnej cirkvi.
Svätý Peter.
Svätý Peter, rodený Šimon, sa narodil v Palestíne v meste Betsaida na severnom brehu Genezaretského jazera. Keď bol dospelý, býval v meste Kafarnauma. Jeho brat bol apoštol Ondrej. Keď ho Ježiš povolal za apoštola, neskôr zmenil mu meno na Peter, t. j. skala, na ktorej založil svoju cirkev a Petrovi dal „kľúče od nebeského kráľovstva“.
Peter najprv hlásal evanjelium v Palestíne, potom v Antiochii, v Korinte a napokon v Ríme, kde bol aj ukrižovaný dolu hlavou roku 67 alebo už roku 64.
Svätý Pavol.
Svätý Pavol sa narodil medzi rokmi 5 až 10 v Tarze v Cilícii. Získal veľmi dobré vzdelanie. Vyrábal stany alebo lodné plachty, čo bol vtedy veľmi hľadaný tovar. Svätý Pavol bol však hlavne veľmi zatvrdnutý farizej, ktorý bol silne proti novému učeniu Ježiša Krista, dokonca sa nepriamo zúčastnil ukameňovania svätého apoštola Štefana.
Keď si vybavil povolenie prenasledovať kresťanov v Damasku, na ceste tam sa mu zjavil Ježiš Kristus, v dôsledku čoho na tri dni oslepol. Po tejto skúsenosti sa obrátil na kresťanskú vieru (pozri: sviatok obrátenia svätého Pavla) a rozhodol sa ohlasovať Ježiša Krista. To sa nepáčilo Židom, ktorí ho chceli zabiť, no on im ušiel do púšte. Neskôr ohlasoval učenie Ježiša Krista v rôznych častiach sveta, až ho v Jeruzaleme zatkli a tak sa dostal do Ríma, kde bol uväznený.
Posledné roky jeho života sú zahalelné tajomstvom, predpokladá sa, že ho z väzenia prepustili, počas Nerovho prenasledovania kresťanov asi nebol v Ríme, snáď bol vtedy v Španielsku alebo na Východe. Bol v Macedónsku, Efeze, v Miléte, v Troade, na Kréte a zrejme aj v Nikapole, kde ho asi znovu uväznili a odviedli do Ríma.
Po odsúdení ho sťali mečom pravdepodobne na mieste v blízkosti Ostijskej cesty. Na mieste jeho posledného odpočinku dnes stojí bazilika svätého Pavla.

</doc>
<doc id="634516" title="Sídlisko Pod Sokolejom" url="https://sk.wikipedia.org/wiki?curid=634516">
Sídlisko Pod Sokolejom

Sídlisko pod Sokolejom je druhým najväčším sídliskom v meste Humenné podľa obyvateľov po Sídlisku 3 (7 243 obyvateľov). Je najmladším sídliskom v Humennom. Niekedy sa nazývalo Sídlisko Máj ale neskôr bolo premenované, preto stále denonym obyvateľa je "Májovčan".
Občianska vybavenosť.
Nachádza sa tu Obchodné stredisko s obchodom Coop Jednota, krčmou U mnícha a pizzeriou La Scala. Ďalej sa tu nachádza Základná škola SNP 1, Materská škola Partizánska 22, pošta, gréckokatolícka cerkev, rímskokatolícky kostol, trafika, 2 pekárne Ilas, Fresh, cukráreň, 2 zastávky MHD Humenné, a detské ihriská.
Destinácie.
Zo Sídliska pod Sokolejom sa dá dostať do centra mesta, do mestskej časti Valaškovce, do obce Jasenov a aj na Podskalku.

</doc>
<doc id="634538" title="Akademik TU Košice (vodné pólo)" url="https://sk.wikipedia.org/wiki?curid=634538">
Akademik TU Košice (vodné pólo)

Akademik TU Košice alebo ATU Košice (celý názov: "Akademik Technická univerzita Košice") bol slovenský vodnopólový klub z Košíc. Vznikol ešte v 50. rokoch ako odiel miestnych vysokoškolákov. Klub prešiel mnohými názvami, aby nakoniec od roku 2001 prešiel pod multišportové združenie Akademik TU Košice, po ktorom dostal následne aj pomenovanie. Dovtedy niesol názov Slávia UVL Košice. Najväčší úspech dosiahol v rokoch 1987 a 1995, keď získal v kategórii mužov bronzové medaily v najvyššej česko-slovenskej, resp. slovenskej súťaži. Do roku 2005 hral najvyššiu domácu súťažExtraligu mužov. Okrem družstva mužov pôsobilo v klube aj družstvo žien, ktoré ale absolvovalo iba jedinú sezónu v slovenskej vodnopólovej súťaži.
Oddiel mužov bol dlhé roky súčasťou najvyššej česko-slovenskej a neskôr aj slovenskej najvyššej súťaže. V roku 2005 z nej ale kvôli ekonomickým problémom vystúpil. Vtedajším riaditeľom oddielu bol niekdajší slávny vodnopólový reprezentant a neskôr aj reprezentačný tréner Ladislav Bottlik. Nástupcom klubu, ktorý prebral aj jeho meno a ktorý vznikol v roku 2008, bol KPŠ Akademik Košice-Staré Mesto.
Úspechy.
Slovenská najvyššia súťaž:
Česko-slovenská najvyššia súťaž:

</doc>
<doc id="634539" title="Balzamikový ocot" url="https://sk.wikipedia.org/wiki?curid=634539">
Balzamikový ocot

Balzamikový ocot alebo ocot balsamico (tal. "aceto balsamico") je kulinárska koreniaca prísada pochádzajúca z Talianska. Jedná sa o vínny ocot vyrábaný zo zahusťovaného muštu hrozien viniča odrody Trebbiano. Svoju nasladlú korenitú chuť získava až po niekoľkoročnom zretí v sudoch.
História.
Sirup skvasený na ocot bol v Taliansku známy už v stredoveku. Tento "sciroppo acetoso" však nebol používaný ako kulinárska prísada, ale ako farmaceutický prostriedok. Ferrarské a modenské šľachtické rody vlastnili takzvané "acetarie", čo boli vlastne domáce podkrovia, kde v niekoľkých drevených sudoch zrel ocot.
Názov "balsamico" sa vraj zrodil na začiatku 17. storočia v Modene. Nazývala sa tak tinktúra z vínneho octu.
Výroba.
Aceto balsamico je v podstate špeciálne upravované, zahusťované a dlhodobo fermentované víno, ktoré je vínnym octom len doplnené. Základom jeho výroby je mušt bielej odrody Trebbiano pochádzajúcej z okolia Modeny alebo z provincie Reggio Emilia. Vylisovaný mušt sa opatrne prehreje, načo sa potom zvoľna koncentruje. Výsledkom tohto dlhotrvajúceho procesu je tmavohnedý sirup, do ktorého sa potom pridá určité množstvo starého vínneho octu, aby sa rozbehlo kvasenie. Zaujímavosťou tradičného výrobného procesu je, že kvasenie neprebieha v žiadnych pivniciach s kontrolovanou teplotou, ale v podkrovných priestoroch zvaných "acetaia". V zime tu panuje mrazivý chlad, v lete naopak teplo a v jarnom alebo jesennom období vlhko. Vďaka týmto klimatickým podmienkam sa ďalej zmenší objem muštu (zo 100 l nakoniec vznikne len niekoľko litrov) a mušt pomaly kvasí. Kým prebehnú dva kvasné procesy, ubehnú asi tri roky. Najprv dochádza k alkoholovému kvaseniu, pri ktorom se cukor obsiahnutý v mušte premení na alkohol. V druhej fáze premenia octové baktérie alkohol na ocot. Tento mladý ocot sa potom necháva zrieť, aby sa rozvinula jeho aróma. Dobrému balzamikovému octu to trvá prinajmenšom 12 rokov, tie najlepšie však zrejú 30, či dokonca 50 rokov. Pritom sa, podobne ako je tomu pri sherry, postupne sťahuje z jedného sudu do druhého, čím získava chuť a charakter vo všetkých druhoch octov. Dôležitú rolu v tomto procese hrá samozrejme aj drevo sudov. Mladý ocot zreje obvykle vo veľkých sudoch z morušového dreva. Stredne veľké sudy na zrelší ocot bývajú z gaštanového a čerešňového dreva a najmenšie sudy na najvyzretejšie octy sú z jaseňa a dubu. Najmenší sud na konci tejto octovej batérie máva obsah okolo 10 až 15 litrov. Sudy v batérii skrývajú na dne niekoľkoročné usadeniny a octové zákvasy, ktoré sú pre výrobcu doslova drahocenným pokladom. Bez nich by kvalitné "balsamico" nemohlo vzniknúť. Zrelý ocot sa stáča v malých dávkach z najmenšieho sudu. Odobrané množstvo sa ihneď doplní octom z druhého najmenšieho sudu, ktorý obsahuje druhý najstarší ocot. Tento sud sa potom doplní z tretieho najmenšieho atď.
Vzhľadom k obrovskej spotrebe sa dnes "aceto balsamico" vyrába aj priemyselne. Vzniká tak celá kopa viac-menej slušných a omnoho cenovo dostupnejších balzamikových octov. Okrem toho si treba dať pozor na extrémne lacné výrobky, lebo hrozí nebezpečie, že ide o obyčajný vínny ocot upravený pomocou šťavy z hrozien, príchuťou a potravinárskeho farbiva na „balsamico“.
Pravý "Aceto balsamico tradizionale".
Označenie "Aceto balsamico tradizionale di Modena" či "Aceto balsamico tradizionale di Reggio Emilia", alebo tradičný balzamikový ocot z Modeny alebo z Reggia Emilia môžu na svojich etiketách mať len výrobky, ktoré splňujú prísne kritériá tradičných výrobných postupov. Je chránený talianskym zákonom aj zákonom Európskej únie.

</doc>
<doc id="634569" title="Penne (cestovina)" url="https://sk.wikipedia.org/wiki?curid=634569">
Penne (cestovina)

Penne (tal. "penne") je extrudovaný druh cestovín valcovitého tvaru, ktorého konce sú šikmo odrezané.
Slovo "penne" je množné číslo talianskeho slova "penna" znamenajúceho „pero“ (pero vtáka alebo pero na písanie), ktoré pochádza z latinského slova "penna" (pero vtáka). Tvar cestoviny penne mal v čase vzniku imitovať hrot plniaceho pera.
Pôvod.
Penne sú jedny z mála cestovín, u ktorých je známy presný dátum vzniku: V roku 1865 cestovinár zo San Martino d'Albaro (Janov), ktorý sa volal Giovanni Battista Capurro, požiadal o patent na diagonálny rezací stroj. Nový vynález narezával čerstvé cestoviny do tvaru pera bez ich rozdrvenia, a to v premenlivej veľkosti medzi 3 a 5 cm mezze penne (polovičné perá) alebo penne (perá).
Opis a druhy.
V Taliansku sa penne vyrábajú v dvoch variantoch„"penne lisce"“ (hladké) a „"penne rigate"“ (drážkované). "Pennoni" („periská“) sú širšia verzia penne. Je možné sa stretnúť aj s o niečo väčšou verziou s názvom "mostaccioli" (čo v niektorých talianskych nárečiach znamená „fúzočky“), ktorá môže mať takisto hladkú alebo drážkovanú textúru.
Penne sa tradične varia al dente a ich tvar ich robí obzvlášť vhodnými na omáčky, ako napríklad pesto, marinara alebo arrabbiata. Posledne menovaná bol viackrát oslavovaná v talianskych filmoch, najmä vo filme Marca Ferrariho s názvom "La Grande Bouffe" a filme Frederica Felliniho s názvom "Roma".

</doc>
<doc id="634595" title="Pesto" url="https://sk.wikipedia.org/wiki?curid=634595">
Pesto

Pesto alebo pesto alla genovese je zelená omáčka, ktorej hlavnou zložkou je bazalka.
Pôvod pesta sa umiestňuje do oblasti Ligurie v severnom Taliansku, prídomok "genovese" má podľa severotalianskeho mesta Janov ("Genova").
Názov je odvodený z talianskeho slova "pestare" = "tlcť, mlátiť".
Tradičná príprava klasického pesta spočíva v rozdrtení a trení bazalkových listov v mramorovom mažiari drevenou paličkou. Do nich sa ďalej pridáva soľ a česnak, parmezán a/alebo iný nadrobno strúhaný ovčí syr a piniové oriešky, nakoniec olivový olej. Iný druh, "pesto alla siciliana", obsahuje na slnku sušené paradajky.
Podľa klasického receptu z okolia Bologne sa špagety varia a podávajú s niekoľkými nakrájanými zemiakmi.

</doc>
<doc id="634623" title="Myenty Abena" url="https://sk.wikipedia.org/wiki?curid=634623">
Myenty Abena

Myenty Abena (* 12. december 1994, Paramaribo) je holandský futbalista so surinamskými koreňmi hrajúci za slovenský klub ŠK Slovan Bratislava.
Klubová kariéra.
Prvý profesionálny zápas odohral Abena 26. augusta 2016 v zápase druhej najvyššej holandskej futbalovej súťaže medzi Jong FC Utrecht a Jong PSV.
Spartak Trnava.
V januári 2019 prišiel Abena do tímu úradujúceho slovenského majstra, Spartaka Trnava. 1. mája 2019 vyhral s klubom slovenský pohár, keď Trnava porazila Žilinu po penaltovom rozstrele, keďže zápas aj predĺženie sa skončili 3–3.
Slovan Bratislava.
V júni 2019 Abena podpísal 4-ročný kontrakt so Slovanom Bratislava. 20. júla 2019 debutoval Abena za Slovan v zápase prvého kola Fortuna ligy proti FK Pohronie. Slovan vonku vyhral 3–1. O týžden neskôr vstrelil Abena svoj prvý gól za Slovan pri domácom víťazstve 3–0 nad Michalovcami.

</doc>
<doc id="634709" title="Kyselina fulmínová" url="https://sk.wikipedia.org/wiki?curid=634709">
Kyselina fulmínová

Kyselina fulminová triviálne "traskavá" (chemický vzorec HCNO) je chemická zlúčenina, ktorú objavil roku 1824 Justus von Liebig. Jej výpary sú toxické. Je to organická kyselina a jeden z jej izomérov kyselina izokyanatá (HNCO) bol objavený o rok neskôr Friedrichom Wöhlerom.
Soli kyseliny sa nazývajú "fulmináty" a jedným zo stabilnejších (ale stále vysoko nebezpečným) je fulminát ortutnatý (Hg(CNO)2). Všetky fulmináty sú nestále a ľahko sa explozívne rozkladajú, čo je dôvod, prečo sa využívajú ako detonátory pre iné explozívne materiály a samé tak patria medzi primárne výbušniny.

</doc>
<doc id="634718" title="Slovenský pohár vo vodnom póle žien" url="https://sk.wikipedia.org/wiki?curid=634718">
Slovenský pohár vo vodnom póle žien

Slovenský pohár vo vodnom póle žien je vodnopólová pohárová súťaž žien na Slovensku. Organizoval ju Slovenský zväz vodného póla (SZVP), od roku 2017 prebrala kompetencie Slovenská plavecká federácia (SPF). Súťaž sa organizuje od roku 1997 s dvoma prestávkami a zúčastňujú sa jej všetky slovenské kluby, ktoré sa do nej prihlásia. Najúspešnejším klubom súťaže je PVK Vrútky, ktorý v nej zvíťazil 8-krát.
Štruktúra.
Súťaž sa hrá formou turnajov. Na turnaji odohrajú družstvá zápasy každého s každým a umiestnenie v konečnej tabuľke určuje víťaza. Od sezóny 2002/03 sa Slovenský pohár hrá v jesenných mesiacoch roka.

</doc>
<doc id="634725" title="Historická revue" url="https://sk.wikipedia.org/wiki?curid=634725">
Historická revue

Historická revue je slovenský vedecko-populárny časopis - mesačník o dejinách. Vydáva ho Slovenský archeologický a historický inštitút (skr. SAHI) prostredníctvom občianskeho združenia SAHI. Vychádza s podporou Ministerstva školstva SR.
Výbor OZ SAHI tvoria Mgr. Drahoslav Hulínek, PhD. a Mgr. Peter Valent. Šéfredaktorom je Mgr. Drahoslav Hulínek, PhD.
Prispievatelia do revue sú odborní spolupracovníci - slovenskí historici.
Revue vychádza od roku 1990, pôvodne v Slovenskom pedagogickom nakladateľstve a neskôr vo vydavateľstve Kleio. Neskôr časopis viackrát zmenil vydavateľa.

</doc>
<doc id="634776" title="Roblox" url="https://sk.wikipedia.org/wiki?curid=634776">
Roblox

Roblox je multiplayerová online hra umožňujúca hráčom vytvárať vlastné hry s otvoreným svetom, zdieľať s ostatnými a hrať ich. Hra je dostupná pre Android, iOS, MacOS, Windows a Xbox One. Jej vývoj započala Roblox Corporation v Španielsku v roku 2004 pod pôvodným názvom DynaBlocks, v septembri 2006 bol Roblox oficiálne vydaný.
Pri inštalácii hry Roblox sa stiahne tiež Roblox štúdio, v ktorom je možné vytvárať vlastné hry, za ktoré možno získavať hernú menu, tzv. "Robux" (predtým boli "Tix"), a pri veľkej popularite hry sa dajú získať aj reálne peniaze.

</doc>
<doc id="634791" title="Kretzulescov kostol" url="https://sk.wikipedia.org/wiki?curid=634791">
Kretzulescov kostol

Kretzulescov kostol () v Bukurešti je pravoslávny kostol, postavený v brankovanskom slohu, zo začiatku 18. storočia, nachádzajúci sa v centrálnej časti mesta Bukurešť vo Valašsku v Rumunsku. Má priznaný štatút kultúrnej pamiatky a patrí medzi najvýznamnejšie architektonické pamiatky Bukurešti. Zároveň budova patrí k najvýznamnejším a najkrajším predstaviteľom tzv. brankovanského architektonického slohu.
Charakteristika a dejiny.
História výstavby Kretzulescovho kostola siaha do 14. augusta 1714, kedy bol v Istanbule popravený sťatím rumunský princ Constantin Brâncoveanu s časťou rodiny, pričom jeho dcéra Safta a jej muž bojar Iordache Kretzulescu boli prinútení pri poprave asistovať a až do roku 1718 boli držaní v zajatí. Po návrate zo zajatia dali postaviť na mieste pôvodného dreveného kostola v rokoch 1720 - 1722 nový kostol ako súčasť väčšieho komplexu, kde sa okrem budovy chrámu nachádzalo aj pohostinstvo, obchody, obytné a administratívne budovy. O architektoch, prípadne staviteľoch budovy sa nedochovali žiadne záznamy. Pohostinstvo aj ostatné budovy boli využívané hojne aj pocestnými, keďže toto centrum ležalo pri hradbách pri vstupe do mesta na jeho severnej hranici. Neskôr boli všetky budovy okrem kostola zbúrané za účelom výstavby kráľovského paláca.
Kostol bol venovaný a zasvätený pamiatke popraveného princa Constantina Brâncoveanua, Zosnutiu Bohorodičky ako aj archanjelom Michalovi a Gabrielovi.
Prvá oprava kostola prebiehala v roku 1815. V roku 1838 bola veža chrámu poškodená zemetrasením a následne bola budova rodinou Kretzulescových čiastočne opravená. O dva roky neskôr v roku 1840 postihlo chrám ďalšie zemetrasenie a následné opravy prebehli v roku 1859 - 1860. Na oprave sa podielal viedenský architekt Lipizer a jeho vplyvom sa chrám posunul od brankovanského slohu a budova získala prvky neoklasicizmu. Počas rekonštrukcie boli reštaurované aj maľby v interiéri kostola maliarom Gheorgheom Tattarescuom. Vonkajšie steny kostola boli namaľované na bielo. V roku 1859 bola ku kostolu aj pristavaná drevená veža, ako náhrada za kamennú kostolnú vežu, ktorá spadla pri zemetrasení v roku 1838.
V rokoch 1935 - 1936 prebehla ďalšia reštaurácia chrámu, ktorá budove čiastočne vrátila pôvodný vzhľad. počas tejto reštaurácie, ktorú mali na starosti architekti Stefan Bals a Emilian Miclescu sa napríklad znovuotvorila veranda a drevená veža bola nahradená kamennou.
V roku 1940 bola budova poškodená zemetrasením a následne opravená a chrám musel v rokoch 1942 - 1943 prejsť masívnymi opravami. Ďalšie zemetrasenie poškodilo kostol v roku 1977 a exteriér ako aj interiér kostola museli byť opäť opravené.
Kostol fungoval až dor roku 1986, kedy sa v ňom prestali konať bohoslužby a kostol bol pre verejnosť zatvorený až do roku 1990.
Počas udalostí v roku 1989, ktoré viedli ku zmene spoločenských pomerov v Rumunsku bol kostol poškodený streľbou a poškodené tehly boli neskôr vymenené. Tieto opravy prebiehali na základe iniciatívy popa Vasileho Raducaa. 
Zatiaľ posledná reštaurácie budovy sa začala v roku 1996 a trvala až do roku 2003 a boli pri nej čiastočne obnovené pôvodné fresky. 
Chrám je postavený v tzv. typickom rumunskom Brankovanskom slohu, ktorému sa hovorí aj valašská či rumunská renesancia. Budova kostola je postavená v tvare kríža, s jednou loďou a dvomi vežami z ktorých jedna je zvonicou a nachádza sa nad nartexom a druhá veža je postavená nad chrámovou loďou. Exteriér si zachoval typický brankovanský štýl. Na západnom priečelí kostola sa nachádza klenbová predsieň s piatimi prednými a dvoma bočnými oblúkmi. Klenba predsiene je podopieraná šiestimi kamennými stĺpmi. Okná kostola sú vysoké, úzke a lemované arkádami. Fresky kostola zobrazujú scény z Apokalypsy. 
Najstaršie drevené ikony v kostole pochádzajú zo 17. storočia.

</doc>
<doc id="634852" title="Jan Hamáček" url="https://sk.wikipedia.org/wiki?curid=634852">
Jan Hamáček

Jan Hamáček (* 4. október 1978, Mladá Boleslav) je český politik, od júna 2018 prvý podpredseda vlády a minister vnútra v druhej vláde Andreja Babiša. Od februára 2018 je predsedom ČSSD, túto funkciu obhájil na zjazde 1. marca 2019. Od roku 2006 je poslancom za Středočeský kraj.
Vyznamenanie.
V novembri 2009 mu ako predsedovi zahraničného výboru Poslaneckej snemovne udeliil minister obrany Martin Barták "Záslužný kříž ministra obrany III. stupně" za zásluhy o rozvoj rezortu. Minister bol v jeho i niekoľkých ďalších prípadoch vyznamenaných kritizovaný nevládnou protikorupčnou organizáciou "Růžový panter" za nedostatočné zdôvodnenie. 

</doc>
<doc id="634944" title="Pongrác Varsányi" url="https://sk.wikipedia.org/wiki?curid=634944">
Pongrác Varsányi

Pongrác Móric Pavol Varsányi (* 14. november 1828, Paňa† 14. jún 1889, tamže) bol piaristický mních, učiteľ, zberateľ ľudových obyčajov zemianskeho pôvodu.
Život.
Otec František Varsányi, matka Franciska Mészárovics. Študoval na piaristickom gymnáziu v Nitre. Počas štúdia prispieval folklórnymi zbierkami do bádania Arnolda Ipolyiho, ktoré bolo sčasti publikované v roku 2006, druhá časť je pravdepodobne s rukopisom Lajosa Kálmánya nezvestná. Do piaristického rádu vstúpil najprv 22. septembra 1847. Skúšobný rok začal v Trenčíne, avšak kvôli revolučným udalostiam rád musel väčšinu svojich študentov poslaťˇdomov. Nastúpil znova do rádu v Trenčíne až 22. novembra 1849.
Po skúšobnom období vyučoval v rokoch 1850-1851 na základnej škole v Prievidzi. V roku 1852-1853 ho poslali do Nitry, kvôli novému vyučovaciemu poriadku, aby absolvoval 8. triedu a zložil maturitu. 16. mája 1853 zložil sľub, potom od školského roku 1853-1854 vyučoval na základnej v Tate, v ďalšom roku na gymnáziu v Kecskeméte a začal aj štúdium teológie. V školskom roku 1855-1856 bol riadnym vyučujúcim katechizmu v Kalocsi, kde dokončil štúdium teológie. Od 2. augusta 1856 sa stal prijímajúcim kňazom.
V školskom roku 1856-1857 vyučoval v Sighetu Marmației, potom 3 roky v Sátoraljaújhelyi a rok v Leviciach. V školskom roku 1861-1862 znova vyučoval na základnej škole v Prievidzi, potom v roku 1862-1863 a v rokoch 1865-1867 na piaristickom gymnáziu v Nitre. Medzi tým v rokoch 1863-1865 učil v Debrecene. Kvôli zlému zdraviu sa vrátil do Nitry, aby mohol byť blízko svojich rodičom a príbuzným. Za nasledovných troch rokov sa ho zmocnila nervová choroba. Preto v školskom roku 1866-1867 musel opustiť katedru a nasťahoval sa domov k matke. Stihomam sa ho úplne zmocnil a ďalších 22 rokov strávil uzavrene od spoločnosti vo svojej rodnej dedine.
Na jar 1889 utrpel mozgovú porážku, telesne sa už nezotavil a čoskoro umrel.

</doc>
<doc id="634945" title="Električková doprava v Budapešti" url="https://sk.wikipedia.org/wiki?curid=634945">
Električková doprava v Budapešti

Električková doprava v Budapešti tvorí veľkú časť MHD v Budapešti. Prevádzkuje ju spoločnosť BKV Zrt. od roku 1968. Sieť má 157 kilometrov tratí a obsluhuje ju 35 liniek. Obslúži o takmer 100 miliónov cestujúcich viac než budapeštianske metro. 
Prvé vozne vyšli na trať v Pešti v roku 1866 ešte ako konská železnica (lóvasút). Trať bola vybudovaná na Váci út. 
Vozidlový park.
Prevádzkované električky.
Budapeštianska spoločnosť BKV prevádzkuje 5 typov električiek. Najstaršie prevádzkované električky z rokov 1967 a 1978 typu "Ganz csuklós", prezývané "„ipari csuklós”" alebo "„ICS”" – v rokoch 1997 a 1999 bolo niekoľko električiek modernizovaných na typ "KCSV-7". Z rokov 1975–1985 pochádzajú električky typu "TW 6000", ktoré BKV odkúpila v rokoch 2001–02, 2010–11 a 2015–17 z nemeckého Hannoveru a Haagu). Vozidlový park ďalej tvoria československé električky z rokov 1980 a 1984 typu "ČKD Tatra T5C5", ktoré boli vyrobené špeciálne pre BKV v počte 322; 80 električiek bolo zmodernizovaných v rokoch 2003 a 2004 na typ "ČKD–BKV Tatra T5C5K" – v roku 2014 vznikol typ "T5C5K2" a v roku 2015 typ "T5C5K2M". V rokoch 2006-7 pribudli nové električky Siemens Combino, prvé nízkopodlažné električky v Budapešti a toho času najdlhšie na svete. V rokoch 2015–16 pribudli moderné španielske električky typu CAF Urbos 3, ktoré majú dĺžku 56 metrov, stali sa tak novými najdlhšími električkami sveta.
Vozovne.
Električky BKV sú udržiavané v 9 vozovniach: "Angyalföld", "Baross", "Budafok", "Ferencváros", "Hungária", "Kelenföld", "Száva", "Szépilona", "Zugló", a zubačka (60) vo vozovni "Városmajor".

</doc>
<doc id="634971" title="Peter Fedorčák" url="https://sk.wikipedia.org/wiki?curid=634971">
Peter Fedorčák

Mgr. Peter Fedorčák, PhD. (* 1983, Košice) je slovenský historik a univerzitný pedagóg. Vo svojej vedecko-výskumnej činnosti sa venuje slovenským politickým dejinám prvej polovice 20. storočia (so zameraním na osobnosť Vojtecha Tuku) a urbárnym dejinám Košíc.
Vysokoškolské vzdelanie získal na Filozofickej fakulte Trnavskej univerzity v Trnave. V rokoch 20012006 tu absolvoval magisterské štúdium v študijnom odbore história a v rokoch 20062012 doktorandské štúdium v študijnom odbore slovenské dejiny. Pod vedením Emílie Hrabovec obhájil dizertačnú prácu na tému "Proces s Vojtechom Tukom v roku 1929", ktorú neskôr rozšíril do podoby monografie. V rokoch 20062011 pedagogicky pôsobil na Katolíckej univerzite v Ružomberku a od roku 2010 pracuje na Filozofickej fakulte Univerzity Pavla Jozefa Šafárika v Košiciach, kde v rámci svojej pedagogickej činnosti vyučuje predmety týkajúce sa svetových dejín raného novoveku a slovenských dejín 16.18. storočia. Zároveň pôsobí ako výkonný redaktor vedeckého časopisu "Mesto a dejiny" a člen redakčnej rady vedeckého časopisu "Notitiae historiae ecclesiasticae".

</doc>
<doc id="634991" title="Metod I." url="https://sk.wikipedia.org/wiki?curid=634991">
Metod I.

Svätý Metod I. alebo Methodios I. (gr. "Μεθόδιος"), (* 788/800† 14. jún 847) bol konštatinopolský ekumenický patriarcha v období od 4. marca 843 do 14. júna 847. Ortodoxnými cirkvami a katolíckou cirkvou je oslavovaný ako svätý, jeho pamiatka je spomínaná 14. júna.
Život.
Metod sa narodil v Syrakúzach na Sicílii do bohatej rodiny. Ako mladý muž odišiel študovať do Konštantinopola, neskôr ale vstúpil do kláštora Chenolakkos v Bitýnii, kde sa sa nakoniec stal igumenom (opátom). V tomto období sa spoznal s konštatinopolským patriarchom Nikeforom I. Po tom, čo sa byzantským cisárom stal Lev V. Arménsky, bol patriarcha Nikeforos zosadený a začala sa nová vlna prenasledovania ikonoklastov. V roku 815 preto Metod, pravdepodobne ako sprievod zosadeného patriarchu odišiel do Ríma, kde zostal až do roku 821. Krátko po jeho návrate z exilu bol novým cisárom Michalom II. ako prívrženec ikonodúlie uväznený a poslaný do vyhnanstva na ostrov Antigonis v Propontise. Vrátiť sa smel až po nástupe syna Michala II. Teofila na byzantský trón v roku 829. V tomto období sa Metod venoval písaniu a napísal niekoľko homílií, poetických kánonov a hagiografických diel, mimo iné napríklad biografiu Theofana Vyznávača, či mučeníka Euthymia zo Sárd. Býva mu pripisované aj autorstvo diel o živote sv. Mikuláša.
Po smrti cisára Teofila bol Metod cisárovnou-regentkou Theodorou na radu ministra Theoktista zosadený predchádzajúci patriarcha Ján VII. Grammatikos a Metod bol v roku 843 ustanovený konštatinopolským patriarchom. Zároveň sa sa na prvú pôstnu nedeľu (11. marec 843) v Konštantínopole uskutočnila cirkevná synoda, ktorej cieľom a výsledkom bolo obnovenie kultu obrazov. Udalosť je dodnes v ortodoxnom svete oslavovaná ako „Deň triumfu ortodoxie“ alebo Nedeľa pravoslávia.
Samotný Metod bol voči predstaviteľom obrazoborcov zhovievavý, čo však vyvolalo odpor radikálnych skupín v tábore ikonodúlov, najmä medzi mníchmi v Studionskom kláštore. Problematickí mnísi boli preto exkomunikovaní a vyhostení z Konštantinopola.

</doc>
<doc id="635007" title="Ľudovít Vaškovič" url="https://sk.wikipedia.org/wiki?curid=635007">
Ľudovít Vaškovič

Ľudovít Vaškovič (; * 6. august 1919, Paňa† 13. apríl 1997, Bratislava) bol slovenský národohospodár, krajský úradník, námestník ministra financií, maďarského pôvodu.
Život.
Absolvoval školy v Pani, vo Veľkom Cetíne a benediktínske gymnázium v Komárne. V rokoch 19391943 študoval na Ekonomickej fakulte univerzity Magyar Királyi József Nádor Műszaki és Gazdaságtudományi Egyetem v Budapešti. V rokoch 19401941 bol pracovníkom Maďarskej národnej banky a v rokoch 19421943 Maďarskej všeobecnej úverovej banky. Od októbra 1943 do apríla 1946 bol vojakom v zálohe maďarskej armády. V roku 1946 ukončil doktorské štúdium a vrátil sa do Československa. Umiestnil sa v bratislavskej pobočke Tatra banky. V roku 1948 vstúpil do KSS. V roku 1950 Tatra banka bola zlúčená do Československej štátnej banky, kde mal rôzne funkcie vo vedení. V rokoch 19541959 bol námestníkom povereníka bratislavského Finančného výboru. V rokoch 19591960 bol územným vedúcim Národnej banky Slovenska.
V rokoch 19601969 bol zástupcom predsedu Krajského národného výboru Západného Slovenska a predsedom Plánovacieho krajského výboru. Od roku 1967 sa jeho meno objavuje aj na cestovných šekoch. V rokoch 19691970 bol námestníkom ministra financií SSR. V roku 1970 sa stal prvým námestníkom hlavného riaditeľa Československej štátnej banky. V roku 1971 sa stal územným riaditeľom banky. Od roku 1974 bol členom rady ministra financií. Od roku 1974 bol členom československej delegácie, ktorá rokovala o vojenskej pomoci Líbyi. V roku 1983 sa vzdal funkcií a odišiel do dôchodku. Počas kariéry zastupoval veľa rôznych funkcií v odboroch, v bankách a v strane.
V roku 1951 bol na študijnej ceste vo Východnom Nemecku, v roku 1956 v Maďarsku. Bol predsedom redakčnej rady časopisu "Hlas banky". Jeho dvaja synovia sa umiestnili tiež v bankovníctve.

</doc>
<doc id="635061" title="Alojz Bogyó" url="https://sk.wikipedia.org/wiki?curid=635061">
Alojz Bogyó

Alojz Bogyó (; * 11. jún 1834, Paňa† 22. júl 1906, Pécs) bol herec, operný spevák, riaditeľ divadla zemianskeho pôvodu.
Život.
Ako sirota sa prihlásil do armády revolúcie a stal sa prieskumníkom pri Komárne pod velením Györgya Klapku. Neskôr sa stal učiteľom v Dunajskej Strede. V roku 1861 sa stal notárom v Bratislave a účinkoval aj v miestnom spevokole. V roku 1866 hosťoval v mužskej role Csikós v Národnom divadle. Medzi tým hral v hudobným hrách v Bude a v Debrecíne a učil sa spievať vo Viedni. V roku 1871 aj 1876 znova hral hosťovské role v Národnom divadle. Spieval Lionela v opere Marta od Friedricha von Flotow.
Istý čas bol aj riaditeľom vidieckeho divadla. V roku 1880 a 1881 vystupovali v Békéscsabe, v roku 1881 v Mohácsi, v roku 1882 v Bude. V roku 1885 sa uchádzal o post riaditeľa divadelnej spoločnosti v Debrecíne. V decembri 1885 ho odvolali z vedenia győrskeho divadla. V roku 1886 hral v Ostrihome. V roku 1888 ešte stále prevádzkoval svoju spoločnosť. V roku 1904 odišiel do dôchodku. Usadil sa v Pécsi a stal sa odpisovačom kráľovskej tabuli.
Hral tenorové role ako bán Bánk, Ladislav Hunyadi (Erkel), Faust (Gounod), Trubadur (Verdi), Zampa (Hérold). Napísal aj operetu Leánykérők.

</doc>
<doc id="635063" title="Európska ženská basketbalová liga" url="https://sk.wikipedia.org/wiki?curid=635063">
Európska ženská basketbalová liga

Európska ženská basketbalová liga, skratka EWBL (z angl. "European Women's Basketball League") je európska basketbalová tímová súťaž žien, sústreďujúca sa na tímy zo Strednej, Východnej a Severnej Európy. Do roku 2018 niesla názov Východoeurópska ženská basketbalová liga (EEWBL).
Formát EWBL je založený na súťaži European Youth Basketball league, ktorú schválila Medzinárodná basketbalová federácia (FIBA). Organizuje ju Riadiaci výbor EWBL, sídliaci v lotyšskej Rige. Súťaž vznikla v roku 2015. Je prvou medzinárodnou súťažou, ktorá sezónu organizuje v troch turnajových blokoch, aby tak boli redukované cestovné a ubytovacie náklady. Najúspešnejšími klubmi súťaže sú TTT Riga a Good Angels Košice, ktoré obe v nej zvíťazili 2-krát. TTT Riga má tiež dve druhé miesta.

</doc>
<doc id="635065" title="Eugen Csiffáry" url="https://sk.wikipedia.org/wiki?curid=635065">
Eugen Csiffáry

Aurel Eugen Csiffáry ("de Csiffár et Nemespann"; ; * 13. február 1895, Paňa† 24. február 1967, tamže) bol učiteľ maďarského pôvodu, riaditeľ školy a knižnice, veliteľ hasičov a junákov, vojenský veliteľ obce počas druhej svetovej vojny. Počas druhej svetovej vojny sa pričinil o záchranu rasovo prenasledovaných, v povojnovom období bol sám prenasledovaný ako tzv. kulak.
Život.
Mladosť a prvá svetová vojna.
Pochádzal zo zemianskej rodiny s predikátom „z Čifár a Pane“. Otec Augustín Csiffáry (1866-1936), matka Hermina Csiffáry (1863-1934). Študoval v Ostrihome na gymnáziu u benediktínov, kde ukončil aj pedagogickú školu. Pred prvou svetovou vojnou slúžil v Nitre a v Leviciach. V januári 1915 dostal miesto na paňanskej škole, zložil prísahu, avšak ďalší mesiac bol odvedený. 15. mája narukoval ako dobrovoľný rotmajster s vyznamenaním k 14. honvédskemu pešiemu pluku. Pravdepodobne bol v nitrianskych kasárňach. 1. novembra 1915 ako kandidát na dôstojníka v zálohe získal hodnosť. 7. januára 1916 sa dostal ako veliteľ oddielu k 312. pešiemu pluku na ruský front. 5 km južne od Oliky sa zúčastnil vo vojenských operáciach proti Brusilovovej ofenzíve. 5. júna 1916 so svojim oddielom kryl ústup pluku, resp. za svoj postoj počas protiútoku 16. júna získal veľkú striebornú medailu za statočnosť. Bol pri tom zranený na ľavej ruke, dočasne mu ochrnuli prsty. Rehabilitoval sa vo vojenskej nemocnici v Bratislave. 1. februára bol povýšený do hodnosti poručík. V decembri 1917 sa hlásil dobrovoľne, najprv sa dostal na rumunský, neskôr s celým práporom na taliansky front k 41. spoločnému pešiemu pluku. Ich stanovište bolo do 26. novembra 1917 oproti Gorizii na vrchu San Marco (Markov hrib). Bol zranený a liečil sa v nemocnici. Následne bol preškolený na guľomet a medzi marcom a júnom 1918 sa zúčastnil výcviku (kurz) prieskumných pilotov vo Wienerneustadte. Potom sa dostal na front pri Piave k 314. honvédskemu pešiemu pluku ako rotmajster guľometníkov. Vrátil sa domov cestou trvajúcou od 3. júna do 16. novembra.
Medzivojnové obdobie.
Vyučovať mohol znova až od novembra 1918, kedy znova otvorili 2 triedy maďarskej školy. V apríli 1919 zložil spolu s Ladislavom Agárdym v Nitre československú štátnu prísahu a neskôr v roku 1923 zložil nostrifikačnú skúšku v Bratislave. Po odchode Agárdyho do dôchodku sa stal od 1. októbra 1932 riaditeľom školy. Mal veľké zásluhy na renováciách kostola, ako aj na financovaní a kúpe organu v roku 1932 a získaní nových zvonov v Pani v roku 1929. Bol členom obecného zastupiteľstva za stranu Zemská křesťansko-socialistická strana (Országos Keresztényszocialista Párt).
Po vyhlásení znova pripojenia južných oblastí Česko-Slovenska k Maďarsku sa so skupinou miestnych presunul do Veľkého Cetína, čoho dôsledkom bolo „osamostatnenia sa“ susednej obce od česko-slovenskej moci. To nasledovali retorzie voči organizátorom (uväznenie, súdny proces), hlavne čo sa týkalo cetínčanov. Po prvej viedenskej arbitráži ho znova odviedli a 2 a pol mesiaca slúžil vo Vrábľoch v kancelárii. V decembri 1939 sa zranil pri poľovníckom nešťastí a následne mu museli amputovať pravú nohu.
Druhá svetová vojna a povojnové obdobie.
Počas druhej svetovej vojny sa snažil pomáhať rasovo prenasledovaným židovským spoluobčanom. Od mája 1942 bol pod žandárskym dozorom. 20. novembra 1944 ho vymenovali za vojenského veliteľa obce a tak zachraňoval viacerých obyvateľov obce pred narukovaním, odvedením a pod. 15. februára 1945 bol z tejto funkcie odvolaný a vypočúvaný nyilašovcami. Po prechode frontu ho zatkli československé jednotky. Bol uväznený v Nitre, vypočúvaný a mučený. Po prepustení z väzenia bol súdený ľudovým súdom. Po viacerých odvolaniach bol oslobodený. Ako príslušník triedy bohatých sedliakov tzv. kulak bol znemožnený, dôchodok mu bol dlho odoprený, až zákrokom Ľudovíta Vaškoviča mu bol pridelený v 50. rokoch 20. storočia.
Zomrel na infarkt, je pochovaný na paňanskom cintoríne.
Dielo.
Ako riaditeľ viedol školskú kroniku, resp. v roku 1964 napísal svoje spomienky na návrat z prvej svetovej vojny. Do časopisu "Kárpáti vadász" poslal hádanku.
V roku 1929 zostavil notový zošit pre vlastné potreby, v čom sa nachádzajú aj skladby na kostolný organ na pamiatku miestnych padlých prvej svetovej vojny. Tieto skladby hral aj na pamätných omšiach miestnych padlých druhej svetovej vojny. Ako kantor zložil básne a piesne aj na rozlúčky pochovaných z obce a okolia Pane.

</doc>
<doc id="635074" title="Princ Louis" url="https://sk.wikipedia.org/wiki?curid=635074">
Princ Louis

Princ Louis z Cambridge (celým menom "Louis Arthur Charles"; * 23. apríl 2018, Londýn) je britský princ z windsorskej dynastie. Je synom princa Williama, vojvodovu z Cambridge a jeho manželky Kate Middleton, vojvodkyne z Cambridge. Je piaty v poradí na trón za svojim starým otcom, otcom, bratom a sestrou.
Detstvo.
Princ Louis sa narodil v Nemocnici Sv. Márie ako druhý syn a tretie dieťa princa Williama, vojvodu z Cambridge a Catherine Middletonovej, vojvodkyne z Cambridgea. Jeho oficiálny titul je "Jeho kráľovská výsosť Princ Louis z Cambridgea".
22. júla 2013 sa narodil jeho starší brat princ George a 2. mája 2015 staršia sestra princezná Charlotte.

</doc>
<doc id="635100" title="Konkatedrála Sedembolestnej Panny Márie" url="https://sk.wikipedia.org/wiki?curid=635100">
Konkatedrála Sedembolestnej Panny Márie

Konkatedrála Sedembolestnej Panny Márie je rímskokatolícka konkatedrála Spišskej diecézy v Poprade, jeden z dvoch sídelných chrámov spišského biskupa.
Dejiny.
Výstavbu kostola započal v roku 1935 vtedajší správca farnosti Štefan Mnoheľ. Základný kameň pre kostol, ktorý mal byť zasvätený Sedembolestnej Panne Márii ako patrónke Slovenska, bol posvätený 8. októbra 1939. Kostol naprojektoval architekt Gabriel Schreiber vo funkcionalistickom štýle, pod dozorom staviteľa Štefana Horvátha trvala výstavba tri roky. Chrám bol vysvätený 8. septembra 1942 spišským biskupom Jánom Vojtaššákom.
Momentálne slúži aj ako farský kostol farností Poprad-mesto. Správcom farností je dp. Ondrej Borsík, a spolu s ním v tejto farností slúžia ja traja kapláni. 
Sväté omše sú slúžené
Vo štvrtky tu býva vystavená sviatosť oltárna na celodennú adoráciu.

</doc>
<doc id="635160" title="Kyriakos Mitsotakis" url="https://sk.wikipedia.org/wiki?curid=635160">
Kyriakos Mitsotakis

Kyriakos Mitsotakis (novogr. Κυριάκος Μητσοτάκης), rodený "Kyriakos Alec Mitsotakis", (* 4. marec 1968 Atény, Grécko) je grécky politik, od 8. júla 2019 grécky premiér. Je tiež predsedom strany „Nová demokracia“ (novogr. Νέας Δημοκρατίας) a bývalým lídrom opozície. Je synom bývalého premiéra Konstantinosa Mitsotakisa. Jeho strana Nová demokracia obsadí v 300-člennom parlamente 158 kresiel, pretože vo voľbách získala 39,8 % hlasov. Portál Euronews.com uvádza podiel hlasov 39,85 %.
Rodina a vzdelanie.
Narodil sa v Aténach ako 4 dieťa Konstantinosa Mitsotakisa, bývalého premiéra Grécka v rokoch 1990-1993 a Mariky Giannouku. Jeho otec je potomok „zakladateľa moderného Grécka“ Elefthériosa Venizélosa. Jeho najstaršia sestra Dóra Bakoyánni išla v politických stopách otca a stala sa primátorkou Atén, potom ministerkou. Jej syn a Kyriakov synovec Kostas Bakoyannis bol tiež zvolený za primátora hlavného mesta v 2019.
Keď sa Kyriakos narodil, ich rodinné sídlo strážila vojenská junta. Keď mal 6 mesiacov jeho rodičia si zvolili odísť do exilu do Paríža. Rodina sa vrátila do Atén až po znovunastolení demokracie v 1974.
V roku 1986 získal diplom na Aténskej univerzite, čo je elitná škola pre budúcich politikov a štátnych úradníkov. Pokračoval na Harvardovej univerzite (sociálne štúdiá) a na Stanfordovej univerzite (štúdium medzinárodných vzťahov), kde dosiahol titul magistra. Nakoniec v rokoch 1993 -1995 dokončil univerzitný kurz na Harvard Business School stupňom MBA.
V roku 1997 sa oženil s Marevou Grabovskou, s ktorou má 3 deti. Hovorí grécky, anglicky, francúzsky a nemecky.
Kariéra.
Medzi 1990 až 1991 pracoval ako finančný analytik v Londýne v Chase Manhattan Bank. Po niekoľkých mesiacoch sa vrátil do Grécka, aby nastúpil do vojenskej služby v gréckych vzdušných silách. Začiatkom 1995 začal pracovať pre spoločnosť McKinsey &amp; Company; uskutočňoval rôzne misie v sektore telekomunikácií a finančných služieb. Po dvoch rokoch začal spolupracovať s Alpha Ventures, filiálkou Alpha Bank, kde sa zaoberal investíciami.
V 1999 Kyriakos Mitsotakis založil NBG Venture Capital prepojenú s Gréckou národnou bankou, kde bol na poste generálneho riaditeľa do 2003. Jeho spoločnosť realizovala hlavne zahraničné transakcie, čím sa rozumie Balkán. Následne opustil pozíciu vo firme, aby vstúpil do politiky a pripravoval si kandidatúru v budúcich parlamentných voľbách.
Poslanec a minister.
Do politiky vstúpil chvíľu pred voľbami v roku 2000 a bol aktívny v kampani strany Nová demokracia. Táto pravicová strana bola stále porážaná Panhelénskym socialistickým hnutím. Po 4 rokoch politického boja bol Mitsotakis zvolený za poslanca za Atény. Jeho postup v politike bol diskrétny na rozdiel od jeho sestry Dory Bakoyanni, ktorá stúpala v kariére ako pravicová politička.
Kyriakos Mitsotakis nakoniec získal 24. júna 2013 prvé ministerské kreslo. Premiér konzervatívcov Antonis Samaras ho menoval ministrom pre administratívnu reformu a elektronizáciu štátnej správy. V tejto pozícii uskutočňoval prísnu reformnú politiku, riadil reorganizáciu štátnych inštitúcií, inicioval drastickú redukciu personálu a jeho kompetencií voči verejnosti a štrukturálnu zmenu daňovej administrácie.
Víťazstvo Syrizy v parlamentných voľbách v 2015 ho donútilo opustiť svoje funkcie vo vláde. Zostal však naďalej poslancom parlamentu. Zastupoval v ňom stranu Nová demokracia, pričom ostro kritizoval správanie novej ľavicovej vlády, menovite ministra financií Jannisa Varoufakisa, ktorého obvinil z kompromitácie krajiny v očiach jej európskych partnerov.
Predseda Novej demokracie.
V januári 2015 bol zvolený v parlamentných voľbách za poslanca za Atény. Na základe internej straníckej voľby sa stal predsedom „Novej demokracie“ 10. januára 2016. Za podpredsedu si vybral Adonisa Georgiadisa, bývalého člena LAOS (Laïkos Orthodoxos Synagermos - konzervatívna, populistická a extrémistická strana). Členom jeho tímu sa stal aj Mikis Voidis, tiež z LAOS, ktorý viedol extrémne pravicovú skupinu mládeže.
Mitsotakis viedol kampaň s nacionalistickými heslami, proti názvu štátu Macedónsko a kritizoval aj politiku prijímania migrantov do Grécka. Jeho strana sa takto dostala do čela vo voľbách, keď dosiahla v júli 2019 39,85 % hlasov, čo znamenalo jej víťazstvo. V parlamente obsadzuje strana Nová demokracia teraz 158 kresiel.
8. júla 2019 ho menoval prezident Prokopios Pavlopoulos za predsedu gréckej vlády.

</doc>
<doc id="635162" title="Peter Lizák" url="https://sk.wikipedia.org/wiki?curid=635162">
Peter Lizák

JUDr. Peter Lizák (* 9. apríl 1962) je slovenský diplomat, od mája 2015 do roku 2019 bol veľvyslanec Slovenska v Nemecku.
Životopis.
Študoval na Obchodnej fakulte Ekonomickej univerzity a na Moskovskom štátnom inštitúte medzinárodných vzťahov. Doktorát z práv získal na Právnickej fakulte Univerzity Komenského. Študoval aj na ďalších inštitúciách v zahraničí.
Po ukončení základnej vojenskej služby v roku 1987 pracoval obchodný referent obchodného oddelenia. V roku 1990 pracoval ako vedúci odborný referent Odboru medzinárodných vzťahov na Úrade vlády SR. Počas rokov 1191 až 1992 bol riaditeľom diplomatického protokolu na Ministerstve medzinárodných vzťahov SR. V rokoch 1993 až 1996 bol 1. veľvyslaneckým tajomníkom na veľvyslanectve Slovenska v Berne. V rokoch 1997 a 1998 pracoval na Ministerstve zahraničných vecí. V období 19982002 bol radcom-vyslancom na veľvyslanectve vo Viedni. V rokoch 2002 až 2003 bol riaditeľom Odboru vonkajších vzťahov a inštitúcií EÚ a zároveň vedúcim expertného tímu Slovenska na Konvente EÚ. V rokoch 2003 až 2005 bol riaditeľom kancelárie ministra MZV. V rokoch 2005 až 2007 bol mimoriadny a splnomocnený veľvyslanec a vedúci stálej misie Slovenska pri OBSE vo Viedni, v rokoch 2006 až 2007 predsedal jej Bezpečnostnému výboru. Následne bol v období 20082012 veľvyslancom Slovenska v Rakúsku. Jeho predchodcom bol Jozef Klimko a nástupcom Juraj Macháč. V rokoch 2012 až 2015 bol riaditeľom Odboru analýz a plánovania MZVaEZ SR.
V máji 2015 sa stal veľvyslancom v Nemecku. Jeho predchodcom bol v rokoch 2010 až 2015 Igor Slobodník. Do funkcie ho vymenoval prezident Andrej Kiska 18. mája 2015. V novembri 2019 bol za jeho nástupcu vymenovaný Marián Jakubócy.

</doc>
<doc id="635282" title="Matthias Settele" url="https://sk.wikipedia.org/wiki?curid=635282">
Matthias Settele

Matthias Settele (* 10. október 1966, Rakúsko) je rakúsky televízny manažér, novinár, prednášateľ, spisovateľ a od roku 2013 je aj generálnym riaditeľom slovenskej televíznej stanice TV Markíza.
Životopis.
Matthias Settele študoval nemeckú literatúru a históriu na Viedenskej univerzite. Svoju kariéru začal v roku 1991 ako miestny rozhlasový a televízny novinár. Potom pracoval v rakúskej verejnoprávnej televíznej stanice ORF vo Viedni. Prednášal na vysokých školách vo Viedni a v Kolíne nad Rýnom a vydal tri knihy.
Settele je od septembra 2013 generálnym riaditeľom TV Markíza. Pred nástupom do spoločnosti CME bol generálnym riaditeľom spoločnosti Turner Nordic a Baltic a senior konzultant pre verejnoprávnu televíznu stanicu ORF v Rakúsku. Predtým, v roku 2007 založil firmu SetTele Entertainment, v ktorej pôsobil ako poradca tvorby televízneho programu a poradca v oblasti produkcie, ktorý podporoval medzinárodné televízne skupiny vrátane skupiny RTL, MTG/Viasat a Turner Broadcasting International, ako aj televíznych staníc, produkčných domov a univerzít v Európe. Pred poradenstvom od roku 1999 pracoval Settele ako Senior Vice President (SVP) obchodných záležitostí RTL v Nemecku.
Za jeho pôsobenia TV Markíza ukončila bezplatné šírenie svojich kanálov v roku 2016.

</doc>
<doc id="635336" title="Österreichischer Rundfunk" url="https://sk.wikipedia.org/wiki?curid=635336">
Österreichischer Rundfunk

Österreichischer Rundfunk (skratka ORF; preklad pozri nižšie) je najväčšia rakúska rozhlasová a televízna spoločnosť. Má právnu formu „nadácie verejného práva“. Svoje sídlo má vo Viedni, ďalšie štúdiá vo všetkých deviatich spolkových krajinách.
Názov.
Doslovný preklad názvu je "rakúsky rozhlas", pričom ale rozhlasom sa tu myslí rozhlas v širšom zmysle, čiže vysielanie programovej služby rádiovými vlnami, t.j. v pojme je zahrnuté aj televízne vysielanie - porovnaj rozhlas. 
Dejiny.
Dňa 30. septembra 1924 bola založená spoločnosť Radio Verkehrs AG, ktorá však bola v roku 1938 spojená s Großdeutscher Rundfunk. Po druhej svetovej vojne sa na frekvenciách Großdeutscher Rundfunk obnovilo samostatné rakúske vysielanie.
Dňa 11. decembra 1957 bola založená spoločnosť Österreichischer Rundfunk Ges. m. b. H. Základom pre postavenie ORF bolo prvé rakúske referendum v roku 1964, ktoré bolo zamerané na reformu systému vysielania. Posledná veľká reforma bola vykonaná v roku 2001, keď bol ORF transformovaný na nadáciu verejného práva.
Stanice.
ORF vysiela na štrnástich rozhlasových a štyroch televíznych staniciach.
Rozhlas.
Celoštátne
Regionálne
Televízia.
ORF spolu s ARD, ZDF a SRG SSR spolupracuje na vysielaní stanice 3sat a s ZDF na vysielaní stanice ARTE.
Zrušené:

</doc>
<doc id="635337" title="MFK Skalica" url="https://sk.wikipedia.org/wiki?curid=635337">
MFK Skalica

MFK Skalica je slovenský futbalový klub, založený v roku 1920. Svoje domáce zápasy hráva na Mestskom štadióne v Skalici. Momentálne hraje v 2. slovenskej futbalovej lige.
História.
Postup do Fortuna ligy.
MFK Skalica postúpil do Fortuna ligy aj napriek porážke 0–2 proti MFK Zemplín Michalovce v zápase posledného kola 2. ligy, ktorý sa odohral 13. júna 2015. Skalica nahradila v súťaži FC VSS Košice, ktoré zostúpili aj napriek vysokému postaveniu v tabuľke kvôli finančným problémom. Skalica tak dosiahla najväčší úspech vo svojej histórii.
Aktuálna súpiska.
"Aktuálne k 11. marcu 2019"

</doc>
<doc id="635342" title="Riverdale" url="https://sk.wikipedia.org/wiki?curid=635342">
Riverdale

Riverdale je americký dramatický seriál pre -násťročných, ktorý je založený na postavách Archie Comics. Vysielaný je od roku 2017 na americkej televíznej stanici The CW.
Seriál sleduje postavy z Archie komiksov s Kenetim Jamesom K.J. Apom v hlavnej úlohe stvárňujúc postavu Archieho Andrewsa. Ďalej v ňom účinkujú Lili Reinhart ako Betty Cooperová, Camila Mendesová ako Veronica Lodgeová a Cole Sprouse ako Jughead Jones, ktorý je rozprávačom seriálu. Seriál tiež sleduje Ashleigh Murrayovú ako Josie McCoyovú, hlavnú speváčku The Pussycats a Madelaine Petschovú ako Cheryl Blossomovú, sestru Jasona Blossoma, ktorý je centrom záhady prvej série. Ďalšie postavy v seriály sú Kevin Keller, Fred Andrews, Alice Cooperová a Hermione Lodgeová, rodičia Archieho, Betty a Veronicy.
Stanica The CW si ho objednala do svojej vysielacej sezóny 2016 – 2017, pričom pilotný diel odvysielali dňa 26. januára 2017 Premiéra prvého dielu druhej série sa uskutočnila 11. októbra 2017, tretia séria sa začala vysielať 10. októbra 2018 a premiéra prvého dielu štvrtej série sa očakáva 9. októbra 2019.
Seriál má aj spin-off. Jeden sa začal nakrúcať v roku 2018 a druhý sa len teraz vyvíja. Prvý bol "Chilling Adventures of Sabrina" a druhý, ktorý je vo vývoji nesie názov "Katty Keene".

</doc>
<doc id="635343" title="Chrám svätej Sofie (Nesebar)" url="https://sk.wikipedia.org/wiki?curid=635343">
Chrám svätej Sofie (Nesebar)

Chrám svätej Sofie (), známy aj ako Bazilika svätej Sofie (), alebo Staré biskupstvo () je bývalý pravoslávny chrám z 5. storočia nachádzajúci sa v historickom centre mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Charakteristika.
Budova bola postavená na mieste, ktoré sa pokladá za stred antického Nesebaru a je najväčšou kostolnou budovou v meste.
Je postavená ako trojloďová bazilika s jednou polkruhovou apsidou. Z vonkajšej strany je budova trojstenná s nartexom a átriom. Bočné lode chrámu sú od centrálnej lode oddelené arkádovým stĺporadím. Na východnej stene chrámu nad apsidou sa nachádzajú tri arkádové okná a v apside je taktiež zachované štvorstupňové schodisko. Štítová strecha budovy sa nezachovala. Interiér chrámu bol v minulosti celý vymaľovaný maltou a pokrytý freskami. Centrálna loď je širšia než bočné lode chrámu. Dlážka bývala utvorená z mozaiky, vytvorenej z malých rôznofarebných kamienkov. Dĺžka budovy dosahuje takmer 26 metrov a šírka okolo 20 metrov. Materiál použitý na výstavbu je kameň a tehly. Zvyšky budovy sú dobre zachovalé a je z nich jasne rozpoznateľný pôvodný vzhľad budovy.
Chrám svätej Sofie je jedným z najstarších ranokresťanských kostolov na území Bulharska.
Dejiny.
Bazilika bola postavená na prelome 5. a 6. storočia. Prvá stavebná úprava budovy prebiehala na prelome 6. a 7. storočia a v tomto období bola do stavby budovy pridaná mramorová doska s citátom zo Žalmu 102 z Biblie, ktorá ale pôvodne pochádza pravdepodobne z inej budovy, prípadne zo staršej nedochovanej časti chrámu. Do dnešného vzhľadu bola budova upravená pri prestavbe v 9. storočí.
V priebehu stredoveku chrám fungoval ako hlavný biskupský chrám metropolitnej eparchie so sídlom v Nesebare a fungoval ako rezidencia nesebarského metropolitu.
V roku 1257 počas napadnutia mesta bol chrám vykradnutý benátskymi pirátmi pod vedením Giacoma Dora a pri tejto príležitosti boli ukradnuté relikvie svätých, ktoré boli odnesené najskôr do Carihradu a neskôr do kostola svätého Salvátora v Benátkach, kde sa dodnes nachádzajú. Konkrétne sa jedná o telo svätého Teodora, ruka a čeľuste svätého apoštola Andreja, lebka svätého Sixta a ruka svätého Bartolomeja.
V roku 1441 bola v kostole pochovaná byzantská princezná Mataisa Kantakuzina Paleologina, pričom nápis na jej náhrobnej doske sa zachoval až do súčasnosti a teraz sa nachádza v nesebarskom archeologickom múzeu.
Bazilika svätej Sofie fungovala ako chrám do konca 18. storočia.
Dnes patrí budova k jedným zo symbolov mesta Nesebar a je jednou z hlavných turistických atrakcií.

</doc>
<doc id="635366" title="Ingrid Brocková" url="https://sk.wikipedia.org/wiki?curid=635366">
Ingrid Brocková

Ing. Ingrid Brocková CSc., MIPP (* 13. september 1963, Bratislava) je slovenská chemička, ekonómka a diplomatka. Od 9. apríla 2020 je štátnou tajomníčkou Ministerstva zahraničných vecí a európskych záležitostí SR. V minulosti bola dvojnásobnou stálou predstaviteľkou Slovenska pri OECD v Paríži.
Životopis.
V roku 1981 absolvovala lyžiarske gymnázium v Kežmarku (oficiálne Internátna športová škola pri Gymnáziu P. O. Hviezdoslava). V roku 1986 resp. 1991 absolvovala Slovenskú technickú univerzitu, kde získala tituly Ing. (v zameraní riadenie a ekonomika priemyslu) resp. CSc. Na Johns Hopkins University vo Washingtone D.C. získala Masters in International Public Policy. Absolvovala tiež Inštitút medzinárodných vzťahov Právnickej fakulty Univerzity Komenského v Bratislave. V rokoch 1989 až 1991 pracovala v ZSNP a.s.
Diplomatické pôsobenie.
Na Ministerstve zahraničných vecí a európskych záležitostí pôsobí od roku 1993. Stala sa zástupkyňou riaditeľa Sekcie hospodárskej spolupráce. V rokoch 1996 až 2000 bola ekonomickou diplomatkou na slovenskom veľvyslanectve v Spojených štátoch. V rokoch 2000 až 2001 bol zástupkyňou riaditeľa oddelenia plánovania politiky na Ministerstve zahraničných vecí, od roku 2001 riaditeľkou. V rokoch 2001 až 2008 bola zástupkyňou Svetovej banky na Slovensku.
Od 18. októbra 2011 do 31. augusta 2015 bola stála predstaviteľka Slovenska pri OECD. Medzi 2. septembrom 2015 a 1. novembrom 2017 bola generálnou riaditeľkou Sekcie hospodárskej spolupráce MZVaEZ SR.
Do funkcie predstaviteľky Slovenska pri OECD ju opätovne prezident Andrej Kiska vymenoval 19. decembra 2017. Svoju funkciu prevzala 16. januára 2018. Svoje vyslanie ukončila v apríli 2020 a následne bola vymenovaná do politickej funkcie ako štátna tajomníčka MZVEZ SR. Na poste veľvyslankyne ju nahradil bývalý štátny tajomník František Ružička.
Pôsobenie na ministerstve.
Vláda ju na návrh ministra zahraničných vecí a európskych záležitostí Ivana Korčoka vymenovala 9. apríla 2020 do funkcie štátnej tajomníčky Ministerstva zahraničných vecí a európskych záležitostí Slovenskej republiky. Jej portfólio zahrňuje ekonomickú diplomaciu, rozvojovú a humanitárnu pomoc a mimoeurópske teritóriá.

</doc>
<doc id="635382" title="Chrám svätej Paraskevy (Nesebar)" url="https://sk.wikipedia.org/wiki?curid=635382">
Chrám svätej Paraskevy (Nesebar)

Chrám svätej Paraskevy () je bývalý pravoslávny chrám z obdobia stredoveku nachádzajúci sa v centrálnej časti historického centra mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Charakteristika.
Budova sa nachádza severne od hlavnej ulice pretínajúcej historickú časť Nesebaru v tesnej blízkosti chrámu svätých archanjelov Michala a Gabriela.
Chrám je postavený ako jednoloďová bazilika s nartexom a päťstennou apsidou na východnej strane budovy. Dĺžka budovy je 14,7 metra a šírka 6,6 metra. Na výstavbu boli použité tehly a kamene, ktoré sa striedajú vo vrstvách. 
Po celej dĺžke južnej a severnej fasády budovy sú slepé arkády. Steny chrámu sú bohato zdobené ornamentami s rôznými motívmi. Ornamenty sa vzhľadovo podobajú na výzdobu blízkeho chrámu svätých archanjelov Michala a Gabriela. Medzi najčastejšie patria motív rybacej kosti, slnka, kľukatej línie, alebo šachovnice.
Pôvodná strecha budovy sa nezahovala, ale predpokladá sa, že bola kupolovitá a a že nad nartexom sa nachádzala zvonica. Dnešná sedlovitá strecha bola postavená v neskoršom období.
Dejiny.
Chrám svätej Paraskevy bol postavený v 13. - 14. storočí.
Budova bola reštaurovaná v rámci projektu "Viera v Nesebare" () a v súčasnej dobe funguje ako múzeum. Reštaurácia prebehla v rokoch 2013 - 2014. 
V múzeu sa nachádza stála expozícia "Zachránené fresky nesebarských chrámov" (). Medzi najvýznamnejšie exponáty patria fresky zachránené z chrámu svätého Juraja Veľkého, ktorý bol postavený v roku 1704, nachádzal sa v juhovýchodnej časti historického centra Nesebaru a bol zbúraný v roku 1958. Zachránené fresky pochádzajú z 18. storočia a časť z nich je v archeologickom múzeu v Sofii. Medzi ďalšie významné vystavené fresky sú fresky zachránené z taktiež zbúraného nesebarského chrámu svätého Klementa.

</doc>
<doc id="635409" title="Chrám svätých archanjelov Michala a Gabriela (Nesebar)" url="https://sk.wikipedia.org/wiki?curid=635409">
Chrám svätých archanjelov Michala a Gabriela (Nesebar)

Chrám svätých archanjelov Michala a Gabriela () je bývalý pravoslávny chrám z obdobia stredoveku nachádzajúci sa v historickom centre mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Charakteristika.
Chrám svätých archanjelov Michala a Gabriela leží v severnej časti historického centra Nesebaru.
Jedná sa o jednoloďovú, krížovo-kupolovitú budovu s predsieňou. Budova dosahuje dĺžky 13,9 metra a je široká 5,3 metra. Chrám má štvoruholníkový pôdorys.
Budova je vo vrchnej časti zakončená širokou kupolou. V západnej časti chrámu nad predsieňou sa v minulosti nachádzala veža, ktorá sa však nezachovala. Týmto elementom sa chrám svätých archanjelov Michala a Gabriela podobal na ďalší významný nesebarský chrám a to chrám Krista Pantokratora. Do dnešnej doby sa zachovalo kamenné schodisko, ktoré viedlo do veže a je umiestnené v západnej stene budovy.
Tak ako u chrámu svätej Paraskevy aj na tejto budove sa na severnej a južnej fasáde nachádzajú vo vrchnej časti dve veľké arkády, pričom steny samotné sú lemované slepými tzv. lombardskými arkádami.
Chrám má celkovo tri vchody. Jeden sa nachádza v severnej strane budovy a ústi priamo do chrámovej lode a dva ostávajúce vchody sú v predsieni na západnej prednej strane kostola.
Východná zadná časť budovy je zakončená tromi malými mnohostennými apsidami s otvormi.
Vonkajšia výzdoba chrámu je veľmi bohatá. Slepé arkády sú vo vrchnej časti zvýraznené zeleno glazúrovanými ornamentami a vnútrajšok arkád je vyplnený vzorom, kde sa šachovnicovito striedajú kamenné bloky a dvojice tehál.
Dejiny.
Budova bola postavená v 13. storočí a patrí tak k predstaviteľom stredovekých kostolných budov v Bulharsku.
Chrám svätých archanjelov Michala a Gabriela bol v priebehu 21. storočia reštaurovaný a dnes patrí k významným turistickým atrakciám v meste.

</doc>
<doc id="635424" title="Chrám svätého Teodora (Nesebar)" url="https://sk.wikipedia.org/wiki?curid=635424">
Chrám svätého Teodora (Nesebar)

Chrám svätého Teodora (), alebo () je bývalý pravoslávny chrám z obdobia stredoveku nachádzajúci sa v historickom centre mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Charakteristika.
Budova sa nachádza vo východnej časti historického centra Nesebaru.
Jedná sa o malý jednoloďový chrám s predsieňou a jednou apsidou. Dĺžka budovy je 8,7 metra a jej šírka dosahuje 4,15 metra. Ako materiál na výstavbu boli použité opracované kamenné bloky, kusy bieleho vápenca a tehly.
Steny budovy sú po celej dĺžke vyzdobené slepými arkádami. Arkády sú zhotovené zo striedajúcich sa kamenných blokov a tehál. Vrchné vnútorné časti arkád sú vyzdobené ornamentami z kameňov a tehál pričom sa strieda motív šachovnice s motívom kľukatej línie.
Z vnútornej výzdoby sa zachovali pôvodné ikony z ikonostasu, ktoré sa dnes nachádzajú v expozícii ikon mestského nesebarského múzea.
Dejiny.
Chrám svätého Teodora bol postavený v stredoveku v období Druhého bulharského cárstva v 13. storočí.
Chrám bol v 21. storočí reštaurovaný a v súčasnosti sa v budove nachádza sídlo nesebarskej umeleckej galérie.

</doc>
<doc id="635431" title="Anton Bendík" url="https://sk.wikipedia.org/wiki?curid=635431">
Anton Bendík

Anton Bendík (* 6. august 1931, Hrušov† 22. jún 2019, Banská Bystrica) bol známy slovenský folklorista, hráč na jednoradovú heligónku a sólový spevák. Pochádzal z Hrušova, posledné roky prežil vo Zvolene. Počas svojho života sa stal neodmysliteľnou súčasťou veľkých folklórnych festivalov, ako aj mnohých lokálnych podujatí po celom Slovensku a Česku. Účinkoval vo viacerých televíznych formátoch (Zem spieva, Kapura, Československo má talent, Reflex.)
Život.
Anton Bendík sa narodil 6. augusta 1931 v Hrušove. Pochádza z muzikantskej rodiny - jeho starý otec bol huslista, hral na husliach Stradivarius, jeho otec z času na čas hrával na heligónku. Ako štvorročný utrpel vážne popáleniny. Aby mu čas hojenia ubehol rýchlejšie, jeho otec mu kúpil jednoradovú heligónku. Anton Bendík sa naučil hrať na tomto hudobnom nástroji ako samouk a zostal mu verný až do konca života. Počas života sa oženil s Paulínou Bérešovou z Hrušova. V manželstve sa im narodili dvojičky, ktoré hneď po pôrode zomreli. Následne sa im narodili syn a dcéra. Začiatkom decembra 1997 mu jeho manželka po 46-ročnom manželstve umrela. Posledné roky prežil na Zlatom potoku vo Zvolene u svojej dcéry. Zomrel 22. júna 2019 vo veku 87 rokov. Pochovaný je vo svojom rodnom Hrušove.
Folklórne vystupovanie.
Anton Bendík sa preslávil hrou na 135-ročnú jednoradovú heligónku značky Hlaváček. Vo svojom vystupovaní na folklórnych slávnostiach a spoločenských akciách po celom Slovensku (folklórne slávnosti vo Východnej, v Detve, Kojšovská heligónka a iné) i Česku originálne interpretoval piesne z Hrušova, čím sa výraznou mierou zaslúžil o šírenie dobrého mena rodnej obce. Pravidelne sa zúčastňoval folklórneho festivalu Hontianska paráda, kde okrem hry na heligónku počas scénických programov predvádzal práce na žatve.
Jeho interpretácia sa stala nezameniteľná kvôli charakteristickému hlasu. Bol výnimočný a vynikajúci spevák, počas spevu vždy len pokračoval v basovom rytme („kontroval“). Melódiu piesne hral len v predohrách, nespievaných refrénoch a dohrách. Práve týmto pre heligónkovú hru nezvyčajným prístupom si vytvoril nezameniteľný a charakteristický štýl. 
Pár mesiacov pred smrťou vydal svoje profilové CD "Horička zeľená". Nachádza sa na ňom 23 piesní z Hrušova, ktorými sa počas svojich vystúpení preslávil.

</doc>
<doc id="635447" title="Chrám svätého Štefana (Nesebar)" url="https://sk.wikipedia.org/wiki?curid=635447">
Chrám svätého Štefana (Nesebar)

Chrám svätého Štefana (), známy aj ako Nové biskupstvo () je bývalý pravoslávny chrám z obdobia stredoveku nachádzajúci sa v historickom centre mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Charakteristika.
Budova sa nachádza na južnom okraji historického centra Nesebaru.
Chrám bol postavený ako trojloďová bazilika. Ide o baziliku tzv. skráteného typu. Ako materiál na výstavbu boli použité kamenné bloky a tehly. Pri výstavbe bolo použitých mnoho architektonických elementov ako napríklad rímsy, hlavice a využité boli aj reliéfy z predtým zničených kresťanských budov. Centrálna loď chrámu je vyššia než bočné lode a na západnej a východnej strane je zakončená oválnymi frontónmi.
Zvnútra bola budova vyzdobená freskami v roku 1599, čo je známe vďaka ktitorskému (donátorskému) nadpisu, ktorý sa nachádza nad južnými dverami naosu. Na freskách je vyobrazených viac ako 1000 figúr v celkovo 258 kompozíciách. Na freskovej výzdobe pracovali celkovo traja majstri, ktorých štýl je aj dnes rozlišiteľný. Dvaja pracovali na výzdobe východnej časti chrámu a jeden vyzdobil časť západnú. Chrám patrí medzi malé množstvo pamiatok, v ktorých sa zachovali fresky z obdobia 16. - 18. storočia. Najstaršie zachované fragmenty fresiek v chráme však pochádzajú už z 11. storočia. Scény vyobrazujú napríklad Kristom vykonané zázraky, ale aj scény zo života svätej Bohorodičky. Vo východnej časti predsiene sa nachádza vzácna freska zo začiatku 18. storočia zobrazujúca Posledný súd.
V chráme sa zachoval pôvodný ručne maľovaný ikonostas z konca 16. storočia z vyrezávaným archonistickým trónom a kazateľnicou z konca 18. storočia. Patrí k najstarším zachovaným ikonostasom na území Bulharska.
Pred oltárom za schodiskom sa nachádza mramorový trón, ktorý je bohato vyzdobený reliéfmi.
Z dôvodu použitých architektonických prvkov, ikonostasu a predovšetkým zachovaniu vzácnych umeleckých ikon sa chrám svätého Štefana ráta medzi najvýznamnejšie kultúrne pamiatky Bulharska.
Dejiny.
Chrám svätého Štefana bol postavený v obdobií stredoveku medzi 11. - 13. storočím. V 16. storočí bola budova predĺžená smerom na západ a v 18. storočí bola pristavaná predsieň. Predsieň bola pristavaná predovšetkým z dôvodu nutnosti väčšieho priestoru, v dôsledku prenášania ikon a iného materiálu z pôvodného zničeného chrámu svätého Štefana.
V roku 2007 prebehla reštaurácia budovy a v priebehu roku 2008 boli reštaurované aj fresky v interiéri chrámu.
V súčasnosti budova chrámu funguje ako múzeum.

</doc>
<doc id="635451" title="Ľadová káva" url="https://sk.wikipedia.org/wiki?curid=635451">
Ľadová káva

Ľadová káva je studeným variantom kávy, ktorá je vyhľadávaná prevážne cez horúce mesiace. Ingrediencie sú rovnaké ako u bežnej kávy len s tým rozdielom, že táto káva neprechádza varom. Do tejto kávy môžeme pridať aj kocky ľadu alebo samotnú zmrzlinu (záleží na druhu danej kávy a tiež na chuti stravníka).
Varianty.
"Frappé".
V súvislosti s ľadovou kávou bolo v Solúne v roku 1958 po prvýkrát pripravené "Café frappé". Vyrába sa z instantnej kávy a pripravuje sa s chladenou vodou, kockami ľadu a prípadne s cukrom a mliekom. Je rozšírená najmä v Grécku a často sa označuje ako „národný nápoj“. Táto ľadová káva obsahuje zmrzlinu len vo variante "Frappé Pagoto" („frapé so zmrzlinou“).
Vo Švajčiarsku a vo Francúzsku sa pod pojmom "frappé" chápe mliečny koktail podobný dezertu, v ktorom bola zmrzlina (akéhokoľvek druhu) spracovaná s mliekom v mixéri. "Kaffeefrappé" alebo "café frappé" je pripravené v súlade zmrzliny a mlieka s kávou.
"Caffè freddo".
Talianski gastronómovia podávajú "Caffè freddo" (studená káva), ktorá sa skladá iba z chladeného, ​​vodou rozšíreného espressa s kockami ľadu a je ochutený cukrovým sirupom. Patrí k zvyčajnej ponuke talianskych barov v letných mesiacoch.
Instantná ľadová káva.
Od rôznych výrobcov existujú prášky, ktoré sa dajú zmiešať so studeným mliekom alebo vodou, aby z toho vznikol nápoj s ľadovou kávou.
Schwarzwaldská ľadová káva.
Schwarzwaldská ľadová káva, ktorá je obľúbená v Schwarzwalde, sa skladá z chladenej filtrovanej kávy sladenej cukrom a sprevádzanej silným akcentom schwarzwaldskej čerešňovice. Jeden až dva kopčeky vanilkovej zmrzliny, podávané v elegantnom vysokom sklenenom pohári a môže byť ozdobený smotanovým krémom, čokoládou, prípadne čerešňami, vaflami alebo krumkake.
Ľadová káva na anglický spôsob.
Ide o termín pochádzajúci z Viedne, ktorý dokopy obsahuje až 1/3 zmrzliny, 1/3 kávy a 1/3 šľahačky.
"Iced coffee".
Variant, ktorý je ponúkaný v USA ako "Iced coffee", niekedy pozostáva len z čiernej kávy, kociek ľadu (bez zmrzliny) a možno aj mlieka.
"Café Glace".
V nemecky hovoriacom Švajčiarsku sa niekedy kávová zmrzlina podáva ako "Café Glace". Vo francúzsky hovoriacom Švajčiarsku a vo Francúzsku sa termín ("café glacé") zvyčajne používa na kávu alebo espresso podávané s kockami ľadu, ktoré je voliteľne rozšírené mliekom (analogicky ku "iced coffee" alebo "caffè freddo").
Ľadová čokoláda.
Variantom ľadovej kávy je zmrzlinová čokoláda. Káva je nahradená studenou pitnou čokoládou; namiesto vanilkovej zmrzliny sa občas používa kopček čokoládovej zmrzliny.
Vietnamská ľadová káva.
Vietnamská ľadová káva sa nazýva "cà phê đá" (doslova „ľadová káva“) a má tradičný štýl varenia. Tmavo pražená vietnamská káva sa varí s kovovým kvapkovým filtrom ("phin cà phê") a potom sa naleje do pohára s kockami ľadu. Populárny variant tejto kávy sa nazýva "cà phê sữa đá", v ktorej sa na kávu najprv nakvapká sladené kondenzované mlieko a potom sa zmes naleje do kociek ľadu.

</doc>
<doc id="635463" title="Aperol" url="https://sk.wikipedia.org/wiki?curid=635463">
Aperol

Aperol je alkoholický nápoj, ktorý sa radí medzi korenené bittery. Má oranžovočervenú farbu s ovocnou, ľahko horkou chuťou. Vyrába sa na bázi liehu z horca, rebarbory, výtažkov z pomarančov, aromatických bylín a farbív. Jeho zvláštnosťou je veľmi nízky obsah alkoholu, len 11%.
História.
Vznikol v talianskej rodinnej firme bratov Barbieriových v Padove okolo roku 1919. V tomto roku bol predstavený na veľtrhu "Fiera Campionaria di Padova". V roku 1993 bola firma F.lli Barbieri odkúpená spoločnosťou Barbero 1891 a tá sa v decembri 2003 stala súčasťou skupiny Campari.
Najznámejším nápojom na bázi Aperolu je Aperol Spritz. Vznikol v 50. rokoch ako variant benátského vínneho striku ("spritz veneto"), ktorý do Benátok zrejme priniesli Rakušania v 19. storočí (Benátky boli v 1. polovici 19. storočia súčasťou habsburskej monarchie).
Podávanie.
Podáva sa vždy dobre vychladený, čistý a predlžený (so sódou, šumivým vínom). Klasický Aperol Spritz, ako ho odporúča priamo výrobca, sa skladá z 3 dielov prosecca, 2 dielov Aperolu a 1 dielu sódovej vody. Mal by sa podávať v pohári na stopke.

</doc>
<doc id="635468" title="Chrám Zosnutia Bohorodičky (Nesebar)" url="https://sk.wikipedia.org/wiki?curid=635468">
Chrám Zosnutia Bohorodičky (Nesebar)

Chrám Zosnutia Bohorodičky (), známy aj ako Chrám svätej Bohorodičky () je pravoslávny chrám z obdobia bulharského národného obrodenia nachádzajúci sa v historickom centre mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Charakteristika.
Chrám bol zasvätený svätej Bohorodičke z toho dôvodu, že je považovaná za patrónku a ochránkyňu mesta.
Budova je najväčšou a najlepšie zachovanou trojloďovou bazilikou v meste.
Chrámový sviatok sa slávi 15. augusta, kedy sa slávi sviatok Zosnutia presvätej Bohorodičky. Keďže svätá Bohorodička je považovaná za patrónku Nesebaru, sú tieto oslavy spojené aj s oficiálnym sviatkom mesta, ktorý sa v meste slávi od vysvätenia chrámu Zosnutia Bohorodičky.
Dejiny.
Budova bola postavená v období bulharského národného obrodenia v roku 1873.
V súčasnosti je chrám Zosnutia Bohorodičky jediným funkčným chrámom v meste.

</doc>
<doc id="635486" title="Ján Lazorík" url="https://sk.wikipedia.org/wiki?curid=635486">
Ján Lazorík

Ján Lazorík (* 29. september 1920, Torysa† 30. august 2015, Krivany) bol slovenský pedagóg, etnológ, folklorista, zberateľ, archivár, fotograf, spisovateľ, šíriteľ používania nárečí, botanik a šľachtiteľ odrôd.
Život.
Ján Lazorík sa narodil 29. septembra 1920 v obci Torysa v okrese Sabinov. Otec Koloman bol murárom, matka Irena bola šičkou a slúžkou v Pešti. Lazorík mal troch mladších súrodencov.
Po absolvovaní základnej školy v Toryse a následne gymnázia v Prešove študoval na Učiteľskom ústave v Prešove. Veľkými vzormi boli pre neho českí učitelia, ktorí vo svojich študentoch posilňovali lásku k domovine. Ovládal nemecký jazyk a esperanto.
V roku 1944 sa oženil s Emou, s ktorou mal sedem detí. Podľa ich vyjadrenia bol Ján Lazorík ako otec veľmi prísny. Ako učiteľ pôsobil najprv vo Vysokej. V 50. rokoch sa so svojou rodinou presťahoval do Krivian. Tam v základnej škole dostal miesto učiteľa slovenčiny, nemčiny, hudobnej výchovy a prác na pozemku.
Prínosy.
Zberateľstvo.
Ján Lazorík bol od svojho detstva vášnivým zberateľom hmotnej i nehmotnej ľudovej kultúry. Zameriaval sa v prvom rade na oblasť Krivany, neskôr pokrýval aj región Spiš. Nadobudnuté veci ľudovej kultúry uchovával najprv u seba v rodinnom dome, neskôr z priestorových dôvodov aj na obecnom úrade. V Krivanoch zriadil "Centrum ľudovej kultúry a remesiel", ktoré je jediné svojho druhu na Slovensku. Počas života zapisoval a nahrával na magnetofónové pásky množstvo regionálnych ľudových piesní, hádaniek, príhod, legiend a rozprávok. Mnohé z nich šíril vo svojich knihách.
Folklór.
V roku 1968 založil Ján Lazorík jednu z prvých folklórnych skupín na Slovensku, s ktorou nacvičil množstvo folklórnych scénok a pásiem. V Krivanoch sa Lazoríkovi podarilo vybudovať amfiteáter.
Televízia a film.
Vtedajšia STV na jeho námet nakrútila v roku 1996 ľudové divadlo "Popaterce". Svoje myšlienky šíril ako účastník aj vo filmoch "Iné svety" od režiséra Marka Škopa (2006) a "Cooltúra" od režiséra Miroslava Rema (2016).
Ovocinárstvo.
Ján Lazorík bol obdivovateľom šľachtiteľa Ivana Mičurína, preto v Krivanoch zriadil v roku 1953 "Okresnú pioniersku mičurinskú stanicu". Počas života sa snažil vypestovať mrazuvzdorné ovocie. Zásluhou Lazoríka bolo v regióne vysadených viac ako 3000 ovocných stromov na prázdnych obecných a súkromných pozemkoch.
Ocenenia.
V roku 2018 mu udelil Andrej Kiska in memoriam Pribinov kríž II. triedy „za mimoriadne zásluhy o kultúrny rozvoj Slovenskej republiky v oblasti ľudového umenia a folklóru“.

</doc>
<doc id="635506" title="Vlastimil Vondruška" url="https://sk.wikipedia.org/wiki?curid=635506">
Vlastimil Vondruška

PhDr. Vlastimil Vondruška CSc. (* 9. máj 1955, Kladno) je český historik, publicista a spisovateľ, autor najmä historických detektívok a románov. V minulosti publikoval aj pod pseudonymom Jan Alenský. Jeho knihy dlhodobo patria k najpožičiavanejším v českých knižniciach. V 80. tokoch pôsobil ako riaditeľ historickej časti Národného múzea a po roku 1989 sa vyše 10 rokov venoval výrobe historického skla. Okrem literatúry sa vyše 20 rokov venuje aj horolezectvu. Vondruška taktiež zvykne stvárňovať postavu univerzitného majstra v jeho divadelnej hre Dekameron.
Životopis.
Vlastimil Vondruška sa narodil v roku 1955 na Kladne. Po absolvovaní gymnázia v jeho rodnom meste v roku 1974 začal študovať histórii a etnológiu na Filozofickej fakulte Karlovej univerzity v Prahe, ktorú v roku 1979 ukončil. Následne pôsobil v Československej akadémii vied v Ústave pre etnografiu a folkloristiku, kde v roku 1983 ukončil svoju vedeckú ašpirantúru. V roku 1983 nastúpil do Národného múzea v Prahe, kde sa v nasledujúcom roku stal riaditeľom Historického múzea Národného múzea. Na tejto pozícii pôsobil až do Nežnej revolúcie. V rokoch 1988 – 1990 pôsobil tiež v redakčnej rade Časopisu Národného múzea.
V 90. rokoch sa Vondruška venoval podnikaniu s historickým sklom. Spolu so svojou manželkou založil v roku 1997 sklárňu "Kráľovská huť" v Doksoch. Huť za sponzorstvo viacerých kultúrnych akcií získala v roku 1999 ocenenie od ministerstva kultúry Českej republiky. Sklárstvu sa Vondruška venoval až do roku 2009. V súčasnosti Vondruška svoje skúsenosti zo sklárskeho remesla využíva pri tvorbe historickej ságy o sklárskom rode.
Literatúre sa Vondruška s prestávkami venuje od mladosti. Niektoré svoje knihy vydal pod pseudonymom Jan Alenský. Prvú knihu vydal "Příběhy plzeňských mordů" vydal v roku 1994 svojim za svoje vlastné náklady. V súčasnosti Vondruška patrí k najpredávanejším a najvypožičiavanejším českým autorom, ale objavuje sa i jeho kritika.
Vondruška na svojich besedách a v médiách pomerne často vyjadruje svoje názory a prirovnáva súčasné dianie vo svete k udalostiam z histórie. Z viacerých strán sa však ozýva kritika jeho interpretácie dejín aplikácia historických udalostí. Vondruška býva označovaný za pravicového populistu, rasistu, či aj za komunistického národniara. Za svoje názory na postavenie žien v spoločnosti býva niektorými odporcami taktiež považovaný za machistu. Jeho práca so zdrojmi býva podľa Vondruškových kritikov taktiež problematická.
Ďalším zdrojom Vondruškovej kritiky z niektorých kruhov je jeho vystupovanie proti moslimským migrantom, podpora prezidenta Miloša Zemana, kritika Európskej únie a elít. Veľkej kritiky sa dočkala najmä jeho kniha "Breviář pozitivní anarchie".
Vybrané publikácie.
Próza, Historické detektívky.
Séria Hříšní lidé Království českého.
Cyklus historických detektívok s kráľovským prokurátorom Oldřichom z Chlumu z čias vlády kráľa Přemysla Otakara II.
Knihy s Oldřichom z Chlumu mimo hlavnej série:
Séria Letopisy královské komory.
Cyklus detektivnych príbehov s pisárom kráľovskej komory Jurajom Adamom z Dobronína, ktoré sa odohrávajú v druhej štvrtine 16. storočia.
Historická próza.
"Přemyslovská epopej" (2011 – 2013).
Štvordielna epopej o živote posledných přemyslovských kráľov opisujúca zhruba roky 1190 – 1306.
"Husitská epopej" (2014 – 2018).
Sedemdielna epopej o rode Prokopovcov, ktorá sa odohráva v priebehu rozmachu husitského hnutia, opisuje roky 1400 – 1585.
"Křišťálový klíč" (2019-2021).
Štvordielna kronika sklárskeho rodu Heřmanov na pozadí života v severných Čechách v období novoveku.
Séria o Martinovi ze Stvolna.
Séria kníh o živote českého šľachtica, ktorý putuje po stredovekej Európe a získava relikvie svätých.
Ocenenia.
Vondruška bol najvypožičiavanejším českým autorom v českých knižniciach v roku 2013, päťkrát získal "Cenu čtenářů" nakladateľstva MOBA, v ktorom mu vychádza väčšina jeho beletrie. Za svoju prácu získal Vlastimil Vondruška viacero ocenení:

</doc>
<doc id="635507" title="Chrám svätej Bohorodičky Eleusy" url="https://sk.wikipedia.org/wiki?curid=635507">
Chrám svätej Bohorodičky Eleusy

Chrám svätej Bohorodičky Eleusy (), známy aj ako Bazilika svätej Bohorodičky Eleusy () je bývalý ranokresťanský a neskôr pravoslávny chrám z obdobia neskorej antiky nachádzajúci sa na severnom okraji historického centra mesta Nesebar v Burgaskej oblasti v juhovýchodnom Bulharsku. Má priznaný štatút kultúrnej pamiatky a je súčasťou Architektonicko-historickej rezervácie Nesebar.
Názov.
Výraz "Eleusa" je gréckeho pôvodu a preložiť by sa dal ako "nežný/á". Doslovne by sa teda názov chrámu dal preložiť ako "Chrám svätej Bohorodičky Nežnej".
Charakteristika.
Chrám leží takmer na pobreží v najsevernejšej časti polostrova na ktorom sa nachádza historické centrum Nesebaru.
Predpokladá sa, že ide o najstarší nesebarský chrám vôbec.
Časť brehu pri bazilike sa zrútila do mora, čo spôsobilo aj zrútenie severnej lode a severnej časti centrálnej lode chrámu.
Budova bola postavená ako trojloďová bazilika s tromi apsidami a nartexom. Dĺžka budovy bola 28 metrov a jej šírka dosahovala až 18 metrov. Na bočných lodiach chrámu sa tiež nachádzali malé apsidy a to dve na južnej a dve na severnej strane budovy. V nartexe sa pri vykopávkach našlo päť pohrebných miest.
V blízkosti ruín chrámu východne od apsidy sa našli pozostatky stredovekých hrobov z 15. storočia.
Dejiny.
Chrám bol postavený v období neskorej antiky v priebehu 6. storočia. čo je známe vďaka ražbe na tehlách, ktorá vyznačuje panovanie cisára Justiniána, ktorý vládol v rokoch 527565.
Chrám sa spomína ako monastier svätej Bohorodičky Eleusy v certifikátoch cára Ivana Alexandra zo 14. storočia. Je teda zrejmé, že v tom čase bol chrám súčasťou kláštorného komplexu.
V roku 1920 prebehol na mieste rozsiahly arecheologický prieskum.
Dnes sú zvyšky budovy zakonzervovavné a čiastočne zreštaurované a patria k významným pamiatkam mesta.

</doc>
<doc id="635552" title="Katedrálny chrám svätých Cyrila a Metoda (Burgas)" url="https://sk.wikipedia.org/wiki?curid=635552">
Katedrálny chrám svätých Cyrila a Metoda (Burgas)

Katedrálny chrám svätých Cyrila a Metoda (), známy aj ako Chrám-pamätník svätých Cyrila a Metoda () je pravoslávny chrám z prelomu 19. a 20. storočia nachádzajúci sa v centrálnej časti mesta Burgas v Burgaskej oblasti v juhovýchodnom Bulharsku. Má priznaný štatút kultúrnej pamiatky a je jedným zo symbolov Burgasu.
Charakteristika.
Chrám svätých Cyrila a Metoda leží v centrálnej časti Burgasu na rovnomennom námestí.
Budova je postavená ako trojloďová katedrálna bazilika s centrálnou apsidou, orientovaná zo západu na východ. Celková zastavaná plocha budovy dosahuje až .
Materál použitý na výstavbu boli prevážne kamenné bloky zhotovené z čierno-zeleného ajtoského andezitu. Ďalej bol použitý aj mramor a tehly.
Vnútri chrámu sa nachádza päť dvojíc nosných mramorových arkádových stĺpov. Hlavná kupola je posadená na vysokom dvanásťstennom podstavci s oknami. Na západnej strane chrámu sa nachádzajú dve zvonice dostupné po točitom schodisku. Z vonkajšej strany budovu obopínajú tri rímsy. Na vitrážovej výzdobe na prednom priečelí chrámu sú vyobrazení solúnski bratia Cyril a Metod.
Fresky v interiéri budovy sú dielom významných umelcov, profesorov Giudženova a Kožuharova, ktorí vyzdobili freskami aj chrám svätého Alexandra Nevského v Sofii. V chráme sa nachádzajú hodnotné ikony a ikonostas. Ikonostas pochádza z roku 1930 a je dieľom Kruma Košarevského. Drevorezby na ikonostase boli zhotovené v roku 1947 a sú dielom majstrov Atanasa Kavrăkova a Slivena a Kruma Košarevských zo Sofie.
Budova je najväčším chrámom v Burgase.
Vedením výstavby bol poverený taliansky architekt Ricardo Toscani, ale podieľali sa na nej aj architekti A. Karamalakov, G. Kozarov, D. Majstorov, S. Slavov, H. Stanišev a iní. Kameníci boli takisto pozvaní z Talianska.
Chrámový sviatok sa slávi 11. augusta.
Dejiny.
Na mieste dnešného chrámu stál už predtým malý drevený chrám. Tento bol postavený priamo miestnym duchovným Georgim Stojanovom vedľa jeho vlastného domu, aby mohol slúžiť bohoslužby pre miestnych občanov. Tento pop, ktorý bol aj významným bojovníkom za samostatnú bulharskú pravoslávnu cirkev, neskôr svoj pozemok ponúkol na výstavbu nového chrámu.
Po oslobodení Bulharska v roku 1894 sa začala diskúzia o postavení nového chrámu a cirkevné autority výstavbu v roku 1895 odobrili. Odobrujúci protokol bol oficiálne vystavený 23. júla 1895 a v tom istom roku bol položený základný kameň budovy. Samotná výstavba prebiehala na prelome 19. a 20. storočia v rokoch 1896 – 1907 pod vedením talianskeho architekta Ricarda Toscaniho. Financovanie stavby prebiehalo čiastočne aj z darov miestnych občanov. Veľkú pomoc pri stavbe znamenala aj podpora vtedajšieho starostu Burgasu Dimităr Brakalov.
Drevorezbárska interiérová výzdoba bola zhotovená v roku 1947.
V roku 1953 postihol chrám požiar, ktorý vážne poškodil veľkú časť ikon a fresiek v chráme.
Na prelome 20. a 21. storočia prešla budova reštauráciou a bola osvetlená. Samotná reštaurácia sa začala v roku 1994 a trvala štrnásť rokov. Po reštaurácii bol chrám slávnostne znovuotvorený v deň chrámového sviatku 11. mája 2008. Od roku 2011 je interiér chrámu z dôvodu nestability základov pre turistov zatvorený, napriek tomu však budova patrí k najnavštevovanejším pamiatkam mesta.

</doc>
<doc id="635564" title="Peaky Blinders" url="https://sk.wikipedia.org/wiki?curid=635564">
Peaky Blinders

Peaky Blinders bola zločinecká skupina (tzv. pouličný gang) z mesta Birmingham v Anglicku. Bol aktívny na konci devätnásteho a v menšej miere na začiatku dvadsiateho storočia, pred začiatkom prvej svetovej vojny. Peaky Blinders bol jedným z mnohých mestských mládežníckych gangov v tejto ére. Skupinu tvorili hlavne mladí nezamestnaní muži. Svoj spoločenský význam potvrdzovali lúpežou, násilím, politickými vplyvmi a kontrolou hazardných hier. Členovia tohto gangu nosili korporátny oblek, ktorý zahŕňal bundy na mieru, kabáty s manžetami, vesty s gombíkmi, hodvábne šatky, zvonček, kožené topánky a špicaté ploché čiapky. Gang bol vysoko organizovaný s vlastnými hierarchickými systémami.
Držali si moc takmer dvadsať rokov, až do roku 1910, keď boli predbehnutí väčším gangom, Birmingham Boys, vedeným Billym Kimberom. Napriek tomu, že zmizli v tridsiatych rokoch minulého storočia, ich názov „Peaky Blinders“ sa stal slangovým termínom pre akýkoľvek pouličný gang v Birminghame.

</doc>
<doc id="635565" title="Arménsky chrám svätého Kríža" url="https://sk.wikipedia.org/wiki?curid=635565">
Arménsky chrám svätého Kríža

Arménsky chrám svätého Kríža (, ), známy aj ako Arménsky chrám Surp Hač (, ) je chrám arménskej apoštolskej ako aj arménskej pravoslávnej cirkvi z druhej polovice 19. storočia nachádzajúci sa v južnej časti centra mesta Burgas v Burgaskej oblasti v juhovýchodnom Bulharsku. Má priznaný štatút kultúrnej pamiatky.
Charakteristika.
Arménsky chrám svätého Kríža leží v južnej časti mesta neďaleko burgaskej železničnej stanice a v tesnom susedstve radnice.
Typovo sa jedná o jednoloďovú monolitickú budovu, ktorá nesie typické znaky arménskej cirkevnej architektúry.
Z vonkajšieho vzhľadu budovy z dôvodu rekonštrukcií nie je úplne zjavný jej pôvodný výzor. Steny budovy sú obložené kamennými doskami, ktoré sú novšie než samotná budova. Veža zvonice bola k chrámu pristavaná až niekoľko rokov po výstavbe budovy samotného chrámu.
Okolo budovy chrámu sa rozprestiera malý park s lavičkami.
Chrám patrí medzi najstaršie a najkrajšie budovy v meste a patrí k hojne navštevovaným pamiatkam.
Chrámový sviatok sa slávi 14. septembra na sviatok Povýšenia svätého Kríža ( alebo ).
Dejiny.
Arménska menšina je na území Burgasu preukazateľne minimálne od roku 1549. Pôvodný arménsky chrám svätého Kríža bol postavený už v roku 1673, táto budova však bola niekoľkokrát zásadne prestavovaná. V roku 1748 postavený na mieste pôvodného chrámu malý drevený chrám.
Chrám v dnešnej podobe bol postavený v roku 1853, čo je známe z nápisu na kameni, ktorý sa nachádza nad vnútornými dverami a taktiež z nápisu, ktorý je na mramorovej časti krstiteľnice. Oficiálne vysvätený bol chrám v roku 1896 archimandritom Vahinangom Sisagianom.
V roku 1970 bol budove priznaný štatút kultúrnej pamiatky.
V rokoch 1972 - 1976 prebehla veľká rekonštrukcia budovy. Bola vymenená strecha, obklady, ako aj inštalácie a zasklené časti.
V roku 1991 bol do parku pred kostolom inštalovaný pamätník arménskej genocídy, ktorý je dielom sochára Hariho Arabiana.
Rekonštrukcia interiéru prebehla v rokoch 2003 - 2008 a týkala sa najmä oltára a stien.

</doc>
<doc id="635566" title="Dd (Unix)" url="https://sk.wikipedia.org/wiki?curid=635566">
Dd (Unix)

codice_1 je počítačový program s rozhraním pre príkazový riadok, ktorého hlavným účelom je prevod a kopírovanie súborov. Používa sa v Unixe a operačných systémoch unixového typu (napríklad Linux, FreeBSD, Mac OS a ďalšie). 
V Unixe ovládače zariadení pre hardware (napríklad pevné disky) a špeciálne súbory (napr. /dev/zero alebo /dev/urandom), sú v systéme súborov reprezentované rovnako ako normálne súbory; dd môže tiež čítať alebo zapisovať z a do týchto súborov, za predpokladu, že funkcia je implementovaná v ich ovládačoch. Preto môže byť codice_1 použitý pre úlohy, ako je zálohovanie boot sektora pevného disku alebo získania náhodných dát o stanovenej veľkosti. Program codice_1 môže tiež vykonávať presuny dát počas ich kopírovania, a to vrátane zmeny endianity a konverzie do a z ASCII a EBCDIC kódovania textu.
Názov dd je narážka na vyhlásenie DD v Job Control Language (JCL) od IBM, podľa iniciálok „Data Definition“. 
Pôvodne bol codice_1 zamýšľaný na prevod medzi ASCII a EBCDIC. Objavil sa prvýkrát v Unix verzii 5. Príkaz codice_1 je špecifikovaný v IEEE Std 1003.1-2008, ktorý je súčasťou Single UNIX Specification.
Použitie.
Príkaz codice_1 môže byť použitý pre mnoho rôznych účelov. V predvolenom nastavení codice_1 číta zo štandardného vstupu a zapisuje do štandardného výstupu. Toto správanie je možné meniť pomocou if (vstupný súbor) a of (výstupný súbor).
Prenos dát.
codice_8 môže duplikovať dáta naprieč súbormi, zariadeniami, diskovými oddielmi a zväzkami. Dáta môžu byť vstupom či výstupom do a z každého z nich. Počas prenosu môžu byť dáta menené pomocou parametra conv.
Parameter noerror programu oznamuje, že používateľ chce pokračovať, pokiaľ sa objaví chyba.
Prepísanie disku.
Z bezpečnostných dôvodov je niekedy nutné vyradený disk kompletne prepísať.
Príkaz codice_1 môže byť použitý k prepisu disku zápisom núl takto:
Iný spôsob je prepis disku pomocou zápisu náhodných dát:
Parameter bs = 4k znamená čítanie a zápis 4 kb zároveň. Prepísanie disku náhodnými dátami bude vždy trvať dlhšie, než prepis nulami, pretože náhodné údaje musia byť vygenerované. Na väčšine moderných diskov prepis nulami zamedzí budúcej obnove dát.
Alternatívou pre túto úlohu sú programy shred a wipe, ktoré sú prítomné v mnohých linuxových distribúciách.
Benchmarking výkonu disku.
Benchmark test disku a sekvenčná analýza systémového výkonu čítania a zápisu pre bloky o veľkosti 1024 bajtov:
Generovanie súboru s náhodnými dátami.
Na vytvorenie súboru zo 100 náhodných bajtov pomocou /dev/random:

</doc>
<doc id="635574" title="Ľadová triešť" url="https://sk.wikipedia.org/wiki?curid=635574">
Ľadová triešť

Ľadová triešť (iné názvy: ľadová drvina, drvený ľad, nesprávne: "ľadová drť" ) je buď všeobecne rozdrvený ľad na konzumáciu, alebo špecificky veľmi studený nápoj, ktorého základom je voda vo forme ľadu - rozdrvený ľad, ochutený sirupom, ovocnými šťavami, ako aj cukrom. Pre svoju nízku teplotu je obľúbený ako osvieženie v horúcom období.
Dá sa kúpiť v kaviarňach, cukrárňach, šalátových baroch, čerpacích staniciach a ďalších obchodoch.
Spôsob prípravy.
Základom ľadovej triešte je rozmixovaný ľad. Do ľadu stačí pridať požadovanú príchuť formou rozmixovaného ovocia, sirupu, alkoholu alebo napríklad rozmixovanej zeleniny. Ľadovú triešť je možné vyrobiť pomocou mixéru, ale v profesionálnych prevádzkach sa používa výrobník ľadovej triešte.
Ľadová drť sa podáva v pohári a pije sa so slamkou.

</doc>
<doc id="635603" title="Roland Galčík" url="https://sk.wikipedia.org/wiki?curid=635603">
Roland Galčík

Roland Galčík (* 30. júl 2001) je profesionálny slovenský futbalista hrajúci za slovenský klub FK Železiarne Podbrezová.
Klubová kariéra.
FK Železiarne Podbrezová.
Galčík debutoval za A-tím Podbrezovej 20. októbra 2018 v zápase 12. kola Fortuna ligy proti Dunajskej Strede. Podbrezová prehrala vonku 2–3. Galčík odohral posledných 5 minút stretnutia. Prvý gól za Podbrezovú strelil 19. júla 2019 v zápase 1. kola 2. ligy doma proti FC Košice. Galčík odohral celý zápas a v 90. minúte rozhodol o výhre 2–1.

</doc>
<doc id="635778" title="Milan Hutta" url="https://sk.wikipedia.org/wiki?curid=635778">
Milan Hutta

Prof. RNDr. Milan Hutta, CSc. (* 18. júl 1955, Skalica – † 20. február 2021, Bratislava) bol slovenský analytický chemik, od roku 1997 vedúcim katedry analytickej chémie Prírodovedeckej fakulty Univerzity Komenského v Bratislave a predsedom vedeckej a organizačnej rady 24. medzinárodného sympózia separačných metód (24th International Symposium on Separation Sciences – ISSS 20182021).
Životopis.
Milan Hutta bol synom slovenského pedagóga Ing. Milana Huttu a jeho manželky Emílie Huttovej. Stredoškolské vzdelanie ukončil v rokoch 19701973 na prírodovednej vetve SVŠ na Tomášikovej ulici v Bratislave. V rokoch 19731978 študoval na Prírodovedeckej fakulte Univerzite Komenského v Bratislave odbor Analytická chémia a jeho diplomová práca, pod vedením RNDr. Dušana Kanianskeho, mala názov: „"Izotachoforéza-Optimalizácia separácie aniónov s využitím rozpustných polymérov"“. Štúdium ukončil s vyznamenaním, v roku 1979 absolvoval rigoróznu skúšku. Medzi rokmi 19821991 bol zaradený vo vedeckej príprave ako ašpirant školiaceho pracoviska. V roku 1992 predkladá kandidátsku dizertačnú prácu: „"Off-line kombinácia kvapalinovochromatografických techník a kapilárnej izotachoforézy pri analýze ionogénnych látok v mnohozložkových zmesiach"“. V roku 1997 habilitácia na docenta na Prif UK habilitačnou prácou: „"Kvapalinová chromatografia a jej kombinácia s kapilárnou izotachoforézou v enviromentálnej analýze"“ a habilitačnou prednáškou: „"Základné aspekty kombinácie kvapalinová chromatografia-kapilárna elektroforéza"“. V roku 2012 prebieha jeho inauguračná prednáška s názvom: „"Teoretické a praktické aspekty separácie humínových látok kombinovanými metódami kvapalinovej chromatografie"“. V roku 2013 bol vymenovaný prezidentom SR za vysokoškolského profesora v odbore analytická chémia a od toho istého roku bol garantom pre magisterské a doktorandské štúdium ako aj habilitačné a inauguračné konanie z analytickej chémie.
Vedecké zameranie.
Kvapalinová chromatografia. FIA, úprava vzoriek

</doc>
<doc id="635806" title="Architektonicko-historická rezervácia Nesebar" url="https://sk.wikipedia.org/wiki?curid=635806">
Architektonicko-historická rezervácia Nesebar

Architektonicko-historická rezervácia Nesebar (), známa aj ako Starý Nesebar () je architektonická a historická rezervácia vyhlásená na území historickej časti mesta Nesebar v Burgaskej oblasti v juhovýchodnom Bulharsku.
Charakteristika.
Architektonicko-historická rezervácia Starý Nesebar bola vyhlásená na polostrove, ktorý tvorí historickú časť Nesebaru a s novšou časťou mesta je spojený úzkym pruhom pevniny. Dĺžka polostrova je približne 850 metrov a šírka dosahuje okolo 350 metrov.
Rezervácia bola vyhlásená 18. júla 1956 a v roku 1983 bol Starý Nesebar zapísaný aj na zoznam pamiatok svetového kultúrneho dedičstva UNESCO.
Najvýznamnejšie pamiatky.
Nesebar patrí k najstarším mestám Európy a bol založený približne 1200 rokov pred naším letopočtom. Počas svojej histórie ho obývali najskôr Tráci, neskôr bol súčasťou Rímskej ríše, Byzantskej ríše, Bulharských cárstiev, Osmanskej ríše a nakoniec súčasného Bulharska. Všetky tieto obdobia zanechali v meste svoje známky.
Najvýznamnejšími pamiatkami Nesebaru sú chrámy, ktorých existovalo v minulosti na území mesta veľké množstvo. Podľa záznamov stálo v období stredoveku na území Starého Nesebaru až okolo 40 chrámov, pričom presne identifikovaných chrámov o ktorých je dostatok informácií je 23.
Najvýznamnejšie pamiatky ležiace v hraniciach architektonicko-historickej rezervácie Nesebar sú:

</doc>
<doc id="635844" title="Baja Dolce" url="https://sk.wikipedia.org/wiki?curid=635844">
Baja Dolce

Baja Dolce (* 1989, Bratislava) je slovenská spisovateľka.
Životopis.
Narodila sa v Bratislave, vyrastala v Bernolákove a neskôr študovala v Bratislave hotelový manažment. Pod pseudonymom sa podieľala na tvorbe článkov do časopisov, písala poviedky na vlastný blog a dnes sa písaniu venuje profesionálne. Je vydatá a s manželom žijú v Senci.
V trinástich v nej prepukla vášeň pre písanie, keď začala pomáhať v školských novinách, neskôr si založila vlastný blog, na ktorom pracovala niekoľko rokov a publikovala tam svoje prvé poviedky. Najviac ju teší, keď jej čitatelia posielajú spätnú väzbu a podelia sa s ňou o emócie, ktoré v nich jej knihy vyvolali. Do svojich diel vkladá vždy niečo z reálneho života, či už vlastného alebo zo životov priateľov a známych. Autorka sa riadi jediným pravidlom: „Kniha bez hlbšej myšlienky je ako človek bez duše.“ 
Tvorba.
Počas štúdia sa venovala blogovaniu a písaniu poviedok, ktorých sa nevzdala ani teraz, hoci sa momentálne viac zameriava na beletriu pre ženy, pričom často čerpá námety zo skutočných udalostí.
Svoj debut - trilógiu Placebo vydala vo vydavateľstve Art Floyd. Viacgeneračný román Horkosladké esencie jej vydalo vydavateľstvo VENUPRESS rovnako ako erotický román Habibi. 

</doc>
<doc id="635881" title="Mestská športová hala Topoľčany" url="https://sk.wikipedia.org/wiki?curid=635881">
Mestská športová hala Topoľčany

Mestská športová hala Topoľčany je športová hala v Topoľčanoch. V hale sa hrá najmä hádzaná a domovským klubom je HK agro Topoľčany a ŠKP Topoľčany.V roku 2020 prešla kompletnou rekonštrukciou. Kapacita haly je 2 050 miest na sedenie. Hala sa nachádza medzi ulicami Bernoláková, Šafaríkova a Janka Kráľa.
Pôvodná športová hala.
Pôvodná športová hala bola postavená v roku 1980 na Bernolákovej ulici v Topoľčanoch. Hala pozostávala z parketovej palubovky s čiarami na hádzanú. Kapacita hľadiska bola tisíc sediacich osôb. Hala počas svojej existencie prešla pár drobnými rekonštrukciami. Zásadnejšou rekonštrukciou bola výmena palubovky v roku 2012 za mäkčenú Gerflorovú podľahu.
Rekonštruovaná športová hala.
Pôvodná komplexná rekonštrukcia športovej haly bola plánovaná už v apríli roku 2017, ktorá kvôli vysokým nákladom na rekonštrukciu - 5 mil. €, prekračovala maximálny rozpočet mesta na rekonštrukciu vo výške 3,2 mil. €. Po komunálnych voľbách 2018 sa nové vedenie mesta rozhodlo projekt rekonštrukcie športovej haly kompletne prepracovať tak, aby bolo možné rekonštrukciu vykonať v rámci rozpočtu.
22. januára 2020 mesto Topoľčany uverejnilo nový návrh športovej haly. Rekonštrukcia športovej haly bude pozostávať z vybudovania ďalších dvoch tribún a rozšírenia hracej plochy, tak aby spĺňala normy na medzinárodné hádzanárske ligy. Fasádu vynovenej haly mala tvoriť šachovnicová modro-biela fasáda. Táto farebná kombinácia sa nestretla s pochopením verejnosti pretože patrí najväčšiemu súperovi domáceho hádzanárskeho klubu, a mesto Topoľčany sa rozhodlo farebnú koncepciu prerobiť. V súčastnosti prebiehajú práce na rekonštrukcií, kompletná rekonštrukcia mala byť hotová v októbri 2020. 
Rekonštrukcia športovej haly pokračuje aj v roku 2021, aj keď oficiálny termín odovzdania mal byť október 2020, ale z dôvodu Pandémie COVID-19 sa termín dokončenia predĺžil. Hala bola skolaudovaná a odovzdaná do užívania dňa 9.6.2021 čo predstavuje omeškanie o 253 dní oproti plánovanému termínu. 

</doc>
<doc id="635886" title="Christopher C. Kraft Jr." url="https://sk.wikipedia.org/wiki?curid=635886">
Christopher C. Kraft Jr.

Christopher Columbus „Chris“ Kraft Jr. (* 28. február 1924, Phoebus – † 22. júl 2019, Houston) bol americký letecký inžinier, manažér a inžinier NASA. Pomáhal vybudovať štruktúru Riadiaceho strediska Mercury ("Mercury Control Center") na Cape Canaveral, náplň jeho činnosti a letové pravidlá. Neskôr sa zapojil aj do stavby nového Strediska pilotovaných letov ("Manned Spacecraft Center") v texaskom Houstone.
Životopis.
Narodený vo Phoebus v štáte Virgínia. Absolvent Virginia Tech v Blacksburgu, kde v roku 1944 získal titul bakalár vied ("Bachelor of Science") v leteckom inžinierstve. Potom nastúpil do Národného poradného výboru pre letectvo ("National Advisory Committee for Aeronautics", "NACA"), čo bol predchodca NASA. Viac ako desať rokov pracoval v leteckom výskume, než bol v roku 1958 požiadaný, aby sa pripojil ku Space Task Group. Space Task Group bol malý tím, ktorý dostal za úlohu vyslať prvého Američana do vesmíru. Kraft bol pridelený do letového úseku a stal sa tak prvým letovým riaditeľom NASA. Počas jeho pôsobenia na tejto pozícii sa uskutočnilo niekoľko prelomových misií – prvý americký pilotovaný kozmický let, prvý pilotovaný orbitálny let, a prvý výstup do otvoreného vesmíru.
Na začiatku programu Apollo opustil pozíciu letového riaditeľa a sústredil sa na riadenie a plánovanie misií. V roku 1972 sa stal riaditeľom Strediska pilotovaných letov (dnešné Johnsonovo vesmírne stredisko), čím nasledoval svojho mentora Roberta R. Gilrutha. Na tejto pozícii pôsobil až do roku 1982, kedy odišiel do dôchodku. Počas dôchodku poskytoval konzultačné služby viacerým spoločnostiam, vrátane IBM a Rockwell International, a vydal autobiografiu nazvanú "Letový: Môj život v riadiacom stredisku" ("Flight: My Life in Mission Control").
Viac ako ktokoľvek iný bol zodpovedný za formovanie organizácie a kultúry riadiaceho strediska NASA. Jeho chránenec Glynn Lunney raz prehlásil: "„Dnešné riadiace stredisko ... je odrazom Chrisa Krafta.“" Keď Kraft v roku 1999 získal Národnú vesmírnu cenu Rotary klubu, organizácia ho opísala ako „hnaciu silu amerických pilotovaných vesmírnych letov od ich počiatku až do éry raketoplánov, muža, ktorého činy sa stali legendou.“ V roku 2011 NASA ocenila jeho významný podiel na vzniku konceptu riadiaceho strediska slávnostným ceremoniálom, počas ktorého bol komplex "Mission Control Center" premenovaný na "Christopher C. Kraft Jr. Mission Control Center". Zomrel v roku 2019.

</doc>
<doc id="635956" title="Zoznam veľvyslancov Slovenskej republiky" url="https://sk.wikipedia.org/wiki?curid=635956">
Zoznam veľvyslancov Slovenskej republiky

Veľvyslanci Slovenskej republiky sú osoby, ktoré vedú diplomatické misie (zastupiteľské úrady, misie, ekonomický a kultúrny úrad) Slovenskej republiky v zahraničí. Mimoriadnych a splnomocnených veľvyslancov menuje prezident republiky po prerokovaní vládou a na návrh ministra zahraničných vecí a európskych záležitostí. Pred odchodom veľvyslanca na nové pôsobiska je nutné dostať od hlavy štátu, v ktorom má byť akreditovaný, súhlas s jeho osobou (agrément). Bez neho sa veľvyslanec nemôže ujať svojej funkcie. Odmietnutie alebo neudelenie agrémentu je zvyčajne značne ostrým krokom proti žiadajúcej, resp. vysielajúcej krajine. Za dátum začatia oficiálnej misie veľvyslanca je považované odovzdanie poverovacích listín hlave prijímajúceho štátu (prezidentovi republiky, monarchovi, atď).
Je diplomatickou zvyklosťou, že veľvyslanec Slovenskej republiky pôsobí v zahraničí štyri roky a následne sa na dva roky vráti na Slovensko, avšak toto pravidlo nie je uzákonené a niektorí veľvyslanci pôsobia na jednom mieste aj dlhšie.

</doc>
<doc id="636207" title="Martina Balunová" url="https://sk.wikipedia.org/wiki?curid=636207">
Martina Balunová

Martina Balunová (* 30. apríl 1975, Bratislava) je slovenská diplomatka, v súčasnosti veľvyslankyňa Slovenska vo Švédsku.
Životopis.
Martina Balunová absolvovala v roku 1998 Filozofickú fakultu Prešovskej univerzity. Po absolvovaní kurzu taliančiny v Taliansku začala v roku 1999 pracovať na Ministerstve zahraničných vecí ako referentka 2. teritoriálneho odboru. V rokoch 2002 až 2006 bola 3. tajomníčka na veľvyslanectve vo Viedni. Následne pracovala na ministerstve ako referentka pre V4 a ako koordinátorka v Kabinete ministra. V rokoch 2008 až 2013 bola radkyňa a zástupkyňa veľvyslanca na veľvyslanectve v Ríme. Od roku 2013 pracovala opäť na Ministerstve zahraničných vecí a európskych záležitostí: v Odbore pre prípravu predsedníctva SR v Rade EÚ (2013), v roku 2014 bola vedúcou Oddelenia organizácie a logistiky tohto odboru, v rokoch 2015 až 2017 riaditeľka Odboru pre organizáciu a logistiku Sekretariátu predsedníctva SR v Rade EÚ a v roku 2017 bola koordinátorkou Sekcie európskych záležitostí.
Veľvyslankyňa Slovenska vo Švédsku.
Prezident Andrej Kiska ju do funkcie vymenoval 7. novembra 2015. Svoje poverovacie listiny kráľovi odovzdala 7. decembra 2017. Jej predchodcom vo Švédsku bol Jaroslav Auxt.

</doc>
<doc id="636237" title="Heckler &amp; Koch HK416" url="https://sk.wikipedia.org/wiki?curid=636237">
Heckler &amp; Koch HK416

Heckler &amp; Koch HK416 je útočná puška vyrábaná nemeckou firmou Heckler &amp; Koch. Je vo výzbroji mnohých ozbrojených zložiek po celom svete a svoju obľubu si získala aj u špeciálnych jednotiek (napr. 5. PŠU). Túto zbraň mali členovia SEAL Team Six počas operácie Neptun Spear, pri ktorej bol zabitý Usáma Bin Ládin.
História.
Jednotka Delta Force z armády Spojených štátov spolupracovala pri výrobe náhrady za M4 a britskú SA 80. s nemeckým výrobcom zbraní Heckler &amp; Koch, pričom firma využila skúseností získané pri navrhovaní HK G36.
HK416 je nástupca zrušeného projektu XM8 (2005). Pôvodne sa nazývala HK M4, ale po súdnom procese s firmou Colt Defense, kvôli právam na označenie M4, sa názov zmenil na HK 416, čo má odkazovať ako narážka na obe kategórie M4/16. Plynový piest s krátkym zdvihom prevzatý z HK G36 znížil poruchovosť zbrane.
V roku 2004 bola testovaná jednotkou Delta Force, ktorá následne nahradila M4 novými HK416. Do ozbrojených zložiek je zaradená ako štandardná zbraň Francúzka a Nórska a jej verziu M27 IAR má vo výzbroji USMC ako ľahký guľomet.
Konštrukcia.
Základná konštrukcia je odvodená od AR 15, presnejšie od americkej M4. Na rozdiel od M4 ale používa plynový piest s krátkym zdvihom, pričom pre tento mechanizmus sa H&amp;K rozhodlo po aktualizačných prácach na britských SA80.
HK416 je navrhnutá s lištami Picatinny MIL-STD-1913 na štyroch stranách. Keďže sú pridané od výroby, sú na pevno a neprerušované. Vďaka tomu môže zbraň niesť veľa dodatočného príslušenstva. Hlaveň HK416 je vyrobená z chrómovanej ocele, čo jej dáva životnosť 20 000 rán. Pažba sa dá nastaviť do 6 polôh. Splnila tiež test "Over the Beach", teda je funkčná aj ihneď po vynorení z vody.

</doc>
<doc id="636325" title="OVB Holding" url="https://sk.wikipedia.org/wiki?curid=636325">
OVB Holding

OVB Holding AG je nadnárodná akciová spoločnosť, zaoberajúca sa poskytovaním finančných služieb a finančného poradenstva. Bola založená v roku 1970 v Kolíne nad Rýnom. Od roku 2006 je kótovaná na frankfurtskej burze. Pôsobí v 14 európskych krajinách, kde získala približne 2,8 miliónov zákazníkov.
Manažment materskej spoločnosti OVB Holding AG tvorí predstavenstvo a dozorná rada. Do predstavenstva patria predseda Mario Freis, podpredseda Oskar Heitz a člen predstavenstva Thomas Hücker. Dozornú radu tvorí predseda, podpredseda a ďalší 4 členovia dozornej rady.
OVB Allfinanz Slovensko.
OVB Allfinanz Slovensko je dcérskou spoločnosťou nadnárodnej akciovej spoločnosti OVB Holding AG. Na Slovensko prišlo OVB v roku 1993, kedy v Bratislave založili prvú centrálu.
Na Slovensku sa spoločnosť rozrástla a v súčasnosti má 128 kancelárii (aktuálnosť informácie k 1. augustu 2019).
Slovenský manažment je zastrešený predsedom predstavenstva Ing. Jaroslavom Vonkomerom a Mgr. Robertom Schmidtom, ktorý je členom predstavenstva.
Kontroverznosť.
Kauza Helvag.
V roku 1997 začala OVB Allfinanz ponúkať produkty švajčiarskeho spolku Helvag, ktorý investoval do realít a steakových reštaurácií. Minimálny vklad bol 200 000 Kč, 10 000 Kč predstavoval vstupný poplatok, pričom OVB sľubovala garantovaný ročný výnos vo výške 5,6 %. Spolok Helvag ukončil svoju činnosť v júni 2001, keď polícia vykonala kontroly v sídlach spoločnosti vo Švajčiarsku, Nemecku, Luxembursku a Česku. Štátny zástupca vo Würzburgu obvinil manažérov Helvagu zo sprenevery, podvodu a prania špinavých peňazí. Zatknutých bolo celkom 14 ľudí. V júni 2001 OVB Allfinanz stiahla produkty Helvagu z ponuky, bez existujúcich klientov informovala o problémoch s investíciou, teda niektorí stále posielali v dobrej viere pravidelné platby. Prvýkrát boli o problémoch Helvagu informovaní v auguste 2002. Spoločnosť bola definitívne vymazaná z obchodného registra 1. júna 2006, pričom o vklad v celkovej hodnote 300 000 000 Kč prišlo zhruba 1200 investorov z Česka.
Poškodení klienti založili občianske združenie Investori Helvag a podali na OVB niekoľko trestných oznámení a súdnych žalôb, v ktorých požadovali kompenzáciu za stratenú investíciu. Kauza Helvag je mimo iného uvádzaná ako jedna z príčin, aj keď nie hlavná, prečo v roku 2007 prestúpilo približne 650 spolupracovníkov z OVB do novo vzniknutej poradenskej spoločnosti Partners. Rovnako tak sa stala jedným z dôvodov, prečo mnoho poradenských spoločností opustilo Asociáciu finančných poradcov a sprostredkovateľov (AFIZ), v ktorej hrala OVB kľúčovú úlohu, a založila novú inštitúciu Úniu spoločností finančného sprostredkovania a poradenstva (USF). Kým etický výbor AFIZ, ktorý sa kauzou Helvag zaoberal, dospel k záveru, že prípad svojho člena OVB nemôže riešiť, pretože k nemu došlo ešte pred vznikom tejto organizácie, USF upozorňovala na veľkú škodu, ktorú OVB spôsobila nielen sebe, ale aj celému trhu finančných poradcov a sprostredkovateľov a tiež argumentovala tým, že poradenská spoločnosť musí niesť zodpovednosť za konanie svojich zástupcov.

</doc>
<doc id="636377" title="Marko Tešija" url="https://sk.wikipedia.org/wiki?curid=636377">
Marko Tešija

Marko Tešija (* 14. január 1992, Split, Chorvátsko) je chorvátsky futbalista hrajúci za grécky klub Xanthi.
Tešija svoju kariéru započal v rodnom Splite, kde hral za RNK. V roku 2012 odišiel do Dugopolja, odkiaľ o dva roky neskôr zavítal do Zadaru. V roku 2015 bol súčasťou tímu Zrinjski Mostar, kde ale neodohral ani jeden zápas. V kariére pokračoval v chorvátskom Záhrebe. Hral aj za Rudeš, opäť aj za Dugopolje a štrnásť ligových duelov odohral aj za Goricu. V roku 2018 odišiel do slovenskej Senice, kde bol počas sezóny 2018/19 oporou tímu a pomohol k ôsmemu miestu v tabuľke. Po sezóne odišiel do Spartaka Trnava.

</doc>
<doc id="636412" title="Gordon Ramsay" url="https://sk.wikipedia.org/wiki?curid=636412">
Gordon Ramsay

Gordon James Ramsay OBE (* 8. november 1966 Johnstone, Škótsko) je britský šéfkuchár a televízna osobnosť. Získal celkovo 16 Michelinskych hviezd a v roku 2001 sa stal jedným z troch šéfkuchárov v Spojenom kráľovstve, ktorý držal 3 hviezdy pri troch reštauráciach naraz. Je známy predovšetkým moderovaním televíznych reality show o varení, ako je "Ramsay’s Kitchen Nightmares" alebo (Enough boss)"Už dosť, šéfe!" (niekedy uvádzaná aj ako "Pekelná kuchyňa", v origináli "Hell’s Kitchen").
Osobný život.
Od svojich piatich rokov vyrastal v Stratford-upon-Avon. Neskôr, v šestnástich rokoch sa presťahoval z rodinného domu do bytu v Banbury v Anglicku. V roku 1996 si vzal Cayetan Elizabeth Hutchesonovú, známu ako Tanu Ramsayovú. Pár má 4 deti: dcéru Megan Jane (* 1998), dvojčatá Jacka Scotta a Holly Annu (* 1999) a dcéru Matildu Elizabeth (* 2001)
Na začiatku svojej kariéry pracoval v Londýne pod kuchárom Marcom Pierrom Whitom v reštaurácii Harveys.
V roku 2011 účinkoval v americkom animovanom seriáli Simpsonovci ako animovaná postavička, ktorú aj sám nadaboval. Do češtiny ho nadaboval šéfkuchár Zdeněk Pohlreich.
Meria 189 cm a je ľavákom.

</doc>
<doc id="636460" title="Princ Harry, vojvoda zo Sussexu" url="https://sk.wikipedia.org/wiki?curid=636460">
Princ Harry, vojvoda zo Sussexu

Princ Harry, vojvoda zo Sussexu (rod. Henry Charles Albert David; * 15. september 1984, Londýn, Spojené kráľovstvo) je mladší syn britského následníka trónu princa Charlesa a jeho prvej ženy princeznej Diany. Ako vnuk kráľovnej Alžbety II. je šiesty v poradí na trón Spojeného kráľovstva a ostatných krajín Commonwealthu.
Mladosť a vojenská služba.
Narodil sa 15. septembra 1984 v nemocnici sv. Márie v Londýne, bol pokrstený 21. decembra v kaplnke sv. Juraja na hrade Windsor. Jeho kmotrami sa stali: princ Andrew, vojvoda z Yorku, lady Sarah Chatto, lady Vestey, lady Bartholomew, Bryan Organ a Gerald Ward.
Navštevoval rovnaké školy ako jeho starší brat William – Wetherby School, Ludgrove School a Eton College (tú poslednú od roku 1998). Na školách našiel lásku k športu, predovšetkým ku konskému pólu a ragby. Po škole si vzal rok prestávku, navštívil Afriku a Austráliu. V Austrálii pracoval s dobytkom, v Afrike v sirotinci. V roku 2005 začal navštevovať kráľovskú vojenskú akadémiu v Sandhurste pod menom Henry Wales.
Dlhú dobu chcel byť ako vojak nasadený do skutočného vojnového konfliktu, jeho účasť v Iraku bola ale zamietnutá. Nakoniec sa v roku 2007 dostal do Afganistanu. Odtiaľ však musel byť odvolaný späť do vlasti po 77 dňoch, pretože sa o jeho službe v Afganistane dozvedeli médiá a bolo to zverejnené. Rozhodnutie o jeho odvolaní padlo preto, lebo mohol byť dobrým terčom pre nepriateľov. Napriek tomu bol ešte po druhýkrát nasadený v Afganistane, a to od septembra 2012 do januára 2013.
Tituly a mená.
Priezvisko.
Od roku 1960 všetci potomkovia kráľovnej Alžbety II. a jej manžela princa Phillipa užívajú priezvisko Mountbatten-Windsor, ktoré kombinuje priezvisko oboch rodičov. Občianske meno a priezvisko princa Harryho je teda Henry Mountbatten-Windsor.
Podľa tradície ako ďalší britskí princovia užíval vo svojej mladosti podľa titulu svojho otca prídomok Wales slúžiace ako priezvisko. Hoci sa zvyčajne toto priezvisko opúšťa a používa sa Mountbatten-Windsor, princ Harry používal priezvisko Wales prevažne v dobe svojej vojenskej kariéry.
Škandály.
Princ Harry v minulosti často upútaval pozornosť škandalóznymi výstupmi. Napríklad vraj fajčil marihuanu, dostal sa do potýčky s fotografmi, na maturitný večierok prišiel oblečený v nacistickej uniforme s hákovým krížom na ľavom rukáve. Jeho otec, princ Charles mu potom nariadil povinnú návštevu koncentračného tábora v Osvienčime.
Roku 2012 sa opil na večierku v Las Vegas a bez odevu objímal cudziu ženu.
V roku 2013 po návrate z vojny v Afganistane, kde pôsobil ako druhý pilot a palubný strelec vrtuľníka Apache, prirovnal zabíjanie bojovníkov povstaleckého hnutia Taliban k hraniu počítačovej hry. Harry vyhlásil: „Je to pre mňa radosť, pretože patrím k tým ľuďom, ktorí radi hrajú hry na PlayStation a Xbox. Povedal by som, že som so svojimi palcami celkom užitočný“. Hovorca hnutia Taliban na to reagoval slovami: „Zrejme nie je duševne v poriadku. Veľa silne vyzbrojeným krajinám sa nedarí poraziť svätých bojovníkov a princ prirovnáva túto vojnu k nejakej hre“. Na otázku novinárov Harry odpovedal, že v Afganistane zabil „veľa ľudí“.
Manželstvo s Meghan Markle.
27. novembra 2017 oznámil princ z Walesu oficiálne zasnúbenie svojho syna Harryho s americkou herečkou Meghan Markle. Svadba sa potom uskutočnila 19. mája 2018 na kráľovskom zámku Windsor.
Od svojej svadby žijú princ Harry a vojvodkyňa Meghan v dome zvanom Nottingham Cottage, ktorý sa nachádza na pozemkoch Kensingtonského paláca v Londýne. Dňa 15. októbra 2018 oznámil manželský pár, že očakávajú svoje prvé dieťa. Dňa 6. mája 2019 manželia na svojom oficiálnom instagramovom účte oznámili, že o 5.26 ráno britského času sa im narodil zdravý syn. Dňa 6. júla 2019 bol ich syn, Archie Harrison Mountbatten-Windsor, pokrstený. Dňa 14. februára 2021 bolo oznámené druhé tehotenstvo páru. V rozhovore s Oprah Winfrey oznámili, že očakávajú dcéru. Lilibet „Lili“ Diana Mountbatten-Windsor sa narodila 4. júna 2021 o 11:40 v nemocnici v Santa Barbare, Kalifornia, USA.

</doc>
<doc id="636465" title="Meghan, vojvodkyňa zo Sussexu" url="https://sk.wikipedia.org/wiki?curid=636465">
Meghan, vojvodkyňa zo Sussexu

Meghan, vojvodkyňa zo Sussexu rodným menom Rachel Meghan Marklová; (* 4. august 1981, Los Angeles, Spojené štáty) je manželka britského kráľovského princa Harryho, vojvodu zo Sussexu, humanitárna pracovníčka a bývalá americká herečka.
Mladosť a vzdelanie.
Narodila sa a vyrastala v Los Angeles. Je zmiešaného pôvodu, jej matka Doria Loyce Raglandová je Afroameričanka, je nositeľkou magisterského titulu v oblasti sociálnych prác, pracuje ako terapeutka a inštruktorka jogy. Otec Thomas Wayne Markle je pôvodom z Holandska, je držiteľom ceny Emmy za scénické osvetlenie.
Od piatich rokov Meghan Marklová navštevovala veľa súkromných škôl, medzi nimi napríklad Hollywood Little Red Schoolhouse. V dvanástich rokoch začala študovať na rímskokatolíckej dievčenskej škole „Immaculate Heart High School” v Los Angeles. V roku 2003 absolvovala Severozápadnú univerzitu, kde študovala divadelné umenie. Krátko potom začala pracovať na americkom veľvyslanectve v Buenos Aires.
Herecká kariéra.
Ešte v čase svojho hereckého štúdia pracovala ako kaligrafka na voľnej nohe. V roku 2002 sa prvýkrát objavila ako herečka, a to v epizóde televízneho seriálu "General Hospital". V roku 2010 dostala úlohy vo filmoch "Get Him to the Greek" a "Nezabudni na mňa". V roku 2011 hrala vo filme "Šéfovia na zabitie" a o rok neskôr sa podieľala na natáčaní krátkeho filmu "The Candidate", v ktorom hrala úlohu sekretárky. V roku 2009 sa objavila vo dvoch epizódach seriálu "Fringe", natáčaného televíznou sieťou FOX Broadcasting Company. Od roku 2011 sa objavovala v televíznom seriáli "Kravaťáci", a to v roli koncipientky Rachel Zane. Ďalej je tiež známa pre svoju úlohu Amy Jessup, špeciálnej agentky FBI, ktorú stvárnila v sci-fi seriáli "Hranice nemožného". Tiež sa objavila v epizódach snímok "Century City", "", "90210: Nová generácia", "Cuts", "Knight Rider - Legenda sa vracia", "The Apostles", "The League", "Vtierka Castle", "Extant" a v niekoľkých ďalších.
Spoločenské aktivity.
Bola zakladateľkou a šéfredaktorkou webovej stránky "The Tig", zaoberajúcej sa otázkami životného štýlu. V apríli 2017 oznámila, že túto prácu ukončila. V septembri 2016 vyprodukovala spolu s kanadskou odevnou spoločnosťou „Reitmans” rad cenovo dostupných dámskych pracovných odevov.
V roku 2016 sa stala veľvyslankyňou „World Vision Canada”, pre ktorú cestovala do Rwandy v rámci kampane pre čistú vodu ("Clean Water Campaign"). V roku 2014 sa stala poradkyňou pre medzinárodnú charitu One Young World, pre ktorú prehovorila na jej výročnom summite v Dubline. V roku 2016 sa zúčastnila tohoto zhromaždenia aj v kanadskej Ottawe.
Spolupracovala tiež s Organizáciou spojených národov v jej programe United Nations Women, konkrétne pri "United Nations Entity for Gender Equality and the Empowerment of Women" (Odbor OSN pre rovnosť pohlaví a posilnenie žien).
Záľuby a priateľstvo.
Označuje sa za gurmánku, čo bolo tiež vnesené do jej role Rachel Zane v "Kravaťákoch". Je blízkou priateľkou tenistky Sereny Williamsovej, Jessicy Mulroney a Bena Mulroneyho zo spravodajstva E! News.
Vzťahy a manželstvo.
Dňa 20. septembra 2011 sa vydala za filmového herca a producenta Trevora Engelsona, s ktorým mala vzťah už od roku 2004. V máji 2013 sa ale rozišli a po troch mesiacoch nasledoval rozvod. Predtým, než sa zoznámila s princom Harrym, bola vo vzťahu s Corym Vitiello.
Jej zoznámenie s britským princom Harrym v júni 2016 a ich následné priateľstvo z nej urobili najvyhľadávanejšiu herečku na internetovom vyhľadávači Google za rok 2016. Dňa 27. novembra 2017 bola ohlásená ich svadba, ktorá sa potom uskutočnila 19. mája 2018 na kráľovskom zámku Windsor.
Od svojej svadby žijú spoločne v dome zvanom Nottingham Cottage, ktorý sa nachádza na pozemkoch Kensingtonského paláca v Londýne. Dňa 15. októbra 2018 oznámil manželský pár, že očakávajú svoje prvé dieťa a narodenie zdravého syna oznámili 6. mája 2019 na svojom oficiálnom instagramovom účte. Syn menom Archie Mountbatten-Windsor sa narodil 6. mája 2019 o 5.26 ráno britského času. Dňa 6. júla 2019 bol ich syn, Archie Mountbatten-Windsor, pokrstený v súkromnej kaplnke na hrade Windsor. V júli 2020 potratila. Dňa 14. februára 2021 bolo oznámené druhé tehotenstvo páru. V rozhovore s Oprah Winfrey oznámili, že očakávajú dcéru. Lilibet „Lili“ Diana Mountbatten-Windsor sa narodila 4. júna 2021 o 11:40 v nemocnici v Santa Barbare, Kalifornia, USA.

</doc>
<doc id="636494" title="Matej Oravec" url="https://sk.wikipedia.org/wiki?curid=636494">
Matej Oravec

Matej Oravec (* 30. marec 1998, Trnava) je profesionálny slovenský futbalista hrajúci v MLS za futbalový klub Philadelphia Union.
Klubová kariéra.
Spartak Trnava.
Oravec sa narodil v Trnave, kde aj začal hrávať futbal. Za prvý tím Spartaka Trnava debutoval 17. júla 2016 v zápase proti Podbrezovej. S Trnavou sa v sezóne 2017/18 tešil zo zisku ligového titulu. Trnava sa následne kvalifikovala do skupinovej fázy Európskej ligy UEFA. Oravec rozhodol o víťazstve 1–0 nad Anderlechtom v prvom kole.
Železiarne Podbrezová.
V januári 2019 odišiel Oravec s Trnavy a podpísal zmluvu s Podbrezovou. Skóroval hneď pri svojom debute, 16. februára 2019 v zápase proti Nitre. Podbrezová vonku vyhrala 3–1. Po sezóne ale Železiari vypadli z najvyššej súťaže.
Dunajská Streda.
V lete 2019 podpísal kontrakt s Dunajskou Stredou. Po odchodoch Šatku či Huka sa stal dôležitou súčasťou tímu.

</doc>
<doc id="636516" title="WD-40" url="https://sk.wikipedia.org/wiki?curid=636516">
WD-40

WD-40 je obchodná značka penetračného oleja a vody vytesňujúceho spreja. Sprej je vyrábaný spoločnosťou WD-40 Company so sídlom v San Diegu v Kalifornii.
História.
Sprej WD-40 sa prvýkrát objavil v roku 1953 ako súčasť Rocket Chemical Company (neskôr premenovanej na WD-40 Company) v San Diegu v Kalifornii, vzorec sa uchovával ako obchodné tajomstvo a nikdy nebol patentovaný.
Podľa Iris Engstrandovej, historičky dejín San Diega a Kalifornie na univerzite v San Diegu, bol vynálezcom vzorca Iver Norman Lawson zatiaľ čo webové stránky spoločnosti WD-40 a ďalšie knihy a noviny pripisujú vynálezenie vzorca Normanovi Larsenovi. Podľa Engstrandovej „Lawson bol v tom čase uznaný, ale jeho meno sa neskôr zamieňalo s prezidentom spoločnosti Normanom B. Larsenom.“ Pojem „WD-40“ označuje skratku „Výtlak vody, 40ty vzorec“, čo naznačuje, že bol výsledkom 40-teho pokusu o vytvorenie produktu. Sprej zložený z rôznych uhľovodíkov bol pôvodne navrhnutý na použitie spoločnosťou Convair na ochranu vonkajšieho obalu rakety Atlas pred hrdzou a koróziou. Táto vonkajšia ochrana tiež fungovala ako vonkajšia stena papierovo tenkých palivových nádrži rakety, ktoré boli tak krehké, že keď boli prázdne, museli byť udržiavané nahustené dusíkom, aby sa zabránilo ich kolapsu. Neskôr sa zistilo, že WD-40 má veľa použití v domácnosti a bol sprístupnený spotrebiteľom v San Diegu v roku 1958.
Podľa Iris Engstrandovej to bol Iver Norman Lawson, ktorý pri práci so zmesou na vytlačenie vody prišiel po práci doma a obrátil ju na spoločnosť Rocket Chemical Company za sumu 500 dolárov, čo je v dnešnej dobe (2018) približne 4 600 dolárov. Bol to Norman Larsen, prezident spoločnosti, ktorý mal predstavu o jeho balení do aerosólových plechoviek a predával ju týmto spôsobom.
Bol označený ako nový spotrebiteľský produkt v roku 1961. Do roku 1965 ho používali letecké spoločnosti vrátane spoločností Delta a United. United ho napríklad používali na údržbu a opravu spojov svojich strojov DC-8 a Boeing 720. V tom čase letecké spoločnosti používali variant nazývaný WD-60 na čistenie turbín, odstraňovanie jemnej hrdze z ovládacích vedení a pri manipulácii alebo skladovaní kovových častí. Do roku 1969 sa WD-40 uvádzal na trh pre poľnohospodárov a mechanikov v Anglicku. V roku 1973 spoločnosť WD-40 Company, Inc., zverejnila svoju prvú ponuku akcií. Jeho NASDAQ burzový symbol je (NASDAQ: WDFC).
V roku 2014 bol WD-40 uvedený do Medzinárodnej leteckej a vesmírnej siene slávy v San Diego Air &amp; Space Museum.
Vo fiškálnom roku 2017 predstavovali hrubé príjmy spoločnosti vrátane predaja známych viacúčelových zariadení WD-40, ako aj ďalších produktov, ročný príjem vo výške 381 miliónov dolárov. Asi polovica z toho bola na predaj mimo USA. Generálny riaditeľ Garry O. Ridge informoval publikáciu NASDAQ, že vyrába „tajnú receptúru“ v štyroch závodoch umiestnených v rôznych krajinách a dodáva ju iným spoločnostiam, ktoré tento produkt pred dodaním zákazníkom zmiešajú a zabalia.
Funkčnosť.
Dlhodobou účinnou látkou je neprchavý viskózny olej, ktorý zostane na povrchu na ktorý sa aplikuje, čím poskytuje mazanie a ochranu pred vlhkosťou. Tento olej sa zriedi prchavým uhľovodíkom, aby sa vytvorila tekutina s nízkou viskozitou, ktorá sa môže aerosolizovať, aby prenikla trhlinami. Prchavý uhľovodík sa potom odparí a zostane iba viskózny olej. Hnací plyn (pôvodne nízkomolekulárny uhľovodík, teraz oxid uhličitý) vytvára tlak v plechovke, aby tlačila kvapalinu cez dýzu plechovky pred odparením. Výrobok sa tiež predáva vo veľkom ako tekutina priemyselným spoločnostiam.
Zloženie.
Vzorec WD-40 je obchodným tajomstvom a podľa historičky Iris Engstrandovej sa v priebehu rokov nezmenil.
Aby sa predišlo zverejneniu jeho zloženia, produkt nebol nikdy patentovaný v roku 1953 a priestor na patentovanie je už dávno uzavretý. Podľa informácií v bezpečnostnom liste USA sú hlavné zložky WD-40 dodávaného v aerosólových plechovkách:
Nemecká verzia povinného bezpečnostného listu EÚ obsahuje tieto zložky týkajúce sa bezpečnosti:
Varuje pred vysokou horľavosťou produktu a rizikom podráždenia ľudskej pokožky pri opakovanom vystavení účinkom WD-40. Odporúča sa nosiť gumené rukavice a bezpečnostné okuliare. Tiež sa v ňom uvádza, že voda nie je vhodná na hasenie horenia WD-40.
V roku 2009 publikoval "Wired" článok s výsledkami plynovej chromatografie a testov hmotnostnej spektroskopie na WD-40, ktorý dokazuje, že hlavnými zložkami boli alkány C9 až C14 a minerálny olej.

</doc>
<doc id="636705" title="Gena Rowlandsová" url="https://sk.wikipedia.org/wiki?curid=636705">
Gena Rowlandsová

Virginia Cathryn „Gena“ Rowlandsová (* 19. jún 1930, Madison, Wisconsin, USA) je americká herečka, ktorá v roku 2014 získala ocenenie Los Angeles Film Critics Association za celoživotné dielo vo filmovom priemysle. Je známa z filmov ako "Minnie Moskowitz" (1971), "Žena pod vplyvom" (1975), "Gloria" (1981), "Iná žena" (1989), "Duševná slepota" (2002), "Zápisník jednej lásky" (2004), "Kľúč" (2005) či "Parts Per Billion" (2014).
Životopis.
Narodila sa ako Virginia Cathryn Rowlands v Madisone vo Wisconsine. Jej matkou bola Mary Allen, ktorá pracovala ako príležitostná herečka, známa pod menom Lady Rowlands a jej otcom bol Edwin Myrwyn Rowlands, bankár a štátny zákonodarca waleského pôvodu. Jej otec bol členom progresívnej strany Wisconsinu. Mala jedného brata Davida.
Gena žila vo Wisconsine do roku 1939, kým sa spoločne s rodinou nepresťahovali do Washingtonu D.C., keď jej otec dostal ponuku pracovať na americkom ministerstve poľnohospodárstva. V roku 1942 sa zase presťahovali do Wisconsinu, tento krát do Milwaukee a neskôr do Minneapolis v Minnesote.
Na škole bola známa nielen svojou krásou ale tým že bola veľmi obľúbenou študentkou. Po čase odišla do New Yorku študovať drámu na Americkej akadémii dramatických umení.
Kariéra.
Svoju hereckú kariéru začala menšími epizódnymi rolami v niekoľkých seriáloch v polovici 50. rokov. Filmová rola však prišla až v roku 1958, v komédií "The High Cost Of Loving". V roku 1971 získala úlohu úzkostnej kurátorky múzea moderného umenia Minnie More v komédií "Minnie and Miskowitz". Za svoj herecký výkon bola nominovaná na New York Film Critics Circle.
Filmový úspech jej zaručil aj film "A Woman Under the Influence", kde si zahrala po boku herca Petra Falka. Za svoj herecký výkon si zaslúžila niekoľko ocenení, napríklad na Academy Awards, Zlatý glóbus či San Sebastián IFF. Vo filme si tiež zahrala aj jej mama, Lady Rowlandsová. Ďalej sa objavila vo filmoch ako "Opening Night" (1977), "Brink's Job, The" (1979) či "Gloria" (1980). Za film "Gloria", kde stvárnila bývalú mafiánsku milenku sa stal jedným z jej najúspešnejších filmov. Získala tiež svoju druhú nomináciu na Academy Awards, Zlatý glóbus či iné.
Veľmi často na filmoch spolupracovala so svojim manželom Johnom Cassavetesom. Jeden z posledných filmov, na ktorých spoločne pracovali, bol film "Love Streams". V roku 1988 si zahrala vo filme Woodyho Allena, "Another Woman" spoločne s Miou Farrowovou. Gena vo filme stvárnila profesorku stredného veku, ktorá hľadá cestu svojho Ja a využíva terapeutické sedenia jednej ženy, ktorú stvárnila Mia Farrowová.
V 90. rokoch si zahrala v niekoľkých filmoch ako "Silent Cries" (1994), "Something to Talk About" (1995), "Hope Floats" (1998), "Playing by Heart" (1998) a iné.
V roku 2002 si po boku Juliette Lewisovej a Umy Thurmanovej zahrala v "Hysterical Blindness". V roku 2004, si zahrala menšiu rolu v romantickej komédií "The Notebook", kde si zahrala staršiu Ally, ktorú v mladom podaní stvárnila Rachel McAdamsová. Film režíroval jej syn, Nick Cassavetes. O rok neskôr si zahrala v thrillery s Kate Hudsonovou, "The Key". Od roku 2006 sa objavila v niekoľkých seriáloch a v zopár nezávislých filmoch. V roku 2017 bol o nej natočený dokumentárny film "Gena Rowlands - Unabhängig im Kino und im Leben".
Osobný život.
Bola dva krát vydatá. S prvým manželom, režisérom a hercom Johnom Cassavatesom, má tri deti. Manželstvo trvalo od apríla 1954 do februára 1989, kedy Cassavetes zomrel. Druhý raz sa vydala v roku 2012 za podnikateľa Roberta Forresta.

</doc>
<doc id="636746" title="Etiópske cisárstvo" url="https://sk.wikipedia.org/wiki?curid=636746">
Etiópske cisárstvo

Etiópske cisárstvo (amhar. የኢትዮጵያ ንጉሠ ነገሥት መንግሥተ, Mangista Ityop'p'ya; iné názvy: Habešské cisárstvo, Abesínske cisárstvo, Habeš, Abesínia, Abesínsko - ďalšie krátke historické názvy pozri v článku Etiópia) bol africký štát nachádzajúci sa na území dnešnej Etiópie a Eritrei. Existovalo približne od roku 1137, kedy sa na etiópsky trón dostala dynastia Zangweovcov. Po nich nastúpila v roku 1270 Šalmunovská dynastia, ktorá uhájila nezávislosť Etiópie po dobu 700 rokov a to aj po tzv. „bitke o Afriku“ medzi európskymi veľmocami počas 19. storočia s výnimkou niekoľko rokov počas druhej svetovej vojny, kedy bola Etiópia obsadená talianskymi vojskami. Cisárstvo, ako etiópske štátne zriadenie, sa udržalo do roku 1975, keď bola monarchia zvrhnutá a nastolená ľavicová socialistická vláda.

</doc>
<doc id="636812" title="Martin Gamboš" url="https://sk.wikipedia.org/wiki?curid=636812">
Martin Gamboš

Martin Gamboš (* 23. január 1998, Žilina) je profesionálny slovenský futbalista hrajúci za slovenský klub FK Senica.
Klubová kariéra.
Žilina.
Gamboš debutoval za prvý tím Žiliny v zápase Fortuna ligy hranom 4. augusta 2018 proti Ružomberku. Žilina vonku prehrala 1–3. V základnej zostave Gamboš debutoval 5. mája 2019 v zápase s Dunajskou Stredou. Žilina doma prehrala 1–2. O týždeň neskôr Gamboš opäť nastúpil v základnej zostave a pri vonkajšej prehre 2–6 so Slovanom Bratislava dal prvý žilinský gól.
Spartak Trnava.
2. augusta 2019 bolo oznámené, že Gamboš mieri zo Žiliny na hosťovanie do Spartaka Trnava do konca sezóny s opciou na trvalý prestup. Do zápasovej nominácie sa po prvýkrát dostal 11. augusta 2019 proti Pohroniu. Do hry nezasiahol, sedel len na lavičke náhradníkov.
Senica.
Už počas priebehu sezóny 2020/21 prestúpil Martin Gamboš zo Žiliny do Senice, opačným smerom šiel Tenton Yenne.

</doc>
<doc id="636816" title="Emir Halilović" url="https://sk.wikipedia.org/wiki?curid=636816">
Emir Halilović

Emir Halilović (* 4. november 1989, Banovići) je profesionálny futbalista z Bosny a Hercegoviny hrajúci za turecký klub Bandırmaspor ako záložník.
Halilović odštartoval svoju kariéru v klube zo svojho rodného mesta, Budućnost Banovići. Hral aj za Zvijezdu Gradačac. V roku 2012 odišiel do českého Hradca Králové, odkiaľ rok hosťoval v Převýšove. V roku 2015 prestúpil do slovenského Spartaka Trnava. O dva roky odišiel do Rakúska, odkiaľ sa po roku vrátil do rodnej Bosny, konkrétne do Sarajeva. Od roku 2019 sa stal opäť hráčom Trnavy. V Trnave vydržal 1 rok a prestúpil do tureckého klubu Boluspor. Aj tam sa neohrial dlho, ale v Turecku zostal. Momentálne hráva za Bandırmaspor.

</doc>
<doc id="636821" title="Otrava metanolom" url="https://sk.wikipedia.org/wiki?curid=636821">
Otrava metanolom

Otrava metanolom je otrava spôsobená vniknutím metanolu do organizmu. Kvôli svojej vysokej toxicite môže nastať aj po vypití malého množstva. Prejavuje sa poruchami vedomia, bolesťou brucha, zvracaním a ataxiou. Poruchy zraku sa môžu dostaviť približne už od 12 hodín od požitia metanolu. Pri tejto otrave sa objavuje telesné prekyslenie a potvrdiť sa dá vyšetrením hladiny metanolu a jeho metabolitov v krvi. Okrem tejto otravy sa môžu podobné príznaky objaviť pri otrave inými toxickými alkoholmi, rôznych infekciách, diabetickej ketoacidóze a pri serotonínovom toxidróme. Okrem požitia sa vo vzácnych prípadoch vyskytuje aj otrava po vdýchovaní výparov metanolu či po poliatí sa ním.
Toxické a smrtiace dávky.
LD50 metanolu sa udáva na 1 až 2 ml/kg t.j., každopádne vyskytli sa už aj prípady kedy metanol spôsobil oslepnutie a smrť už pri dávke 0,1 ml/kg, čo pre dospelého človeka predstavuje približne 6 až 10 ml metanolu.
Mechanizmus a príznaky.
Existujú dva mechanizmy toxicity metanolu. Prvým mechanizmom sú jeho tlmivé účinky na CNS. Príznaky otravy sú v tomto štádiu podobné otrave etanolom (pitným liehom) aj keď jeho priama toxicita nie je taká vysoká ako u etanolu a preto je potrebná ešte väčšia dávka aby nastala smrť týmto spôsobom. Pre toto štádium sú charakteristické príznaky opitosti a pri vysokých požitých množstách až strata vedomia a smrť.
Druhým, viac známym, mechanizmom nie je priama toxicita metanolu, ale jeho metabolitov, ktoré dokážu spôsobiť otravu aj v drobných množstvách. Tieto príznaky sa vyskytujú po prejdení prvotných príznakov opitosti, kedy sa metanol začína v pečeni premienať na formaldehyd pomocou enzýmu alkoholdehydrogenáza. Ten sa následne premieňa pomocou enzýmu aldehyddehydrogenáza premieňa na kyselinu mravčiu, ktorá je vysoko jedovatá a spôsobuje oveľa závažnejšie príznaky než prvý mechanizmus otravy. Kyselina mravčia takisto poškodzuje očný nerv, čím spôsobuje slepotu, často spájanú s otravou metanolom.
Liečba.
Otrava metanolom sa lieči podaním etanolu, alebo lieku fomepizol (ten sa však na Slovensku nepredáva). Oba blokujú metabolizmus metanolu enzýmom alkoholdehydrogenáza. Metanol sa potom môže vylúčiť obličkami bez tvorby jeho toxických metabolitov. Pokiaľ sa na liečbu použije etanol, ten je v pečeni premieňaní na acetaldehyd a následne kyselinu octovú, obe tieto látke sú oveľa menej toxické ako látky, ktoré sa tvoria pri metabolizme metanolu. Ako dodatočná liečba sa môže použiť dialýza krvi na odstránenie metanolu a kyseliny mravčej z krvi. Takisto sa môže dodatočne podávať hydrogénuhličitan sodný (sóda bikarbóna) na úpravu telesného pH pre prekyslení a kyselina listová alebo kyselina folínová, ktoré zlepšujú metabolizmus kyseliny mravčej.
Epidemiológia.
K sériám otráv metanolom najčastejšie dochádza v rozvojových krajinách pri kontaminácii pitného alkoholu metanolom. Vo vyspelých krajinách sa zvyčajne vyskytujú len ojedinelé prípady (napr. pri domácej výrobe alkoholu), no niekedy môžu prepuknúť aj otravy viacerých osôb, ako napríklad v Česku v roku 2012.
V USA sa v roku 2013 vyskytlo vyše 1700 prípadov otravy metanolom.

</doc>
<doc id="636847" title="Monoskop (platforma)" url="https://sk.wikipedia.org/wiki?curid=636847">
Monoskop (platforma)

Monoskop je veľký nezávislý webový vzdelávací zdroj a výskumná platforma pre umenie, kultúru a humanitné vedy. Monoskop obsahuje stránky s genealogickými bibliografiami súčasných tém a hnutí v umení, kultúre a spoločnosti ako antropocén, umelecké publikovanie, digitálne knižnice, kyberfeminizmus, postdigitálna estetika, neurónová estetika, softvérová kultúra, konceptuálna literatúra, federované sociálne siete či dekoloniálna estetika, sprevádzané osobnými bio-bibliografickými profilmi ich predstaviteľov. Mnohé tituly v bibliografiách sú prelinkované na elektronické verzie publikácií sprístupnených na Monoskope alebo iných voľne dostupných digitálnych knižniciach.
Monoskop založil slovenský tvorca a teoretik Dušan Barok v bratislavskom mediálnom laboratóriu Burundi v roku 2004. Pôvodným cieľom bolo vytvoriť zdrojový portál pre súčasné mediálne umenie, so záberom na strednú a východnú Európu. Portál sa postupne obsahovo rozšíril – geograficky nad rámec Európy, historicky na 20. a 21. storočie a tematicky na avantgardné a presahové prejavy vo vizuálnom umení, ale aj v múzickej tvorbe ako filme a hudbe, ich dejiny a teóriu.
Monoskop je jedným z najpopulárnejších zdrojov informácií o umení a humanitných vedách na webe. Obsahuje 7,000 článkov, 16,000 súborov a má 6,000 registrovaných užívateľov. Ťažiskové sekcie sú venované hnutiam a štýlom moderného a súčasného vizuálneho umenia, moderným a avantgardným časopisom, Bauhausu, ruskej avantgarde, umeniu performancie, zvukovému umeniu, video artu, softvérovému umeniu, konkrétnej a vizuálnej poézii, experimentálnemu filmu, architektúre, výskumnému dizajnu, mediálnej archeológii a kybernetike. Stránka beží na rovnakom, slobodnom softvéri ako Wikipédia, MediaWiki. Použitie služieb stránky je bezplatné.
Vo februári 2009 bol spustený sesterský projekt knižnice vybraných diel v umení a humanitných vedách, "Monoskop Log". Každý týždeň prináša výber niekoľkých nových a historických publikácií. Okrem kritických, analytických a historických diel o umení a kultúre obsahuje aj umelecké publikácie, poéziu, prózu, video a zvukové nahrávky.
Monoskop bol prezentovaný vo forme inštalácií na výstavách umenia v Múzeu súčasného umenia Metelkova (Ľubľana, 2012), TENT (Rotterdam, 2012), Jeu de Paume (Paríž, 2012), Württembergischer Kunstverein (Stuttgart, 2014), Galérii Nova (Záhreb, 2015), Kuda (Novi Sad, 2017), na Mediacity bienále v Seoul Museum of Art (Soul, 2018), Haus der Kulturen der Welt (Berlín, 2019) a je pravidelne prezentovaný na medzinárodných seminároch, workshopoch a festivaloch. 
Projekt je často diskutovaný v kontexte umeleckých a tieňových knižníc ("shadow libraries"), vrátane sympózií "Public Library" na Akademie Schloss Solitude v Stuttgarte (2014) a "Shadow Libraries: UbuWeb in Athens" v Onassis Cultural Centre v Aténach (2018). Dánska profesorka komunikácie a digitálnych médií Nanna Bonde Thylstrup vo svojej knihe "The Politics of Mass Digitization" (MIT Press, 2018) hovorí o Monoskope ako o jednej z najobsiahlejších tieňových knižníc, ktoré vychádzajú z kritickej umeleckej praxe, a analyzuje ho ako "právny stratagém" a "teritoriálnu asambláž".

</doc>
<doc id="636850" title="Matej Jakúbek" url="https://sk.wikipedia.org/wiki?curid=636850">
Matej Jakúbek

Matej Jakúbek (* 19. január 1995, Považská Bystrica) je profesionálny slovenský futbalista hrajúci za slovenský klub FC Košice ako záložník.
Jakúbek odštartoval svoju profesionálnu kariéru v Dubnici, odkiaľ v roku 2013 putoval do bratislavského Slovana. Hral aj za Dunajskú Stredu, v ktorej hosťoval práve zo Slovana. V roku 2016 odišiel do Novej Dubnice, aby sa o rok neskôr opäť vrátil do Dubnice. V lete 2019 prišiel do Trnavy. Z Trnavy išiel na hosťovanie opäť do Dubnice. Na jeseň 2020 prestúpil do FK Košice.

</doc>
<doc id="636919" title="Union List of Artist Names" url="https://sk.wikipedia.org/wiki?curid=636919">
Union List of Artist Names

Union List of Artist Names, skrátene ULAN je online databáza, ktorá obsahuje asi 293 000 mien a ďalších informácií o umelcoch. ULAN vytvorila a spravuje inštitúcia "Getty Research Institute" v Los Angeles. Aj keď je ULAN zobrazovaný ako zoznam, ide o tezaurus.
Obsah.
Údaje zahŕňajú celé mená, pseudonymy, prepisy a varianty v rôznych jazykoch a mená, ktoré sa v priebehu času zmenili (napr. po svadbe). Medzi týmito menami je jedno označené ako preferovaný názov.
Databáza je zameraná na umelcov. V databáze je každý záznam identifikovaný jedinečným číselným kódom. Záznamy sú vzájomne prepojené so súvisejúcimi umelcami a dátami. Databáza sa nachádzajú autorov od antiky až po súčasnosť a jej rozsah je celosvetový.
V ULAN sa nachádzajú vlastné mená a súvisejúce informácie o umelcovi. Ako umelci môžu byť vedení buď fyzické osoby alebo skupiny jednotlivcov pracujúci spoločne (právnické osoby). Prevažne sú zahrnutý umelci z oblasti výtvarného umenia a architektúry, prípadne aj z literatúry. Herci, tanečníci a speváci obvykle zahrnutí nie sú.
História.
Práce na ULAN začali v roku 1984, keď sa Getty Institute rozhodol zlúčiť a koordinovať jednotlivé samostatné databáze. Vznikli tak slovníky pre mená umelcov (ULAN) a geografické mená (TGN). V roku 1987 Getty Institute vytvoril oddelenie, ktoré sa venuje zostavovaniu a terminológií. Databáza ULAN bola pôvodne určená len pre interné využitie, záujem o jej využívanie však prejavili aj odborníci z iných inštitúcií. Getty Institute preto ULAN sprístupnil aj pre širšie využitie v súlade s princípmi katalogizácie a terminológie a so zárukou relevantných literárnych prameňov.
Pôvodne bol ULAN zostavený ako jednoduchý abecedný zoznam zahrňujúci mená a životopisy, v 90. rokoch 20. storočia bol uvedený do súladu s národnými a medzinárodnými normami pre tezaurus. Jeho pôsobnosť bola rozšírená aj na firemné subjekty, napríklad architektonické ateliéry alebo úložisko umenia.
ULAN bol v roku 1994 publikovaný v tlačenej podobe a ako strojovo čitateľný súbor. Vzhľadom na rastúci objem a časté zmeny a doplnky sa ukázala tlačená verzia ako nepraktická. Je teda naďalej publikovaná len v elektronickej podobe a s možnosťou online vyhľadávania.

</doc>
<doc id="636947" title="Abdulrahman Taiwo" url="https://sk.wikipedia.org/wiki?curid=636947">
Abdulrahman Taiwo

Abdulrahman Taiwo (* 5. august 1998, Lagos) je profesionálny nigérijský futbalista hrajúci za slovenský klub FC DAC 1904 Dunajská Streda ako útočník.
Klubová kariéra.
Kwara United.
Taiwo začal svoju kariéru v nigérijskom klube Kwara United.
Nitra.
Po neúspešných pôsobeniach v tureckom Bursaspore a českej Zbrojovke Brno sa Taiwo dostal do mužstva Nitry. V klube sa mu začalo dariť, prvý gól dal proti Slovanu. V sezóne 2018/19 si nakoniec za Nitru pripísal v osemnástich štartoch tri góly. Do hry sa dostal aj v slovenskom pohári, kde dal dva góly.
Dunajská Streda.
V januári 2019 prestúpil Taiwo do tímu Dunajskej Stredy. Prvý gól dal v svojom druhom zápase. Hralo sa 23. februára 2019 vonku proti Trnave. DAC prehral .
Sezóna 2019/20.
V prvom ligovom zápase novej sezóny v Zlatých Moravciach bol Taiwo na lavičke. V druhom kole už nastúpil v základnej zostave. Pri domácej výhre nad Pohroním dal Taiwo v 54. minúte gól na priebežných . V zápasoch so Sereďou a Trenčínom pri vonkajších prehrách a neskóroval.

</doc>
<doc id="636963" title="Stanica Nivy" url="https://sk.wikipedia.org/wiki?curid=636963">
Stanica Nivy

Stanica Nivy alebo Autobusová stanica Nivy bude multifunkčná budova 
autobusovej stanice v Bratislave na ulici Mlynské Nivy v bratislavskej mestskej časti Ružinov, v jej miestnej časti Nivy. Stavba sa bude nachádzať na mieste pôvodnej Autobusovej stanice Mlynské Nivy, ktorá bola zbúraná na konci roka 2017, a predbežný termín dokončenia stavby bol pôvodne stanovený na rok 2020, avšak, kvôli pandémii ochorenia COVID-19 sa termín presúva na jar 2021. Stavbu realizuje spoločnosť HB Reavis, ktorá sa podieľa aj na výstavbe novej mestskej zóny s názvom Nové Nivy, v ktorej sa komplex nachádza.
Popis budovy.
Budova bude mať päť podlaží, pričom dve z nich budú pod zemou. Na prvom podzemnom podlaží bude na rozlohe približne 30-tisíc m² samotná stanica, na druhom parkovisko. Súčasťou autobusovej stanice bude viac ako 2 000 parkovacích miest. Približne polovica z nich bude v suteréne.
V budove sa budú nachádzať autobusové nástupištia a pokladne, obchodné prevádzky a služby v troch nadzemných podlažiach a zelená strecha budovy s parkom a chodníkmi. Na okraji komplexu sa nachádza 125 metrov vysoká kancelárska veža s názvom Nivy Tower, ktorá je najvyššou na Slovensku. Vedľa komplexu na rekonštruovanej ulici Mlynské Nivy sa bude nachádzať prvý podzemný kruhový objazd na Slovensku.

</doc>
<doc id="636965" title="Diaľnica D4 (Česko)" url="https://sk.wikipedia.org/wiki?curid=636965">
Diaľnica D4 (Česko)

Diaľnica D4 (do 31. decembra Rýchlostná cesta R4) je diaľnica, ktorá vedie na juhozápad od Prahy a pri meste Příbram sa stáča na juh. Spája mestá Praha, Příbram a Písek. Európska cesta 49 na nej vedie po celej jej dĺžke. Celá trasa diaľnice kopíruje cestu I/4.
V súčasnosti sú v prevádzke dva úseky: Jíloviště - križovatka II/118 neďaleko mesta Příbram o dĺžke 37,2 km a Mirotice - križovatka "Nová Hospoda" neďaleko obce Třebkov. Diaľnica má vo vyššie spomenutých úsekoch 4 pruhy, 2 na každej strane. Úsek Jíloviště - Praha (križovatka s D0) je síce štvorpruhový, ale chýba sprievodná komunikácia, a preto nemôže byť kategorizovaný ako diaľnica a následne aj spoplatnený. Okrem tohto úseku je spoplatnená po celej svojej dĺžke.
Vo výstavbe je 32 km v úseku Háje - Mirotice, budované formou PPP projektu (prvého v Česku). Slávnostné zahájenie stavby sa konalo 7. júna 2021, dokončenie je plánované na december 2024.

</doc>
<doc id="636969" title="Juraj Hipš" url="https://sk.wikipedia.org/wiki?curid=636969">
Juraj Hipš

Mgr. Juraj Hipš (* 1976, Bratislava) je slovenský pedagóg, aktivista v oblasti vzdelávania, metodiky výučby a sociálny inovátor. Založil mimovládnu organizáciu CEEV Živica, pod ktorej hlavičkou rozbehol viacero vzdelávacích programov (Sokratov inštitút, Komenského inštitút). V roku 2019 ukončil pôsobenie ako riaditeľ organizácie Živica a vstúpil do politiky ako hlavný odborník na školstvo strany SPOLU – občianska demokracia. 25. apríla 2020 bol zvolený na online sneme strany SPOLU - občianska demokracia za predsedu strany, čím nahradil odchádzajúceho predsedu a zakladateľa Miroslava Beblavého.
Životopis.
V roku 1999 absolvoval magisterské štúdium filozofie a estetiky na Filozofickej fakulte Univerzity Komenského. Pôsobil ako učiteľ na Strednej škole úžitkového výtvarníctva a na gymnáziu v Bratislave.
Pôsobenie v neziskových organizáciach.
V rokoch 19972000 spolupracoval s Matúšom Ritomským na projekte Anarchistickej Asociácie, neskôr premenovanej na Slobodnú Alternatívu. Neskôr sa vyjadril že pokiaľ ide o ideu anarchizmu, dnes sa k nej už nehlási.
V roku 2000 založil Centrum environmentálnej a etickej výchovy Živica a pôsobil ako jeho riaditeľ do roku 2019. Založil program pre nadaných mladých ľudí Sokratov inštitút, ktorý získal viacero ocenení vrátane medzinárodnej ceny GENE Award. Pod hlavičkou Živice neskôr vznikol program pre učiteľov pod názvom Komenského inštitút, ktorý bol v roku 2017 zaradený medzinárodnou organizáciou Varkey Foundation medzi štyri najinšpiratívnejšie programy na podporu učiteľov na svete.
V roku 2018 stál Juraj Hipš pri zrode ceny "Učiteľ Slovenska", ktorá oceňuje prácu kvalitných pedagógov a je súčasťou prestížneho medzinárodného ocenenia Global Teacher Prize. Spoluzakladal prvú komunitnú školu na Zaježovských lazoch, ktorú vychodili aj jeho dcéry. Vybudoval "Vzdelávacie centrum Zaježová".
V roku 2017 za svoju prácu v oblasti školstva získal Cenu MOST za dlhodobý prínos vo vzdelávaní. Nadácia Orange mu udelila Cenu za občiansku angažovanosť. Ashoka Foundation a Nadácia Pontis ho zaradili medzi významných sociálnych inovátorov Slovenska.
Vzdelávací aktivista a autor odborných článkov.
Juraj Hipš je autorom viacerých metodických príručiek pre učiteľov a mnohých článkov. Publikoval najmä blogy na portáli SME a online portáloch Čierna labuť a Eduworld. Odhalil viaceré prípady neefektívneho nakladania s financiami v rezorte školstva.
V roku 2019 priniesol nové informácie o kauze okolo firiem AGEMSOFT a Atos IT Solutions and Services, ktoré získali priamym zadaním bez súťaže od Ministerstva školstva SR zákazku na Centrálne úložisko digitálneho edukačného obsahu (CUDEO) v sume 19 775 659,20 €. Začiatkom júla 2019 upozornil na plán Ministerstva školstva SR investovať do programov na zvýšenie finančnej gramotnosti vo výške 14 998 826,50 €, predloženého bez súťaže a diskusie, a na duplicitné aktivity, ktoré už boli realizované a existujú k nim relevantné výstupy od organizácií ako Junior Achievement Slovensko a Nadácia Slovenskej sporiteľne.
Vstup do politiky.
V roku 2019 vstúpil do novej strany SPOLU – občianska demokracia ako odborník na školstvo. V parlamentných voľbách v roku 2020 kandidoval za koalíciu PS/SPOLU z 11. miesta kandidátnej listiny. Po neúspechu koalície Progresívne Slovensko a SPOLU – občianska demokracia vo voľbách do NR SR 29. februára 2020, kandidoval z pozície člena predsedníctva strany na pozíciu predsedu strany SPOLU potom, čo vtedajší predseda Miroslav Beblavý oznámil svoj odchod z politiky. Na online sneme v sobotu 25. apríla zvíťazil Juraj Hipš (so 144 hlasmi) vo voľbách na miesto predsedu strany. Protikandidátom na pozíciu predsedu strany mu bol bývalý generál Pavel Macko, taktiež člen predsedníctva, ktorý získal 112 hlasov. 
Osobný život.
S rodinou žije na Zaježovských lazoch, v okrese Zvolen. Jeho manželka je psychologička a lektorka Zuzana Labašová. Majú tri deti.
Žijú alternatívnym spôsobom, v domácnosti nemajú televízor, mikrovlnku ani umývačku, snažia sa o minimalizmus. Podľa slov manželky Juraj Hipš považuje cestovanie za zbytočný luxus a udržuje rodinu v tom, že príliš necestujú.

</doc>
<doc id="636989" title="TREBIŠOV NAHLAS" url="https://sk.wikipedia.org/wiki?curid=636989">
TREBIŠOV NAHLAS

TREBIŠOV NAHLAS je slovenské politické hnutie, pôsobiace najmä v meste Trebišov. Predsedom hnutia je od jeho vzniku Marián Kolesár. 
Vznik a pôsobenie.
Hnutiu predchádzalo občianske združenie "Trebišov Nahlas", ktoré vzniklo v roku 2007 kvôli zastaveniu plánovanej výstavby uhoľnej elektrárne v Trebišove. Okolo občianskeho združenia sa pred komunálnymi voľbami v roku 2010 zoskupilo niekoľko nezávislých kandidátov na poslancov do mestského zastupiteľstva na čele s kandidátom na primátora Mariánom Kolesárom. Kolesár vo voľbách dosiahol s 2608 hlasmi prvé miesto a mandáty poslancov obsadilo osem kandidátov zo združenia "Trebišov Nahlas". 
Komunálne voľby 2014.
Pred ďalšími voľbami v roku 2014 sa občianske združenie pretransformovalo do riadneho politického hnutia, združenie popri hnutiu funguje dodnes. Kolesár v týchto voľbách o 54 hlasov prehral s nezávislým kandidátom na primátora Marekom Čižmárom, hnutie však získalo 13 poslaneckých miest. 
Kolesár výsledok volieb v decembri 2014 napadol a podal trestné oznámenie kvôli podozreniu z ovplyvňovania volieb. Zvolený primátor Marek Čižmár sa ujal funkcie až v januári 2015, pričom mu Kolesár odmietol protokolárne odovzdať primátorské insígnie. Čižmár sa tak dekoroval sám.
Komunálne voľby 2018.
Vo voľbách v roku 2018 sa Kolesár spomedzi štyroch primátorských kandidátov umiestnil ako druhý. Kanditáti hnutia na poslancov získali päť mandátov.

</doc>
<doc id="637015" title="Na hrane (televízna relácia)" url="https://sk.wikipedia.org/wiki?curid=637015">
Na hrane (televízna relácia)

Na hrane je politická relácia TV JOJ, ktorá mala premiéru 12. septembra 2019. Moderátor relácie každý týždeň naživo spovedá dvoch politikov, ktorí si môžu priniesť svojich podporovateľov, takže diskusia prebieha za účasti publika. V rokoch 2019-2020 ním bol novinár Michal Magušin. 18. augusta 2020 bolo oznámené, že novou moderátorkou relácie sa stala dramaturgička "Na hrane" a redaktorka TV JOJ Jana Krescanko Dibáková.
Do diskusie sú priamo zapojení okrem publikua v štúdiu aj diváci pri televíznych obrazovkách, ktorí môžu prostredníctvom webu televízie JOJ posielať svoje otázky. Relácia následne po odvysielaní v televízii pokračuje na webe JOJ a na Facebooku.
4. mája 2021 bola oznámena nová diskusná relácia Analýzy Na hrane, ktorá voľne nadväzuje na "Na hrane". Moderátorkou relácie je, rovnako ako pri "Na Hrane", Jana Krescanko Dibáková.

</doc>
<doc id="637054" title="Tomáš Brngál" url="https://sk.wikipedia.org/wiki?curid=637054">
Tomáš Brngál

MUDr. Tomáš Brngál (* 8. marec 1992, Bratislava) je slovenský technologický podnikateľ, zakladateľ a spolumajiteľ slovenských softvérových firiem VIRTUAL MEDICINE a VIRTUAL EVERYTHING. Spolu s Milošom Svrčekom, Michalom Tkáčom, Filipom Šandorom a ich tímom, je tvorcom aplikácie Human Anatomy VR (virtuálna anatómia tela), ktorý používajú ľudia vo viac ako 150 krajinách sveta.
Vzdelanie.
Počas štúdia na Gymnáziu Ladislava Sáru v Bratislave reprezentoval Slovensko v zahraničí aj ako tanečník umeleckého súboru Lúčnica.
Human Anatomy VR.
Human Anatomy VR (Virtual Reality) je aplikácia, ktorá uľahčuje (nielen medikom) pochopiť priestorové usporiadanie anatomických štruktúr v ľudskom tele. Je produktom firmy Virtual Medicine. Do obchodu Gear VR | Oculus bola prvá verzia pridaná 4 januára 2017. Pre tieto zariadenia je základ bezplatný ale ďalšie ľudské časti musia byť dokúpené. V playstation store stojí 19,99€. Ďalší produkt firmy Anatomy Explorer je určený pre univerzitných učiteľov a študentov. 
Verzia produktu pre smartfóny na platforme IOS a Android sa nazýva AR Anatomy. 
Aktivizmus.
Počas pandémie COVID-19 spoluzaložil iniciatívu hackvirus.sk a dobrovoľnícku platformu smepripraveni.sk spájajúcu študentov medicíny a zdravotníckych dobrovoľníkov s nemocnicami. Do platformy sa zaregistrovalo 1 504 zdravotníckych dobrovoľníkov a podporila 61 nemocníc a zdravotníckych inštitúcií.

</doc>
<doc id="637104" title="MDMS" url="https://sk.wikipedia.org/wiki?curid=637104">
MDMS

MDMS je piaty štúdiový album hip-hopovej skupiny DMS, ktorý vyšiel 20. augusta 2019. Ako prvé single z albumu boli predstavené „SÓS“ a „Jak ti J.B.“ dňa 28. marca 2019. V tej dobe nikto nečakal, že o pár mesiacov z toho vznikne album. Názov MDMS je referencia na drogu MDMA (extáza). Názov vznikol z toho že im fanúšikovia písali že sú droga.
O albume.
Na albume sa objavili dvaja známi českí raperi Yzomandias a Nik Tendo z labelu Milion+. Na albume má aj dve slohy producent Smart, ktorý prvýkrát rapoval na albume "Prepáčte" v skladbe „Horšia pesnička“. V tejto nahrávke si rapovanie zopakoval v skladbách „FUCKOFF“ a „MDMS“. 
Na hudobnej produkcii albumu sa okrem Smarta a Dameho, ktorí patria do skupiny DMS podieľali aj Homiebeats, Special Beatz, Peter Pann, Dokkeytino a Grizzly.
Videoklipy boli zatiaľ natočené ku skladbám „sós“, „jak ti J.B“, „Prečo“ a „Lebo“.
Referencie.
https://refresher.sk/67823-Separ-Dame-a-Smart-prekvapivo-vydavaju-novy-album-vypocuj-si-ukazky-vsetkych-skladieb

</doc>
<doc id="637108" title="42 mučeníkov z Amoria" url="https://sk.wikipedia.org/wiki?curid=637108">
42 mučeníkov z Amoria

42 mučeníkov z Amoria (gr: οἰ ἅγιοι μβ′ μάρτυρες τοῦ Ἀμορίου) bola skupina byzantských úradníkov, ktorí boli v roku 838 zajatí pri abbásovskom dobytí horno-frýgijskeho mesta Amorion. Po byzantskej porážke boli úradníci (vojenskí velitelia) odvlečení do irackej Samarry, kde boli sedem rokov držaní v zajatí a kruto trýznení. Po tom, čo odmietli konvertovať na islam, ba podľa legiend horlivo diskutovali so svojimi väzniteľmi o viere, boli v roku 845 Abbásovcami popravení. Ich sviatok si východné ortodoxné cirkvi a gréckokatolícka cirkev pripomínajú v deň ich popravy 6. marca.
Autormi najstarších správ o mučeníkoch je spis mnícha Euodia z 9. storočia a oslavná reč Michala Synkella. V umení sa 42 amorijských mučeníkov zobrazovalo len málokedy, prednosť viac dávala skupina tzv. 40 mučeníkov zo Sebaste. V existujúcich umeleckých dielach bývajú zobrazení ako dvorania v tunikách, resp. v gréckych chlamysoch.
Okolnosti zajatia a Amorion.
V roku 838 sa v priebehu byzantsko-arabských vojen vojská kalifa al-Mu´tasima dostali po sérii byzantských prehier až do hlbokého vnútrozemia Anatólie, kde obľahli, a po 13 dňoch pre zradu v byzantských radoch dobyli mesto Amorion (dnešný Hisar). Pre ríšu to bola morálna rana, pretože vtedajší cisár Theofilos bol členom Amorijskej dynastie, ktorá mala korene v tomto meste. Arabi mesto zrovnali so zemou a väčšinu obyvateľov pobili alebo odvliekli do zajatia. Medzi zajatými bolo i 42 vedúcich osôb mesta. Mesto bolo Byzantíncami krátko na to znovu získané, avšak už nikdy nenadobudlo svoj predchádzajúci význam. Cisár Theofilos sa pokúsil vyjednať prepustenie jeho úradníkov, čo však Arabi odmietli a po tom, čo mučeníci neprijali možnosť záchrany života podmienenú konvertovaním na islam boli 6. marca 845 za vlády al Mutasimovho syna al-Wátika na brehu Eufratu v Samarre popravení.
Známe mená.
Z celkového počtu 42 mučeníkov sú známe len niektoré mená zajatých osôb:

</doc>
<doc id="637135" title="Súkromná obchodná akadémia DSA Žiar nad Hronom" url="https://sk.wikipedia.org/wiki?curid=637135">
Súkromná obchodná akadémia DSA Žiar nad Hronom

Súkromná obchodná akadémia DSA v Žiari nad Hronom je súčasťou siete škôl zriaďovanej slovensko-nemeckou vzdelávacou spoločnosťou Deutsch-Slowakische Akademien od roku 2019, kedy došlo k zmene zriaďovateľa z predchádzajúceho zriaďovateľa na spoločnosť DSA. Spoločnosť Deutsch-Slowakische Akademien patrí do portfólia nemeckej firmy Europäisches Bildungswerk für Beruf und Gesellschaft (EBG), ktorá v Nemecku prevádzkuje 36 škôl a vzdelávacích centier. Vďaka silnému nemeckému partnerovi s dlhoročnými skúsenosťami v oblasti vzdelávania, implementuje nový zriaďovateľ od prebratia školy mnoho inovatívnych postupov v oblasti vzdelávania.
Výučba.
Výučba na Súkromnej obchodnej akadémii DSA v Žiari nad Hronom prebieha v jednom študijnom odbore 6317 M obchodná akadémia.
Silnou stránkou odboru je orientácia na jazykovú výučbu, predovšetkým na anglický a nemecký jazyk. Študenti majú prostredníctvom siete partnerstiev zriaďovateľa DSA množstvo príležitostí na absolvovanie pobytov, resp. študentských výmenných pobytov v zahraničí. Popri veľkom rozsahu výučby angličtiny majú študenti možnosť výučby nemčiny, do ktorej sa zapoja aj učitelia z partnerských nemeckých škôl DSA. DSA využíva pri výučbe nemeckého jazyka formu videokonferencií, to znamená, že triedy na gymnáziu v Sabinove a na partnerskej škole v Nemecku budú počas hodiny nemčiny naživo prepojené. Ide o najmodernejšie metódy výučby jazykov tzv. e-learning a distance learning.

</doc>
<doc id="637185" title="Irena Uhorská" url="https://sk.wikipedia.org/wiki?curid=637185">
Irena Uhorská

Irena Uhorská pôvodným menom Piroška (maď. "Piroska–Eiréné", * 1088, Ostrihom† 13. august 1134, Bitýnia) bola byzantská cisárovná, manželka cisára Jána II., pochádzala z uhorskej kráľovskej dynastie Arpádovcov. Bola dcérou uhorského kráľa sv. Ladislava. Svadba páru bola zjednaná byzantským cisárom Alexiom I. a kráľom Kolomanom. Uhorský kráľ s manželstvom súhlasil a okolo roku 1105 Piroška odišla na dvor do Carihradu, kde sa uskutočnila svadba a Piroška prijala nový krst a meno Irena po matke svojho manžela. Bola matkou budúceho byzantského cisára Manuela I. Komnéna.
Život.
Názov Piroška bol maďarským odvodením od latinského názvu „"Prisca"“, ktoré znamenalo „starodávne“ (významovo „vážené/seriózne“) správanie. Bola dcérou Uhorského Ladislava I. a Adelheidy Švábskej. Jej starými rodičmi boli Rudolf z Rheinfeldu a jeho druhá manželka Adelheida Savojská. Adelheida bola dcéra Otta Savojského a Adelheidy z Turína. 
Piroška sa narodila v Ostrihome. Jej matka zomrela v roku 1090, keď mala Piroška asi dva roky. Jej otec, kráľ Ladislav zomrel 29. júla 1095 a tak jej poručníkom sa stal bratranec Koloman, nový uhorský kráľ, ktorý dohodol jej zväzok s budúcim byzantským cisárom Jánom II. Komnenom.
V snahe zlepšiť vzťahy s byzantským cisárom Alexiom I., Koloman dohodol manželstvo Pirošky s byzantským dedičom Jánom II. Komnénom. Ten bol už od roku 1092 spoluvládcom jeho otca a očakávalo sa, že cisára po jeho smrti na tróne nahradí. Rokovania boli úspešné a svadba sa uskutočnila niekedy v rokoch 11041105. Ešte predtým však Piroška prijala ortodoxnú vieru a meno Irena.
Podľa zachovaných životopisov Irena vynikala nábožnosťou a dobročinnosťou, vo vláde zohrala malú úlohu. Pripisuje sa jej založenie slávneho kláštora Krista Pantokratora (Všemohúceho). Iní sa zase domnievajú, že ho dal vybudovať jej manžel Ján II. Zo zachovaných dokumentov je však známe, že venovala kláštoru viaceré donácie a pravdepodobne prispela aj na dobročinné ustanovizne, ktoré boli pričlenené ku kláštoru. Kláštor obsahoval tri kostoly a nemocnicu s 5 oddeleniami, ktorá pre ľudí všetkých spoločenských vrstiev.
Cisárovná Irena Uhorská zomrela 13. augusta 1134 a neskôr bola vyhlásená za svätú. Pochovali ju v kláštore Krista Pantokratora, pod rehoľným menom Xénia. Meno prijala až na smrteľnej posteli spolu s rehoľným habitom, ako to v stredoveku východní kresťanskí vladári často robili. Jej sviatok je podľa všeobecného cirkevného kalendára oslavovaný v deň je smrti 13. augusta.

</doc>
<doc id="637202" title="Peaky Blinders (seriál)" url="https://sk.wikipedia.org/wiki?curid=637202">
Peaky Blinders (seriál)

Peaky Blinders je britský televízny seriál, ktorého námet napísal Steven Knight, a ktorý produkoval Caryn Mandabach. Hlavnú rolu hrá Cillian Murphy. Premiéra seriálu sa uskutočnila 13. septembra 2013 na televiznej stanici BBC. Doteraz bolo odvysielaných 5 sérií seriálu.
Dej.
Dej seriálu je dosadený do 20. rokov 20. storočia, bezodkladne po prvej svetovej vojne a koncentruje sa na postavu Thomasa Shelbyho, lídra gangu Peaky Blinders, pôsobiaceho v Birminghame. Hlavným antagonistom v 1. a 2. sérii je inšpektor Chester Campbell (Sam Neill), a v 3. kňaz John Hughes . 4. séria sa zameriava na boj gangu s talianskou mafiou z New Yorku, ktorej velí Luca Changretta (Adrien Brody). V 5. sérii je to britský politik a fašista Oswald Mosley (Sam Claflin)
Ocenenia.
V roku 2015 získal seriál cenu Irish Film &amp; Television Academy (IFTA) za najlepšie kostýmy a cenu BAFTA za najlepšiu hudbu a fotografie.

</doc>
<doc id="637235" title="František Beer" url="https://sk.wikipedia.org/wiki?curid=637235">
František Beer

Bc. František Beer (* 1989, Košice) je slovenský organista, skladateľ, popularizátor a priekopník liturgickej hudby a kancionálových piesní na Slovensku. Niektorými je považovaný aj za virtuóza.
Biografia.
František Beer je rodákom z Košíc – Myslavy, narodil sa roku 1989. Najprv študoval klavír na základnej umeleckej škole, pri hudbe ostal a pokračoval v štúdiu na Konzervatóriu v Košiciach v odbore "cirkevná hudba" pod vedením Klementa Rečla. Štúdium v Košiciach ukončil v roku 2009 maturitou. Vzdelával sa ale naďalej, a to na Cirkevnom konzervatóriu v Bratislave v triede Mareka Vrábela, ktorého brány opustil roku 2011. Je absolventom bakalárskeho stupňa štúdia cirkevnej hudby na Lübeckej hudobnej akadémii ("Musikhochschule Lübeck") v Nemecku, študoval tam v organovej triede Franza Danksagmüllera.
Pôsobil ako organista Dominikánskeho kostola v Košiciach, v roku 2015 bol asistentom organistu v chráme sv. Jakuba v Lübecku. Podľa jeho videí v sieti YouTube je zrejmé, že na organe hráva aj v košickom Dóme svätej Alžbety, košickom Premonštrátskom kostole či kostole sv. Bartolomeja v Košicach – Myslave.

</doc>
<doc id="637350" title="Vladimír Hurban" url="https://sk.wikipedia.org/wiki?curid=637350">
Vladimír Hurban

Vladimír Svetozár Hurban alebo Vladimír Ladislav Hurban (* 4. apríl 1883, Turčiansky Svätý Martin† 26. október 1949, Praha) bol slovenský spisovateľ, prekladateľ, vojak a diplomat, syn známeho slovenského spisovateľa Svetozára Hurbana Vajanského. Bol významným slovenským diplomatom v službách Československa, (veľ)vyslancom Československa v Spojených štátoch amerických (1936-1946) a členom československej delegácie v San Franciscu pri zakladaní Organizácie Spojených národov v apríli až júni 1945. Diplomatické vyslania absolvoval aj v Egypte a vo Švédsku (s priakreditáciou pre Nórsko a Litvu).
V mene ČSR (vo funkcii veľvyslanca v USA) požiadal o vydanie zatknutého Jozefa Tisa na stíhanie za vojnové zločiny.
Ako mladý novinár sa Vladimír Hurban v roku 1907 zúčastnil na súdnom procese k tragédii v Černovej. Keďže proces bol uhorskou vládou spolitizovaný a do súdnej siene neboli pripustení slovenskí a zahraniční novinári, Vladimír Hurban sedel v obecenstve a slovenskú verejnosť informoval z prvej ruky na stránkach Národných novín.

</doc>
<doc id="637383" title="Prepáčte (Official)" url="https://sk.wikipedia.org/wiki?curid=637383">
Prepáčte (Official)

Prepáčte (Official) je štvrtý štúdiový album slovenskej hip-hopovej skupiny DMS. Album bol vydaný 18. decembra 2018. Ako prvý bol z albumu predstavený singel „Kardio“ 18. júla 2018.
O albume.
Na albume sa nachádza 15 skladieb a jeden skit. Na albume sa objavili viacerí známi raperi, ako Strapo, Kali, Nerieš, Lvcas Dope. Na tomto albume prvýkrát rapoval producent Smart a to v skladbe „Horšia pesnička“, ku ktorej robil beat Separ.
Na hudobnej produkcii albumu sa okrem Smarta a Dameho, ktorí patria do skupiny DMS podieľali aj Homiebeats, Special Beatz, Peter Pann, Grizzly, DJ Wich a dokonca aj Separ.
Videoklipy boli zatiaľ natočené ku skladbám „Kardio“, „Nemám čas“ a „Zlatí a zároveň kanál“.
Referencie.
https://refresher.sk/61247-Najsprostejsie-vety-na-albume-Prepacte-Official-od-DMS
https://refresher.sk/61503-Vianocne-koledy-trochu-inak-Album-Prepacte-Official-je-dostupny-pre-vsetkych

</doc>
<doc id="637428" title="Aponiovci" url="https://sk.wikipedia.org/wiki?curid=637428">
Aponiovci

Aponiovci (staršie: "Apponyiovci"; základný tvar Aponi, staršie: "Apponyi"; maď. "Apponyi") bol uhorský šľachtický rod pochádzajúci z bočnej vetvy rodu Péczovcov. Ich sídlom boli Oponice neďaleko Topoľčian.
Dejiny rodu.
Zakladateľom rodu je Tomáš nazývaný "Červený" (Rúfus), ktorý bol 1323 kastelánom Čachtického hradu a hradu Branč. Od kráľa Žigmunda Luxemburského získal zámenou za hrad Čeklís (Bernolákovo) hradné panstvo Oponice, podľa ktorého potom začal rod používať predikát. Ďalšie panstvá mal rod v Eberharde (Yberhard, Malinovo),v Jablonici a v Tolnianskej a Békešskej stolici. Diplomatické smerovanie rodu už položil Tomáš Aponi, ktorý bol vyslancom uhorského kráľa Ľudovíta I. Veľkého u pápeža Klementa VI. v Avignone roku 1343. Pavol Aponi bol zase vyslancom Štefana Bočkaja vo Viedni roku 1606 vyrokoval mier. V roku 1618 bol cisárom poverený rokovaním o hraniciach medzi Uhorskom a Moravským markgrófstvom. Aponiovci vďaka svojmu vzdelaniu a diplomatickým schopnostiam sa stali tak vyslancami v rôznych krajinách. Vedeli šikovne obhájiť záujem kráľa, uhorskej krajiny a stavov. V 16., 17. a 18. storočí získali Aponiovci barónsky a následne aj grófsky titul. Členovia rodu sa uplatňovali vo vojenských a v politických funkciách. Počas povstania Františka II. Rákóciho (17031711) boli niektoré majetky rodu v roku 1708 zničené.
Rod sa do povedomia kultúrnej a vzdelanej Európy zapísali hlavne tým, že založil slávnu Aponiovsku knižnicu. Presťahovali ju z Viedne, kde vznikla, do Bratislavy v roku 1825 a sprístupnili ju verejnosti v roku 1827. Navštevovali ju dokonca štúrovci a nechal si posielať do nej knihy z Ruska. Najznámejším novodobým členom rodu je Albert Aponi, ktorý zaviedol maďarizačné Aponiho zákony v roku 1907. Knižnicu z kaštieľa v Oponiciach v roku 1956 pre Maticu Slovensku zachránil františkán Jozef Vševlad Gajdoš.
Známi príslušníci rodu.
Medzi najvýznamnejších členov rodu patrili:

</doc>
<doc id="637442" title="Vojenský historický ústav (Slovensko)" url="https://sk.wikipedia.org/wiki?curid=637442">
Vojenský historický ústav (Slovensko)

Vojenský historický ústav (skratka VHÚ) je vedeckovýskumné, múzejné a archívne zariadenie Ministerstva obrany Slovenskej republiky (MO SR) pre oblasť vojenskej histórie, ktorý "„zabezpečuje špecializovaný základný a aplikovaný vojensko-historický výskum, archívnu, múzejnú, edičnú, knižničnú, bibliografickú a vedecko-informačnú činnosť“". Bol zriadený rozkazom ministra obrany SR č. 27 z 26. apríla 1994 s účinnosťou od 1. mája 1994. Pôvodne bolo začlenené do podriadenosti riaditeľovi Sekcie sociálnych služieb MO SR, od 1. januára 1998 pôsobí ako rozpočtová organizácia, zriadená na základe zriaďovacej listiny č. 50021 z 31. decembra 1997, ktorú vydalo MO SR. Riaditeľstvo VHÚ sídli v Bratislave a pracoviská ústavu sú okrem Bratislavy dislokované v Piešťanoch a vo Svidníku.
Organizačná štruktúra.
Podľa organizačného poriadku účinného od 1. júla 2019 sú organizačnými zložkami VHÚ (v zátvorke sú okrem skratiek uvedené ich sídla):

</doc>
<doc id="637459" title="Sily pre špeciálne operácie (Slovensko)" url="https://sk.wikipedia.org/wiki?curid=637459">
Sily pre špeciálne operácie (Slovensko)

Sily pre špeciálne operácie sú súčasťou Ozbrojených síl Slovenskej republiky na úrovni Pozemných a Vzdušných síl. Veliteľstvo Síl pre špeciálne operácie (VeSŠO) vzniklo k 1. júnu 2019. Sídli v Trenčíne. Do roku 2025 by Sily mali mať 1500 vojakov. Veliteľom je od roku 2019 brig. gen. Bc. Ing. Branislav Benka.
Úlohy.
Hlavnými úlohami Síl pre špeciálne operácie budú "„vojenská asistencia, špeciálny prieskum a priama akcia“", integrálnou súčasťou majú byť psychologické operácie a civilno-vojenská spolupráca.
Podriadené jednotky.
Súčasťou nového veliteľstva mali byť od jesene 2019 tieto útvary:
Velenie.
Veliteľom je od roku 2019 plk. Bc. Ing. Branislav Benka, predtým bol náčelníkom Odboru síl špeciálneho určenia na Ministerstve obrany.
Prvým veliacim poddôstojníkom je od 1. júna 2020 štábny nadrotmajster Martin Boháčik, ktorý bol dovtedy viac než 11 rokov veliacim poddôstojníkom 5. pluku špeciálneho určenia.

</doc>
<doc id="637460" title="Marek Slobodník" url="https://sk.wikipedia.org/wiki?curid=637460">
Marek Slobodník

Marek Slobodník (* 15. január 1989, Banská Bystrica) je slovenský cestovateľ, dobrodruh a milovník motoriek. Svoju prvú cestovateľskú expedíciu absolvoval v roku 2010 k Aralskému jazeru v Kazachstane a napriek veľmi slabému výstupu a takmer žiadnym videozáznamom sa mu podarilo vytvoriť krátky 13 minútový amatérsky film Veľká cesta malých strojov, ktorý v roku 2011 získal cenu Najlepší slovenský motorkársky film.
Následne sa stal súčasťou populárneho českého žltého cirkusu a niekoľko rokov sa zúčastňoval na expedíciách Dana Příbáňa, z ktorých vznikli filmy Trabantom až na koniec sveta (2014), Trabantom do posledného dychu (2016) a Trabantem tam a zase zpátky (2019).
Jeho prvý celovečerný road movie Afrika na pionieri vznikol v roku 2017 na jeho 5-mesačnej výprave, počas ktorej prešiel s partiou štyroch kamarátov naprieč Afrikou opäť na svojom obľúbenom netradičnom dopravnom prostriedku – na motorke Jawa Pionier. Tento prvý slovenský motorkársky road movie bol uvedený do slovenských kín v septembri 2019.

</doc>
<doc id="637470" title="Bridget A. Brinková" url="https://sk.wikipedia.org/wiki?curid=637470">
Bridget A. Brinková

Bridget A. Brinková () je americká diplomatka, od roku 2019 veľvyslankyňa Spojených štátov na Slovensku.
Životopis.
Pochádza zo štátu Michigan. Svoj bakalársky titul získala na Kenyon College v štáte Ohio. Dva magisterské tituly na London School of Economics.
Diplomatická kariéra.
Brinková pracovala v Uzbekistane, Turecku, Grécku a na Cypre. Pracovala tiež v Rade pre národnú bezpečnosť, hlavnom poradnom orgáne amerického prezidenta, kde mala na starosti egejskú oblasť a Kaukaz. V rokoch 2014 až 2015 bola zástupkyňou veľvyslanca v uzbeckom Taškente. Pred vymenovaním za veľvyslankyňu bola v rokoch 2015 až 2018 zástupkyňa tajomníka na Úrade európskych a eurázijských záležitostí na Ministerstve zahraničných vecí USA.
Veľvyslankyňa na Slovensku.
19. marca 2019 Biely dom ohlásil, že nominoval Bridget A. Brinkovú za nástupníčku Adama Sterlinga vo veľvyslaneckej funkcii. Svoje poverovacie listiny odovzdala 20. augusta 2019 prezidentke Zuzane Čaputovej.

</doc>
<doc id="637491" title="Jedličkovci" url="https://sk.wikipedia.org/wiki?curid=637491">
Jedličkovci

Jedličkovci (staršie aj Jedlicskovci, Gedliczkovci, lat. Jedlitska a maď. Jedlicska) bol šľachtický rod 
slovenského pôvodu, 
žijúci v Uhorsku a neskôr vo veľkom počte príslušníkov na území krajín českej koruny. Ich potomkovia dodnes žijú na Slovensku a v Česku.
Dejiny rodu Jedličkovcov.
Počas Bitky pri Moháči v bojoch, alebo pri úteku bola zabitá či zomrela veľká časť uhorskej šľachty. Práve preto sa obdobie ranného novoveku stalo dobou, kedy sa do popredia začali dostávať iné šľachtické rody, prípadne začali vznikať nové šľachtické rody, medzi ktoré patrí aj rod Jedličkovcov. 
Zakladateľom šľachtického rodu sa stal Ján Jedlička a jeho traja bratia Adam, Pavol a Juraj, ktorým 10. novembra 1668 udelil cisár Leopold I. šľachtický titul. V tomto období žili v Novom Meste pod Šiatrom a Blatnom potoku. Adam Jedlička sa neskôr presťahoval do Dolného Lopašova, kde si postavil usadlosť. Práve z jeho vetvy pochádza arcibiskupský vikár v Trnave, ostrihomský kanonik, nitriansky archidiakon, pápežský prelát, rektor Trnavského seminára Marianum, významný slovenský historik, archeológ, zberateľ, pamiatkar, filantrop a držiteľ rádu Františka Jozefa Pavol Jedlička. Príslušníci rodu sa neskôr rozšírili do viacerých častí Rakúskej monarchie, vo veľkej miere však do Čiech a na Moravu. 
Časť rodu žila aj v obci Chtelnica, kde na prelome 18. storočia a 19. storočia vplyvom úpadku remesiel, Napoleonskych vojen a celkového ochudobňovania začali obec opúšťať jednotlivé šľachtické a zemianske rody, počínajúc odchodom grófa Jozefa Erdődyho, ktorý sa koncom 18. storočia presídlil do Viedne. V 19. storočí v obci žili už len dva šľachtické rody, pričom jedným z nich boli práve Jedličkovci, ktorí tu ešte zotrvali aj napriek zlej ekonomickej situácii v obci. Potomkovia tohto rodu žili v obci aj po vzniku Československa. Na zasadnutí národného výboru 21. a 24. apríla 1945 sa rozhodlo o zabavení majetkov, kedy prešli aj súkromné majetky šľachticov do národnej správy, kedy bol zoštátnený aj kaštieľ grófky Pavlíny Pálfiovej. Po komunistickom prevrate z roku 1948 bolo dňa 19. decembra 1949 založené Jednotné roľnícke družstvo s cieľom obhospodarovať pôdu v národnej správe. 30. júla 1950 bola zvolená správa JRD a za jedného z jej členov a zároveň pokladníka správy bol zvolený príslušník rodu Alojz Jedlička.

</doc>
<doc id="637573" title="Párok" url="https://sk.wikipedia.org/wiki?curid=637573">
Párok

Párok (spravidla uvádzané v množnom čísle, teda párky) je druh údeniny, ktorý je pripravovaný z jemne mletého (doska s otvormi ) bravčového, hydinového, teľacieho alebo hovädzieho mäsa, dochuteného pomerne jemným korením, soľou, čiernym korením a regionálne špecifickými zmesami. Táto zmes, často (ale nie vždy) s prídavkom múky, je narážaná do črievok s priemerom zvyčajne a pretáčaná na dĺžku 10 – 20 centimetrov po dvojiciach, ktoré dali výrobku jeho názov. Kratšie druhy sa označujú ako minipárky nebo koktailové párky. Moderná priemyselná výroba vyrába párky v súvislom pletenci, čím pôvodný názov stratil svoje opodstatnenie.
Za krajinu pôvodu párkov je označované Nemecko, konkrétne Frankfurt nad Mohanom, kde podľa záznamov kronikára Achilla Augusta Lersnera boli párky predávané už v roku 1487. Podľa tamojších cechovných pravidiel sa k ich výrobe používalo chudé mäso z boku (brato), ktoré dalo výrobku názov bratwurst. Výrobok sa rýchlo stal obľúbeným a napodobňovaným. Do Viedne zaviedol jeho výrobu mäsiar Johan Georg Lahner v roku 1805 a z Viedne sa obľuba párkov (označovaných ako viedenské) preniesla aj do Česka, kde získal párok značnú obľubu najmä vďaka Satrapovým výrobniam v Studenej a v Kostelci pri Jihlave.
Typické korenenie párku je (okrem čierneho korenia a soli) sladkou paprikou, muškátovým orieškom a novým korením pre jemné párky, rascou, štipľavou paprikou a niekedy aj cesnakom pre debrecínske párky alebo bielym korením, muškátovým kvetom a muškátovým orieškom pre frankfurtské párky.
Kuchynská úprava párkov je možná ohrievaním, opekaním alebo vzácnejšie nakladaním. Ohrievaný párok je šťavnatý, s napnutým črievkom, mäsovo červenej alebo nahnedlej farby, na skuse súdržný, s nevýraznou mozaikou diela. Obalové črievko sa zvyčajne nešúpe, s výnimkou párkov v celofánovom šúpacom (strip) črievku. Opečený párok by nemal vykazovať stopy tvorenia „chlebovej kôrky“.
Posun kvality párkov v Česku.
Česko-Slovensko prijalo po svojom vzniku do legislatívy rakúsko-uhorský potravinový kódex ("Codex Alimentarius Austriacus"), ktorý dbal na kvalitu potravín. Párky, ako aj všetky údeniny, sa vyrábali z mäsových zložiek a nemohli obsahovať nijaké cudzorodé látky s výnimkou soli, korenia, vody v povolenom množstve pri solení nastriekávaním, vitamínov či minerálnych látok pri povolenej fortifikácii. Za druhej svetovej vojny dochádzalo k používaniu náhrad, ale prevažne živočíšneho pôvodu. V povojnovom období sa obnovila solídna výroba, po roku 1948 boli vydané normy, ktoré stanovovali zloženie výrobkov. Pri nedostatku či prebytku niektorých druhov mias či tuku síce dochádzalo k občasnému porušovaniu týchto noriem, ale stále išlo o mäsový výrobok.
Podstatná zmena sa udiala v prvej polovici 90. rokov 20. storočia, kedy došlo k zrušeniu štátnych a odborových noriem na potraviny. Na českom trhu sa začali objavovať výrobky deklarované ako párky alebo klobásy, ktoré však obsahujú rôzne náhrady, ako je hydinový separát, škrob, rastlinné bielkoviny (sója), múka a podobne alebo majú vysoký obsah vody, zahusťovadiel, farbív a dochucovadiel.
Párky na Slovensku.
Na Slovensku sú asi najznámejším druhom spišské parky. Spišské párky sa zrodili v Spišskom Podhradí na prelome 19. a 20. storočia. Pôvodne sa nazývali „podracké viršle“ a pri ich zrode stáli traja mäsiari: Michal Blaško, Karol Grieger a Štefan Varsányi. Po roku 1948 bolo mäsiarstvo Varsányiovcov zabavené komunistami, ale rodina pokračovala v tajnej výrobe aj naďalej. Podľa originálneho receptu sa spišské párky vopred nasolili a zmes pomletú najemno miesili iba ručne, plnili zásadne len do baraních črievok, potom sa stočili na 12 centimetrov dlhé párky a tie sa naukladali na lieskové paličky a dali do udiarne. Párky sa následne uvarili v horúcom dyme, tzv. hicovaním. V súčasnej dobe používajú výrobcovia rôzne náhrady a prídavné látky ako napríklad kože a hovädzie mäso.

</doc>
<doc id="637618" title="Česká a slovenská transatlantická cena" url="https://sk.wikipedia.org/wiki?curid=637618">
Česká a slovenská transatlantická cena

Česká a slovenská transatlantická cena (The Czech and Slovak Transatlantic Award – CSTA) je iniciatíva, ktorej účelom je odmeňovanie osobností, ktoré výrazne prispeli k slobode a demokracii v strednej Európe, k posilneniu transatlantických vzťahov a začleneniu stredoeurópskych krajín do euroatlantických štruktúr. Myšlienka pochádza od združenia Jagello 2000, ktoré ho zrealizovalo spoločne so Slovenskou atlantickou komisiou. Ceny sa udeľujú dvakrát ročne – na bratislavskej bezpečnostnej konferencii GLOBSEC a na Dňoch NATO v Ostrave &amp; Dňoch Vzdušných síl AČR.
Čestný výbor.
Laureáti CSTA sú vyberaní Čestným výborom vytvoreným na tento účel. Jeho členmi sú významní českí a slovenskí diplomati, politici či predstavitelia armády. Členmi výboru sú: 
Dizajn ceny.
Cena je pôvodným dielom uznávaného slovenského dizajnéra Patrika Illa. Svojím tvarom a protiľahlými hranami CSTA symbolizuje transatlantické väzby. 

</doc>
<doc id="637667" title="Delukse" url="https://sk.wikipedia.org/wiki?curid=637667">
Delukse

Delukse je slovenský komediálny seriál TV JOJ, ktorý mal premiéru 4. septembra 2019. 8. marca 2020 bolo oznámené, že TV JOJ pripravuje druhú sériu, ktorá mala premiéru 19. mája 2021.
Produkcia.
14. októbra 2016 bolo oznámené, že televízia JOJ chystá osemdielny seriál z prostredia hotela pod názvom "Delukse", so Zuzanou Fialovou v hlavnej úlohe, ktorý mal mať premiéru v roku 2017. 19. mája 2017 bolo ale oznámené, že seriál dostal stopku. 2. novembra 2017 bolo oznámené, že seriál bude mať šestnásť častí a premiéra bola stanovená na rok 2018. Premiéra bola nakoniec stanovená na jeseň 2019.
Predpremiéru mal seriál 17. augusta 2019 na na Mágio Pláži v Bratislave, ďalšie premietania boli 23. augusta v ZOC MAX Prešov, 24. augusta v OC Atrium Optima Košice, 26. augusta ZOC MAX Žilina a 27. augusta v OC MAX Nitra.
 Televíznu premiéru mal 4. septembra 2019.

</doc>
<doc id="637690" title="Čierne korenie" url="https://sk.wikipedia.org/wiki?curid=637690">
Čierne korenie

Čierne korenie je plod piepra čierneho ("Piper nigrum"), ktorý je zberaný v nedozretom stave a používa sa ako korenie. Pochádza z Indie, kde sa užíval už v staroveku, dnes sa však dováža z rôznych tropických krajín. Je to najpoužívanejšie korenie, používané vo všetkých kuchyniach. Plody piepra sa zbierajú v rôznych stupňoch zrelosti a prechádzajú iným procesom spracovania, čo poskytuje viac druhov na použitie v kuchyni:
Piepor.
Piepor čierny je vždy zelená popínavá rastlina, ktorá vzdialene pripomína chmeľ. Dorastá do dlžky až 15 metrov a môže sa dožiť až 60 rokov.
História.
Korenie do Európy priviezol Alexander Veľký po svojej výprave do Indie. Po dlhé storočia bolo veľmi drahé a rastlina bola v Európe neznáma, po prvýkrát ju popísal vo svojom cestopise Marco Polo.
Zaujímavosti.
Pri príprave jedál sa môžme tiež stretnúť s farebným korením, čo je zmes čierneho, bieleho, zeleného a rúžového korenia.
Verilo sa, že korenie podporuje telesné žiadosti, preto mala stredoveká cirkev voči nemu výhrady a bolo zakázané ho používať v kláštoroch. Nahrádzaný bol preto plodmi drmka, nazývaného mníšske nebo kňažské korenie, ktoré údajne žiadosti tlmilo. Niektoré národy sú známe nadmerným užívaním korenia, príkladom môže byť napríklad Bulharsko, kde je súčasťou takmer všetkých národných jedál, ako je napríklad kebapčeta. Známe je rovnako tak aj miestne ľudové prirovnanie „Koreníš ako Kănčev“, kedy bol tento nižší šľachtic známy svojou spotrebou tohto korenia rovnako, ako svojich mileniek.
Hoci sa dnes korenie takmer výhradne používa k príprave slaných jedál a mias, v minulosti sa pridával aj do perníkov.

</doc>
<doc id="637708" title="Grilovanie" url="https://sk.wikipedia.org/wiki?curid=637708">
Grilovanie

Grilovanie je tepelná úprava jedla, pri ktorej na jedlo dopadá tepelné žiarenie. Tepelné žiarenie býva vyvolané elektrickou tepelnou špirálou (v rúre, v mikrovlnnej rúre kombinovanej s grilom) alebo žíhanými kusmi paliva (otvorené ohnisko). Teplota okolitého vzduchu pri grilovaní by nemala byť príliš veľká, aby nedochádzalo vo väčšej miere k inému spôsobu predávania tepla. Proti pripáleniu povrchových vrstiev sa jedlo polieva šťavou. K tomu, aby došlo k dostatočnej tepelnej úprave a vnútri jedla, sú na grilovanie vhodnejšie tenšie kúsky. Jedlo je možné pred prípravou vhodne okoreniť.
Nevýhody grilovania.
V grilovaných jedlách vznikajú karcinogénne chemické látky ako nitrosamíny, heterocyklické amíny alebo polyaromatické uhľovodíky (napr. rakovinotvorný benzo-a-pyrén). Významným rizikom je aj možnosť kontaminácie choroboplodnými zárodkami ako salmonela, kampylobakter, E. coli alebo listéria, ktoré môžu spôsobiť infekčné ochorenia.

</doc>
<doc id="637871" title="Internetový mém" url="https://sk.wikipedia.org/wiki?curid=637871">
Internetový mém

Internetový mém (známy tiež ako "internetové meme" alebo "internetový fenomén"; niekedy označovaný skrátene len ako meme či slangovo memečko) je označenie pre myšlienkový pojem, ktorý sa šíri prostredníctvom internetu. Termín pochádza zo slova mém, ktoré bolo po prvýkrát použité už v roku 1976 Richardom Dawkinsom v jeho knihe "Sebecký gén" a vytvorené bolo analogicky práve od slova "gén". Môže ísť o akúkoľvek akciu, štýl alebo konanie, ktoré je šírené pomocou internetu (napr. pomocou sociálnych sietí, blogov, e-mailov, diskusných fór...) a šíri sa tak, že si ho ľudia posielajú medzi sebou. Internetové mémy môžu mať formu slov, obrázkov, odkazov, internetových stránok, videí, hashtagov a iných.
Je možné rozlíšiť dve charakteristiky: internet je buď témou alebo vlastnosťou, špecifikom šírenia a použitia. Len málo z internetových mémov pokrýva obe polohy. Takéto už môžu používať aj autoreferenciu. Je veľa takých, ktoré sa internetom šíria, používajú sa na ňom, ale len málo takých, ktoré žijú aj mimo internetu, a aj napriek tomu sa ho týkajú.

</doc>
<doc id="637927" title="Slovenská hokejová liga 2019/2020" url="https://sk.wikipedia.org/wiki?curid=637927">
Slovenská hokejová liga 2019/2020

Slovenská hokejová liga 2019/2020 bola 27. sezónou 1. hokejovej ligy. Tímy na 1. – 6. mieste po základnej časti postúpia do nadstavby skupiny A. Tímy na 7. – 10. mieste po základnej časti pôjdu do nadstavby skupiny B. Prvých osem tímov postúpi do Play-off.
Do Slovenskej hokejovej ligy postúpil z 2. hokejovej ligy klub HK Levice a zostúpil z Tipsport ligy klub MsHK DOXXbet Žilina. Sezóna bola 12. marca 2020 predčasne ukončená počas Play-off časti kvôli epidémii koronavírusu COVID-19.
Hrací plán.
V sezóne 2019/2020 sa hralo v jednej spoločnej skupine. Liga mala 10 účastníkov + mládežnícky tím slovenskej reprezentácie do 18 rokov pripravujúci sa na vrchol sezóny pod hlavičkou SR 18. Každé družstvo odohralo v základnej časti 36 stretnutí. Po základnej časti sa tabuľka rozdelí na dve polovice nadstavby skupiny A a B. Tímy na 1. – 6. mieste po základnej časti postúpia do nadstavby skupiny A kde odohrajú 10 stretnutí. Tímy na 7. – 10. mieste po základnej časti pôjdu do nadstavby skupiny B kde odohrajú 12 stretnutí. Prvých osem tímov postúpi do Play-off. Víťaz Slovenskej hokejovej ligy postúpi priamo do Tipsport ligy. 

</doc>
<doc id="637944" title="2. hokejová liga (Slovensko) 2019/2020" url="https://sk.wikipedia.org/wiki?curid=637944">
2. hokejová liga (Slovensko) 2019/2020

2. hokejová liga (Slovensko) 2019/2020 je dvadsiata siedma sezóna v histórii 2. hokejovej ligy. Hrá v nej 18 tímov rozdelených do dvoch skupín. Víťaz 2. ligy postúpi do Slovenskej hokejovej ligy. Sezóna bola 12. marca 2020 predčasne ukončená počas Play-off časti kvôli epidémii koronavírusu COVID-19.
Hrací model.
I. časť – ZÁKLADNÁ (ZČ) 
a) V základnej časti skupiny “A” sa stretnú družstvá každý s každým celkovo 2x (1x doma, 1x vonku) = 18 kôl 
b) V základnej časti skupiny “B” sa stretnú družstvá každý s každým 2x (1x doma, 1x vonku) = 18 kôl. 
c) PP SZĽH čl. 2.1.15 – prestupové obdobie je obdobie určené na podávanie žiadostí o prestup alebo hosťovanie, ktoré je od 1. mája bežného roku do 31. januára nasledujúceho kalendárneho roka, pokiaľ Výkonný Výbor SZĽH (ďalej len “VV SZĽH”) neurčí pre jednotlivé súťaže skorší dátum ukončenia prestupového obdobia v príslušnej súťaži, najneskôr do konca základnej časti príslušnej súťaže; tým nie je dotknutý koniec medzinárodného prestupového obdobia, určený predpismi IIHF, ak IIHF nestanoví pre olympijskú sezónu v ktorej sa konajú ZOH predĺženie termínu konca medzinárodného prestupového obdobia. Bodovanie: 3 body – výhra v riadnom hracom čase, 2 body – výhra po predĺžení alebo SN, 1 bodov – prehra v predĺžení, alebo po SN, 0 bodov – prehra v riadnom hracom čase
II. časť – nadstavbová O umiestnenie 5.- 8. v skupinách (skupina "A" a skupina "B") a) Družstvu umiestnenému po ZČ v sk. "A" a sk. "B" na 9. mieste skončila sezóna.
b) Časť O umiestnenie 5.-8. v sk. "A" odohrajú družstvá umiestnené po ZČ v sk. "A" na 5. až 8. mieste systémom nasadenia 5.-8. a 6.-7. na 3 stretnutia (5 kôl). Časť O umiestnenie 5.-8. v sk. "B" odohrajú družstvá umiestnené po ZČ v sk. "B" na 5. až 8. mieste systémom nasadenia 5.-8. a 6.-7. na 3 stretnutia (5 kôl). c) Víťazi sérií O umiestnenie 5.-8. sk. "A" odohrajú stretnutia o konečné 5. miesto v skupine "A" systémom nasadenia 1.-2. na 3 stretnutia (5 kôl). Víťazi sérií O umiestnenie 5.-8. sk. "B" odohrajú stretnutia o 5. miesto skupiny "B" systémom nasadenia 1.-2. na 3 stretnutia (5 kôl). d) Porazené družstvá z časti O umiestnenie 5.-8. sk. "A" odohrajú stretnutia o konečné 7. miesto v skupine "A" systémom nasadenia 1.-2. na 3 stretnutia (5 kôl). Porazené družstvá z časti O umiestnenie 5.-8. sk. "B" odohrajú stretnutia o konečné 7. miesto v skupine "B" systémom nasadenia 1.-2. na 3 stretnutia (5 kôl).
II. časť – Play Off v skupinách (skupina "A" a skupina "B") a) Play Off Semifinále sk. "A" odohrajú družstvá umiestnené v sk. "A" po ZČ na 1. až 4. mieste, ktoré odohrajú stretnutia systémom nasadenia 1.-4. a 2.-3. na 3 víťazné stretnutia (max. 5 kôl). Play-Off Semifinále sk. "B" odohrajú družstvá umiestnené v sk. "B" po ZČ na 1. až 4. mieste, ktoré odohrajú stretnutia systémom nasadenia 1.-4. a 2.-3. na 3 víťazné stretnutia (max. 5 kôl). b) Víťazi z Play-Off Semifinále sk. "A" hrajú Finále skupiny "A" systémom nasadenia 1.-2. na 2 víťazné stretnutia (max. 3 kolá). Víťazi Play-Off Semifinále PO sk. "B" hrajú Finále skupiny "B" systémom nasadenia 1.-2. na 3 víťazné stretnutia (max. 5 kôl). c) Porazení z Play-Off Semifinále sk. "A" odohrajú stretnutia o konečné 3. miesto v skupine "A" systémom nasadenia 1.-2. na 3 stretnutia (5 kôl). Porazení z Play-Off Semifinále sk. "B" odohrajú stretnutia o konečné 3. miesto v skupine "B" systémom nasadenia 1.-2. na 3 stretnutia (5 kôl).
II. časť – Play Off O 3. miesto a O víťaza 2LS (Finále) a) Porazené družstvá Play-Off Finále sk. "A" a Finále sk. "B" hrajú proti sebe stretnutia o konečné 3. miesto 2LS systémom nasadenia 1.-2. na 3 stretnutia (5 kôl). b) Víťazi Play-Off Finále sk. "A" a Finále sk. "B" hrajú proti sebe Finále (O Víťaza 2LS) systémom nasadenia 1.-2. na 3 víťazné stretnutia (max. 5 kôl, 2x doma-2x vonku, príp. rozhodujúci zápas 1x neutrálne ihrisko).
III. časť BARÁŽ o I. HL SR sa hrať nebude kvôli menšiemu počtu tímov. Víťaz 2LS 2019/2020 postupuje priamo do 1. HL SR 2020/2021.
V skupine A (Západ) nastúpia slovenské celky proti maďarskému PHC Budapešť (Pesterzsébeti Hockey Club Budapešť) ktorý bude hrať svoje domáce zápasy v Nových Zámkoch a na iných štadiónoch. 
V skupine B (Východ) nastúpia slovenské celky proti poľskému UKS MOSiR Sanok.
II. časť.
O konečné umiestnenie o 8. miesto v skupine A.
poznámka na základe požiadavky a dohody klubov skupiny A zo zasadnutia 24.2.2020 odohrajú družstvá z časti O umiestnenie 5.8. miesto v skupine A ďalšie zápasy O umiestnenie II. fáza skupiny A systémom V1.-V2. (víťazi z časti O umiestnenie sk. A 5.-8.), P1.-9. po Základnej časti.
O umiestnenie 5.8. miesto v skupine B.
poznámka O umiestnenie 5.8. miesto v skupine B končia sezónu po tejto časti.

</doc>
<doc id="637990" title="Pochod za život (Slovensko)" url="https://sk.wikipedia.org/wiki?curid=637990">
Pochod za život (Slovensko)

Národný pochod za život je pro-life podujatie, ktoré sa uskutočňuje na Slovensku od roku 2013. Cieľom podujatia poukázať na ochranu života a dôstojnosť človeka od počatia po prirodzenú smrť.
Doteraz sa na Slovensku konali tri Národné pochody za život. Hlavným iniciátorom a organizátorom Národných pochodov za život je Konferencia biskupov Slovenska, ktorá ich spoluorganizuje s neziskovou organizáciou Kanet. Na pochode spolupracujú ďalšie kresťanské cirkvi, spoločenstvá, pro-life organizácie a tí, ktorí sa stotožňujú s potrebou chrániť ľudský život od počatia po prirodzenú smrť.
Národný pochod za život 2013.
Prvý národný Pochod za život sa konal v Košiciach 22. septembra 2013 a účasť dosiahla 80 000. Účastníci pochodovali na podporu Manifestu Národného pochodu za život 2013 . Pochod mal tiež za cieľ podporu rodinu, ktorá je založená na manželstve muža a ženy . Podujatie sa začalo na Hlavnej ulici prečítaním manifestu pochodu.
Pochod za život sa v roku 2013 a 2014 uskutočnil aj v týchto krajinách:
Národný pochod za život 2015.
Druhý národný pochod za život bol v Bratislave 20. septembra 2015. Podľa organizátorov mal účasť 85 000 Ľudia svojou účasťou podporili Manifest národného pochodu za život 2015.
Národný pochod za život 2019.
Tretí národný pochod za život sa konal 22. septembra 2019 v Bratislave. Rozhodli sa ho zorganizovať slovenskí biskupi v júli 2018 na zasadaní v Nitre . Heslom pochodu je: "Za najmenších z nás" .
Manifest Národného pochodu za život si kladie sedem cieľov:
Pochod za život postupne podporila Konferencia biskupov Slovenska ako jeho hlavný iniciátor, ako aj politické strany KDH, Kresťanská únia, KDŽP, SNS a ĽSNS. Podporu pochodu vyjadrila Katolícka univerzita v Ružomberku, bratislavský arcibiskup metropolita Stanislav Zvolenský, bývalá poslankyňa NR SR Mária Demeterová, organizátor kresťanskej formácie Godzone Julo Slovák či herečka Mária Bartalos. Organizátori sa dištancovali od zviditeľňovania sa politických strán na pochode. Cieľom podujatia podľa organizátorov je „zastať sa práva na život každého človeka, nie prezentácia konkrétnych politických strán alebo hnutí“. Podporu pochodu vyjadril aj pápež František.
Priebeh pochodu.
Na pochode sa podľa organizátorov zúčastnilo 50 000 účastníkov všetkých vekových kategórií. Na Námestí slobody s prejavmi vystúpili predstavitelia rímskokatolíckej, evanjelickej augsburskej a metodistickej, reformovanej a pravoslávnej cirkvi. Taktiež sa účastníkom prihovorili aktivistky z USA a Nigérie, Sue Thayer, resp. Obianuju Ekeocha. Manifest pochodu za život prečítal herec Slovenského národného divadla Štefan Bučko. Na pódiu spievali eSPé, Janais a Peter Bažík, Dominika Stará či James Evans Band. Pre veľký počet účastníkov stihla pôvodnú trasu pochodu z Námestia slobody cez Kollárovo a Hodžovo námestie a Štefánikovu ulicu a naspäť severovýchodne a východne na Námestie slobody prejsť iba časť účastníkov, zvyšná bola na Kollárovom námestí odklonená späť na Námestie slobody, lebo by nestihla trasu prejsť do konca doby vyhradenej na pochod. V čase okolo 15:40, kedy sa začiatok pochodu už vrátil na námestie (reálne vyštartoval cca 14:45), ešte stále časť účastníkov námestie ani neopustila.
Kritika sa zniesla na niekoľko desiatok prítomných sympatizantov strany ĽSNS, ktorí napriek avizovanému nepolitickému charakteru pochodu prišli na podujatie v tričkách a s vlajkami s logom ĽSNS a zneužili tak pochod na stranícke politické účely. Napriek viacnásobným výzvam organizátorov vlajky nezložili a na okolitých ľudí vulgárne reagovali. Žiadosti organizátorov nerešpektovali ani vlajky a slogany Slovenského hnutia obrody.

</doc>
<doc id="638054" title="Bahniatko" url="https://sk.wikipedia.org/wiki?curid=638054">
Bahniatko

Bahniatko je vŕbový prútik, ktorý sa svätí pri bohoslužbách na Kvetnú nedeľu.
Tento zvyk pochádza z konca 7. storočia, používanie vŕbových ratolestí ako symbola jari je však zaužívané u Slovanov a iných európskych národov dávnejšie. Od 12. storočia sa na Popolovú stredu používa pomazanie popolom z minuloročných bahniatok na znamenie kajúcosti.
Názvy.
Medzi iné názvy patria: jahňada, maňuška; nárečovo: "bahňatko", "bahňátko", "bahnátko", "bániatko", "babuliatko", "babulátko", "baburiatko", "baburátko", "baburka", "jarabiatko", "jaburátko", "jabrátko", "kočička", "macuška", "macúška", "majcika", "maňka", "púzalka". Väčšina uvedených tvarov sa používa obyčajne v množnom čísle.
Bahniatko v ľudovej kultúre.
V slovenských ľudových zvykoch sa bahniatka po príhode z kostola na Kvetnú nedeľu zvykli odložiť za obrazy alebo za hradu na povale. Pri búrkach sa kúsok z nich vkladal do okna alebo hodil do ohňa ako ochrana proti blesku. Pri chorobách nimi okiadzali chorých, pri prvej jarnej orbe sa bahniatko vkladalo do prvej brázdy alebo aj k prvému zasadenému zemiaku. Niekedy sa dávajú aj na hroby.
Podobné zvyky existovali aj v Česku.

</doc>
<doc id="638061" title="Liturgická farba" url="https://sk.wikipedia.org/wiki?curid=638061">
Liturgická farba

Liturgická farba je farbou bohoslužobných rúch a výzdoby chrámu v jednotlivých obdobiach alebo slávnostiach v rámci liturgického roka. Rozdielnosť farieb má aj navonok umocňovať povahu liturgických slávení ako aj zmysel kresťanského života.
Rímskokatolícka cirkev.
Liturgické farby v rímskom obrade Katolíckej cirkvi definujú Všeobecné smernice rímskeho misála. Tieto liturgické farby sú definované pre omšu podľa misálu sv. Pavla VI.
Na rôzne slávnosti, ktoré si vyžadujú sviatočné alebo vzácnejšie rúcha, sa môžu používať aj rúcha, ktoré nie sú v liturgickej farbe dňa.
Pred druhým vatikánskym koncilom a na základe Summorum Pontificum o používaní misálu z roku 1962 sú drobné rozdiely v používaní liturgických farieb a to, že sa červená farba využíva ešte aj v období oktávy Svätodušných sviatkov a čierna farba aj vo Veľký piatok a na „Dušičky“.
V niektorých oblastiach je povolené použitie "modrej" farby na sviatok Nepoškvrneného počatia Panny Márie. Niekde modrá farba nahradzuje fialovú v čase adventu.
Gréckokatolícka a Pravoslávna cirkev.
V byzantskej tradícii určuje Typikon jedine "svetlú" a "tmavú" farbu liturgických rúch. Všetky ostatné delenia farieb sú len zvykom a tradíciou.
V niektorých oblastiach je zvykom napríklad používať "oranžovú" farbu pri sviatkoch Petra a Pavla, alebo "fialovú" farbu počas veľkého pôstu alebo pri vysviacke.
Evanjelická cirkev a. v. vyznania.
V evanjelickej cirkvi sa používa 5 liturgických farieb:
Biela
Fialová
Čierna
Červená
Zelená

</doc>
<doc id="638062" title="Mary Ellen Weberová" url="https://sk.wikipedia.org/wiki?curid=638062">
Mary Ellen Weberová

Mary Ellen Weberová (; * 24. august 1962, Cleveland, Ohio, USA) je americká vedkyňa a astronautka. Vo vesmíre bola dvakrát. V jeseni roku 2019 absolvovala niekoľkodňovú návštevu Slovenska. Navštívila napríklad Žiar nad Hronom a Košice a prednášala študentom stredných a vysokých škôl.
Život.
Štúdium a zamestnanie.
Absolvovala strednú školu Bedford High School v meste Bedford a potom pokračovala v štúdiu na Purdue University. Ukončila ho v roku 1980. Následne študovala na kalifornskej univerzite University of California v Berkeley, kde v roku 1988 získala doktorát.
Od roku 1992 bola po základnom výcviku členkou jednotky astronautov v Houstone v agentúre NASA. Tam zostala 10 rokov.
Je vydaná.
Lety do vesmíru.
Na obežnú dráhu sa dostala dvakrát, v raketoplánoch. Mala funkciu letový špecialista a strávila vo vesmíre 18 dní, 18 hodín a 29 minút. Pri druhom lete pracovala aj na Medzinárodnej vesmírnej stanici.
Bola 328. človekom vo vesmíre, 29. ženou.

</doc>
<doc id="638085" title="Korýtko riečne" url="https://sk.wikipedia.org/wiki?curid=638085">
Korýtko riečne

Korýtko riečne (staršie: korýtko tupé, zastarano: velevrub hollandský; lat. "Unio crassus") je sladkovodný lastúrnik z rodu korýtko ("Unio"). Z troch druhov rodu "Unio", zastúpených na území Slovenska je korýtko riečne najvzácnejšie a zákonom chránené. Treba však dodať, že najnovšie celoplošné monitoringy ukázali kritický stav populácie aj u korýtka rybničného ("Unio tumidus"), na čo ŠOP SR reagovala preradením tohto nášho pôvodného druhu do rovnakej kategórie ohrozenosti v akej sa nachádza aj korýtko riečne ("Unio crassus), teda do kategórie „zraniteľný - vulnerable“.
Opis.
Lastúra má obličkovitý tvar, silné steny (hovoríme o hrubostennej lastúre) a variabilné sfarbenie od tmavohnedej cez svetlohnedú po krémovožltú farbu, ktorá sa vyskytuje u mladých jedincov. Veľkosť a tvar lastúry sú veľmi variabilné a to aj u jedincov žijúcich na jednej lokalite/vodnom toku. Obvyklá dĺžka lastúry dospelých jedincov U. crassus je 50 – 85 mm, šírka 30 – 38 mm a hrúbka 25 – 35 mm.
Obýva čisté tečúce toky s bahnitým, pieščitým a štrkovím dnom, pričom podľa niektorých výskumov je citlivé na znečistenie dusičnanmi. Kľúčovým faktorom prostredia od ktorého závisí dĺžka života korýtok riečnych je teplota vody v ktorej žijú. Populácie korýtok riečnych v severnej Európe sa dožívajú vďaka spomalenému životnému cyklu (kvôli nízkym priemerným teplotám) o desiatky rokov viac, než korýtka riečne v južnejších - teplejších zemepisných oblastiach. Na Slovensku sa korýtka riečne v závislosti od úživnosti toku, priemernej teploty vody, jej mineralizácie a pH (a ďalších faktorov prostredia) dožívajú od 6 do 12 rokov.
Taxonómia.
Taxonómia nie je dostatočne spracovaná. V Nemecku sa rozlišujú tri poddruhy podľa geografického výskytu.
Na Slovensku sa v súčasnosti podľa Šteffeka et al. (2006) vyskytujú tri poddruhy:
V literatúre sa spomína aj "Unio crassus nanus" a "Unio crassus forma".
Ekológia.
V rámci vypozorovaného reprodukčného správania sa tento lastúrnik (jeho samičie jedince) v čase rozmnožovania plazí až k brehu - na hranicu vodného stĺpca, alebo tesne nad ňu, kde zo svojho vylučovacieho otvoru - sifónu vystrekuje prúdy vody spolu s mladými jedincami - glochídiami, ktoré boli dočasne (3- 5 týždňov) umiestnené v žiabrach samičky korýtka, kde sa postupne vyvíjali z oplodnených vajíčok na prvotné juvenilné štádiá vývoja mladých jedincov odborne nazývaných glochídiá/glochídium. Predpokladá sa, že vystrekovaním vody s glochídiami na hladinu vodného toku sa korýtka snažia prilákať rybích hostiteľov a zvýšiť šance svojich juvenilov, ktoré sú poloparazitické larvy, čo znamená, že na dokončenie svojho vývoja potrebujú rybieho hostiteľa u ktorého sa snažia prichytiť primárne na žiabrach, sekundárne na pokožke, kde určité obdobie parazitujú. Pre zdravého rybieho hostiteľa larvy korýtok nepredstavujú ohrozenie.
Najčastejšie uvádzaní rybí hostitelia: "Cottus gobio", "Phoxinus phoxinus", "Leuciscus cephalus", "Scardinuis erythrophthalmus", "Gymnocephalus cernua" a "Perca fluviatilis".
Žije zahrabaný v dnovom substráte vodných tokov. Živí sa filtrovaním vody z ktorej konzumuje časti fyto a zooplanktonu, ale aj mikročiastočky minerálov a hornín.
Rozšírenie a ohrozenosť.
Jedná so o autochtónny druh prirodzene sa vyskytujúci v európskych a západoázijských vodných tokoch. V nedávnej minulosti bol v Európe hojne rozšírený. Ešte na začiatku 20. storočia farmári zbierali korýtka a dávali ich ako krmivo sliepkam, kačkám, či ošípaným. Dôvodmi poklesu jeho populácií sú primárne regulácie vodných tokov, znečistenie vôd plynúce z poľnohospodárstva a priemyslu, druhotne je to úbytok rybích hostiteľov a predácia introdukovanými živočíchmi ("Ondathra zibethicus", "Procyon lotor" a "Neovison vison").

</doc>
<doc id="638094" title="Lara Croft" url="https://sk.wikipedia.org/wiki?curid=638094">
Lara Croft

Lara Croft je hlavná postava videohernej série Tomb Raider. Debutovala v rovnako pomenovanej hre vyrobenej britským štúdiom Core Design, vydanej v roku 1996.
Lara je britská archeologička a gymnastka, ktorá preskúmava rôznorodé starobilé hrobky a ruiny po celom svete, pričom sa často dostáva do kontaktu s nebezpečnými zločincami a fantastickými príšerami.
Okrem videohier sa objavila v mnohých komiksoch, ale aj v troch celovečerných filmoch: dvakrát stvárnená herečkou Angelinou Jolie a raz Aliciou Vikanderovou.
Ide o jednu z najobľúbenejších ženských postáv z videohier, ale svojou veľkou popularitou presiahla herný priemysel a stala sa ikonou modernej populárnej kultúry a dokonca i sex symbolom.
Opis postavy.
Lara Croft je britská žena aristokratického pôvodu, ktorá sa živí ako archeologička a lovkyňa pokladov. Hoci detaily jej pôvodu sa líšia medzi jednotlivými hrami (vzhľadom na to, že ich vyrábali viaceré štúdiá), jej dnes už ikonický vzhľad sa zanecháva bez väčších zmien: Lara je mladá, atletická žena s hnedými vlasmi (často nosenými v cope, alebo vo vrkoči), ktorej oblečenie pozostáva z crop topu (zväčša modrej, alebo hnedej farby), rukavíc, čižiem a krátkych nohavíc. Proti rôznym nepriateľom sa bráni dvoma pištoľami, často i brokovnicou.

</doc>
<doc id="638096" title="Vojty" url="https://sk.wikipedia.org/wiki?curid=638096">
Vojty

Vojty sú mestská časť mesta Čadca. Nachádza sa v najjužnejšej časti katastrálneho územia mesta, približne 4 km južne od centra, v oblasti potoka Rieka v severovýchodnej časti Rakovskej hornatiny (časť Javorníkov). Na území Vojtov sa nachádza najvyšší bod Čadce, Chotárny kopec. Územie sa delí na osady: Blažkovci, Burdovci, Črchľa, Janščovci, Lazy, Murčovci, Podhrady a Vojty. Hornaté územie je riedko a nesúvisle osídlené, v roku 2001 mala mestská časť iba 31 stálych obyvateľov, s predpokladom ďalšieho poklesu, využitie budov sa postupne mení na rekreačné (chaty, chalupy). 
Na severe susedia s mestskou časťou Rieka, na severovýchode s Horelicou, na juhovýchode s Krásnom nad Kysucou, na juhu s Dunajovom, na juhozápade s Ochodnicou a na severozápade so Zákopčím. Prístup verejnou dopravou je obmedzený, konečná zastávka MHD sa nachádza na severnom okraji územia, na hranici s Riekou.
Cez Vojty prebiehajú viaceré turistické chodníky, vrátane "Javorníckej magistrály", v zimnom období sa upravuje "Beskydsko - Javornícka lyžiarska bežecká magistrála". Na území mestskej časti sa nachádzajú tri minerálne pramene prepojené náučným chodníkom, jeden z nich tvorí prírodnú pamiatku Vojtovský prameň.

</doc>
<doc id="638148" title="U Hluška" url="https://sk.wikipedia.org/wiki?curid=638148">
U Hluška

U Hluška je mestská časť mesta Čadca. Nachádza sa v západnej časti katastrálneho územia mesta, približne 1 km západne od centra a spolu s časťou U Sihelníka tvorí urbanistický okrsok, v ktorom žije zhruba polovica obyvateľov mesta. Nachádza sa v Hornokysuckom podolí (podcelok Turzovskej vrchoviny), nad ktorým sa dvíhajú severné svahy Briavy. Podstatnú časť územia tvoria sídliská Kýčerka a Sídlisko III, okrem nich sa tu nachádza aj Kysucká nemocnica s polikinikou a niekoľko osád na okolitých kopcoch.
Na severe susedí s mestskou časťou Podzávoz, na východe s centrom mesta, na juhovýchode s Riekou, na juhozápade s Rakovou a na západe s časťou U Sihelníka.

</doc>
<doc id="638151" title="14. Medzinárodný filmový festival Cinematik 2019" url="https://sk.wikipedia.org/wiki?curid=638151">
14. Medzinárodný filmový festival Cinematik 2019

14. medzinárodný filmový festival Cinematik 2019 sa konal v Piešťanoch v dňoch 10.-15. septembra 2019. Hlavnú cenu pre najlepší európsky film roka získala snímka Favoritka Yorgosa Lanthimosa.
O festivale.
Cinematik 2019 priniesol najlepšie európske filmy natočené za roky 2018 a 2019, v súťažnej kategórii zvolené ako výsledok hlasovania európskych filmových kritikov. Organizátori zvolili dizajn pre 14. ročník v oranžovo-modrých farbách, zobrazujúci v zvučke rôzne emócie, ktoré môže divák pri filmoch prežívať.
Otvárací ceremoniál za účasti predstaviteľov štátu, diplomatických misií a miestnej samosprávy bol spojený s premiérou amerického filmu "Kam si zmizla, Bernadette?", ďalším vrcholom podujatia bola slovenská premiéra juhokórejského filmu "Parazit" režiséra Joon Ho Bonga, pri ktorom sa vďaka obrovskému záujmu niekoľko stoviek divákov ani nedostalo do sály Domu umenia.
Sekcie.
Súťažné sekcie.
"Krajiny v zátvorke indikujú štáty, ktoré sa podieľali na koprodukcii jednotlivých filmov."

</doc>
<doc id="638214" title="DOBRÁ VOĽBA" url="https://sk.wikipedia.org/wiki?curid=638214">
DOBRÁ VOĽBA

DOBRÁ VOĽBA je politická strana na Slovensku. Ciele strany boli oficiálne ohlásené na tlačovej konferencii 19. septembra 2019.
Vznik strany.
V auguste 2019 Tomáš Drucker oznámil zámer založiť novú politickú stranu. Ešte pred oznámením, že strana sa bude volať "Dobrá voľba", reagoval Robert Fico: „"On jednoducho na to nemá. To je typický kaviarenský, liberálny politik..."“ Drucker reagoval tak, že oznámil, že požiadavka, aby ostal Tibor Gašpar vo svojej pozícii, existovala a demonštroval ju verejne aj Fico.
12. septembra 2019 odovzdali na ministerstve vnútra takmer 30 000 podpisov od občanov a podali žiadosť o registráciu politickej strany Dobrá voľba. Ďalšou mediálne známou členkou novovznikajúcej strany sa stala ešte v septembri 2019 rektorka Akadémie Policajného zboru Lucia Kurilovská a Tomáš Kuča, riaditeľ tlačového a informačného odboru Úradu vlády. Na stránke strany sú vo februári 2020 ešte uvedení:
Preferencie.
Podľa prieskumu Agentúry AKO zverejnenom 6. septembra 2019, má strana potenciál 23,8 % a volebný výsledok by údajne dosiahla 7,4 %. Strana dosiahnutý úspech v prieskumoch považuje za povzbudenie do ďalšej práce.
19. septembra bol zverejnený prieskum agentúry FOCUS, kde „Dobrá voľba“ získala len 2,1 %. Strana bližšie nekomentovala čo mohlo spôsobiť tak prudký pokles. Podľa metodiky FOCUS-u nebolo možné určiť 95%-ný interval spoľahlivosti.

</doc>
<doc id="638359" title="Zoznam predstaviteľov štátov v roku 2019" url="https://sk.wikipedia.org/wiki?curid=638359">
Zoznam predstaviteľov štátov v roku 2019

V zozname hláv štátov v roku 2019 sú uvedení najvyšší predstavitelia všetkých nezávislých štátov, ktorí vládli v roku 2019. Zoznam je radený abecedne podľa svetadielov. Sú tu uvedené najvyššie hlavy štátov (prezidenti, monarchovia, atď.) a predsedovia vlád (ak taká funkcia existuje), prípadne aj ďalšie významné štátne funkcie (typicky generálny guvernér zastupujúci britskú kráľovnú alebo faktické hlavy štátov, pokiaľ sa líšia od nominálnych hláv).
V zozname je uvedených aj niekoľko území so sporným medzinárodným postavením, ktoré sú "de facto" nezávislé, "de iure" sú ale súčasťou niektorého iného štátu.

</doc>
<doc id="638369" title="2018 vo filme" url="https://sk.wikipedia.org/wiki?curid=638369">
2018 vo filme

Tento článok obsahuje výpis významných udalostí vo filme v roku 1997.
Najlepšie zarábajúce filmy celosvetovo.
Najúspešnejšie filmy v celosvetových zárobkoch za rok 2018, zdroj podľa:
Najnavštevovanejšie filmy na Slovensku.
Na Slovensku zavítalo za rok 2018 do kín spolu 5 9654 768. Oproti roku 2017 (historicky najlepšiemu roku) to bol pokles v návštevnosti o 10,88 % a v tržbách o 4,27 %. Pokles bol zapríčinený najmä absenciou slovenskej tvorby (návštevnosť slovenských filmov bola iba 230 tisíc oproti 1,4 milióna v roku 2017). Napriek tomu však rok 2018 bol divácky druhý najúspešnejší od vzniku SR v roku 1993. V slovenských kinách sa konalo 197 789 predstavení. Najúspešnejšie boli tieto filmy:
Podujatia.
Festivaly.
Zoznam niektorých filmových festivalov, ktoré sa konali v roku 2018:

</doc>
<doc id="638402" title="Fides et ratio (ocenenie)" url="https://sk.wikipedia.org/wiki?curid=638402">
Fides et ratio (ocenenie)

Fides et ratio je ocenenie zriadené Konferenciou biskupov Slovenska (KBS) od roku 2010.
História.
KBS každoročne udeľuje ocenenie Fides et ratio pri príležitosti výročia vydania encykliky pápeža sv. Jána Pavla II. "Fides et ratio" (Viera a rozum). Katolícka cirkev ocenením vyjadruje úctu vedcom, ktorí svojím pôsobením a vedeckou činnosťou prispievajú k dialógu vedy a viery. Zmyslom je motivovať ich pre výnimočné kresťanské svedectvo v tejto oblasti a vyjadriť dialóg vedy a viery, či viery a rozumu, ako vyplýva z názvu pápežskej encykliky, podľa ktorej je ocenenie pre vedcov pomenované.

</doc>
<doc id="638443" title="Oskar Dvořák" url="https://sk.wikipedia.org/wiki?curid=638443">
Oskar Dvořák

Mgr. Oskar Dvořák (* 15. júl 1991, Trnava) je zdravotnícky analytik
Životopis.
Oskar Dvořák sa narodil 15. júla 1991 v Trnave. Na Filozofickej fakulte Univerzity Komenského v Bratislave získal s vyznamenaním bakalársky titul v odbore politológia.
Na Fakulte sociálnych a ekonomických vied Univerzity Komenského v Bratislave získal s vyznamenaním magisterský titul v odbore Verejná politika. Jeho diplomová práca na tému „Analýza vplyvu zavedenia generickej preskripcie na výdaj liekov na Slovensku“ získala Cenu Ústavu verejnej politiky FSEV UK BA za originalitu diplomovej práce za rok 2015.
Pôsobil v Transparency International Slovensko ako projektový asistent, analytik a odborný konzultant pre oblasť zdravotníctva. Od roku 2015 spolupracoval v úzkom odbornom tíme okolo Miroslava Beblavého. Od vzniku strany SPOLU – občianska demokracia pôsobil v strane ako gestor pracovnej skupiny Zdravotníctvo. Podieľal sa na tvorbe koaličného Programu PS/SPOLU pre zdravie ako spoluautor. 
Profesionálna kariéra.
V kariére sa Dvořák venuje analýzam legislatívy, tvorbe politických stratégií a oblasti zdravotníctva.

</doc>
<doc id="638501" title="Kostolný potok (prítok Perneckého potoka)" url="https://sk.wikipedia.org/wiki?curid=638501">
Kostolný potok (prítok Perneckého potoka)

Kostolný potok je prirodzený vodný tok na území Záhoria, v okrese Malacky, v chotári obce Pernek. Predstavuje ľavostranný prítok Perneckého potoka, s dĺžkou 3,121 km (vrátane dlhšej zdrojnice ) a s rozlohou povodia . Vzniká v nadmorskej výške a do Perneckého potoka vlieva sa vo výške 
Vznik.
Vzniká sútokom dvoch menších zdrojov v dorastenom listnatom lese, na úpätí Prostredného vrchu (), neďaleko obce Pernek, v Malých Karpatoch, podcelku Pezinské Karpaty, v časti Kuchynská hornatina, v nadmorskej výške 
Prvá, dlhšia zdrojnica pramení na juhovýchodnom svahu vrchu Prostredný vrch, vo vyrastenom listnatom lese, vo výške a je dlhá . Najprv tečie juhozápadným smerom, potom sa oblúkom stáča a ďalej pokračuje na východ.
Druhá, kratšia zdrojnica pramení na severozápadnom svahu Prostredného vrchu, taktiež v dorastenom listnatom lese v nadmorskej výške a má dĺžku 792 metrov. V princípe tečie po celej svojej dĺžke na juhozápad, výnimku tvorí ústie, kde sa tok mierne stočí na juh.
Opis toku.
Po vzniku potok chvíľu pokračuje na juhozápad a následne sa oblúkom stáča na západ. Tvorí zrejmú vlnu vydutú na sever, podteká miestnu účelovú komunikáciu a mierne sa stočí na severozápad. Priberá svoj prvý prítok, sprava spod Krížnice (), pokračuje stále severozápadným smerom a ústi doňho ďalší pravostranný potôčik, taktiež spod Krížnice. Krátko po sútoku sa potok jemne stáča na západ, následne, prudšie na juhozápad a vytvára miernu vlnu smerujúcu na juhovýchod. Potok teraz po prvý raz opúšťa les (doteraz tiekol len v dorastenom listnatom lese) a vteká nakrátko do trávnatého porastu, pokračuje ďalej na juhozápad, teraz už však opäť v listnatom lese. Následne sa tok stočí zase na západ, vlní sa a vteká do zastavaného územia obce Pernek. Postupne sa oblúkom stáča na juhozápad, preteká v blízkosti miestneho kostola od ktorého je názov potoka odvodený a po chvíli sa ešte výraznejšie stočí na juhozápad. Napokon ešte podteká cestu II/503, tečie zregulovaným korytom a nakoniec v nadmorskej výške ústi pravostranne do Perneckého potoka.

</doc>
<doc id="638574" title="BK Slávia UMB Banská Bystrica" url="https://sk.wikipedia.org/wiki?curid=638574">
BK Slávia UMB Banská Bystrica

 
 
 
BK Slávia UMB Banská Bystrica (celým názvom: Basketbalový klub Slávia Univerzita Mateja Bela Banská Bystrica) bol slovenský univerzitný basketbalový klub, ktorý sídlil v Banskej Bystrici v rovnomennom kraji. Klub združoval iba ženské a dievčenské družstvá. Oddiel patril pod patronát Univerzity Mateja Bela v Banskej Bystrici. Klubové farby boli červená a biela. 
Klub bol založený v roku 1954 ako súčasť Telovýchovnej jednoty Slávia Pedagogický inštitút (neskôr Pedagogická fakulta). V osemdesiatych rokoch dvadsiateho storočia patril klub k najlepším v republike. V sezóne 1989/90 sa stal dokonca ako prvý slovenský tím majstrom Česko-Slovenska v súťaži žien. Oddiel zanikol v roku 2008 po finančných problémoch. Nástupcom klubu sa stala novo vzniknutá organizácia UMB 08 Banská Bystrica, neskôr premenovaná na BK ŠKP 08, pôsobiaca mimo štruktúr Univerzity Mateja Bela. V rámci UMB vznikol ďalší nástupnícky klub Slávie UMB, BK ŠK UMB Banská Bystrica, ktorý funguje od roku 2014.
Historické názvy.
Zdroj: 
Umiestnenia v jednotlivých sezónach.
Zdroj: 
Účasť v medzinárodných pohároch.
Zdroj: 

</doc>
<doc id="638630" title="Zoznam častí seriálu Susedia" url="https://sk.wikipedia.org/wiki?curid=638630">
Zoznam častí seriálu Susedia

Susedia sú slovenský televízny sitkom. Prvá séria sa natáčala v priestoroch Domu kultúry Dúbravka v Bratislave, druhá a tretia v štúdiu na bratislavskej Kolibe, od štvrtej série sa nakrúca v Ateliéroch NAD v bratislavskom Ružinove. Vysielal sa od jesene 2006, najprv každý pondelok o 21:00 na TV Markíza. Keďže prvá séria bola mimoriadne úspešná, druhá a tretia séria sa už vysielali o 20:00. Susedia sa stali najúspešnejším a najsledovanejším pôvodným slovenským seriálom vyrobeným po roku 1989. Časom dosahovali jednotlivé časti sledovanosť nad milión divákov a podiel na trhu nad 60 %. Vianočná časť 1. série vysielaná 18. decembra 2006 napríklad dosiahla trhový podiel 66 %, čo predstavovalo 1 milión 317-tisíc divákov. Pôvodne sa seriál mal vysielať len do decembra 2006, kvôli diváckemu úspechu sa v marci 2007 začala vysielať druhá séria, ktorá pokračovala treťou sériou v septembri 2007. Tá bola označená za poslednú a cesty hercov sa rozišli. Po 10 rokoch však prišli správy o pokračovaní seriálu od 1. januára 2018 so štvrtou sériou. Peter Marcin v 10. epizóde 7. série svojej talkshow Neskoro večer oznámil, že v seriáli bude naďalej hrať aj Eva Matejková. Podľa jedného z teaserov, ktoré Markíza vydala 18. decembra, v seriáli neuvidíme matku Ildikó. Seriál vznikol na základoch postáv vytvorených Petrom Marcinom a Andym Krausom v kabaretoch Twister, Uragán a Hurikán. Hlavnými postavami sú horár František Stromokocúr s manželkou Zuzanou a jeho maďarský sused László Komárom s manželkou Ildikó. Okrem nich vystupuje v seriáli aj Marta Sládečková ako Marta Sladká. V druhej sérii k nim pribudli aj ich už dospelé deti Milka a Gergely, v štvrtej sérii potom nová suseda a správkyňa domu Andrejka. Pieseň „Ešte stále som tu ja“ k seriálu naspieval Pavol Habera, ktorý zložil aj hudbu, text napísal Andy Ďurica. Do bytovky Františka a Zuzany sa nasťahuje László s manželkou Ildikó. Ani František, Lászlov najlepší priateľ, ani Zuzana z toho spočiatku nie sú nadšení. Nadšená z toho je len Marta, ktorá v tom vidí príležitosť nájsť si partnera. A keď sa vrátia ich deti Milka a Gergely… Vďaka ustavičným problémom jednej alebo druhej rodiny sa veľmi často stretávajú.
Veľký televízny návrat.
Od skončenia seriálu uplynulo jedenásť rokov. Televízia Markíza potvrdila výrobu nových častí a od 1. januára 2018 sitkom pokračuje so 4. sériou. 4. séria bola taká úspešná, že sitkom plynule pokračuje ďalej a aktuálne sa vysiela už 7. séria.

</doc>
<doc id="638749" title="Modranský sirotinec" url="https://sk.wikipedia.org/wiki?curid=638749">
Modranský sirotinec

Modranský sirotinec je bývalé zariadenie pre starostlivosť o slovenské osirelé deti pochádzajúce nielen z protestantského prostredia.
Sirotinec založil slovenský evanjelický kňaz Samuel Zoch v Modre. 12. mája 1912 sa začal stavať a 28. mája 1913 mohol prijať deti. Samuel Zoch bol synovcom a pokračovateľom diela Pavla Zocha. Pavol Zoch sa zaoberal dobročinnosťou v prospech sirôt už pred rokom 1905, no v roku 1907 náhle zomrel. Samuel Zoch založil peňažnú zbierku, na ktorú sa zbieralo celé Slovensko. Podarilo sa takto získať 12 000 korún na stavbu budovy sirotinca.
Stavbu projektoval architekt Dušan Samuel Jurkovič v štýle britského secesného prúdu Modern Style. Neskoršou modernistickou prístavbou podľa projektu architekta Jána Štefanca a ďalšími úpravami sa zotrel pôvodný architektonický zámer.
V roku 1951 prestal sirotinec slúžiť svojmu účelu a do správy ho prevzal generálny biskupský úrad evanjelickej cirkvi augsburského vyznania na Slovensku. Nehnuteľnosť sa nachádza na Vajanského ulici v Modre. V súčasnosti je prázdny, pretože je potrebná jeho rekonštrukcia. Budovu má v správe miestna evanjelická cirkev.
V roku 2016 bol objekt vyhlásený za národnú kultúrnu pamiatku SR.

</doc>
<doc id="638833" title="Andrea Kalavská" url="https://sk.wikipedia.org/wiki?curid=638833">
Andrea Kalavská

Doc. MUDr. Andrea Kalavská, PhD., MHA, rod. Augustínová (* 28. november 1977, Trenčín) je slovenská lekárka, vysokoškolská pedagogička a politička, ktorá pôsobila ako ministerka zdravotníctva Slovenskej republiky od 22. marca 2018 do 17. decembra 2019. V období od 14. apríla 2016 do 22. marca 2018 zastávala funkciu štátnej tajomníčky ministerstva zdravotníctva, do ktorej ju – rovnako ako Stanislava Špánika – navrhol minister zdravotníctva Tomáš Drucker, nominant strany strana SMER-SD. Do funkcie ministerky ju navrhol predseda vlády SR Peter Pellegrini, člen strany SMER-SD. 9. decembra 2019 podala demisiu pre ideové rozpory so stranou SMER-SD, po tom, čo vláda SR 4. decembra stiahla návrh reformy, tzv. stratifikácie nemocníc z rokovania Národnej rady SR.
Štúdium a kariéra.
Kalavská absolvovala doktorské štúdium všeobecného lekárstva na Lekárskej fakulte Univerzity Komenského v Bratislave (?2003) a doktorandské štúdium verejného zdravotníctva na Fakulte zdravotníctva a sociálnej práce Trnavskej univerzity v Trnave. Neskôr absolvovala špecializačné skúšky v odboroch vnútorné choroby a tropická medicína na Slovenskej zdravotníckej univerzite v Bratislave (SZU) a habilitáciu na Vysokej škole zdravotníctva a sociálnej práce sv. Alžbety v Bratislave, kde tiež získala titul Master of Health Administration (MHA). Od roku 2003 pôsobila na Internej klinike Fakultnej nemocnice s poliklinikou Trnava (od 1. apríla 2003 Fakultná nemocnica Trnava) a neskôr na I. internej klinike SZU a Univerzitnej nemocnice Bratislava a na Poliklinike cudzokrajných chorôb. Pedagogicky pôsobí na SZU a VŠZPaSP.

</doc>
