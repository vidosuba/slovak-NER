<doc id="103815" title="Kamenec (prítok Tople, Tarnov)" url="https://sk.wikipedia.org/wiki?curid=103815">
Kamenec (prítok Tople, Tarnov)

Kamenec je potok v hornom Šariši, na území okresu Bardejov. Je to ľavostranný prítok Tople a má dĺžku 16 km. Na strednom a dolnom toku meandruje, vytvára početné bočné ramená a formuje viaceré sihote.
"Prameň:" v severozápadnom cípe Ondavskej vrchoviny, v blízkosti slovensko-poľskej štátnej hranice, na východnom svahu vrchu Dzielec (793,4 m n. m.) v nadmorskej výške okolo 705 m n. m.
"Smer toku:" po sútok s Olchovcom na juhozápad, odtiaľ po sútok so Sveržovkou na juhojuhozápad, potom k ústiu na juh
"Geomorfologické celky:" Ondavská vrchovina
"Prítoky:" sprava spod Polianky (726,1 m n. m.), z oblasti Stavenca, zľava spod Beskydského sedla (637 m n. m.), Oľchovec, Mostík, prítok z južného úpätia vrchu Busov (1 002,0 m n. m.) a Sveržovka
"Ústie:" do Tople na území obce Tarnov v nadmorskej výške okolo 318 m n. m.
"Obce:" Frička, Petrová, Gaboltov, Sveržov a Tarnov

</doc>
<doc id="103894" title="Big crunch" url="https://sk.wikipedia.org/wiki?curid=103894">
Big crunch

Big crunch alebo veľký kolaps je v kozmológii hypotetický kolaps vesmíru po tom, ako sa zastaví rozpínanie vesmíru a začne sa jeho zmršťovanie. Prakticky je to opak veľkého tresku. 
V dnešnej dobe sa s touto teóriou dá stretnúť pri úvahách o rozpínaní vesmíru. Táto teória totižto protirečí teórií rozpínania vesmíru a je založená na princípe zmršťovania vesmíru a teórií viacnásobných veľkých treskov. 
Dôkazom rozpínania vesmíru je červený posun svetla od hviezd, ktoré sa od nás vzďaľujú. No zároveň toto môžeme pokladať aj za dôkaz kolabovania vesmíru do jedného bodu.
Dá sa to vysvetliť na jednoduchom príklade.
Predstavme si, že sme na diaľnici v aute, idúcom rýchlosťou 100 km/h. Za nami je auto rýchlosťou 50 km/h a pred nami je auto idúce rýchlosťou 150 km/h. Všetci traja smerujeme k cieľu vzdialenému 2 000 000 km. Z nášho pohľadu sa aj jedno, aj druhé auto od nás vzďaľuje, no v praxi sa všetci blížime do toho istého cieľa.
Predpokladajme teda že sa nachádzame v blízkosti gravitačného poľa nejakej supermasívnej čiernej diery, ktorá k sebe priťahuje nielen našu, ale aj ďalších +- 100 galaxií. Z nášho pohľadu sa galaxia, ktorá je bližšie k horizontu udalostí tejto supermasívnej čiernej diery od nás vzďaľuje, no je to preto, že je do tejto supermasívnej čiernej diery priťahovaná väčšou silou a teda sa k nej blíži niekoľko násobne rýchlejšie, ako naša galaxia. Na druhej strane galaxia, ktorá je od horizontu udalostí tejto supermasívnej čiernej diery vo väčšej vzdialenosti ako naša galaxia, tak táto galaxia sa od našej zdanlivo taktiež vzďaľuje, pretože na ňu gravitačné pole tejto supermasívnej čiernej diery pôsobí niekoľkonásobne slabšou silou, ako na našu galaxiu a teda sa k nej blíži pomalšie.
V takomto prípade sa bude aj jedna, aj druhá galaxia od nás vzďaľovať a teda nadobudneme dojem rozpínania vesmíru a napriek tomu sa všetci blížime k rovnakému cieľu, len inou rýchlosťou - preto červený posun vo svetelnom spektre.
A teraz ak si hypoteticky predstavíme, že vesmír ako celok (nielen tá časť vesmíru, ktorú dokážeme pozorovať) má niekde svoj stred a v ňom sa nachádza jedna gigantická supermasívna čierna diera, ktorá k sebe priťahuje ostatné supermasívne čierne diery atď., vychádza nám z toho, že sa vesmír zmršťuje do jedného bodu, no pre nás ako pozorovateľov z našej pozície vo vesmíre sa nám zdá, že sa vesmír rozpína.

</doc>
<doc id="103941" title="Fedor Houdek" url="https://sk.wikipedia.org/wiki?curid=103941">
Fedor Houdek

Fedor Houdek (* 5. január 1877, Ružomberok – † 26. február 1953, Bratislava) bol slovenský podnikateľ, národohospodár a politik.
Životopis.
Jeho otec bol Jozef Houdek a matka Ružena Makovická. Jeho otec pochádzal z Čiech, na Slovensko sa priženil do slovenskej obchodníckej rodiny Makovických v Ružomberku.
Začal chodiť do gymnázia v Ružomberku a v Rožňave, štúdium neukončil a začal sa učiť v otcovom obchode. Na popud strýka Dušana Makovického, osobného lekára L. N. Tolstého začal znovu študovať a v r. 189497 navštevoval Československú obchodnú akadémiu v Prahe. V slovenskom akademickom spolku Detvan sa zoznámil s mnohými slovenskými študentmi, ktorí neskôr pôsobili v politike. Cez Vavra Šrobára sa začal stretávať s T. G. Masarykom.
Po ukončení štúdií pracoval ako úradník firmy Makovický a v Úverovej banke v Ružomberku. S Vavrom Šrobárom a P. Blahom začali vydávať časopis "Hlas". Houdek v Hlase publikoval hlavne národohospodárske články. V roku 1900 odišiel do Brém, kde v bankovej a dopravnej firme "Karesch a Stotzky" získal ďalšie praktické odborné skúsenosti. Po návrate do Ružomberka so spoločníkom A. Čajkom prevzal veľkoobchod Makovický a od roku 1911 pôsobil samostatne ako veľkoobchodník. Písal pre "Slovenský týždenník", "Ľudové noviny" a "Národné noviny". Vydával miestne "Liptovsko-Oravské noviny". Bol spoluzakladateľom Ľudovej banky, Ústredného družstva pre hospodárstvo a obchod v Budapešti. V roku 1913 vypracoval pre Slovenskú národnú stranu roľnícky program. Bol členom československej delegácie na mierovej konferencii v Paríži, pretože bol znalcom slovensko-maďarských hraníc. V rokoch 19181920 bol členom Revolučného národného zhromaždenia. V Tusarovej vláde bol ministrom zásobovania, v marci 1920 sa zo zdravotných dôvodov funkcie vzdal. V r. 1921 ho zvolili za predsedu Ústredného družstva. Bol predsedom správnej rady slovenskej pobočky Národnej banky a Slovenskej všeobecnej úverovej banky, predsedom Slovenského vlastivedného múzea v Bratislave, podpredsedom celoštátnej muzeálnej rady, funkcionárom Matice slovenskej a Muzeálnej slovenskej spoločnosti, Učenej spoločnosti Šafárikovej, Zemedelskej akadémie československej. Po roku 1945 bol predsedom Ústredného družstva, blízkeho Demokratickej strane. Odmietol spolupracovať s Ústrednou radou družstiev, ktorá bola založená na popud KSS. Po prevrate po násilnom zjednotení družstevníctva odišiel v roku 1949 do dôchodku. Je pochovaný v Bratislave na Martinskom cintoríne. V roku 1992 mu bol in memoriam udelený Rad T. G. Masaryka II. triedy.

</doc>
<doc id="104031" title="Reálne číslo" url="https://sk.wikipedia.org/wiki?curid=104031">
Reálne číslo

Reálne číslo je každé číslo patriace do množiny reálnych čísel.
Reálne čísla môžu byť:
Exaktne sa reálne čísla dajú zadefinovať viacerými spôsobmi, napr. axiomatickým zavedením (pozri nižšie), pomocou Dedekindových rezov alebo Cauchyho postupnosťami.
Množina reálnych čísel, axiomatické zadefinovanie.
Množina reálnych čísel je ľubovoľná množina (budeme ju označovať R; iné spôsoby značenia: formula_1, alebo Unicode ℝ – U+211D), na ktorej sú zadefinované ľubovoľné dve binárne operácie, označme ich + a *, ktorá spĺňa nasledovné vlastnosti:
Posledná vlastnosť odlišuje množinu reálnych čísel od racionálnych. Napríklad množina všetkých racionálnych čísel menších ako druhá odmocnina z 2 má horné ohraničenie (napríklad 1,5), ale jej najmenšie horné ohraničenie -- supremum (odmocnina z 2) nie je racionálne číslo.
Reálne čísla sú týmito vlastnosťami úplne určené. Ak teda existujú dve rôzne množiny (presnejšie polia) R1 a R2, potom existuje jedinečný izomorfizmus medzi nimi, a sú vzhľadom na tieto vlastnosti prakticky rovnaké.
Množinu prirodzených čísel N možno definovať, ako najmenšiu podmnožinu množiny R s vlastnosťami
V tejto definícii je aj nula prirodzené číslo.
Vlastnosti.
Množina reálnych čísel je nespočítateľná, reálných čísel je omnoho viac než prirodzených čísel, hoci obe množiny sú nekonečné. Kardinalita množiny reálných čísel je rovnaká ako kardinalita formula_5, množiny všetkých podmnožín formula_6 . Tvrdenie, že neexistuje žiadna podmnožina reálných čísel s kardinalitou medzi kardinalitami množin prirodzených čísel a reálnych čísel je známe ako hypotéza kontinua. Za predpokladu bezospornosti Zermelo-Fraenklovej teórie množín nemôže byť táto hypotéza dokázaná ani vyvrátená v rámci tejto teórie.

</doc>
<doc id="104033" title="Ľubica (prítok Popradu)" url="https://sk.wikipedia.org/wiki?curid=104033">
Ľubica (prítok Popradu)

Ľubica je vodný tok na Spiši, preteká územím okresu Kežmarok. Je to významný pravostranný prítok Popradu a má dĺžku 24,5 km. Na hornom toku preteká Zadnou dolinou.
"Prameň:" v Levočských vrchoch, v podcelku Levočská vysočina, na juhozápadných svahoch Javora (1 206,0 m n. m.) v nadmorskej výške okolo 1 120 m n. m.
"Smer toku:" na hornom toku na západ, potom sa stáča na juh, následne tečie viac-menej na západ, pričom vytvára veľký oblúk prehnutý na juh, za obcou Ľubica na sever
"Geomorfologické celky:" 1.Levočské vrchy, podcelok Levočská vysočina, na strednom toku oddeľuje tento podcelok od podcelku Levočská vrchovina na západe, časti Ľubické predhorie, 2.Podtatranská kotlina, podcelok Popradská kotlina, časť Vrbovská pahorkatina
"Prítoky:" sprava spod Derežovej (1 213,6 m n. m.), Sosnovský potok (673,5 m n. m.), Dúbravský potok (652,3 m n. m.), Ľubička, zľava Kamenný potok, Retník, Kúpeľný potok, Lieskovský potok, Ľubický potok, Ostrý potok, Ruskinovský potok a Tvarožniansky potok (622,0 m n. m.)
"Ústie:" do Popradu na území mesta Kežmarok v nadmorskej výške približne 615 m n. m.
"Obce:" Ľubické Kúpele, osada Záľubica, Ľubica a mesto Kežmarok

</doc>
<doc id="104109" title="Krosno" url="https://sk.wikipedia.org/wiki?curid=104109">
Krosno

Krosno (poľ. "Królewskie Wolne Miasto Krosno") je mesto v Podkarpatskom vojvodstve, ktoré malo k 30. júnu 2014 47 140 obyvateľov. Ide o jedno zo štyroch miest Podkarpatského vojvodstva, ktoré má tzv. práva powiatu.
Ide o niekdajšie stredoveké opevnené mesto, centrum obchodu s plátnom, súknom, či uhorským vínom. V rokoch 1975 – 1998 bolo centrom samostatného Krosnianskeho vojvodstva. Dnes je centrom okresu, má regionálny až subregionálny význam. Sídli tu niekoľko inštitúcii s nadregionálnym významom, napr. Regionálne riaditeľstvo štátnych lesov, Podkarpadská regionálna veterinárna inšpekcia, Regionálna správa ciest, Obvodný banský úrad či Inštitút pre ropu a plyn. Zaujímavosťou je, že v meste sa nachádzalo prvé známe ložisko ropy na svete. Miestny blšák bol v 90. rokoch 20. storočia, ako v aj v prvých rokoch nového milénia bolo popri Nowom Targu a Jablonke častým cieľom Slovákov v rámci nákupnej turistiky.
Poloha.
Krosno leží na rieke Wislok v juhovýchodnom cípe Poľska. Je vzdialené iba od hranice so Slovenskom a cca od hranice s Ukrajinou. Nachádza sa približne v strede Jasielsko-Sanockej kotliny v nadmorskej výške , neďaleko sa tiahne masív Nízkych Beskýd, ktoré sú najnižším horstvom Karpát. Mestom prechádza štátna cesta 28, ktorá sa v nedalekom Piejsce Piastowom kríži s ďalšou štátnou cestou, 19, ktorá je súčasťou najvýchodnejšieho severojužného spojenia naprieč Európou, tzv. Via Carpatia.
Samotné mesto zaberá plochu a pozostáva zo siedmych mestských štvrtí a piatich sídlisk. Historické centrum sa nachádza na výbežku nad sútokom riek Lubatówka a Wislok.
História.
Prvá písomná zmienka, ktorá pomenúva jedno z 34 sídel Malopoľska ako Krosno, sa objavila v dokumente podpísanom krakovským vojvodom Leškom II. Čiernym v roku 1282. Najstaršie nálezy vo výbežku medzi riekami Wislok a Lubatówka však ukazujú osídlenie pochádzajúce z 10. a 11. storočia. Najstaršie privilégia mesto získalo v roku 1386 od Kazimíra Veľkého. Kazimír postupne z obyčajného sídla spravil slobodné kráľovské mesto s mnohými výsadami a tiež umožnil príchod nemeckých kolonistov na jeho územie. Už v tom období bolo budúce mesto obohnané obranným valom.
Krosno ako kráľovské mesto používalo erb Piastowcov z Kujaw – v jednej polovici orol, v druhej lev s kurunami na svojich hlavách. Za Kazimíra Veľkého sa tiež začali stavať hradby, ktoré boli dokončené za vlády Ladislava Jagelovského. V tom čase do mesta viedli dve brány: Uhorská na juhovýchode a Krakovská na severozápade. Takto chránené mesto poskytovalo vhodné útočisko pre remeselníkov a obchodníkov tvoriacich hlavnú zložku vtedajšej mestskej spoločnosti. Aj vďaka tomu sa už od začiatku 15. storočia začínajú vytvárať cechy, z ktorých najvýznamnejšie postavenie dosiahli cechy súkenníkov či plátenníkov. Z Krosna sa tak stal významný producent plátna, či súkna.
O postavení mesta v stredoveku svedčí aj to, že už v tom období fungoval v meste vodovod a kanalizácia, ktorých existencia mala veľmi pozitívny dopad za život a zdravie jeho obyvateľov. Po rozšírení mestských práv Kazimírom IV. Jagelovským v roku 1461 sa Krosno stalo po Ľvove a Krakove iba tretím poľským mestom s plnými mestskými právami.
15. storočie znamenalo mohutný rozvoj obchodu v meste. Z lokálnych trhov konaných v priebehu pondelkov sa mesto stalo súčasťou rozsiahleho obchodu, ktorým okrem Malopoľska zahŕňal aj vtedajšie Uhorsko či tzv. Červenú Rus. Najväčšie obchody sa uskutočňovali počas jarmokov, ktoré sa konali trikrát do roka. Ponúkalo sa tu hlavne oblečenie, kone či dovezený tovar v podobe železných predmetov a Tokajského vína.
Napriek katastrofám, akými boli v tom období napríklad povodeň v roku 1497, požiare (predmestie vyhorelo v roku 1474, samotné mesto v roku 1500), nájazdy vojsk Tomáša Tarczaya (1473 a 1474), či moru, bolo 16. storočie zrejme vrcholom existencie mesta. V meste v tom období existuje vlastná bieliareň bielizne, tehelňa, mlyn, mesto má tiež colné komory a právo skladu. Na tú dobu vysoká životná úroveň mesta pramení najmä z dôvodu existencie parížskej školy v meste. O jej úrovne svedčí aj to, že v rokoch 1 400 – 1 600 študovalo dovedna 173 miestnych rodákov na prestížnej Krakovskej univerzite, čo bolo na tú dobu veľmi slušné číslo. Krosno však v tomto období nebolo známe len vďaka zdraviu svojich obyvateľov či miestnym trhom. So štyritisíc obyvateľmi bolo najväčším mestom Malopoľska. Článok o ňom sa dostal aj napríklad do práce J. Brauna a F. Hoghenberga s názvom Mestá sveta.

</doc>
<doc id="104128" title="Marcela Veselková" url="https://sk.wikipedia.org/wiki?curid=104128">
Marcela Veselková

Marcela Veselková (* 16. február 1981, Košice) je slovenská poetka.
Absolvovala Ekonomickú univerzitu v Bratislave a Central European University v Budapešti. Debutovala básnickou zbierkou "Najzvláštnejšie je neľúbiť ťa" (Slovenský spisovateľ, 2005), ktorá sa dostala do užšej nominácie na "Veľkú cenu za východoeurópsku literatúru" a získala prémiu "Ceny Ivana Kraska". V roku 2013 jej v "Aspekte" vyšla druhá zbierka poézie pod názvom "Identity". Pracuje na "Inštitúte sociálnej politiky" Ministerstva práce, sociálnych vecí a rodiny SR. Zároveň je podpredsedníčka Slovenskej ekonomickej spoločnosti.

</doc>
<doc id="104138" title="Blaho Uhlár" url="https://sk.wikipedia.org/wiki?curid=104138">
Blaho Uhlár

Blaho Uhlár (* 26. august 1951, Prešov), je slovenský režisér a dramatik.
Život.
Narodil sa v Prešove, detstvo a časť mladosti prežil v Ružomberku. Absolvoval štúdium réžie na VŠMU v Bratislave. Od roku 1974 bol členom Divadla pre deti a mládež (DPDM) v Trnave. V roku 1991 založil s výtvarníkom Milošom Karáskom Divadlo Stoka, ktoré bolo napriek odporu a petíciám v roku 2006 vytlačené výstavbou v zóne Pribinova (Eurovea).
Písal a inscenoval pantomimické scenáre pre deti. Vytváral autorské divadlo s provokovaním publika a s politizujúcim obsahom.

</doc>
<doc id="104154" title="Svetový kongres Slovákov" url="https://sk.wikipedia.org/wiki?curid=104154">
Svetový kongres Slovákov

Svetový kongres Slovákov bol ustanovený v dňoch 17. – 21. júna 1971 na zhromaždení zahraničných Slovákov v Toronte, ako celosvetová reprezentácia Slovákov v zahraničí. Za prvého predsedu zhromaždenie zvolilo Štefana Romana, ktorý zastával funkciu až do svojej smrti v roku 1988. Jeho nasledovníkom sa stal hokejista Marián Šťastný.
Štefan B. Roman sa presvedčil, že Slovensko väzí v dvojnásobnej porobe, že nemôže povedať, čo cíti a čo chce a že potrebuje vierohodnú reprezentáciu, ktorá by tlmočila jeho túžby a politickú vôľu v slobodnom svete. Toto presvedčenie sa ešte viac utvrdilo po agresívnom zásahu vojsk Varšavskej zmluvy v auguste 1968. Ako to neskoršie vyjadril v svojom prejave ku kalifornským Slovákom dňa 19. novembra 1976: "Keď sovietske tanky vtrhli na Slovensko a okupovali ho, uvedomili sme si, že len tak splníme svoju historickú úlohu, ak Slováci v zahraničí sústredia svoj boj a koordinujú svoju činnosť. Toto bola hlavná pohnútka a cieľ založiť Svetový kongres Slovákov."
Po tomto rozhodnutí nasledovali porady s predstaviteľmi slovenských krajanských spolkov a organizácií a ich výslednicou bolo zvolanie zakladajúceho valného zhromaždenia Svetového kongresu Slovákov (SKS), ktoré sa konalo v dňoch 19.- 21. júna 1970 v New Yorku. Zhromaždenie jednohlasne zvolilo Štefana Romana za predsedu SKS, lebo on bezpochyby bol nielen iniciátorom myšlienky, ale aj hybnou silou takmer všetkých vtedajších politických a politicko-kultúrnych slovenských podujatí v slobodnom svete. Neviedli ho nijaké osobné ambície, ako to chcela ľuďom na Slovensku vsugerovať komunistická propaganda. Štefan Roman nepotreboval SKS, ale SKS potreboval jeho. Predsednícka funkcia mu bola skôr prekážkou než rebríkom k vyššiemu postaveniu v spoločnosti. Prijal ju však za povinnosť, ktorú mu diktovalo jeho svedomie, ako to vyznal zriedkavom rozhovore s redaktorom M. Jankovským (A. Brázda): "Božia Prozreteľnosť ide po cestách, ktoré my nepoznáme. Mne ako emigrantovi Pán Boh doprial niektoré dary a ja si uvedomujem, že mám tieto hodnoty využiť pre veci, za ktoré v mojom srdci neustále horí plamienok. Keby som nevenoval časť svojich schopností a darov pre národ, z ktorého som vyšiel, nerobil by som všetko, čo môžem a čo vo svedomí som zaviazaný robiť."
Založením SKS Štefan Roman a jeho spolupracovníci sledovali skromný, ale prepotrebný cieľ. Vyjadril ho on sám v zahajujúcom prejave na zakladajúcom valnom zhromaždení: "Chceme hľadať spoluprácu všetkých roduverných Slovákov v záujme slobody slovenského národa, aby sme spoločnými silami predstavili ostatnému vetu našu rodnú vlasť a snahy slovenského národa po slobode, demokracii a rovnoprávnosti." Na adresu pochybovačov a malomyseľných povedal: "Boj za národ je len vtedy prehratý, keď sa jeho príslušníci vzdajú boja a obetí a sklonia šiju pred utláčateľmi, a keď miesto práce za národ márnia sily v sporoch a vzájomných škriepkach."
Svetový kongres Slovákov sa predstavil zahraničnej verejnosti deklaráciou, v ktorej sa jednoznačne hovorilo: „Vyhlasujeme, že slovenská otázka je otázkou medzinárodnou, preto žiadame pre slovenský národ medzinárodnú spravodlivosť vyjadrenú plnou demokratickou štátnosťou.“ Kongres pri jeho vzniku pozdravil aj prezident Spojených štátov G. R. Ford slovami: „ Pre Slovákov v zahraničí nemôže byť lepšej veci, ktorej by sa zasvätili, ako pomáhať slovenskému národu za železnou oponou znovu nadobudnúť slobodu a samostatnosť.“
Štefan Roman vedel pre slovenskú vec získať sympatie a porozumenie medzi politikmi, štátnikmi, vedcami a významnými osobnosťami západného sveta. V októbri 1976 sa mu podarilo dostať slovenskú otázku aj na pôdu Európskeho parlamentu v Štrasburgu a v máji 1977 sa delegácia Svetového kongresu Slovákov zúčastnila konferencie organizovanej Paneurópskou úniou. V lete toho istého roku vystúpila s obšírnym memorandom na následnej konferencii o Helsinskej dohode, ktorá sa konala v Belehrade a v novembri 1980 predložila sťažnosti slovenského národa na II. konferencii o Helsinskej dohode v Madride. Žiadali delegácie signatárskych štátov, „aby upozornili vládu v Prahe na porušovanie ľudských práv a nástojili na tom, aby slovenský národ požíval všetky základné práva v súlade so záverečným aktom Konferencie o bezpečnosti a spolupráci v Európe.“ Neochvejne veril, že komunizmus padne. Priam prorocky vyznievajú jeho slová, ktoré napísal ako úvodník do Bulletína SKS (č. 29/1978) na prahu roka 1978: " Totalitný komunizmus nebude môcť trvalo odolávať myšlienke sebaurčenia národov, myšlienke ľudských práv, slovom, myšlienke demokratickej slobody pre národ i jednotlivca. Jeho proletársky internacionalizmus je len prejavom sovietskeho imperializmu. Ale toto storočie je už tak zrelé, že staré prežitky bude striasať ako suché lístie... Tí ktorí sa hlásia k Slovensku, sú preto už v zahraničí povinní pripravovať sa na budúce úlohy Slovenska."

</doc>
<doc id="104173" title="Štátny prevrat" url="https://sk.wikipedia.org/wiki?curid=104173">
Štátny prevrat

Štátny prevrat alebo prevrat alebo francúzsky coup d'état () je náhla, často násilná a prudká, politická zmena politického systému a vládnucich skupín ľudí. Prevrat zásadného významu, veľký prevrat a podobne sa nazýva aj revolúcia. Pri štátnom prevrate dochádza k zmene moci v rozpore s platnou legislatívou v danom štáte. Prevratom môže dôjsť k zmene demokratického režimu na nedemokratický ale aj nedemokratického režimu na demokratický. Častým prípadom je aj výmena jednej totalitnej mocenskej skupiny za inú.
Slovo puč (zo staršieho švajčiarskonem. výrazu "bütsch" = úder, tresk) môže byť synonymum štátneho prevratu alebo môže označovať neúspešný štátny prevrat alebo štátny prevrat uskutočnený malou skupinou ľudí alebo štátny prevrat skupinou ľudí, ktorá dosiaľ nemala významný podiel na moci, teda napr. nižších vojenských hodnostárov.
Úspešné prevraty boli napríklad v roku 1948 v ČSR, v roku 1979 v Iráne alebo roku 1999 v Pakistane. V roku 1917 došlo v Rusku k štátnemu prevratu dvakrát. Najskôr bol vo februári nedemokratický cársky režim nahradený pomerne demokratickou dočasnou vládou, ktorá bola v novembri (podľa starého ruského kalendára v októbri) toho istého roku zvrhnutá boľševickým prevratom a bola nastolená komunistická diktatúra. Medzi neúspešné prevraty sa zaraďuje aj prevrat v roku 1991 vo vtedajšom Sovietskom zväze. 

</doc>
<doc id="104253" title="Jozef Nodžák" url="https://sk.wikipedia.org/wiki?curid=104253">
Jozef Nodžák

Jozef Nodžák (* 19. marec 1946, Slanica† 28. august 2017, Trstená) bol slovenský herec, moderátor a detský zabávač.
Zo života.
V 80. rokoch 20. storočia pôsobil ako redaktor hlavnej redakcie vzdelávacích programov v bratislavskom štúdiu Česko-slovenskej televízie. Spolupodieľal sa na úspešnej výchovno-vzdelávacej detskej relácii Detektív Karol.
V 90. rokoch sa stal známym pod pseudonymom Majster N. V detskej relácii Slovenskej televízie Crn-crn vystupoval ako detský zabávač. Hravou formou realizoval rôzne fyzikálne pokusy. Neskôr uvádzal svoju samostatnú reláciu.
Jozef Nodžák zomrel vo veku 71 rokov po ťažkej chorobe.

</doc>
<doc id="104291" title="Kancelársky balík" url="https://sk.wikipedia.org/wiki?curid=104291">
Kancelársky balík

Kancelársky balík je softvérový balík, obsahujúci programy na vykonávanie bežných kancelárskych činností. Najčastejšie sú to textový procesor, tabuľkový kalkulátor a program na tvorbu prezentácií. 
Novšie resp. obsiahlejšie kancelárske balíky dosahujú aj e-mailového klienta, program na tvorbu webových stránok a program na prácu s databázami. 
V súčasnosti je najrozšírenejší Microsoft Office, ktorý využíval proprietárny formát súborov, ktorý sa stal "de facto" štandardom. Microsoft Office pred Office 2007 používal proprietárne formáty súborov založené na OLE Compound File Binary Format. To nútilo používateľov, ktorí zdieľali súbory, aby prijali rovnakú softvérovú platformu. V roku 2008 Microsoft bezplatne sprístupnil na stiahnutie celú dokumentáciu pre binárne formáty Office a udelil všetky prípadné patentové práva na používanie alebo implementáciu tohto binárneho formátu v rámci Open Specification Promise. Schopnosť čítať súbory vytvorené programami Microsoft Office sa de facto stala nutnou podmienkou pre všetky ostatné kancelárske balíky. 
Najznámejšie kancelárske balíky sú:
Online:
Už nevyvíjané kancelárske balíky:

</doc>
<doc id="104309" title="Sandberg" url="https://sk.wikipedia.org/wiki?curid=104309">
Sandberg

Sandberg je významná paleontologická lokalita, nachádzajúca sa na území mestskej časti Devínska Nová Ves, Bratislava. Leží na juhozápadnom okraji chránenej krajinnej oblasti Malé Karpaty a je súčasťou Národnej prírodnej rezervácie Devínska Kobyla. Lokalita bola objavená pri ťažbe piesku.
Lokalitu vyhlásili za chránené nálezisko s rozlohou roku 1964. Už nasledujúceho roku bola rozšírená a premenovaná na Štátnu prírodnú rezerváciu Devínska Kobyla, o rozlohe . Roku 1986 sa chránená plocha rezervácie rozrástla na . Posledná zmena prišla 1. januára 1995, kedy bola premenovaná na Národnú prírodnú rezerváciu Devínska Kobyla, s najvyšším stupňom ochrany.
Dôvodmi ochrany je najmä výskyt bohatej teplomilnej flóry a fauny (najmä hmyzu); výskyt pieskomilnej kveteny a výskyt druhov čeľade vstavačovitých rastlín, vďaka ktorým patrí k najvýznamnejším lokalitám na Slovensku.
Geológia.
Sandberg tvoria horninové zvyšky treťohorného mora, ktoré sa rozprestieralo vo Viedenskej panve. Na vápence z obdobia jury a spodnej kriedy (asi pred 160 - 180 miliónmi rokov) boli pri mohutnom zdvihnutí (transgresii) mora (pred zhruba 14 - 16 miliónmi rokov) vodorovne uložené piesky s vložkami štrkopieskov, pieskovce a brekcie. V pieskovcovej stene sú viditeľné vodorovné lavice odolnejších hornín - pieskovcov a litotamniového vápenca. Na svahoch a úpätí pieskoviska sú napadané mohutné bloky (balvany) z pieskovca a piesčitého litotamniového vápenca, ktoré tam zostali po poslednom komorovom odstrele.
Paleontológia.
Na Sandbergu sa našlo okolo 300 druhov skamenelín ulitníkov, lastúrnikov, ježoviek, hubiek, dierkavcov, ale aj väčších morských a suchozemských živočíchov. Boli tu nájdené početné zuby žralokov a kostnatých rýb, pozostatky korytnačiek, stavec veľryby (), fragmenty kostier opíc ( alebo ), tuleňa (), nosorožca srstnatého, jaskynného medveďa a vtákov. Výskyt ježoviek a žralokov poukazuje na normálnu slanosť neogénneho mora. Prítomnosť červených litotamniových rias zase na hĺbku do .
Flóra.
Súčasná flóra tejto lokality je zastúpená viacerými ohrozenými a chránenými druhmi. Rastú tu napríklad: smldník piesočný (), pre ktorý je to na Slovensku jediná lokalita výskytu, a ďalšie: kurička sivastá (), gypsomilka metlinatá ().
Fauna.
V strmých pieskových svahoch Sandbergu a v okolitých pieskových zrázoch hniezdi Včelárik zlatý, ktorý si v piesku stavia až 1m hlboké hniezda.
Ochrana prírody.
V roku 2021 dobrovoľníci v spolupráci so Štátnou ochranou prírody stĺpikmi vyznačili koridor pre turistov. Má pribudnúť kamerový dohľad, orientačné mapy a informačné tabule.

</doc>
<doc id="104317" title="Mária Ďuríčková" url="https://sk.wikipedia.org/wiki?curid=104317">
Mária Ďuríčková

Mária Ďuríčková (vl. menom Mária Masaryková, rodená "Piecková"; * 29. september 1919, Zvolenská Slatina – † 15. marec 2004, Bratislava) bola slovenská spisovateľka, prekladateľka, scenáristka a autorka literatúry pre deti a mládež.
Životopis.
Narodila sa 29.9. 1919 v Zvolenskej Slatine v roľníckej rodine a vzdelanie získala vo Zvolenskej Slatine, Zvolene a na učiteľskom ústave v Lučenci, neskôr pokračovala so štúdiom popri zamestnaní na pedagogickej fakulte v Bratislave, no štúdium nedokončila. Pracovala ako učiteľka napr. v Hornom Tisovníku, Omastinej či Bratislave. V roku 1951 bola šéfredaktorkou časopisu Družba, v roku 1952 sa stala šéfredaktorkou časopisu Zornička. Od roku 1954 bola redaktorkou vydavateľstva Mladé letá a v rokoch 1969 – 1970 šéfredaktorkou obnoveného Slniečka. Od roku 1971 sa plne venovala svojej literárnej tvorbe.
Tvorba.
Svoje prvé diela začala publikovať v rôznych časopisoch (Zornička, Ohník) a jej prvý knižný debut vyšiel v roku 1954. Jej tvorba sa zameriavala výlučne na diela pre deti a mládež. Vo svojich dielach dokázala citlivo zachytiť životné zážitky dospievajúcej mládeže, jej citové kolízie a konflikty, často používala žiacky slang, no taktiež dokázala klásť veľký dôraz na charakter postáv. Necháva otvorenú hranicu medzi reálnym a fantastickým, ktoré sa navzájom prelínajú. Okrem vlastnej tvorby sa venovala tiež zostavovaním zborníkov a výberov, v ktorých často siahala po ľudových námetoch a ľudovej slovesnosti. Taktiež sa venovala prekladom z ruštiny, češtiny a nemčiny (rozprávky "Bohatier Kremienok, Sedemfarebný kvietok, Krása nevídaná" či príbehy o "Nevedkovi").

</doc>
<doc id="104370" title="Park" url="https://sk.wikipedia.org/wiki?curid=104370">
Park

Park alebo (najmä ak obsahuje veľa stromov) sad(y) je väčší (čiastočne alebo úplne) umelo vytvorený otvorený priestor, ktorý slúži najmä na prechádzky a krátkodobé zotavenie, ale niekedy má (aj) hygienickú, estetickú, kultúrnu, vzdelávaciu a pod. funkciu. Obyčajne je to plocha s trávou a chodníkmi, často aj s drevinami, niekedy s aj kvetmi, lúkami, jazierkami a/alebo architektonickými prvkami. Hlavné typy parkov sú väčšie záhrady (najmä pri zámkoch) v krajinárskom štýle a ľudové (najmä mestské) parky. Hranica medzi parkom a záhradou nie je striktne určená. 
Etymológia.
Slovo sa do slovenčiny dostalo cez západné jazyky (najmä nemecké Park a anglické park), do ktorých sa dostalo z francúzštiny, kde slovo parc znamenalo pôvodne ohradený priestor alebo zverinec, neskôr veľkoplošnú umelo vytvorenú ohradenú plochu so zeleňou (teda park) alebo vojenské depo zbraní alebo parkovisko. Francúzske slovo parc pochádza zo slova parricus stredovekej latinčiny, ktoré znamenalo uzavretý priestor. Toto latinské slovo môže pochádzať z iberského *parra (tyč, mrež) alebo z ľudovolatinského *barra (priečna tyč) alebo zo staronemeckého pherih (ohrada, prekážka; podľa väčšinového názoru ale pherih pochádza naopak z latinského parricus)
Ukážky definícií parku z literatúry.
Park je:
Dejiny.
Parky sú známe od staroveku, napr. sú známe perzské parkové zvernice, parky gréckych akadémií a gymnázií, parky rímskych palácov a víl a potom parky renesančných víl (s voliérami, fontánami, jazierkami, mytologickými sochami a pod.). Súčasný európsky park sa vyvinul z anglických záhrad 18. storočia. Keďže v Anglicku nestrpeli divú zver vo voľnej prírode, zriaďovali si bohatí statkári na časti svojich pozemkov obklopujúcich ich dom (kaštieľ) veľké ohradené zvernice a tieto začali rôznym spôsobom skrášľovať. Neskôr boli premenené na väčšie záhrady v krajinárskom štýle (bez zveri), teda parky v pravom slova zmysle.
V 17. storočí vznikali v kontinentálnej Európe parky (spravidla pri zámku či kaštieli) v určitom slohu (barokový park, francúzsky park), s pravidelným pôdorysom a ornamentmi. Francúzsky klasicistický park, ktorého tvorcom bol najmä André Le Nôtre (1613 – 1670) bola architektonicky riešená záhrada na hlavnej osi zámku, ktorá mala geometricky založené chodníky a prechádzala do voľného lesa, kde šľachta usporadúvala poľovačky (napr. Versailles). Okolo roku 1700 vznikol tzv. anglický park, ktorý je na rozdiel od francúzskeho parku charakterizovaný umelou prirodzenosťou a nepravidelnosťou. V období romantizmu do parkov stavali aj umelé ruiny, čínske pavilóniky, mostíky, grécke altánky, malé pustovne, romantické plastiky. Na Slovensku sa zachovali niektoré staré parky pri kaštieľoch, napr. v Topoľčiankach, vo Vyšnom Blhu, v Turčianskej Štiavničke a novší je v Smoleniciach.
Koncom 18. storočia vznikli ľudové resp. mestské parky (do konca 19. storočia ich možno označiť skôr ako ľudové resp. mestské záhrady), t.j. parky všeobecne prístupné , obyčajne v meste, s lúkami na ležanie, jazierkami na kúpanie, neskôr aj so športoviskami, hostincami , zhromažďovacími sieňami, amfiteátrami a pod. Najstarší mestský park na Slovensku je Sad Janka Kráľa (pôvodne Aupark) v Bratislave založený v roku 1773.
Od konca 20. storočia sa zriaďujú tzv. lesoparky.

</doc>
<doc id="104428" title="Šindeľ" url="https://sk.wikipedia.org/wiki?curid=104428">
Šindeľ

Šindeľ je strešná krytina. V minulosti bol často používaný drevený (pôvodný) variant, ktorý sa skladal z vyrezávaných, do seba zapadajúcich latiek. Jednotlivá takáto latka sa tiež nazýva šindeľ. V súčasnosti sa používajú šindle z rôznych materiálov a s rozdielnou montážou. Rozšírený je najmä šindeľ jednoduchých tvarov z asfaltových pásov s povrchovým posypom, ktorý sa pribíja na strechu do plného debnenia.
Výhodou šindľa je menšia hmotnosť a tým nižšie zaťaženie na konštrukciu krovu.
Druhy.
Rozlišujeme dva druhy dreveného šindľa podľa spôsobu výroby:
Charakteristika.
Šindeľ bol hlavne v minulosti často používanou strešnou krytinou. Jednotlivé kusy do seba zapadajú na spôsob perodrážky. Neveľké rozmery umožňujú veľkú variabilitu a široké použitie aj na zložitých tvaroch striech ľudovej architektúry. Hrebeň strechy sa riešil tak, že na náveternej strane domu sa najvrchnejší rad šindľov vysunul o niečo vyššie.
V súčasnosti sa používajú aj šindle z plastu, ktoré sú lacnejšie, avšak nie také kvalitné ako drevené. Šindle z plastu však nevyžadujú pravidelnú údržbu a čas potrebný na montáž je výrazne kratší. Výhodou je aj menšia hmotnosť. V minulosti bol často čierny, dodnes sa na dosiahnutie nenasiakavosti používajú asfaltové prípravky. Tradičnú hnedú je možno vidieť len zriedka.

</doc>
<doc id="104451" title="Andrej Ferko (slovenský spisovateľ)" url="https://sk.wikipedia.org/wiki?curid=104451">
Andrej Ferko (slovenský spisovateľ)

Doc. RNDr. Andrej Ferko, PhD. (* 19. január 1955, Bratislava) je slovenský matematik, informatik, spisovateľ, dramatik, scenárista, publicista, autor literatúry pre deti a mládež, vysokoškolský pedagóg. Je synom Vladimíra Ferka a Hany Ferkovej, bratom Jerguša Ferka a synovcom Milana Ferka.
Životopis.
Vyštudoval numerickú matematiku na Prírodovedeckej fakulte Univerzity Komenského v Bratislave. V súčasnosti pôsobí na Katedre algebry, geometrie a didaktiky matematiky Fakulty matematiky, fyziky a informatiky UK, kde získal docentúru a kde vyučuje počítačovú grafiku. Je členom Slovenského PEN Centra (SC PEN) a Spolku slovenských spisovateľov (SSS). Okrem toho pôsobí v koordinačnom výbore odbornej sekcie pre počítačovú grafiku a spracovanie obrazu Slovenskej informatickej spoločnosti (SISp) a už viac ako 20 rokov sa podieľa na organizovaní medzinárodnej konferencie z počítačovej grafiky Spring Conference on Computer Graphics (SCCG). Je členom Spoločnosti pre otvorené informačné technológie.
Tvorba.
Začínal písaním kratších prozaických diel (novely, poviedky). Písal tak pre dospelých, ako i pre deti a mládež. Tu sa venuje hlave autorskej rozprávke, v ktorej často zachádza do výsmechu až politickej satiry. Okrem prózy sa venuje i písaniu drám a televíznych scenárov. Jeho dramatická tvorba je realizovaná najmä v divadlách malých javiskových foriem (napr. GUnaGU).

</doc>
<doc id="104474" title="Vladimír Ferko" url="https://sk.wikipedia.org/wiki?curid=104474">
Vladimír Ferko

Vladimír Ferko (* 10. august 1925, Veľké Rovné – † 24. október 2002, Bratislava, Slovensko) bol slovenský spisovateľ, publicista a autor literatúry faktu; otec Andreja Ferka a Jerguša Ferka a brat Milana Ferka. 
Životopis.
Narodil sa v drotárskej rodine a vzdelanie získaval vo Veľkom Rovnom a Bratislave, kde úspešne ukončil štúdium novinárstva na Filozofickej fakulte Univerzity Komenského. Po ukončení štúdia pracoval v rokoch 1949 – 1964 ako redaktor (reportér, resp. zástupca šéfredaktora) v denníku Smena, zároveň bol korešpondentom bulharského denníka Narodna mladež Sofia a gruzínskeho denníka Molodoj Leninec Tbilisi. V rokoch 1965 – 1969 bol vedúcim publicistického oddelenia týždenníka Predvoj a zástupcom šéfredaktora týždenníka Nové slovo. V rokoch 1969 – 1985 pôsobil ako reportér Smeny na nedeľu. Pochovaný je v Košútoch.
Jeho manželkou bola redaktorka vydavateľstva Mladé letá a prekladateľka z francúzštiny, nemčiny, ruštiny a češtiny Hana Ferková (Cena Jána Hollého za preklad knihy Snehulienka a iné rozprávky od Richarda Bambergera a v roku 1984 zápis na Čestnú listinu IBBY za ten istý preklad.) Zomrela v roku 2005.
Tvorba.
Začínal uverejňovaním reportáží z domova i zahraničia, no prvá kniha mu vyšla až v roku 1959. Vo väčšine svojich diel sa venuje popularizácii prírodovedných poznatkov. Jeho knihy sú zmesou popularizačného výkladu, reportáže a eseje, charakteristické je pre ne presná práca s faktami, zaujímavý výklad, no tiež schopnosť zamýšľať sa nad jednotlivými prírodnými javmi v súvislosti s prácou ľudí a ich myslením či cítením.
Cena Vladimíra Ferka.
Po autorovi je pomenovaná cena za literatúru faktu, ktorú udeľuje Spolok slovenských spisovateľov. 

</doc>
<doc id="104481" title="Slanica" url="https://sk.wikipedia.org/wiki?curid=104481">
Slanica

Slanica bola obec na Orave, ktorá bola zatopená Oravskou priehradou. Po vybudovaní priehrady názov zaniknutej obce dlhé roky pripomínala vyhliadková loď z roku 1947. Previezli ju sem po skončení svojej aktívnej služby z Dunaja a dostala nový názov „Slanica“.
Vznik obce.
Obec založili pri vtoku riečky Slanice (dnešná Polhoranka) do Bielej Oravy podľa Valašského práva bratia z rodiny Kludovskej, pochádzajúcej z Kňažej. Prvá zmienka o obci Slanica (pod názvom Zlanycha) je z roku 1564, kedy oravskí Valasi žiadali kráľa Ferdinanda I. o odpustenie daní v novozaložených dedinách. Slanica dostala názov podľa slanej príchute vody, ktorá priteká zo slaných prameňov z úpätia Babej hory. V dobe kuruckých bojov Slanica veľmi spustla.
Obyvateľstvo obce.
Obyvateľstvo obce sa živilo roľníctvom, chovom dobytka a v 18. storočí už prevažovalo pláteníctvo. Podľa záznamov z rokov 17771978 je známe, že sa výrobe a predaju plátna venovala väčšina rodín v Slanici. Po úpadku pláteníctva sa obyvatelia venovali obrábaniu malých políčok a mnohí obyvatelia sa odsťahovali. V roku 1870 mala Slanica 152 domov a 1 068 obyvateľov. Do roku 1930 počet domov stúpol na 168, no obec zaznamenala už len 329 obyvateľov. Pred zatopením žilo v Slanici 850 obyvateľov.
Slanický ostrov umenia.
Kostol Povýšenia svätého Kríža, postavený v obci Slanica v 18. storočí, stál na pahorku, ktorý zostal aj po vybudovaní a naplnení Oravskej priehrady nad vodnou hladinou a dnes tvorí Slanický ostrov nazývaný tiež Ostrov umenia. Kostol sa staval v rokoch 17661769 ako baroková kaplnka a v roku 1843 ho klasicisticky prestavali na kostol s dvoma vežami a pristavanou tzv. zámočnou kaplnkou. V súčasnosti sa v interiéri kostola nachádza galéria ľudového umenia, kde je nainštalovaná expozícia „Tradičná ľudová plastika a maľba“. Na ostrove sa zároveň nachádza pôvodný dnes už historický cintorín a lapidárium „Oravskej kamenárskej tvorby 18. a 19. storočia“. V bývalej hrobke je nainštalovaná expozícia histórie zatopených obcí a budovania Oravskej priehrady. Ostrov je v letnej sezóne dostupný loďou premávajucou z Námestova alebo z Prístavu, naopak v zimných mesiacoch je možné prejsť až na ostrov po zamrznutej vodnej hladine.

</doc>
<doc id="104500" title="Ferdinand Čatloš" url="https://sk.wikipedia.org/wiki?curid=104500">
Ferdinand Čatloš

Ferdinand Čatloš (* 7. október 1895, Liptovský Peter – † 16. december 1972, Martin) bol slovenský generál, minister národnej obrany vojnovej Slovenskej republiky, po skončení druhej svetovej vojny krátko väznený, neskôr pôsobil ako úradník.
Životopis.
Študoval na Vyššej obchodnej škole v Kežmarku a Dolnom Kubíne, frekventant Vysokej vojenskej školy v Prahe. Počas 1. svetovej vojny bol príslušníkom česko-slovenských légií v Rusku, v hodnosti veliteľa bataliónu.
Po vzniku pronemecky orientovanej Slovenskej republiky, sa stal Ferdinand Čatloš ministrom národnej obrany. Bol tiež vymenovaný za člena Štátnej rady. Ako jeden z najschopnejších veliteľov armády Čatloš roku 1939 organizoval a velil ťaženiu slovenskej armády proti Poľsku. Zaslúžil sa o vznik Oddielu armádnych pretekov (1940), bol tiež gestor 1. majstrovstiev SR v lyžovaní v Banskej Bystrici.
V roku 1941 pripravil armádu na boje proti ZSSR, do ktorých sa armáda zapojila v júni 1941. V roku 1944 vypracoval kontroverzný plán vojenského prevratu na Slovensku a nastolenie vojenskej diktatúry. V pláne sa mimo iného spomína nasledovné: „...(Diktatúra) by zrušila vypovedanie vojny ZSSR a jeho spojencom, so súčasným vypovedaním vojny Maďarom, čo by ju razom urobilo veľmi populárnou.“ Práve vďaka jeho snahe bolo zabezpečené lietadlo, ktoré 4. augusta odletelo spolu s kapitánom Ferjenčíkom a Šmidkem do ZSSR. Plán 23. augusta doručila delegácia SNR do Moskvy. Pritom sa Čatloš usiloval o nadviazanie spojenia so sovietskymi vojenskými i politickými činiteľmi, ako aj slovenským protifašistickým odbojom. Jeho plány však boli Slovenskou národnou radou ako aj sovietskymi predstaviteľmi odmietnuté.
Po vypuknutí SNP mal pod nemeckým nátlakom 29. augusta 1944 prejav zameraný proti SNP. Prejav, ktorý napísal Tido J. Gašpar, žiadal od vojenských posádok, aby nekládli odpor Nemcom obsadzujúcim územie Slovenska. Najmä posádky na západnom a východnom Slovensku, ktoré nepočítali s tak skorým vypuknutím povstania a neboli tak zasvätené do jeho príprav ako tie, ktoré okolo seba sústredil Ján Golian, slová Čatlošovho prejavu uposlúchli a k povstaniu sa nepripojili. Ďalej bol prinútený asistovať nemeckým vojskám pri odzbrojovaní bratislavskej posádky, potom keď začalo byť zrejmé, že sa ho Nemci chystajú zatknúť však 2. septembra 1944 odišiel k povstalcom na stredné Slovensko. Na rozkaz Jána Goliana bol zatknutý, neskôr 13. septembra 1944 odovzdaný partizánom P. A. Velička, ktorí zabezpečili jeho odlet so spoluinternovaným generálom Turancom 13. septembra do partizánskeho štábu v Kyjeve, odkiaľ bol neskôr prevezený do Moskvy. Tam bol internovaný v Butyrskej väznici.
Do rúk československých orgánov bol odovzdaný v roku 1947. Národným súdom v Bratislave bol po vojne odsúdený na 5 rokov väzenia. Neskôr, od roku 1948 až do svojej smrti, pracoval ako úradník v Martine.

</doc>
<doc id="104507" title="Aminokyselina" url="https://sk.wikipedia.org/wiki?curid=104507">
Aminokyselina

Aminokyseliny alebo aminokarboxylové kyseliny sú organické zlúčeniny obsahujúce v molekule aminoskupinu (primárnu, sekundárnu či terciárnu) a karboxylovú skupinu (niekedy aj druhú aminoskupinu, druhú karboxyskupinu a ďalšie substinenty). 
Podľa vzájomnej polohy aminoskupiny a karboxylovej skupiny sa rozlišujú a-, b-, g-aminokyseliny atď. Aminokyseliny kódované (proteinogénne, bielkovinotvorné) sú stavebnými jednotkami bielkovín. Ich zabudovanie do peptidového reťazca pri proteosyntéze je riadené genetickým kódom (preto kódované). Do tejto skupiny patrí 20 a-aminokyselín. Okrem glycínu ktorý nie je chirálny, majú všetky kódované aminokyseliny konfiguráciu L. Aminokyseliny nekódované nie sú pravidelnou súčasťou bielkovín. V organizme majú rôzne biologické funkcie, sú napr. súčasťou niektorých koenzýmov. Esenciálne aminokyseliny si telo nevie samo syntetizovať, musí ich získavať z potravy. Pre človeka sú esenciálne valín, leucín, izoleucín, fenylalanín, tryptofán, lyzín, metionín a treonín; ostatné sú neesenciálne. 
Z metabolického hľadiska, to je podľa možností ich zapojenia do metabolizmu cukrov a tukov, sa delia na glukogénne (pri ich štiepení vznikajú medziprodukty metabolizmu cukrov), ketogénne (odbúravajú sa látky ktoré tvoria tuky) a glukogénne i ketogénne (štiepia sa zvyčajne na dva fragmenty, z ktorých jeden sa zapája do metabolizmu cukrov s druhý tukov). Biele kryštalické látky rozpustené vo vode, z väčšej časti vo forme amfiónov, napr. pri glycíne (+)NH3CH2COO(-). Majú amfortérny charakter (napr. tvoria sodné soli aj hydrochloridy) a prejavujú reakcie amínov (napr. acylácia) i karboxylových kyselín (napr. esterifikácia). Súčasná prítomnosť skupín NH2 a COOH umožňuje spojenie amidovou väzbou CONH a vznik laktámov, respektívne polyamidov. Najznámejším premyselne vyrábaným polyamidom je polyamid 6 (NH(CH2)5CO) n, vyrábaný z ekaprolaktámu. Prírodné polyamidy sú proteíny, v ktorých sa ako stavebné jednotky vyskytuje najčastejšie asi 20L-a-aminokykelín NH2CHCOOH líšiacich sa substituetom R.
Prehľad 20 základných proteinogénnych aminokyselín.
Skratky a chemické vlastnosti.
Aminokyseliny sa v bežnej praxi označujú skratkami. V biochémii sa vačšinou používajú trojpísmenové skratky. Jednopísmenové skratky sa používajú hlavne na zapisovanie sekvencie bielkovín.
Ďalšie aminokyseliny v živých objektoch.
Okrem 20 základných proteinogénnych aminokyselín sa v bielkovinách môžu nachádzať aj ďalšie aminokyseliny, ktoré vznikajú druhotne, úpravou už hotovej bielkoviny. Takýmito aminokyselinami sú napr. hydroxy-prolín, a N-trimetyl-lyzín.
V živých objektoch sa prirodzene nachádzajú aj neproteinogénne aminokyseliny, väčšinou ako medziprodukty metabolizmu aminokyselín. Takýmito aminokyselinami sú napr. homoserín, homocysteín, ornitín, citrulín a iné).
Syntéza aminokyselín.
Rastliny dokážu syntetizovať všetky aminokyseliny z anorganických látok. Naproti tomu živočíchy si dokážu tvoriť len niektoré aminokyseliny (a aj to len premenou iných, hotových aminokyselín), iné (tvz. "esenciálne aminokyseliny") musia dostávať hotové z potravy.
Dusík potrebný na produkciu aminokyselín získavajú rastliny z pôdy vo forme dusičnanov, alebo amoniaku. Dusičnany sa redukujú na amoniak dvojicou enzýmov nitrát reduktázou a nitrit reduktázou. Amoniak sa zabudováva pomocou enzýmov GS (glutamín syntetáza) a GOGAT (glutamát syntáza, nazývaná tiež glutamín-oxoglutarát-aminotransferáza). Produktom je glutamín (Gln) a kyselina glutámová (Glu). Z nich sa potom vytvárajú všetky ostatné aminokyseliny.

</doc>
<doc id="104520" title="Uhorský potok" url="https://sk.wikipedia.org/wiki?curid=104520">
Uhorský potok

Uhorský potok (starší názov Uhorštiansky potok) je potok na území okresu Poltár, je to ľavostranný prítok Ipľa s dĺžkou 12,2 km a je tokom III. rádu.
"Prameň:" v Stolických vrchoch, v podcelku Málinské vrchy, na južných svahoch vrchu Burkuš (809,4 m n. m.) v nadmorskej výške okolo 720 m n. m.
"Smer toku:" najprv na juhozápad, za obcou Krná sa stáča na juh, postupne až na juhovýchod
"Geomorfologické celky:" 1.Stolické vrchy, podcelok Málinské vrchy, 2.Revúcka vrchovina, podcelok Cinobanské predhorie, 3.Juhoslovenská kotlina, podcelok Lučenská kotlina, časť Poltárska pahorkatina
"Prítoky:" sprava prítok z doliny Veľké skalné, Neklenský potok, Krná, Slatina, Držkovo, zľava prítok spod Uhorského (530,8 m n. m.) a Zlatná
"Ústie:" do Ipľa na území mesta Poltár (pri časti Zelené) v nadmorskej výške 224,7 m n. m.
"Obce:" Krná a Uhorské

</doc>
<doc id="104521" title="Ľukava" url="https://sk.wikipedia.org/wiki?curid=104521">
Ľukava

Ľukava (do 2010 aj Ľukva) je potok v západnej časti okresu Rimavská Sobota, je to pravostranný prítok Rimavy s dĺžkou 14,5 km. V okolí osady Mojša (do 2008 aj Majša) meandruje a na dolnom toku bola vybudovaná vodná nádrž Kurinec využívaná najmä na rekreačné účely.
"Prameň:" v Cerovej vrchovine, v podcelku Bučenská vrchovina, na severnom úpätí vrchu Trojchotár (359,4 m n. m.) v nadmorskej výške okolo 320 m n. m.
"Smer toku:" po osadu Antalova pustatina na severovýchod, odtiaľ viac-menej na východ
"Geomorfologické celky:" 1.Cerová vrchovina, podcelok Bučenská vrchovina, časť Blhovská vrchovina, 2.Juhoslovenská kotlina, podcelok Rimavská kotlina
"Prítoky:" sprava z osady Rakov, Mojínsky potok, potok z oblasti obce Gemerček, zľava Baník a Včelinský potok
"Ústie:" do Rimavy v oblasti Gemerských terás, na území obce Rimavské Janovce v nadmorskej výške okolo 189 m n. m.
"Obce:" osada Ľukava (do 2010 aj Ľukva), Opátik, Antalova pustatina, osada Mojša (do 2008 aj Majša), časti mesta Rimavská Sobota - Dúžava a Kurinec.
"Pôvod názvu: " Medzi odborníkmi toponymie nie je jednota o pôvode názvu a preto sa stretávame s viacerými výkladmi pôvodu názvu. Názov vodného toku Ľukava vznikol buď spojením slovného základu "luk" z praslovanského "lǫkъ" (vo význame ohyb, zákruta) a prípony názvov vodných tokov (hydroformantu) "-ava" (vo význame voda, potok, vodný tok), teda potok s charakteristickými oblúkmi, podobne ako iné názvy vodných tokov s touto príponou: Rudava, Bebrava, Hlinava, Výrava, alebo zo slovného koreňa "lukav-" v prídavnom mene "lukavý" (vo význame záludný, nestály, falošný, zákerný), teda potok nestály svojim priebehom, často sa vylievajúci zo svojho koryta; podobný pôvod názvu má i potok Lukavica (prítok Hrona) a potok Lukavica (prítok Šibskej vody) (v oboch prípadoch bol názov neskôr prenesený na obec Lukavica okres Zvolen i na obec Lukavica okres Bardejov). Podľa ďalšieho výkladu názov potoka "Ľukava" má pôvod v domácej prezývke "Luka" z osobného mena "Lukáš" . Mäkké "ľ" v názve "Ľukava" vo všetkých troch výkladoch pôvodu názvu je vplyvom miestneho nárečia.
Pomenovací akt prebehol v slovenskom jazykovom prostredí v podobe "Lukava" → "Ľukava"; po prisídlení maďarského obyvateľstva bol názov "Ľukava" podľa zákonitostí preberania cudzích slov do maďarčiny prevzatý a modifikovanný do podoby → "Lyukva" podobne ako Morava → Morva, Orava → Árva, Žitava → Zsitva, Jelšava → Jolsva; po opätovnom posune slovensko-maďarskej etnickej a jazykovej hranice bol tento názov späťprevzatý do slovenčiny v podobe "Ľukva"; názvoslovná autorita v roku 2010 revitalizáciou pôvodného názvu štandardizovala podobu Ľukava so zohľadnením nárečového " ľ " . 

</doc>
<doc id="104558" title="Ivan Petrovič Pavlov" url="https://sk.wikipedia.org/wiki?curid=104558">
Ivan Petrovič Pavlov

Ivan Petrovič Pavlov (; * 26. september 1849, Riazaň, Ruská ríša – † 27. február 1936, Leningrad, ZSSR) bol ruský lekár a fyziológ. Podľa akademického žurnálu "Review of General Psychology" bol 24. najcitovanejším psychológom v 20. storočí, avšak jeho označenie za psychológa je sporné. Svojou prácou síce prispel k rozvoju ruskej reflexnej školy a behaviorizmu, no sám sa nikdy nezameriaval na výskum psychických procesov. Pavlov tiež kritizoval psychológov, ktorí sa cez podmienené reflexy snažili vysvetliť všetky ostatné psychické procesy, ako napríklad učenie. Tými boli najmä behavioristi.
V roku 1904 dostal Nobelovu cenu za fyziológiu alebo medicínu za svoju prácu o vylučovaní žalúdočných žliaz.

</doc>
<doc id="104559" title="Turčianska kotlina" url="https://sk.wikipedia.org/wiki?curid=104559">
Turčianska kotlina

Turčianska kotlina (v starších prameňoch aj "Turčianska Záhradka") je kotlina na strednom Slovensku vymedzujúca región Turiec, ktorá zároveň zaberá plochu okresov Turčianske Teplice a Martin.
Polohopis.
Je to malé pretiahnuté územie zovreté z východnej strany pohorím Veľká Fatra, zo západu pohorím Malá Fatra, z juhu pohorím Žiar (s nadväzujúcou Hornonitrianskou kotlinou) a Kremnickými vrchmi. Na severe kotlinu uzatvára Krivánska Malá Fatra. Má predĺžený severojužný tvar so šírkou približne a dĺžkou . 
Delenie.
Turčianska kotlina sa delí na 6 podcelkov:
Charakteristika.
Na území kotliny sa v dávnych dobách nachádzalo jazero, resp. more, o čom svedčia tunajšie bohaté vápencové ložiská s pomerne vysokým výskytom fosílií. Centrálnym vodným tokom, ktorý preteká naprieč celou kotlinou je rieka Turiec, ktorá sa vo Vrútkach vlieva do Váhu pretekajúceho jej severným okrajom a deliaceho Malú Fatru na dve časti.
Turčianska kotlina patrí medzi najuzavretejšie a najjednotnejšie celky Slovenska. Priemerná nadmorská výška sa pohybuje okolo 400-500 metrov. Porast tvoria zmiešané lesy s prevahou listnatých stromov, hlavne buku a javoru, z ihličnanov sa vyskytujú prevažne smreky. Turčianskou kotlinou preteká rieka Turiec, ktorá pramení na juhu v pohorí Kremnické vrchy a na severe sa vlieva do rieky Váh.
Turčiansku kotlinu môžeme podnebne zaradiť medzi mierne teplé oblasti so zimnými priemernými teplotami -2 až -5 °C a letnými teplotami 16 až 18 °C. Počet dní so snehovou pokrývkou sa pohybuje medzi 60 - 80, počet letných dní medzi 30 - 50.
Chránené územia.
Turčianska kotlina nie je zaradená medzi chránené krajinné oblasti, ale malá časť územia na východe je súčasťou Národného parku Veľká Fatra. Okrem tejto chránenej oblasti sú tu však aj iné miesta, ktoré pre svoj vzácny prírodný potenciál boli zaradené medzi chránené.
V roku 1974 bola vyhlásená štátna prírodná rezervácia Kláštorské lúky so vzácnymi chránenými rastlinami. Neďaleko obce Mošovce sa nachádza chránená prírodná pamiatka Mošovské aleje. Aleje sú osadené javormi, jaseňmi, gaštanmi a lipami a sú dokladom citlivého vzťahu našich predkov k prírodnému prostrediu a schopnosti zakomponovať vhodne prírodné prvky do horskej panorámy. K prírodným pamiatkam patrí Jazierko v Jazernici, národnou prírodnou rezerváciou (od roku 1962 pôvodne chráneným náleziskom) je Turiec.
Referencie.
 Miaw miaw amigos

</doc>
<doc id="104632" title="Socha Františka II. Rákociho (Košice)" url="https://sk.wikipedia.org/wiki?curid=104632">
Socha Františka II. Rákociho (Košice)

Socha Františka II. Rákociho v košickom Rodošte je bronzová socha Františka II. Rákociho, ktorá sa nachádza v areáli Katovej bašty. Slávnostne ju odhalili 3. apríla 2006 pri príležitosti 330. výročia Rákociho narodenia (27. marca 1676) a 100. výročia prevezenia jeho ostatkov z tureckého Rodošta do Košíc a ich znovupochovania v Dóme svätej Alžbety (29. októbra 1906).
Rákociho socha je vysoká 230 cm a váži 500 kg. Stojí na podstavci z lešteného granitu, ktorý je vysoký 70 cm, široký 300 cm a váži 8 ton. Autorom plastiky je maďarský sochár Sándor Győrfi z mestečka Karcag.
Socha Františka II. Rákociho je darom vlády Maďarskej republiky mestu Košice.

</doc>
<doc id="104653" title="Tibesti (pohorie)" url="https://sk.wikipedia.org/wiki?curid=104653">
Tibesti (pohorie)

Tibesti (po francúzsky) alebo Tibistí (po arabsky) je názov pohoria vulkanického pôvodu v severnom Čade. Jeho severné výbežky zasahujú až do Líbye. Najvyšší vrch je Emi Koussi (3 415 m). Za príčinu vulkanickej činnosti vedci považujú horúcu škvrnu a z nej stúpajúci roztavený materiál z plášťa.
Podnebie v Tibesti je vlhšie ako v okolitej saharskej púšti, priemerné zrážky sú 12 cm ročne. Pohorie je známe jaskynnými maľbami z 5. tisícročia pred Kr., horúcimi prameňmi a gejzírmi lokality "Soborum".

</doc>
<doc id="104678" title="Molybdén" url="https://sk.wikipedia.org/wiki?curid=104678">
Molybdén

Molybdén (lat. "molybdenum") je chemický prvok v periodickej tabuľke prvkov, ktorý má značku Mo a protónové číslo 42. V roku 1778 ho objavil Carl Wilhelm Scheele a v roku 1781 ho po prvýkrát izoloval Peter Jacob Hjelm. Molybdén sa samostatne v prírode nevyskytuje, iba v zlúčeninách niektorých mineráloch. Izolovaný je striebristej farby so šedým odtieňom, má šiesty najvyšší bod varu zo všetkých doposiaľ objavených prvkov. Je veľmi pevný, preto sa využíva v zliatinách.
Výskyt.
Hlavné molybdénové rudy sú molybdenit, wulfenit, powelit a ferimolybdit. 

</doc>
<doc id="104721" title="Búrka" url="https://sk.wikipedia.org/wiki?curid=104721">
Búrka

Búrka je z odborného hľadiska:
Zjednodušene teda možno povedať, že slovo búrka väčšinou označuje typické letné alebo tropické počasie, pri ktorom na výrazne ohraničenej a relatívne malej ploche územia a pri pomerne krátkom čase padá intenzívny dážď, prípadne krúpy, a sprievodným znakom sú blesky a hromobitie. 
Vo vyššie uvedených definíciách je slovenské slovo búrka ekvivalentom českého slova bouřka, anglického slova thunderstorm či nemeckého slova Gewitter. Okrem toho ale môže byť slovenské slovo búrka (podľa niektorých názorov neodborne) ekvivalentom českého slova bouře, anglického slova storm či nemeckého slova Sturm, ktoré má značne odlišný význam - o ňom pozri napr. búrka (rozlišovacia stránka).
Vývoj búrky.
Búrky sú najčastejšie viazané na oblak kumulonimbus, najhrubší zo všetkých oblakov. Kumulonimby sa vyvíjajú z kumulov, preto ich prítomnosť (okrem "kumulus humilis") na oblohe naznačuje zhoršenie počasia v blízkej budúcnosti, ktoré však nemusí byť len búrkového charakteru. Vývoj búrky začína ako oblak typu "cumulus congestus". Je to kopovitý oblak presahujúci svojou výškou bežné kumuly, ktoré sa tvoria aj za pekného počasia. Pokiaľ sa horná hranica cumulu congestu dostane nad hladinu s teplotou −12 °C, horné časti oblaku začnú ľadovatieť. Následkom toho pôvodne zaoblený vrchol oblaku začne nadobúdať tvar vejárovitej nákovy ("incus"). V oblaku je niekoľko vzostupných a zostupných prúdov. Vrchol prúdenia - konvekcie nastáva v oblaku kumulonimbus s hladkým, vláknitým či nákovovým vrcholom a veľmi tmavou základňou. Spodnú časť oblaku tvoria vodné kvapôčky, vrchnú ľadové kryštáliky a vypadávajú z neho pevné alebo kvapalné zrážky. Búrkou sa oblak kumulonimbus nazýva od chvíle, kedy možno pozorovať prvé blesky alebo počuť hrmenie.

</doc>
<doc id="104921" title="Komjatná (potok)" url="https://sk.wikipedia.org/wiki?curid=104921">
Komjatná (potok)

Komjatná je potok na dolnom Liptove, na území okresu Ružomberok. Je to pravostranný prítok Váhu, má dĺžku 7,3 km a je tokom III. rádu.
Pramení na okraji Šípskej Fatry na severozápadnom svahu Tlstej hory (1 062,5 m n. m.) v nadmorskej výške približne 860 m n. m. Na krátkom úseku tečie na sever cez osadu Studničná a vzápätí sa stáča na severozápad. Zľava ďalej priberá Bukovec, preteká cez obec Komjatná a oblúkom sa stáča na juhojuhozápad. Na okraji obce priberá sprava Lúčny potok a pokračuje Komjatnianskou dolinou. Na jej konci sa stáča na juh a východne od obce Švošov sa v nadmorskej výške cca 450 m n. m. vlieva do Váhu.

</doc>
<doc id="104981" title="Charkov" url="https://sk.wikipedia.org/wiki?curid=104981">
Charkov

Charkov (; ) je mesto na severovýchode Ukrajiny, administratívne centrum Charkovskej oblasti. Má 1 447 435 obyvateľov (2018), metropolitná oblasť 1 732 400 (2014) a je druhým najväčším mestom na Ukrajine. Nachádza sa pri hranici s Ruskom.
Mesto bolo založené v roku 1654 a po skromných začiatkoch ako malá pevnosť začalo byť významným centrom ukrajinskej kultúry v rámci Ruskej ríše.
V meste sa nachádza 60 vedeckých ústavov, 30 vysokých škôl, z toho 13 univerzít, 6 múzeí, 7 divadiel a 80 knižníc. Priemysel sa špecializuje predovšetkým na techniku a elektroniku.
Dejiny.
Opevnené mesto Charkov bolo založené ukrajinskými kozákmi v roku 1654, malo chrániť južné hranice Ruskej ríše. Počas 18. storočia však svoj vojenský význam stratilo, v roku 1765 sa stalo hlavným mestom ruskej časti Ukrajiny. V roku 1805 bola založená prvá univerzita na území Ukrajiny. Rýchly rozvoj nastal koncom 19. storočia. S príchodom železnice sa z Charkova stalo priemyselné a obchodné centrum na pomedzí východu-západu, ale aj severu-juhu. Mesto rástlo čo sa týka počtu obyvateľov najmä v 20. storočí a napriek svojmu mladému veku sa stalo druhým najväčším mestom. V prvých rokoch ZSSR bol Charkov hlavným mestom Ukrajinskej SSR, kde ho v roku 1934 vystriedal Kyjev.
Charkov na začiatku 30. rokov 20. storočia postihol veľký hladomor, ktorý bol do veľkej miery zapríčinený Stalinovou bezohľadnou politikou voči domnelým, či skutočným nepriateľom štátu z radov roľníkov. Začiatkom 21. storočia bol oficiálne uznaný za genocídu.
Počas 2. svetovej vojny v oblasti Charkova prebiehali jedny z najťažších bojov na území Ukrajiny. Mesto bolo dobyté niekoľkokrát, striedavo nemeckými vojskami a Červenou armádou. Definitívne bolo oslobodené v roku 1943 v dôsledku úspešného rozvinutia sovietskych ofenzív po bitke pri Kursku. Veľká časť mesta bola zničená počas bojov a desiatky tisíc obyvateľov zahynulo. Po 2. svetovej vojne Charkov prišiel o post najväčšieho mesta Ukrajiny.
Obyvateľstvo.
V roku 2006 mal Charkov 1 464 000 obyvateľov s nadpolovičnou väčšinou Ukrajincov. Dlho bol najväčším ukrajinským mestom; najrýchlejšie rástol koncom 19. a začiatkom 20. storočia. V roku 1926 mal 417 000 obyvateľov; Ukrajinci vtedy tvorili 38 %, Rusi 38 %, Židia 19,5 %. V roku 1939 tu už žilo 833 000 osôb. Pokles spôsobený vojnou bol čoskoro zmazaný: v roku 1959 žilo v Charkove 953 000 ľudí (Ukrajinci 48 %, Rusi 40 %, Židia 9 %). Podiel Rusov a Židov má klesajúcu tendenciu, naopak novými menšinami sú Arméni a Vietnamci.
Doprava.
Charkov je vedľa Kyjeva a Ľvova hlavným dopravným uzlom zeme. Hlavným tranzitným smerom je severojužný cestný a železničný ťah Moskva – Charkov – Krym. Funguje tu medzinárodné letisko (Kharkiv International Airport) ktoré v roku 2015 prepravilo 373 625 pasažierov. Do Kyjeva jazdí dvakrát denne prestížny rýchlik Stolyčnyj Ekspres. Železnice odtiaľto vedú v smeroch: Poltava, Sumy, Lgov (Rusko), Belgorod (Rusko), Kupjansk, Svjatohirsk, Lozova a Krasnohrad. V Charkove sa nachádza sídlo Južnej železnice, jednej zo 6 divizií štátnych železníc Ukrzaliznycja. Mesto má pomerne rozvinutú sieť MHD: charkovské metro, ktoré funguje od roku 1975, doplnilo svojimi troma linkami a 27 stanicami nedostačujúcu električkovú a trolejbusovú sieť. Ďalej sú v prevádzke maršrutky a autobusy ktoré ročne prepravia približne 12 000 000 cestujúcich. Zaujímavosťou je miestna detská železnica a lanová dráha.
Ekonomika.
Počas sovietskej éry bol Charkov centrom priemyselnej výroby na Ukrajine a tretím najväčším centrom priemyslu a obchodu v ZSSR. Po rozpade Sovietskeho zväzu sa do značnej miery zbrojársky orientovaná priemyselná výroba mesta výrazne znížila. Začiatkom 21. storočia sa začal priemysel zotavovať a prispôsobovať sa potrebám trhového hospodárstva. Dnes existuje v meste viac ako 380 priemyselných podnikov, ktoré majú celkovo 150.000 zamestnancov. Tieto podniky vytvára strojárstvo, elektrotechnika, a energetické konglomeráty.
Charkov je taktiež sídlom jednej z najväčších ukrajinských bánk, UkrSibbank, ktorá je súčasťou skupiny BNP Paribas od decembra 2005.
Charkov je známy aj početnými trhmi z ktorých najznámejšie sú:
Správne členenie.
Kým Charkov je správnym centrom Charkovskej oblasti, mestské záležitosti sú riadené Charkovským magistrátom. 
Správne rozdelenie Charkova
Územie Charkova je rozdelené do 9 správnych okresov, ktoré boli pomenované podľa ľudí, miest a udalostí spojených s dobami Sovietskeho zväzu, ale niektoré boli premenované vo februári 2016 v súlade s dekomunizačnými zákonmi. Vďaka týmto zákonom bolo v meste premenovaných viac ako 200 ulíc. 
Okresy Charkova:

</doc>
<doc id="105045" title="Ondrej Klokoč" url="https://sk.wikipedia.org/wiki?curid=105045">
Ondrej Klokoč

Ondrej Klokoč (* 17. august 1911, Hnúšťa-Hačava† 26. marec 1975, Bratislava) bol slovenský komunistický politik, novinár, predseda Slovenskej národnej rady.
Život.
Jeden z hlavných organizátorov ilegálneho protifašistického hnutia a ozbrojeného boja na Gemeri. Počas SNP predseda OV KSS a Revolučného národného výboru v Hnúšti, člen povstaleckej Slovenskej národnej rady.
V rokoch 19221927 študoval na gymnáziu v Rimavskej Sobote, 1933 maturoval na Učiteľskom ústave v Banskej Bystrici. Sprvu pôsobil ako učiteľ na viacerých miestach, po oslobodení pracoval vo vysokých politických a štátnych funkciách v oblasti školstva a kultúry, 19491950 predseda KNV v Banskej Bystrici, 19501951 vedúci tajomník KV KSS v Banskej Bystrici, šéfredaktor Pravdy. V rokoch 19681975 pôsobil ako predseda Slovenskej národnej rady.

</doc>
<doc id="105048" title="Hrišov potok" url="https://sk.wikipedia.org/wiki?curid=105048">
Hrišov potok

Hrišov potok je potok v severovýchodnej časti Slovenska, preteká územím okresu Svidník. Je to pravostranný prítok Ladomirky a meria 11,2 km. 
Pramení v severozápadnom výbežku Laboreckej vrchoviny, na slovensko-poľskej štátnej hranici, v nadmorskej výške okolo 610 m n. m. Tečie prevažne severojužným smerom, vstupuje do Ondavskej vrchoviny, preteká obcou Šarbov, sprava priberá prítok spod Lysého vrchu (698,5 m n. m.) a zľava spod Porubského sedla. Pokračuje cez obce Medvedie, Korejovce a Hunkovce, kde sa južne od obce v nadmorskej výške 292 m n. m. vlieva do Ladomirky.

</doc>
<doc id="105069" title="Poliansky potok (prítok Chotčianky)" url="https://sk.wikipedia.org/wiki?curid=105069">
Poliansky potok (prítok Chotčianky)

Poliansky potok je potok v severovýchodnej časti Slovenska, preteká územím okresu Stropkov. Je to ľavostranný prítok Chotčianky, meria 11,5 km a je tokom VI. rádu.
Pramení v Laboreckej vrchovine v lokalite Klímov v nadmorskej výške približne 580 m n. m. Najprv tečie severojužným smerom cez Mikovskú brázdu, na krátkom úseku sa stáča na juhozápad a preteká obcou Miková. Sprava priberá prítok spod Pastovne (678,1 m n. m.) a pokračuje na juh. Ďalej tečie cez obec Malá Poľana, zľava priberá Brúsy a stáča sa na juhozápad. Z pravej strany potom priberá prítok (305,2 m n. m.) spod masívu Ždiaru (586,3 m n. m.) a prerezáva sa masívom vrchoviny do susednej Repejovskej brázdy. Tu preteká obcou Havaj, zľava priberá Bystrú a mení smer toku na západ. Zľava ďalej priberá Bystricu a sprava prítok spod Ždiaru (529,1 m n. m.) a tečie cez obec Makovce. Napokon sa stáča sa na severozápad a neďaleko spomenutej obce sa v nadmorskej výške cca 250 m n. m. vlieva do Chotčianky.

</doc>
<doc id="105074" title="Mostovka (potok)" url="https://sk.wikipedia.org/wiki?curid=105074">
Mostovka (potok)

Mostovka je potok v severovýchodnej časti Slovenska, preteká územím okresu Svidník. Je to ľavostranný prítok Ondavy a meria 11 km. 
Pramení v severozápadnom výbežku Laboreckej vrchoviny v lokalite Kuchtovce v nadmorskej výške okolo 580 m n. m. Tečie prevažne severojužným smerom, sprava priberá prítok (506,8 m n. m.) spod Kuchtovského sedla a vstupuje do Ondavskej vrchoviny. Preteká cez obec Kečkovce a južne od obce sa zarezáva do flyšového pásma, pričom na ľavom brehu odkrýva flyšové súvrstvie (tzv. Magurský flyš). Vteká do Mirošovskej brázdy, preteká obcou Vyšný Orlík a priamo v obci ústi v nadmorskej výške okolo 265 m n. m. do Ondavy.

</doc>
<doc id="105076" title="Mirošovec" url="https://sk.wikipedia.org/wiki?curid=105076">
Mirošovec

Mirošovec je potok v severovýchodnej časti Slovenska, na území okresu Svidník. Je to ľavostranný prítok Ondavy a meria 9 km. 
Preteká Mirošovskou brázdou, kde na jej severnom okraji pramení, pod Beskydským priesmykom (590,1 m n. m.) v nadmorskej výške okolo 480 m n. m. Tečie severojužným smerom cez obce Hutka, Vyšný Mirošov a Nižný Mirošov, v blízkosti ktorej sa v nadmorskej výške 278,7 m n. m. vlieva do Ondavy. Priberá viacero prítokov z oboch strán, dlhšie zľava spod hraničného hrebeňa. Potok výrazne meandruje.

</doc>
<doc id="105077" title="Svidničanka" url="https://sk.wikipedia.org/wiki?curid=105077">
Svidničanka

Svidničanka je potok v severovýchodnej časti Slovenska, na území okresu Svidník. Je to pravostranný prítok Kapišovky a meria 11,2 km.
Pramení v severozápadnom výbežku Laboreckej vrchoviny pod sedlom Tepajec () v nadmorskej výške okolo . Na hornom toku tečie juhovýchodným smerom cez Havranec, zľava priberá Mazgalicu a pokračuje cez obec Dlhoňa. Stáča sa na juh a vstupuje do Ondavskej vrchoviny, preteká cez obec Svidnička a sprava priberá Vápeník. Na dolnom toku pokračuje cez Kružlovú, stáča sa juhojuhovýchod a pri obci Kapišová sa v nadmorskej výške cca vlieva do Kapišovky. Na dolnom toku výraznejšie meandruje.

</doc>
<doc id="105078" title="Kapišovka" url="https://sk.wikipedia.org/wiki?curid=105078">
Kapišovka

Kapišovka je potok v severovýchodnej časti Slovenska, preteká územím okresu Svidník. Je to pravostranný prítok Ladomirky a meria 13,8 km. Medzi obcami Nižná Pisaná a Kapišová preteká Údolím smrti, kde sú rozmiestnené exponáty prírodného múzea karpatsko-duklianskej operácie 2. svetovej vojny. Na dolnom toku výrazne meandruje.
"Prameň:" v Laboreckej vrchovine na južnom svahu vrchu Nástavok (752,4 m n. m.) v nadmorskej výške okolo 670 m n. m., neďaleko slovensko-poľskej štátnej hranice
"Smer toku:" prevažne severojužný, pričom na hornom toku vytvára výrazný oblúk vypnutý na východ (pri obci Vyšná Pisaná)
"Geomorfologické celky:" 1.Laborecká vrchovina, 2.Ondavská vrchovina
"Prítoky:" sprava z oblasti Pisanského lesa, Žabí potok, Levkovec (302,2 m n. m.), Svidničanka, zľava spod Skalného (714,9 m n. m.), Dobroslavský potok a prítok spod Krivíka (441,8 m n. m.)
"Ústie:" do Ladomirky severovýchodne od Svidníka v nadmorskej výške 237,6 m n. m.
"Obce:" Vyšná Pisaná, Nižná Pisaná a Kapišová

</doc>
<doc id="105085" title="The Serpent’s Egg" url="https://sk.wikipedia.org/wiki?curid=105085">
The Serpent’s Egg

The Serpent’s Egg je štvrtý album nahratý duom Dead Can Dance , Lisou Gerrard a Brendanom Perrym. Bol vydaný v roku 1988. Obsahuje skladbu „The Host of the Seraphim“, ktorá bola neskôr použitá vo filme "", konkrétne k pasáži nazvanej "Calcutta Foragers/Homeless" .
Väčšina skladieb bola nahraná vo viacposchodovom bytovom dome v londýnskej oblasti "Isle of Dogs".
"„…v mnohých leteckých záberoch Zeme, keď sa pozrieš, je to ako obrovský organizmus – makrokozmos – môžeš vidieť prirodzenosť sily života, voda, cestuje v kľukatej ceste.“" Brendan Perry povedal o názve albumu: "„Mal som víziu hadieho objatia okolo vajca: Zeme. Znova, ponorili sme sa do ranej periódy európskej hudby. Trubadúrom, trubadúrskej hudbe sa darilo po renesanciu. Romantické prvky sa vytratili.“"

</doc>
<doc id="105217" title="Vodka" url="https://sk.wikipedia.org/wiki?curid=105217">
Vodka

Vodka je pôvodom ruský alkoholický nápoj. Vyrába sa od 15. storočia.
Obsahuje zvyčajne 3570 % alkoholu (najčastejšie 40 %). Vodka je väčšinou čírej farby, a výrazne alkoholickej chuti. Pomenovanie pochádza zo slovanského slova pre vodu.
Konzumuje sa buď čistá (spravidla chladená) alebo v koktailoch zmiešaná s inými nápojmi (alkoholickými či nealkoholickými). Vyrába sa z obilia, pričom teplota destilácie je taká nízka, aby výsledný produkt obsahoval podľa možnosti len etylalkohol a čo najmenej iných (tzv. vôňonosných) prímesí. 
Možno ju vyrobiť aj zo zemiakov.

</doc>
<doc id="105395" title="Pivovar Šariš" url="https://sk.wikipedia.org/wiki?curid=105395">
Pivovar Šariš

Pivovar Šariš je najväčší pivovar na Slovensku z hľadiska objemu výroby. Sídli v meste Veľký Šariš pri Prešove.
Pivovar Šariš bol založený v roku 1964. Prvá várka piva tu bola uvarená 26. mája 1967 a doteraz sa ho tu uvarilo vyše 25 miliónov hektolitrov. Od 1. januára 2007 je Pivovar Šariš súčasťou pivovarníckej spoločnosti Pivovary Topvar, ktorá je výsledkom zlúčenia spoločností Pivovar Šariš, a. s. a Pivovar Topvar, a. s. a vlastnila ju druhá najväčšia pivovarnícka spoločnosť na svete, juhoafrický SABMiller (táto spoločnosť vlastnila Pivovar Šariš od roku 1997).. Teraz patrí skupina, do ktorej patrí aj Pivovar Šariš, japonskej spoločnosti Asahi.
Pivovar Šariš produkuje tradičné slovenské značky "Šariš" a "Smädný mních", ako aj české pivá "Pilsner Urquell", "Radegast", "Gambrinus" a "Velkopopovický Kozel". Ročne predáva vyše 1,2 milióna hektolitrov piva. Jeho podiel na slovenskom trhu s pivom tvorí 28 %. Pivovar Šariš zamestnáva 550 ľudí.

</doc>
<doc id="105398" title="Rhode Island" url="https://sk.wikipedia.org/wiki?curid=105398">
Rhode Island

Rhode Island (oficiálny názov State of Rhode Island and Providence Plantations) je 13. a najmenší štát Spojených štátov, ku ktorým sa pripojil 26. mája 1790. Má okolo milión obyvateľov a rozlohu čím sa stáva druhým najhustejšie osídleným štátom USA. Leží na východnom pobreží USA, na severe a východe hraničí so štátom Massachusetts, na juhu s Atlantickým oceánom, na západe so štátom Connecticut. Hlavné a najväčšie mesto je Providence. Názov je odvodený od Rhode Islandu; väčšina štátu je však na pevnine. 

</doc>
<doc id="105472" title="Božena Mačingová" url="https://sk.wikipedia.org/wiki?curid=105472">
Božena Mačingová

Božena Mačingová (vl. menom Etela Božena Čonková, rodená "Mačingová", pseudonymy Božena Bourová, Teta Betka, Teta Božena a i.; * 2. jún 1922, Košice – † 23. november 2017, Košice) bola slovenská spisovateľka, autorka literatúry pre deti a mládež.
Životopis.
Narodila sa v rodine typografa a vzdelanie získavala v Košiciach. V rokoch 1937 – 1938 pracovala ako úradníčka, v roku 1939 sa presťahovala do Prešova a neskôr do Veľkého Šariša. V roku 1950 sa vrátila do Košíc a pracovala ako úradníčka, od roku 1952 ako redaktorka Československého rozhlasu.
Tvorba.
Vo svojej tvorbe sa zameriavala na písanie kníh pre deti a mládež, rozhlasovú a televíznu dramatickú tvorbu a na publicistiku. Svoje diela začala uverejňovať od roku 1945. Písala rozprávky zo zvieracej ríše, ktoré mali výchovné zameranie, ale tiež romány a poviedky so sociálnou tematikou.

</doc>
<doc id="105487" title="Gwyneth Paltrowová" url="https://sk.wikipedia.org/wiki?curid=105487">
Gwyneth Paltrowová

Gwyneth Kate Paltrowová (* 27. september 1972, Los Angeles, Kalifornia, USA) je americká herečka, speváčka a spisovateľka.
Detstvo a vzdelanie.
Paltrowová sa narodila v Los Angeles, ako dcéra herečky Blythe Dannerovej a filmového producenta-režiséra Brucea Paltrowa. Jej mladší brat, Jake Paltrow, je režisér a scenárista. Paltrowovej otec bol Žid, zatiaľ čo matka kresťanka. Preto s rodinou oslavovala aj židovské, aj kresťanské sviatky. Jej brat mal v 13 rokoch tradičný rituál Bar micva. Otcova rodina Aškenázskich Židov emigrovala z Bieloruska a Poľska, zatiaľ čo jej matka má pensylvánsko holandský a anglický pôvod. 
Vyrastala v Santa Monice v Kalifornii, kde navštevovala Crossroads School predtým, ako študovala súkromnú dievčenskú strednú školu Spence School v New Yorku. Neskôr krátko študovala antropológiu na vysokej škole University of California v Santa Barbare, no potom odišla a rozhodla sa pre hereckú kariéru. Je „adoptívnou dcérou“ Talavera de la Reina (Španielsko), kde v pätnástich strávila rok na výmennom pobyte, aby sa naučila španielsky. Tiež vie konverzovať vo francúzštine.
Kariéra.
Herectvo.
Gwyneth debutovala v roku 1991 vo filmovom muzikáli "Krik", neskôr v tom istom roku dostala malú rolu od rodinného priateľa Stevena Spielberga vo filme "Hook". Nasledovalo niekoľko ďalších vedľajších úloh, až prišla vedľajšia rola vo filme "Sedem", ktorá jej zaručila mediálnu pozornosť. Film zožal veľký úspech a dodnes je kritikmi pozitívne hodnotený. Počas nakrúcania filmu "Sedem" sa zoznámila s hercom Bradom Pittom, s ktorým sa priatelila až do rozchodu v roku 1998. Hlavnej úlohy sa dočkala až v roku 1996 vo filme "Emma", ktorá jej ešte viac pridala na sláve. V roku 1998 hrala v niekoľkých nemenej úspešných filmoch ako napr. "Srdcová sedma", "Veľké nádeje" (podľa románu od Charlesa Dickensa), alebo "Dokonalá vražda", ale hlavne to bola jej rola Violy De Lessepsovej vo filme "Zamilovaný Shakespeare", ktorá jej priniesla filmovú Academy Award za najlepšiu herečku v hlavnej úlohe a Zlatý glóbus za najlepší ženský herecký výkon (komédia/muzikál). Počas nakrúcania sa zblížila s hereckým kolegom Benom Affleckom. Vo svojej kariére si zahrala ešte niekoľko pozoruhodných rolí.
Iné aktivity.
V roku 2000 naspievala spolu s Hueyom Lewisom pieseň "Cruisin" k filmu "Karaoke". Na soundtracku k filmu sa spevácky podieľala až na 3 skladbách.
V roku 2002 si zaspievala spolu so speváčkou Sheryl Crow v skladbe It's Only Love.
Od mája roku 2005 sa stala tvárou kozmetickej značky Estée Lauder k parfumom kolekcie Pleasures.
Súkromný život.
Vo svojich 24 rokoch sa zasnúbila s hercom Bradom Pittom, s ktorým chodila v rokoch 1994 – 1997. Zasnúbenie bolo však zrušené, pretože nebola pripravená na manželstvo. Paltrowová bola od roku 1997 do 2000 vo vzťahu s hercom Benom Affleckom.
V októbri 2002 stretla v zákulisí Chrisa Martina, speváka britskej rockovej skupiny Coldplay, tri týždne po smrti jej otca Brucea Paltrowa. 5. decembra 2003 sa zosobášili a majú spolu 2 deti: dcéru Apple Blythe Alison Martinovú (* 2004) a syna Mosesa Brucea Anthonyho Martina (* 2006). V apríli 2015 požiadala o rozvod s Martinom a v júli 2016 sa s ním napokon aj rozviedla.
V roku 2018 sa vydala za scenáristu a producenta Brada Falchuka.

</doc>
<doc id="105504" title="Alicia Keys" url="https://sk.wikipedia.org/wiki?curid=105504">
Alicia Keys

Alicia Augello-Cook Dean (* 25. január 1981, Manhattan, New York, USA), známa pod umeleckým menom Alicia Keys, je americká speváčka, skladateľka, hudobná producentka a herečka. Svoj debutový album, "Songs in A Minor", vydala prostredníctvom J Records a bol komerčne úspešný. Predalo sa celosvetovo cez 12 miliónov kópií a tým sa stala najpredávanejšou novou R&amp;B umelkyňou roku 2001. V roku 2002 vďaka albumu obdržala 5 Grammy Awards, vrátane ceny pre Najlepšieho nováčika a Pieseň roka za „Fallin“. Stala sa tak druhou Američankou, ktorá vyhrala 5 cien Grammy počas jedného večera. Jej druhý štúdiový album s názvom "The Diary of Alicia Keys", bol vydaný v roku 2003 a tiež bol veľmi úspešný s predajom 8 miliónov kópií. Za album získala ďalšie 4 ceny Grammy. V roku 2005 vydala svoj prvý koncertný album, "Unplugged", ktorý debutoval na prvej priečke v Spojených štátoch. Po Nirvane v roku 1994 sa stala prvou umelkyňou, ktorá mala "MTV Unplugged" album na prvej priečke.
Alicia sa objavila v niekoľkých televíznych seriáloch, vrátane "Show Billa Cosbyho (The Cosby Show)". Svoj filmový debut mala vo filme "Zabiť eso (Smokin' Aces)" a tiež sa v roku 2007 objavila vo filme "Dievča na stráženie (The Nanny Diaries)". Jej tretí štúdiový album, "As I Am", bol vydaný v tom istom roku a predalo sa 5 miliónov kópií, za ktorý Alicia obdržala 3 ceny Grammy. Nasledujúci rok sa objavila vo filme "Múr nárekov (The Secret Life of Bees)", za ktorý získala nomináciu NAACP Image Award. V decembri 2009 vydala svoj štvrtý album s názvom "The Element of Freedom", ktorý sa stal jej prvým albumom na vrchole rebríčka v Spojenom kráľovstve. V novembri 2012 vyšiel jej piaty album, "Girl on Fire", ktorý sa znovu umiestnil na prvej priečke v USA. V júni 2013 vydala svoj druhý koncertný album, "VH1 Storytellers".
Alicia počas svojej kariéry vyhrala nespočetne veľa cien a predala cez 55 miliónov albumov, a 90 miliónov singlov. Tým sa stala jednou z najpredávanejších umelcov všetkých čias. Magazín "Billboard"  ju menoval najlepšou R&amp;B skladateľkou dekády 2000s. V roku 2010 VH1 zahrnul Aliciu v zozname 100 najlepších umelcov všetkých čias. Magazín "Billboard" ju zaradil do prvej desiatky zoznamu Top 50 R&amp;B/Hip-Hop umelcov za posledných 25 rokov. Vo februári 2012 sa dostala na 14. miesto v zozname VH1's 100 Greatest Women in Music a bola tiež ohodnotená číslom 33 v zozname VH1's „50 Greatest Women of the Video Era“.
13. októbra 2008 koncertovala v Bratislave v Expo Aréne.

</doc>
<doc id="105512" title="Ľuborča (potok)" url="https://sk.wikipedia.org/wiki?curid=105512">
Ľuborča (potok)

Ľuborča je potok na strednom Považí, v okrese Trenčín. 
Je to pravostranný prítok Váhu a meria 13,3 km. Pramení v Bielych Karpatoch, v podcelku Súčanská vrchovina, na severovýchodnom svahu vrchu Čerešienky (758,0 m n. m.) v nadmorskej výške okolo 710 m n. m. V pramennej oblasti priberá prítok spod Javorníka (782,5 m n. m.) zľava. Na hornom toku tečie východojuhovýchodným smerom, z oboch strán priberá niekoľko kratších prítokov, preteká okolo samoty Antonstal s poľovníckym zámočkom a postupne sa stáča viac na juhovýchod. Vstupuje do Považského podolia, najprv preteká Bielokarpatským podhorím a následne Ilavskou kotlinou. Preteká cez Ľuborču, miestnu časť mesta Nemšová, a pokračuje na juh. Južne od miestnej časti ústi v nadmorskej výške okolo 220 m n. m. do Váhu.

</doc>
<doc id="105546" title="Západná India" url="https://sk.wikipedia.org/wiki?curid=105546">
Západná India

Západná India (ak sa myslia len ostrovy, tak alternatívne: Západoindické ostrovy, Západoindické súostrovie; angl. "West Indies", "West India", "West Indian Islands", šp. "Indias Occidentales", fr. "Indes Occidentales") môže byť: 
Západná India môže byť aj:
Západná India alebo Západoindické ostrovy môže byť aj krátkodobý britský koloniálny útvar v Antilách v rokoch 1958-1962, synonymá: Západoindická federácia, Federácia Západoindických ostrovov, Karibská federácia, pozri Západoindická federácia

</doc>
<doc id="105552" title="Blažej Krasnovský" url="https://sk.wikipedia.org/wiki?curid=105552">
Blažej Krasnovský

Ing. Mgr. Blažej Krasnovský (* 3. január 1951, Bunkovce – † 17. august 1999, kataster obce Tesárske Mlyňany ) bol slovenský politik, ekonóm , redaktor, vydavateľ, publicista, básnik a spisovateľ, autor literatúry pre deti a mládež.
Životopis.
Základnú školu ukončil v rodisku, potom študoval na Strednej všeobecnej vzdelávacej škole v Sobranciach, kde maturoval v roku 1969 a v štúdiu pokračoval na Obchodnej fakulte Vysokej školy ekonomickej v Bratislave, ktorú ukončil absolutóriom v roku 1977. V rokoch 19721995 pracoval v Slovenskej poisťovni, kde zastával rôzne významné funkcie, medzi inými aj funkciu riaditeľa. Popri svojej náročnej práci sa dal na štúdium teológie, ktoré ukončil titulom Mgr. na Gréckokatolíckej bohosloveckej fakulte UPJŠ v Prešove v roku 1996. Od roku 1991 zastával rôzne vrcholné ekonomické funkcie v akciových spoločnostiach, bol členom predstavenstiev a dozorných rád vo viacerých slovenských bankách, bol predsedom Dozornej rady Fondu národného majetku a stal sa i riaditeľom sekcie kapitálového trhu, členom Výkonného výboru Fondu národného majetku, pripravoval stratégiu nutnej ekonomickej transformácie. V novembri 1989 spoluzakladal KDH v regióne východného Slovenska. Od roku 1998 zastával funkciu podpredsedu KDH pre ekonomiku. Tragicky zahynul pri autonehode v katastrálnom území obce Tesárske Mlyňany. Bol šéfredaktorom časopisu Slovo, oficiálneho časopisu Gréckokatolíckej cirkvi na Slovensku, vedúcim redaktorom časopisu pre kresťanskú kultúru Verbum, zakladajúcim členom Spolku sv. Cyrila a Metoda, v 1991, bol členom výboru Spolku sv. Vojtecha v Trnave a členom ekonomickej rady Košického apoštolského exarchátu.
Tvorba.
Svoje prvé diela začal uverejňovať v roku 1971, knižne debutoval v roku 1984 zbierkou "Na linke dôvery". Vo svojej tvorbe využíval náboženské a kresťanské motívy, odsudzoval konzumný spôsob života a materializmus. Venoval sa písaniu meditatívnej, intímnej a občianskej lyriky, je tiež autorom rozhlasových literárnych pásiem a kompozícií, ale tiež televíznych scenárov ("Nedeľná chvíľka poézie"). Vo svojom vydavateľstve Slovo, ktoré založil v roku 1990 vydal 50 knižných titulov, medzi ktorými bola poézia, próza, antológie, zborníky poézie, ale tiež drámy od mladých východoslovenských spisovateľov.

</doc>
<doc id="105578" title="Ternianka" url="https://sk.wikipedia.org/wiki?curid=105578">
Ternianka

Ternianka je potok v dolnom Šariši, preteká územím okresu Prešov. Je to pravostranný prítok Sekčova a má dĺžku . 
"Prameň:" v pohorí Čergov pod sedlom Čergov () v nadmorskej výške cca 
"Smer toku:" na juhojuhovýchod, za obcou Terňa pokračuje na juhovýchod, ďalej vytvára výrazný oblúk vypnutý k severu (ním preteká obcou Záhradné), napokon sa stáča na východ
"Geomorfologické celky:" 1. Čergov, 2. Ondavská vrchovina (krátky úsek), 3. Beskydské predhorie a podcelok Záhradnianska brázda.
"Prítoky:" sprava spod Ostrého kameňa (), z oblasti Jaseniakov, z úpätia Hradovej hory (), prítok () spod Bukovca (), prítok () spod sedla Stráže (), dva prítoky (druhý ) spod Maliniaka (), zľava prítok spod Kaliska () a Mošurovanka
"Ústie:" do Sekčova južne od obce Tulčík v nadmorskej výške 
"Obce:" Terňa a Záhradné

</doc>
<doc id="105646" title="Pavel Hrúz" url="https://sk.wikipedia.org/wiki?curid=105646">
Pavel Hrúz

Pavel Hrúz (* 14. jún 1941, Banská Bystrica – † 15. august 2008, Banská Bystrica) bol slovenský spisovateľ.
Životopis.
Narodil sa v rodine krajčíra a vzdelanie získaval v Banskej Bystrici (1955-1959, elektrotechnická a spojárska priemyslovka) a v Bratislave (Elektrotechnická fakulta SVŠT v Bratislave). V roku 1964-1968 pracoval ako elektroinštalatér v Banskej Bystrici, robotník v pivovare v Rimavskej Sobote, technik vysielača na Kráľovej Holi.
Od roku 1968 sa stal redaktorom v Matičnom čítaní, odkiaľ ho v roku 1971 prepustili. 1971-1974 bez zamestnania, 1974-1975 správca tenisových kurtov v Banskej Bystrici, 1975-1990 robotník, neskôr energetik v Stavoindustrii v Banskej Bystrici. Od roku 1990 pracoval v literárnej redakcii Slovenského rozhlasu v Banskej Bystrici.
Tvorba.
Svoje prvé diela začal uverejňovať už počas stredoškolských štúdií v denníku Smer a neskôr aj v Mladej tvorbe. Debutoval knihou poviedkových čŕt zo študentského prostredia "Dokumenty o výhľadoch" (1966). Po roku 1972 publikoval len v samizdate (zbierku poviedok "Zvuky ticha" (1976), poviedky v samizdatovom zborníku Československý fejeton (1977)), na Slovensku mu znovu vychádzali knihy až po roku 1989, keď mu okrem nových prác vyšli i diela napísané a vydané ako samizdaty. V roku 1998 získal literárnu Cenu Dominika Tatarku. Je spoluautorom bedekru Banská Bystrica a okolie.
Vo svojich prózach sa sústredil na detail, rozprávanie o zdanlivo bezvýznamných témach, ale i ľuďoch, ktorí sú mimo "veľkého" spoločenského diania, spravidla na pokraji spoločnosti, s úsilím o autentickosť prostredia a života, čomu podriaďoval aj výrazové prostriedky.

</doc>
<doc id="105650" title="Anton Hykisch" url="https://sk.wikipedia.org/wiki?curid=105650">
Anton Hykisch

Anton Hykisch (pseudonymy A. Horník, Ahy, Peter Arnošt) (* 23. február 1932, Banská Štiavnica) je slovenský prozaik, dramatik a autor literatúry pre deti a mládež.
Životopis.
Narodil sa v rodine úradníka a vzdelanie získaval v Banskej Štiavnici, Pukanci, v Leviciach a napokon v Bratislave, kde študoval v rokoch 1951 – 1956 na Vysokej škole ekonomickej. V rokoch 1956 – 1958 pracoval vo výskumnom ústave, v roku 1958 na Železničnom staviteľstve, v rokoch 1958 – 1962 v Záhradníctve a rekreačných službách mesta Bratislavy. V rokoch 1962 – 1969 pracoval ako literárny redaktor v Československom rozhlase, v rokoch 1969 – 1974 v Ústrednej knižnici SAV, od roku 1974 pracoval v Diele. Od roku 1987 bol redaktorom a neskôr i riaditeľom vydavateľstva Mladé letá, v rokoch 1990 – 1992 bol poslancom a v rokoch 1993 – 1997 veľvyslancom v Kanade.
Ocenenia.
V januári 1998 mu prezident republiky prepožičal štátne vyznamenanie Pribinov kríž I. triedy.
Tvorba.
Ako príslušník tzv. generácie 56 debutoval románom "Krok do neznáma" (1959), ktorý bol vzápätí z ideologických dôvodov zošrotovaný a opätovne vyšiel až o štyri roky neskôr. V nasledujúcich knihách "Sen vchádza do stanice" (1961), "Stretol som ťa" (1963), "Naďa" (1964) usiloval sa reagovať na životné situácie a etické postoje svojich súčasníkov, kritika však ocenila až román "Námestie v Mähringu" (1965), v ktorom sa aj na základe vlastnej mladíckej skúsenosti s pokusom o ilegálne opustenie republiky v r.1949 pokúsil zobraziť osudy svojej generácie. Román je sčasti autobiografickým príbehom mladého inžiniera, ktorý sa po prvý raz dostáva na Západ, keď sa ako študent neúspešne pokúsil o útek do slobodného sveta, aj s vedomím, že za svoj čin bude musieť znášať dôsledky. V 70. a 80.rokoch vydal prózy "Vzťahy" (1978), "Túžba" (1980), "Atómové leto" (1988), knihu sci-fi poviedok " Dobre utajený mozog" (1979), pozornosť však vzbudil až dvojdielnym románom "Čas majstrov" (1977), situovaným do Banskej Štiavnice na rozhraní 15. a 16.storočia. Dielo svojou myšlienkovou výpoveďou o nevyhnutnosti tvorivej slobody ako základnej podmienky ľudskej existencie a jej presvedčivou umeleckou realizáciou patrí k naším najvýznamnejším historickým románom. Svoje hodnotové postavenie úspešného tvorcu historickej prózy potvrdil aj románom "Milujete kráľovnú" (1984).. Dielo je evokáciou života na Slovensku za čias panovania Márie Terézie. Autor v nich strieda scény z panovníckych dvorov, knižníc, dielní a bojísk. Román zobrazuje osudy slovenských vzdelancov tých čias, ale aj osudy významných postáv európskej histórie (Voltaire, Haydn, Mozart).&lt;br&gt;
Záujem o moderné technické výdobytky využil v náučnej knihe "Volanty do nebies" (1975) a v knihe "Budúcnosť je už dnes" (1987), ktorú už priamo adresoval mladému čitateľovi. Pre deti mladšieho školského veku napísal knihu "Kamarát Čipko" (1989), v ktorej im prostredníctvom autorskej rozprávky t. j. fantazijného výmyslu sprostredkoval náučné informácie z oblasti dobovej elektroniky. Časť kritiky prijala knihu ako pokus o symbiózu autorskej rozprávky so žánrom umelecko-náučnej prózy (E. Tučná), časť druhá autorovu žánrovú iniciatívu označila za konvenčné mechanické kríženie beletristických postupov a technicko-odborných poznatkov, ktoré je v rozpore s metódami modernej literatúry faktu (M. Jurčo). &lt;br&gt;
Anton Hykisch je tiež autorom reportáží o Kanade a Číne. V roku 1968 vydal cestopisnú esej Kanada nie je kanada, ktorú napísal po návrate zo Svetovej výstavy Expo 67 v Montreale.

</doc>
<doc id="105666" title="Ján Johanides" url="https://sk.wikipedia.org/wiki?curid=105666">
Ján Johanides

Ján Johanides (* 18. august 1934, Dolný Kubín – † 5. jún 2008, Šaľa) bol slovenský prozaik a esejista.
Životopis.
Narodil sa v rodine predavača a vzdelanie získaval v Dolnom Kubíne a v Bratislave, kde začal v roku 1954 študovať na filozofickej fakulte Univerzity Komenského estetiku a dejiny umenia, no štúdium po troch rokoch nedokončil. Pracoval ako psychológ, referent vo Zväze slovenských spisovateľov, dramaturg a redaktor programového magazínu v dome kultúry a osvety v Bratislave a na mnohých ďalších miestach. Od roku 1972 sa venoval prevažne slobodnému povolaniu. Žil na viacerých miestach Slovenska – v Martine, v Trnovci nad Váhom, od roku 1972 žil v Šali, kde aj zomrel.
Tvorba.
Svoje prvé literárne diela začal uverejňovať v časopise Mladá tvorba a Slovenské pohľady, neskôr prispieval do všetkých literárnych časopisov. Prvé knižné dielo mu vyšlo v roku 1963. Jeho tvorba je ovplyvnená existencializmom a do literatúry tiež priniesol podnety antirománu. Dej nie je pre neho dôležitý, dôležitý je spôsob písania. Inšpiroval sa dielami francúzskych autorov Jeana-Paula Sartra či Alberta Camusa, no samotný existencializmus prijímal len ako výraz istého životného pocitu. Jeho hrdinovia vyrastajú z domáceho prostredia a nesú si so sebou do života jeho znaky. Nastoľuje problémy vojny, sociálnej vzbury, ale i ľudskej osamelosti, úzkosti, strachu, no rieši ich pozitívne pomocou viery v možnosť trvalých kontaktov človeka s človekom. Štýl jeho písania bol vecný, triezvy a objektívny, no neprestával byť kvôli tomu i poetický. V niektorých dielach využíval naopak prvky surrealizmu – príbeh písal ako snovú skutočnosť plnú absurdít a podobne. 

</doc>
<doc id="105679" title="Anton Marec" url="https://sk.wikipedia.org/wiki?curid=105679">
Anton Marec

Anton Marec (* 11. august 1953, Chlmec pri Žiline) je slovenský prozaik a dramatik, autor literatúry pre deti a mládež.
Životopis.
Narodil sa 11. augusta 1953 v Chlmci, obci na sútoku Kysuce a Váhu, ktorá dnes tvorí súčasť mesta Žilina. Po maturite na Strednej všeobecnovzdelávacej škole vyštudoval pedagogickú fakultu, kombinácia slovenčina - angličtina. Už predtým však pracoval ako nosič na Zbojnícku chatu v Tatrách a uskutočnil tam niekoľko pozoruhodných horolezeckých výstupov. Do hôr sa vrátil aj po skončení školy. Pracoval ako profesionálny člen Horskej služby, nosič, chatár (Chata pod Rysmi, Chata pri Zelenom plese, stará chata na Solisku) a horský vodca. V prelomových rokoch 199091 bol šéfredaktorom Tatranského dvojtýždenníka. Od roku 1993 podnikal v cestovnom ruchu. Vybudoval lyžiarske stredisko na Podbanskom, kde spolu s manželkou prevádzkoval aj lyžiarsku školu. V lete spolupracoval s britskými a americkými cestovnými kanceláriami a sprevádzal ich klientov na vysokohorských výstupoch v Tatrách. Svoje podnikanie, prinútený okolnosťami, aké nové pomery vytvorili na Podbanskom, ukončil roku 2012. Krátko nato odišiel do invalidného dôchodku.
Vo Vysokých Tatrách vykonal v lete i zime vyše tristo horolezeckých výstupov a niekoľko náročných lyžiarskych prechodov, liezol aj v Alpách, na Kaukaze a Pamíre.
Je autorom tridsiatich kníh, niekoľko z nich bolo vyznamenaných Cenou Literárneho fondu, Cenou pre detské knihy Bibiana či spolkovými cenami. Roku 2018 mu bola udelená cena Cena primátora mesta Vysoké Tatry.
Žije v Novom Smokovci, jeho synom je známy publicista Samuel Marec.
Tvorba.
Svoju prvú poviedku uverejnil Anton Marec v časopise Vysoké Tatry ako dvadsaťročný. Neskôr pravidelne publikoval vo vtedy najčítanejšej víkendovej Pravde na nedeľu, jeho poviedky často vysielal aj Slovenský rozhlas. Knihou debutoval roku 1982, a to novelou "Na hrebeni víchrica". V nej, podobne ako v spomínaných poviedkach či v desiatke nasledujúcich knižiek, svojráznym spôsobom a cez silné príbehy v exponovanom horskom prostredí zobrazil tatranský vysokohorský svet s jeho vlastnými pravidlami a morálnymi zákonmi, čo v kontexte vtedajšej slovenskej literárnej produkcie vyvolalo nekaždodenný ohlas u literárnej kritiky, no najmä u čitateľov. Postupne sa však jeho prózy ("Na Solisko hviezdy nepadajú", "Len popol vo vetre", "Kruté safari") menia na záznam zásadných premien spôsobených silou kapitálu a ľudskej márnomyseľnosti, ktoré po roku 1989 neobišli ani Vysoké Tatry. Starý, ešte viacmenej autentický tatranských svet vytváraný sieťou osobných vzťahov ľudí s rovnakou skúsenosťou i životnými hodnotami, horské prostredie prinášajúce zážitky obohacujúce najmä ľudskú dušu, definitívne prestáva existovať, cena človeka už nespočíva v jeho skutkoch, ale vlastníctve majetku...
Na čo sa to menia Tatry? Najvýstižnejšie o tom vari vypovedá podtitul knižky vydanej roku 2010 – Ako sa národný park mení na lunapark.
Okrem poviedok a noviel sa Anton Marec snažil zachytiť svet hôr však aj v niekoľkých knižkách tzv. literatúry faktu.
Neskôr sa dominantnou témou Antona Mareca stáva kraj pod Tatrami, teda Spiš, najmä jeho história. Na jej interpretáciu si zvolil svojský žáner – kombináciu reálnych historických udalostí s povesťami a legendami. Aj tu však, podobne ako v knižke o tatranských názvoch či názvoch spišských obcí, na pozadí prísne etymologických rozborov starých miestopisných názvov otvára ich doteraz netušené významy a tak trochu aj nový pohľad na už desaťročia rovnako interpretovanú históriu tohto kraja.
Okrem nižšie uvedených kníh napísal Anton Marec v osemdesiatych rokoch aj niekoľko rozhlasových hier. Dramatizáciu knižky "Spišské povesti" s uvádzalo Spišské divadlo s pozoruhodným úspechom v rokoch 20152018.

</doc>
<doc id="105706" title="Stanislav Rakús" url="https://sk.wikipedia.org/wiki?curid=105706">
Stanislav Rakús

Stanislav Rakús (* 20. január 1940, Šúrovce) je slovenský prozaik a literárny vedec, vysokoškolský profesor. 
Životopis.
Narodil sa v rodine krajčíra a vzdelanie získaval v Trnave a v Prešove, kde v rokoch 1957 – 1961 študoval na Vysokej škole pedagogickej odbor slovenčina – ruština. V rokoch 1963 – 1964 pracoval ako učiteľ v Trebišove, v rokoch 1964 – 1969 v Košiciach. V rokoch 1966 – 1968 pôsobil tiež ako externý dramaturg Štátneho bábkového divadla v Košiciach. Od roku 1969 pracuje na Filozofickej fakulte Prešovskej univerzity. V roku 1973 získal doktorát filozofie, v roku 1981 obhájil hodnosť kandidáta vied (CSc.), v roku 1996 vedeckú hodnosť doktora vied (DrSc.). Žije v Košiciach.
Tvorba.
Publikovať začal v 60. rokoch, kedy mu vyšli nielen krátke prózy a novela, ale aj recenzie, články o literatúre a literárnovedné štúdie vo viacerých časopisoch (Slovenské pohľady, Mladá tvorba, Romboid, Matičné čítanie a iné). V literárnovednej oblasti sa venuje najmä problematike modernej slovenskej prózy (Peter Jilemnický, Rudolf Jašík, Milo Urban a i.). V oblasti prózy sa základom jeho diel stáva silný životný zážitok, sprostredkovaný cez rozprávanie, čo mu umožňuje voľnejšie narábať s motívmi. Využíva tiež mnoho nových kompozičných a dejových postupov, čím sa jeho tvorba stáva inovačnou.

</doc>
<doc id="105722" title="Borovička (destilát)" url="https://sk.wikipedia.org/wiki?curid=105722">
Borovička (destilát)

Borovička (ľudové a nárečové názvy: borovec, jadlovec, jalovec) je destilát zo zrelých plodov borievky obyčajnej.
Patrí do skupiny ovocných destilátov. Má typickú chuť a arómu po borievkách. Medzinárodný deň borovičky sa oslavuje každoročne 24. júna. 
Obchodníci s borovičkou (borovičkári) často pochádzali z Trenčianskej župy, z oblasti Bielych Karpát.
V rámci Európskej únie sú v kategórii borievkové destiláty chránené značky:
Predávať pod týmto názvom je možné iba tie vyrobené na Slovensku.
Chránené značky.
Spišská borovička.
Original Spišská Borovička KOSHER vyrába spoločnosť GAS Familia v meste Stará Ľubovňa. Týmto nápojom v roku 2007 spoločnosť historicky nadviazala na recept destilatérov siahajúci do roku 1797. Výnimočné vlastnosti tohto tradičného aperitívu ocenila aj Európska komisia, ktorá rozhodla o pridelení chráneného zemepisného označenia pre Spišskú borovičku zo Starej Ľubovne.

</doc>
<doc id="105734" title="Montana (USA)" url="https://sk.wikipedia.org/wiki?curid=105734">
Montana (USA)

Montana je severozápadný štát USA hraničiaci s Kanadou. Jeho meno pochádza zo španielskeho slova "montaña", čo znamená "hora" alebo "pohorie". V Montane žije najviac medveďov grizzly z celých USA. Za Montanu bola do kongresu USA zvolená prvá žena v histórii.
Dejiny.
Územie Montany bolo k USA ešte ako západné teritórium pripojené 26. mája 1864. Štát Montana bol ustanovený 8. novembra 1889, ako 41. v poradí. Montana bola posledným útočiskom Siouxov, Severných Čejenov a Severných Arapahov, indiánskych kmeňov, ktoré sa nechceli vzdať svojej slobody, a preto o ňu zúrivo bojovali. V bitke pri Little Bighorn bol zabitý podplukovník americkej armády George Armstrong Custer po tom, čo so svojou jednotkou napadol obrovský tábor spojených kmeňov. Indiáni však boli nakoniec porazení a na územie začali prúdiť bieli osadníci.
Geografia.
Severnú hranicu Montany tvorí Kanada. Na východe Montana hraničí so štátmi Južná Dakota a Severná Dakota, na juhu leží Wyoming a na juhozápade štát Idaho. Montana je štvrtý najväčší štát USA. Západná Montana je zem vysokých a drsných hôr, zatiaľ čo východ krajiny je tvorený pláňami. Pramení tu rieka Missouri.
V Montane je sústredený Národný park Glacier a časť Yellowstonského národného parku. Nachádza sa tu aj legendárne bojisko pri Little Bighorn, kde došlo ku slávnej bitke medzi Indiánmi a Americkou armádou. Teraz je to národná rekreačná oblasť. Hlavnou atrakciou sú veľké stáda bizónov. Národné parky v Montane sú tvorené nádhernými scenériami, plné špicatých vrcholkov hôr, zalesnených údolí a početných jazier a vodopádov.
Je tu aj niekoľko indiánskych rezervácií: Crow, Blackfeet, Flathead, Fort Belknap, Fort Peck, Northern Cheyenne, Rocky Boy.
Demografia.
V Montane žije 989 415 obyvateľov (po sčítaní v roku 2010). Hustota zaľudnenia je 2,59 obyvateľov na km², čo ju radí k najmenej zaľudneným štátom USA.
90,6% populácie predstavujú belosi, 6,1% Indiáni, 0,6% Aziati, 0,5% Černosi a 2,3% ostatní, alebo dve a viac rás. Hispánci alebo Latinos, tvoria 2,2% obyvateľstva.
Ekonomika.
HDP Montany je 20 miliárd dolárov, čo ju radí na 48. miesto v Únii. Ročný príjem na hlavu je 22 569 dolárov, čo je 46. miesto v USA

</doc>
<doc id="105779" title="Mandelbrotova množina" url="https://sk.wikipedia.org/wiki?curid=105779">
Mandelbrotova množina

Mandelbrotova množina (pomenovaná po matematikovi Benoîtovi Mandelbrotovi) je jeden z najznámejších fraktálov. Je definovaná ako množina komplexných čísel "c", pre ktoré platí 
kde postupnosť formula_2 je definovaná rekurzívnym predpisom
Bod "c" teda patrí do Mandelbrotovej množiny práve vtedy, ak uvedená limita neexistuje, alebo je konečná (napr. "c" = 0).
Je možné jednoducho dokázať, že postupnosť ide do komplexného nekonečna pre všetky formula_4, takže ak ktorýkoľvek člen postupnosti prekročí túto absolútnu hodnotu, potom formula_5 nie je prvkom Mandelbrotovej množiny.
Súvislosť s Juliovou množinou.
Mandelbrotova množina tvorí akúsi mapu Juliových množín. Každému bodu odpovedá Juliova množina. Pre body vnútri Mandelbrotovej množiny odpovedajú súvislé Juliove množiny, bodom mimo zas nesúvislé a pre hraničné body sú na hranici spojitosti. Vizuálne najzaujímavejšie sú body v okolí hranice Mandelbrotovej množiny.
Tvar Juliovej množiny pripomína okolie korešpondujúceho bodu v Mandelbrotovej množine.
Praktická implementácia.
Pri praktickej implementácii sa pre každý bod rovnica opakovane vyčísľuje a vo chvíli, keď |"zn"| &gt; 2, je zrejmé, že pre daný bod bude rovnica divergovať (a pri grafickom zobrazovaní sa táto hodnota "n", pre ktorú bod túto hranicu prekročil, spravidla prevádza na farbu). Ak ani po dopredu zvolenom počte iterácii k prekročeniu tejto hranice nedôjde, je bod považovaný za súčasť Mandelbrotovej množiny. Nastavenie tejto hranice ovplyvňuje výsledný obrázok: pre príliš malú hodnotu budú niektoré body nesprávne označené ako patriace do množiny, ale veľký počet iterácii vyžaduje dlhší čas výpočtu.
Výpočet je možné urýchliť tiež tým, že sa rýchlo detegujú body, ktoré do množiny evidentne patria, pretože sa nachádzajú vnútri hlavných častí množiny – kružnice a kardioidy.

</doc>
<doc id="105892" title="Palestína (štát)" url="https://sk.wikipedia.org/wiki?curid=105892">
Palestína (štát)

Palestína (), dlhý tvar Palestínsky štát () je štát, ktorý bol vyhlásený 15. novembra 1988 Organizáciou za oslobodenie Palestíny v Alžíri.Palestínsky štát uznáva ako svoje hlavné mesto Jeruzalem. 
Viac ako 135 členských krajín Organizácie Spojených národov uznáva Palestínu ako nezávislý štát, ale Izrael a niektoré ďalšie krajiny, vrátane Spojených štátov stále považujú Palestínu za súčasť Izraela.
Dejiny.
Cesta k vyhláseniu nezávislosti.
Počas Šesťdňovej vojny v roku 1967 Izrael začal okupovať Západný breh Jordánu a Pásmo Gazy vrátane Východného Jeruzalema, ktorý bol následne pripojený k Izraelu. Vojna priniesla druhý odchod (exodus) Palestínčanov, odhadovaný na pol milióna obyvateľov. Bezpečnostná rada OSN v rezolúcii 242 formulovala princípy spravodlivého a trvalého mieru, vrátane izraelského stiahnutia z území obsadených v konflikte a spravodlivého vyriešenia problému utečencov. Po bojoch v Jomkipurskej vojne v roku 1973 nasledovala rezolúcia Bezpečnostnej rady 338, ktorá okrem iného vyzvala na mierové rokovania medzi zainteresovanými stranami. 
V roku 1974 Valné zhromaždenie OSN opätovne potvrdilo neodňateľné práva palestínskeho ľudu na sebaurčenie, národnú nezávislosť, suverenitu a návrat. Nasledujúci rok Valné zhromaždenie zriadilo Výbor pre výkon neodcudziteľných práv palestínskeho ľudu a udelilo OOP štatút pozorovateľa vo Valnom zhromaždení a na konferenciách OSN.
V roku 1987 vypukla Prvá intifáda. Tento konflikt bol podnietený izraelskou okupáciou Pásma Gazy a Západného brehu Jordánu. Skupiny palestínskych milícií sa vzbúrili a stovky ľudí zahynulo.
Vyhlásenie nezávislosti a mierový proces.
15. novembra 1988 sa v Alžíri konalo stretnutie Palestínskej národnej rady, kde Jásir Arafat vyhlásil Palestínu za štát. Ďalšie podobné takéto vyhlásenie sa uskutočnilo na stretnutí 1. októbra 1948 v Gaze počas vojny za nezávislosť z roku 1948, čím sa stretnutie v Alžíri stalo druhým stretnutím pre vyhlásenie palestínskej nezávislosti. 
Mierová konferencia bola zvolaná v Madride v roku 1991 s cieľom dosiahnuť mierové urovnanie prostredníctvom priamych rokovaní na dvoch úrovniach: medzi Izraelom a arabskými štátmi a medzi Izraelom a Palestínčanmi na základe rezolúcií Bezpečnostnej rady 242 (1967) a 338 (1973). Viacstranné rokovania sa zamerali na otázky, ako sú životné prostredie, kontrola zbraní, utečenci, voda a hospodárstvo. Séria následných rokovaní vyústila do vzájomného uznávania medzi izraelskou vládou a OOP, zástupcom palestínskeho ľudu, a podpísaním Deklarácie zásad o dočasných dojednaniach o samospráve v roku 1993 (DOP alebo „Dohoda z Osla“), ako aj následné dohody, ktoré viedli k čiastočnému stiahnutiu izraelských síl, voľbám do Palestínskej rady a predsedníctva Palestínskej samosprávy, čiastočnému prepusteniu väzňov a vytvoreniu funkčnej správy v oblastiach pod palestínskou vládou. Dohoda z Osla v roku 1993 odložila niektoré otázky na následné rokovania o stálom postavení, ktoré sa konali v roku 2000 v Camp Davide a v roku 2001 v Tabe, ale ukázali sa ako nepresvedčivé.
Štatút nečlenského pozorovateľa.
Dňa 29. novembra 2012 získala Palestína štatút nečlenského pozorovateľa Valného zhromaždenia Organizácie spojených národov. S palestínskou žiadosťou o povýšenie na nečlenský pozorovateľský štát súhlasilo 138 krajín, 9 krajín bolo proti a 41 krajín sa zdržalo (medzi nimi aj Slovensko). V roku 2014 vyhlásilo Valné zhromaždenie OSN "Medzinárodný rok solidarity" s palestínskym ľudom. 

</doc>
<doc id="106174" title="Igor Rusnák" url="https://sk.wikipedia.org/wiki?curid=106174">
Igor Rusnák

Igor Rusnák (* 3. február 1936, Trnava† 9. január 2021, Tlmače) bol slovenský spisovateľ, dramaturg a publicista.
Životopis.
Narodil sa v učiteľskej rodine a vzdelanie získaval v Bratislave, kde navštevoval gymnázium a neskôr v rokoch 19551960 tu študoval i na VŠMU, odbor divadelná dramaturgia. V rokoch 19581960 pracoval ako dramaturg v Československom rozhlase v Bratislave, v rokoch 19621963 bol dramaturgom v Divadle Jonáša Záborského v Prešove, v rokoch 19641965 v Krajskom oblastnom divadle v Trnave a v rokoch 19661968 bol dramaturgom v Československom štátnom filme v Bratislave, v rokoch 19681975 bol vedúcim dramaturgie. V rokoch 19751977 pôsobil ako šéf súboru Poetickej scény, v rokoch 19771980 bol redaktorom časopisu "Film a divadlo". Od roku 1980 bol opäť dramaturgom Divadla Jonáša Záborského v Prešove, no býval v Bratislave.
Tvorba.
Začiatok jeho dramatickej tvorby tvorí uverejnenie úryvku divadelnej hry v časopise "Slovenské pohľady" v roku 1963. Vo svojich dielach sa vyjadroval k rôznym témam, ako napr. problémy a deformácie spoločnosti v prvej polovici 50. rokov či generačné rozpory. Okrem dramatickej tvorby sa venoval i písaniu scenárov, no najmä publikoval množstvo filmových a divadelných kritík. Okrem vlastnej tvorby sa sporadicky venuje i prekladom z ruštiny, poľštiny, ale tiež prekladom ukrajinskej poézie.

</doc>
<doc id="106196" title="Peter Ševčovič" url="https://sk.wikipedia.org/wiki?curid=106196">
Peter Ševčovič

Peter Ševčovič (* 16. marec 1935, Bratislava – † 14. apríl 2006, Bratislava) bol slovenský prozaik, dramatik a scenárista, autor literatúry pre deti a mládež.
Životopis.
Začal študovať medicínu na Lekárskej fakulte Univerzity Komenského v Bratislave, no v roku 1958 bol z politických dôvodov vylúčený zo štúdia. Neskôr v rokoch 1962 – 1967 študoval diaľkovo dramaturgiu na Akadémii múzických umení v Prahe. V rokoch 1965 – 1996 pracoval v Slovenskej televízii ako dramaturg a hlavný dramaturg, v rokoch 1981 – 1992 prednášal externe na VŠMU, od roku 1996 bol v dôchodku. V roku 1992 mu bol udelený titul doktora medicíny honoris causa.
Tvorba.
Venoval sa písaniu noviel, románov, ale tiež písal televízne hry a seriály a divadelné hry. Námety pre jeho hry sú rôznorodé – od robotníckeho hnutia cez 2. svetovú vojnu a život v neúplných rodinách, až po aktuálne spoločenské problémy. Písal diela tak pre dospelých, ako aj pre deti a mládež.

</doc>
<doc id="106217" title="Alta Vášová" url="https://sk.wikipedia.org/wiki?curid=106217">
Alta Vášová

Alta Vášová (* 27. máj 1939, Sevľuš, Česko-Slovensko, dnes Ukrajina) je slovenská prozaička, filmová, televízna, rozhlasová a divadelná scenáristka, autorka literatúry pre deti a mládež.
Životopis.
Vyštudovala Vyššiu pedagogickú školu v Bratislave, odbor matematika – fyzika. Pracovala striedavo ako učiteľka a dramaturgička či scenáristka v slovenskom filmovom štúdiu na Kolibe, ale aj v českom Barrandove. Istý čas tiež pracovala ako upratovačka a sprievodkyňa na českom hrade Zvíkov, v rokoch 19681973 bola aj dramaturgičkou v Slovenskej televízii a pomedzi všetky tieto povolania bola taktiež spisovateľkou. V súčasnosti sa venuje literárnej tvorbe. Žije v Bratislave.
Jej prvým manželom bol o sedem rokov starší architekt Dimitrij Jurkovič, mali spolu synov – dvojičky Iľju a Dušana. Druhým manželom je literárny vedec Peter Zajac, s ktorým má dvojičky Mareka a Matúša.
Tvorba.
Svoje prvé diela publikovala v rôznych časopisoch ("Mladá tvorba," "Romboid", "Slovenské pohľady"). Píše prózu, filmové, divadelné, televízne a rozhlasové scenáre, pričom sa zameriava tak na tvorbu pre dospelých, ako aj na tvorbu pre deti a mládež. Píše civilizačné, ekologické, biografické a sci-fi diela, no snaží sa aj o návrat k hodnotovému systému, spojeniu človeka s prírodou, k partnerskej empatii a senzibilite, ako aj o kooperáciu sveta dospelých so svetom detí.

</doc>
<doc id="106228" title="Pavel Vilikovský" url="https://sk.wikipedia.org/wiki?curid=106228">
Pavel Vilikovský

Pavel Vilikovský (* 27. jún 1941, Palúdzka, teraz súčasť Liptovského Mikuláša† 10. február 2020) bol slovenský prozaik, prekladateľ a publicista.
Životopis.
Narodil sa v rodine literárneho historika a vzdelanie získal na dnešnom Gymnáziu na Grösslingovej ulici. V roku 1958 nastúpil na FAMU v Prahe, no v rokoch 1960 – 1965 študoval v Bratislave na Filozofickej fakulte Univerzity Komenského, odbor slovenčina – angličtina. V rokoch 1964 – 1970 pracoval ako redaktor v časopise Slovenské pohľady, v rokoch 1970 – 1976 bol redaktorom vydavateľstva Tatran, v rokoch 1976 – 1996 pracoval ako redaktor a šéfredaktor časopisu Romboid, bol redaktorom slovenskej redakcie časopisu Reader’s Digest. Venoval sa prekladateľskej činnosti. Žil v Bratislave. Je bratom významného anglistu, prekladateľa, teoretika prekladu, pedagóga a diplomata Doc. PhDr. Jána Vilikovského.
Tvorba.
Vo svete literatúry začínal ako prozaik, neskôr sa venoval tiež prekladom.
Prvé prozaické diela uverejňoval v časopise Mladá tvorba. Vo svojich dielach zobrazoval životné pocity, túžby a postoje mladých ľudí povojnovej generácie, ich snahu nájsť zdroj ľudského šťastia v opravdivosti citu, ktorý získavajú vďaka konfrontácii s najvšednejšími vecami sveta. Snaží sa tiež pochopiť význam ľudského konania, poľudšťuje osobnosti literárnej a národnej tradície, ktoré zbavuje mýtických nánosov.
Viac než príbeh ho zaujíma samotné rozprávanie príbehu. Používa presné výrazy na vyjadrenie myšlienok, pocitov a dejov, pričom táto presnosť má byť nositeľom významu. No zároveň pochybuje o tom, či je slovo schopné byť nositeľom významu, dokonca pochybuje i o samotnej existencii významu ľudského konania.
Kompozičná aj námetová originálnosť, nevšednosť epických situácií a prelínanie sa úvahových i dejových prvkov s využívaním iných textov zaraďujú tohto autora k predstaviteľom slovenskej postmodernej literatúry.
V prekladateľskej časti svojej tvorby sa venoval najmä prekladom z anglickej a americkej prózy (James Aldridge, William Faulkner, Joseph Conrad, Virginia Woolfová, Kurt Vonnegut a i.); príležitostne však prekladal i eseje (Thomas Stearns Eliot) a básne. V priebehu 70. rokov sa tak vypracoval na jedného z najkvalitnejších prekladateľov z angličtiny.

</doc>
<doc id="106258" title="William Wallace" url="https://sk.wikipedia.org/wiki?curid=106258">
William Wallace

William Wallace (* asi 1270 – † 23. august 1305) bol škótsky národný hrdina, jedna z hlavných postáv škótskych vojen o nezávislosť.
Narodil sa ako druhý syn sira Alana Wallacea z Elderslie, ktorý bol vazal Jamesa Stewarda, predka neskoršej škótskej kráľovskej dynastie a rytier. Patril teda k nižšej šľachte tzv. džentry. Williama jeho dvaja strýkovia vychovávali na povolanie kňaza, okrem iného ovládal francúzštinu a latinčinu. O jeho ďalších osudoch pred rokom 1297 nie sú potvrdené správy, preto sa o nich skôr špekuluje.
Vojna o nezávislosť.
Za jeho prvé vystúpenie proti Angličanom sa považuje potýčka v meste Lanark, pri ktorej zabil dvoch vojakov. Potom sa z neho stal štvanec. Sir William Heselrig, anglický guvernér mesta Lanark v snahe chytiť Wallacea, zajal a neskôr popravil Marion Braidfute, ktorá mala byť jeho tajnou ženou. V máji 1297 sa Wallace pomstil a Heselriga zabil. Aspoň takto opisuje Wallaceove začiatky legenda. Isté je, že Wallace okolo seba sústredil malú armádu a v auguste 1297 sa spojil so silami, ktoré viedol Andrew Moray pri meste Stirling. 
Bitka pri moste Stirling.
K bitke došlo 11. septembra 1297. Škótska armáda pod vedením Wallacea a Moraya bola slabšia počtom aj výzbrojou, ale zaujala výhodné obranné postavenie. Angličania pod vedením grófa zo Surrey sa pokúsili prejsť cez most, na konci mostu ich ale zatlačili späť. Škóti podľa dopredu, pripraveného plánu most strhli a veľká časť anglických ťažkoodených rytierov sa po páde mostu utopila. Nanešťastie pre Škótov bol počas bitky Moray zranený a za tri mesiace zraneniam podľahol.
Ochrancom kráľovstva a veliteľom jeho armád.
Táto bitka dala Škótom nádej. Po nej bol William pasovaný na rytiera – pravdepodobne Robertom Bruceom – vyhlásený za Ochrancu Škótska a za veliteľa jeho armád počas neprítomnosti kráľa Jána Balliola. Zvyšok roka a začiatkom ďalšieho sa Wallace pokúšal stmeliť škótsku šľachtu. Keď v apríli 1298 vtiahli Angličania do Škótska, vyhýbal sa Wallace bitke.
Bitka pri Falkirku.
21. júla 1298 sa konečne škótska a anglická armáda stretli v bitke. Wallace zaujal obranné postavenie takzvaný šiltron, ktorý tvorili štyri štvorce kopijníkov. Táto obranná hrádza z kopijí mala zastaviť anglickú ťažkú jazdu a zároveň poskytnúť krytie lukostrelcom a ľahkej jazde, ktorá mala po zastavení Angličanov využiť zmätok v ich radoch a rozohnať ich. Tento plán ale počítal so spoluprácou šľachtickej ťažkej jazdy, ktorá mala napadnúť anglický tyl a poraziť waleských lukostrelcov. 
Rytieri Walacea zradili a opustili pole. Ťažkopádna formácia Škótov nemohla v takejto situácii nijak manévrovať, čo využil anglický veliteľ, kráľ Eduard I. Pred útokom jazdy nechal lukostrelcov, aby „pripravili pôdu“. Oslabené šiltrony neboli schopné odolať náporu ťažkej jazdy a bitka tak skončila úplným zničením škótskej armády. 
Podobný plán použil Robert Bruce v bitke pri Bannockburne. Vďaka tomu, že jeho jazda zničila anglických lukostrelcov, skončila bitka rozhodujúcim víťazstvom Škótov.
Ďalšie osudy.
Po prehratej bitke sa Wallace v septembri 1298 vzdal titulu Ochranca kráľovstva v prospech Roberta Brucea, grófa z Carricku a Johna Comyna z Badenochu, bratranca zajatého kráľa Jána. Dúfal, že svojím rozhodnutím donúti spolupracovať dvoch rivalov v boji o škótsky trón, čo sa mu aj čiastočne podarilo. V roku 1302 sa ale Bruce zmieril s anglickým kráľom. Odpor Škótov sa pomaly zrútil. Wallace sa pokúsil zabrániť úplnej porážke tým, že sa vydal hľadať podporu do Francúzska. Výsledok tejto misie je nejasný.
Zajatie a poprava.
Wallaceho zajali po tom, ako ho zradil škótsky šľachtic. Došlo k tomu niekedy v lete 1305 pred 5. augustom. Previezli ho do Londýna, kde ho obvinili z vlastizrady. Keďže stále považoval za kráľa Škótska Jána Balliola, tvrdil že nemohol zradiť Eduarda I., ktorý nebol jeho kráľom a ani mu neprisahal vernosť.
Súd ho uznal vinným a keďže Eduard I. dúfal, že s jeho smrťou skončí odpor a zároveň zastraší Škótov, drasticky ho 23. augusta 1305 popravili. Tento predpoklad Eduardovi I. nevyšiel, už v roku 1306 sa mu znovu postavil na odpor Robert Bruce. Eduard I. sa vydal na ďalšie ťaženie do Škótska, ale po ceste zomrel.
William Wallace v kultúre.
O osobe Williama Wallacea, ako aj o bojoch škótov s Eduardom I. pojednáva film "Statočné srdce" (Braveheart) z roku 1995, v hlavnej úlohe s Melom Gibsonom.
K Williamovi Wallaceovi a jeho odkazu nepriamo referuje skladba The Clansman od britskej heavy metalovej skupiny Iron Maiden, ktorá bola vydaná na 11. štúdiovom albume skupiny Virtual XI.
Taktiež bol jeho príbeh prenesený do hry Age of Empires II, kde slúži ako výuková kampaň a objavil sa aj v datadisku pre hru Medieval II.

</doc>
<doc id="106338" title="Vostok (kozmická loď)" url="https://sk.wikipedia.org/wiki?curid=106338">
Vostok (kozmická loď)

Vostok bola jednomiestna kozmická loď využívaná v sovietskom kozmickom programe Vostok určená na lety po obežnej dráhe okolo Zeme. Na lodi Vostok 1 uskutočnil J. A. Gagarin prvý kozmický let 12. apríla 1961. Štartoval z kozmodrómu Bajkonur o 9 h 07 min moskovského času; oblet Zeme vrátane pristávania trval 1 h 48 min. Loď s dĺžkou a hmotnosťou sa pohybovala vo výškach 181 – . Pristála pri obci Smelovska v Saratovskej oblasti. Na dráhu ju vyniesla nosná raketa Vostok. Program ďalších letov kozmických lodí Vostok obsahoval okrem overovania letových zariadení, spojenia a lekárskych výskumov postupné predlžovanie kozmického letu v stave beztiaže, skupinový let (Vostok 3-Vostok 4 a Vostok 5-Vostok 6). V kozmickej lodi Vostok 6 absolvovala 70-hodinový let prvá kozmonautka V. V. Tereškovová. Všetky lode štartovali z kozmodrómu Bajkonur na dráhu so sklonom 65°. 
Opis.
Kozmické lode Vostok sa skladali z hermeticky uzatvorenej kabíny pre kozmonautov, z prístrojovej časti a brzdiaceho zariadenia. Pre bezpečný prechod cez atmosféru bola kabína zvonku obložená tepelnou izoláciou. Všetky tri priezory boli zabezpečené ohňovzdorným sklom a zvonku ich ochraňoval ešte odklopný kryt. Orientáciu lode mohol kozmonaut meniť sám. Stabilizáciu lode Vostok regulovalo slnečné svetlo, takže orientácia lode v priestore sa po odchýlke vždy upravovala vzhľadom na Slnko. Súčasťou riadiaceho zariadenia bol aj malý glóbus, ktorý sa otáčal a vždy ukazoval tú časť povrchu Zeme, nad ktorou kozmická loď práve prechádzala. Obojstranný rádiový prenos zabezpečoval nepretržité spojenie so Zemou.
Kozmickú loď sledovali pozorovacie stanice rozmiestnené na území Sovietskeho zväzu a na lodiach. Kozmonauta snímali dve televízne kamery, spredu a zboku. Obraz sa vysielal do celého sveta. Čistotu vzduchu v kabíne udržiavalo automatické regeneračné zariadenie. Prívod kyslíka si mohol kozmonaut čiastočne regulovať aj sám. Každý kozmonaut pri lete kozmickou loďou Vostok mal oblečený skafander, ktorý mal však úplne uzavretý iba počas výstupu na obežnú dráhu a počas zostupu z nej.
Lety kozmických lodí Vostok.
Do vesmíru sa celkovo vydalo šesť pilotovaných lodí Vostok, ktorým prechádzalo päť testovacích letov nepilotovaných lodí, ktoré formálne patrili do programu Sputnik.

</doc>
<doc id="106350" title="Kľačianka" url="https://sk.wikipedia.org/wiki?curid=106350">
Kľačianka

Kľačianka je potok na strednom Liptove, na území okresu Liptovský Mikuláš. Je to ľavostranný prítok Váhu, meria a je tokom III. rádu. Na hornom toku vytvára približne dlhú, prevažne zalesnenú Kľačiansku dolinu s menšími tiesňavami vo vápencoch.
Prameň.
Pramení na severoseverozápadnom úpätí Chabenca () v Nízkych Tatrách, na východnom svahu vrchu Krámec () v nadmorskej výške približne .
Opis toku.
Od prameňa tečie sprvu na krátkom úseku smerom na severozápad, juhovýchodne od vrchu Vysoká () sa stáča na sever a tečie Kľačianskou dolinou. Na strednom toku vytvára výrazný oblúk prehnutý na západ, sprava priberá Ľubeľský potok a na krátkom úseku pokračuje severovýchodným smerom. Nad obcou Liptovské Kľačany sa definitívne stáča na sever, vteká do Liptovskej kotliny, kde najprv preteká východným okrajom intravilánu Liptovských Kľačian. Pod obcou sa zľava oddeľuje vedľajšie rameno (ktoré sa následne na úseku dlhom cca ďalej rozvetvuje), pričom obe korytá pretekajú intravilánom obce Ľubeľa. Na severnom okraji obce sa vedľajšie rameno spája s hlavným korytom (), Kľačianka podteká štátnu cestu č. 18 a následne preteká cez Krmeš. Napokon sa stáča viac na severoseverozápad, podteká železničnú trať č. 180 a diaľnicu D1, preteká obcou Vlachy a neďaleko obce ústi do Váhu.
Ústie.
Do Váhu sa vlieva v úseku medzi priehradným múrom Liptovskej Mary a vodnou nádržou Bešeňová, v obci Vlachy v nadmorskej výške cca 

</doc>
<doc id="106357" title="Dúbravka (prítok Váhu)" url="https://sk.wikipedia.org/wiki?curid=106357">
Dúbravka (prítok Váhu)

Dúbravka je potok na strednom Liptove, na území okresu Liptovský Mikuláš. Je to ľavostranný prítok Váhu, má dĺžku 8,9 km a je tokom III. rádu. 
Opis toku.
Vzniká bifurkáciou Palúdžanky, ktorá sa na styku Nízkych Tatier a Liptovskej kotliny rozvetvuje, pričom na ľavom brehu sa v nadmorskej výške okolo 780 m n. m. oddeľuje koryto Dúbravky. Najprv tečie súbežne s Palúdžankou na sever, sprava sa od Dúbravky oddeľuje Čemník a potok sa stáča na severozápad. Preteká Ľubeľskou pahorkatinou, zľava priberá prítok spod Pálenice (814,5 m n. m.), postupne sa stáča viac na sever a preteká obcou Dúbrava. Z ľavej strany priberá Čermník a následne sa výraznejšie vlní. Ďalej vstupuje do tzv. Galovianskych hájov, preteká okrajom Fiačíc, kde sprava priberá Čemník a v nadmorskej výške 565,3 m n. m. ústi do tzv. Fiačickej zátoky Liptovskej Mary.

</doc>
<doc id="106362" title="Petra Nagyová-Džerengová" url="https://sk.wikipedia.org/wiki?curid=106362">
Petra Nagyová-Džerengová

Petra Nagyová-Džerengová (* 3. marec 1972, Košice) je slovenská spisovateľka.
Životopis.
Vyštudovala Ekonomickú univerzitu a usadila sa v Bratislave. Pracovala ako letuška, neskôr ako moderátorka a redaktorka Slovenskej televízie. Vydala sa za Józsefa Nagya a má štyri deti (dvoch synov Lea, Tea a dve dcéry Lóru a Kláru).
Tvorba.
Veľký vplyv na jej tvorbu má spisovateľka Táňa Keleová-Vasilková, ktorej diela sa stali podnetom pre jej vlastnú tvorbu. Príbehy zasadzuje do reálnych miest a väčšinou píše príbehy z takých oblastí, ktoré dobre pozná z vlastnej skúsenosti.

</doc>
<doc id="106368" title="Igor Otčenáš" url="https://sk.wikipedia.org/wiki?curid=106368">
Igor Otčenáš

Igor Otčenáš (* 23. september 1956, Partizánske) je slovenský prozaik, prekladateľ a diplomat
Životopis.
V roku 1976-1980 študoval ruštinu a angličtinu na Pedagogickej fakulte v Banskej Bystrici, 1982-1984 na Filozofickej fakulte UK v Bratislave, absolvoval študijné pobyty na univerzitách vo Volgograde (1979), Londýne (1991) a na University of Kentucky, USA (1996).
Po skončení vysokej školy začínal ako učiteľ. V rokoch 1985-1990 bol interným vedeckým ašpirantom v Literárnovednom ústave SAV, v rokoch 1991–1992 pracoval na Ministerstve kultúry SR ako riaditeľ odboru, neskôr (2005) tam pôsobil aj ako generálny riaditeľ Sekcie medzinárodných vzťahov.Neskôr pracoval vo filmových spoločnostiach. V roku 1999 prešiel na Ministerstvo zahraničných vecí SR a pôsobil ako kultúrny radca na veľvyslanectve Slovenskej republiky vo Washingtone, neskôr ako kultúrny radca zastupiteľského úradu Slovenskej republiky v Prahe a zároveň riaditeľ Slovenského inštitútu v tomto meste. Na ministerstve zahraničných vecí pôsobil ako riaditeľ Odboru kultúrnej diplomacie. Od augusta 2013 do októbra 2017 bol zástupcom veľvyslanca a konzulom na veľvyslanectve SR v Oslo. V súčasnosti je prekladateľom na dôchodku.
Žije v Radoli na Kysuciach.
Tvorba.
Debutoval knihou poviedok "Kristove šoky", v ktorej si kriticky všíma negatívne stránky života vidieckej i mestskej komunity. Za toto dielo bol ocenený Cenou Ivana Kraska za najlepší debut roka 1990. Jeho dielo je charakteristické satiricko-ironickým pohľadom na slovenskú minulosť aj súčasnosť, prechádzajúci až do polohy sarkazmu a grotesky. Ironický pohľad na slovenskú históriiu v priesečníku so súčasnosťou zobrazil v historickej dystopii Keby... V roku 2009 bol finalistom Anasoft Litery s prózou Ty nie si náš teba zožerieme (napísanú pod pseudonymom Oto Čenko). Je autorom autorizovanej biografie najslávnejšieho slovenského hokejistu Petra Šťastného Hokej na dvoch kontinentoch.
Okrem vlastnej tvorby sa venuje i prekladom z angličtiny ( napr. Keith Lowe: Krutý kontinent, Anna von Bremzen: Umenie sovietskej kuchyne, životopis G.G.Márqueza, Steven Cave: Nesmrteľnosť, Roger Moorchouse: Diablovi spojenci, Anna O´Connor: Dáma v zlatom, Timothy Snyder: Čierna zem, O tyranii, Hannah Arendtová: Eichmann v Jeruzaleme, Pôvod totalitarizmu. Tim Marshall: V zajatí geografie, Rozdelený svet, Umrieť pre vlajku, a i. z komerčnej literatúry diel Louisa L´Amoura, Rosamunde Pilcherovej a pod.). Z ruštiny sa špecializoval na preklad literárnych diel z obdobia stalinizmu (Varlam Šalamov: Kolymské poviedky a najmä monumentálne dielo Vasilija Grossmana Život a osud). Prekladá aj oddychovú športovú literatúru (životopisy športovcov ako Lionel Messi, Cristiano Ronaldo, Mike Tyson, Wayne Gretzky, Michael Jordan, Stan Mikita, Steven Gerrard, Gordie Howe, Andres Iniesta, Roger Federer a i.) Celkovo preložil takmer sto literárnych diel rôznych žánrov.Je držiteľ Ceny Ivana Krasku za literárny debut roku 1991 a prémie Literárneho fondu za preklad diela Hannah Arendtovej Pôvod totalitarizmu v kategórii vedeckej a odbornej literatúry za rok 2018.

</doc>
<doc id="106390" title="Jasenský potok" url="https://sk.wikipedia.org/wiki?curid=106390">
Jasenský potok

Jasenský potok (niekedy aj Jaseniansky potok) je potok na Horehroní, preteká územím okresu Brezno. Je to pravostranný prítok Hrona a meria 17,6 km. Na hornom toku formuje takmer 11 km dlhú Jasenskú dolinu. V údolí potoka bola v rokoch 1923 - 1925 vybudovaná vodná elektráreň založená na spáde vody z Jasenského potoka a susedného potoka Lomnistá. Slúži dodnes a je technickou pamiatkou. Jasenský potok je typickým horským vodným tokom s bystrinným charakterom a vysokými prietokmi.
"Prameň:" v Nízkych Tatrách na južnom svahu Veľkej hole (1 639,8 m n. m.), pod hlavným hrebeňom podcelku Ďumbierske Tatry, v nadmorskej výške okolo 1 480 m n. m.
"Smer toku:" krátko na juh, potom sa postupne stáča na juhovýchod a juhojuhovýchod, na dolnom toku tečie na juh
"Geomorfologické celky:" 1.Nízke Tatry, podcelok Ďumbierske Tatry, 2.Horehronské podolie, podcelok Lopejská kotlina
"Prítoky:" sprava prítoky potok spod Skalky (1 549,0 m n. m.), Husárka, Čremošný potok, Suchý potok, Nahrbený potok; zľava prítoky Rignerka, Tvrdá (s pravým prítokom Horná Tvrdá a s ľavým prítokom Dolná Tvrdá), Viržing (Mrcha potok), Prostredný potok (s pravým prítokom Gelfúsov potok, a s ľavými prítokmi Špíglov potok a Šífrov potok), Soviansky potok, Haliar a Lomnistá
"Ústie:" do Hrona juhozápadne od obce Predajná v nadmorskej výške okolo 430 m n. m.
"Obce:" Jasenie a Predajná

</doc>
<doc id="106395" title="Moštenický potok" url="https://sk.wikipedia.org/wiki?curid=106395">
Moštenický potok

Moštenický potok je potok na hornom Pohroní, vo východnej časti okresu Banská Bystrica. Je to pravostranný prítok Hrona, meria 11,8 km a je tokom III. rádu. Vytvára tri výrazné úseky, na hornom toku preteká dolinou Studenec, na strednom toku Čiernou dolinou a napokon na dolnom toku vytvára Moštenickú dolinu.
"Prameň:" v Starohorských vrchoch na východnom svahu Hrubého vrchu (1 169,4 m n. m.) v nadmorskej výške okolo 1 060 m n. m.
"Smer toku:" dolinou Studenec tečie severojužným smerom, pod sedlom Príslop (789,8 m n. m.) sa stáča najprv na východ a postupne na juhovýchod, na dolnom toku tečie najprv na juh a napokon k ústiu na juhovýchod
"Geomorfologické celky:" 1.Starohorské vrchy, 2.Zvolenská kotlina, podcelok Bystrické podolie
"Prítoky:" zľava z oblasti Skorušín, prítok (598,3 m n. m.) spod Vlačuhova (1 034,3 m n. m.) a Uhliarsky potok, sprava nemá významnejšie prítoky
"Ústie:" do Hrona juhozápadne od obce Lučatín v nadmorskej výške okolo 380 m n. m.
"Obce:" Moštenica, Lučatín, Slovenská Ľupča

</doc>
<doc id="106400" title="Ľupčica" url="https://sk.wikipedia.org/wiki?curid=106400">
Ľupčica

Ľupčica je potok na Hornom Pohroní, na území okresu Banská Bystrica. Je to pravostranný prítok Hrona, meria 11,9 km a je tokom III. rádu.
"Prameň:" v Starohorských vrchoch na južnom svahu Krčahov (1 128,8 m n. m.) v nadmorskej výške okolo 930 m n. m.
"Smer toku:" prevažne na juhovýchod
"Geomorfologické celky:" 1.Starohorské vrchy, 2.Zvolenská kotlina, podcelok Bystrické podolie
"Prítoky:" sprava Banský potok, prítok zo samoty Brvnište, zľava Marková, prítok spod sedla Príslop (789,8 m n. m.) a potok z obce Podkonice
"Ústie:" do Hrona južne od obce Slovenská Ľupča v nadmorskej výške 368,5 m n. m.
"Obce:" Baláže, Priechod a Slovenská Ľupča
Nad potokom sa v Slovenskej Ľupči nachádza prírodná pamiatka Ľupčiansky skalný hríb.

</doc>
<doc id="106401" title="Monk" url="https://sk.wikipedia.org/wiki?curid=106401">
Monk

Monk je komediálno-dramatický krimi seriál vyrábaný v USA. Hlavnou postavou je bývalý sanfranciský policajt Adrian Monk (Tony Shalhoub).
Seriál sa začal natáčať a vysielať v roku 2002. Vyrábajú ho spoločnosti Touchstone Television a Studios USA (od polovice roka 2004 - NBC Universal Television) pre stanicu USA Network. Seriál Monk vymyslel Andy Breckman.
Na Slovensku ho vysielala Televízia Markíza so slovenským dabingom. Na jeseň odvysielala poslednú 8. sériu.
Dej.
Potom ako Monkova žena, "Trudy Anne", zomrie, je Monk postihnuty tzv. "OCD" - Obsedantno-kompulzivnou poruchou. V tom čase odmieta vychádzať z domu. Následne stratí svoju prácu na sanfranciskej polícii. Monkova asistentka "Sharona Flemingová", bývalá zdravotná sestra, sa mu snaží dopomôcť k normálnemu životu. Monk pracuje ako súkromný detektív a poradca pre políciu v ťažkých prípadoch - jeho cieľ je byť opäť policajtom. Monk je veľmi bystrý - okamžite vidí, keď niečo spolu nedáva zmysel. Keď Sharona Flemingová Monka v tretej sérii opustí, lebo sa dala opäť dokopy s jej bývalým mužom, je Monk nejakú dobu bez asistentky. Spozná ale "Natalie Teegerovú", ktorá sa stane jeho novou asistentkou. 
Jeho fóbie ho v práci obmedzujú. Trpí okrem iného akrofóbiou (strach z výšok), aviofóbiou (strach z lietania), canofóbiou (strach zo psov), klaustrofóbiou (strach z malých uzavretých priestorov) a rôznymi inými, napríklad strach zo špiny, baktérií alebo aj strach z mlieka. Monk sa tiež necití dobre, keď obrazy visia na stene krivo, alebo symetria toho, na čo sa pozerá, je niečím narušená. 
Jediná osoba, ktorá je asi ešte neurotickejšia ako Adrian Monk je jeho brat Ambrose (John Turturro).

</doc>
<doc id="106456" title="Tajovský potok" url="https://sk.wikipedia.org/wiki?curid=106456">
Tajovský potok

Tajovský potok je potok na hornom Pohroní, v západnej časti okresu Banská Bystrica. Je to pravostranný prítok Hrona, meria 11,8 km a je tokom III. rádu.
Prameň.
Pramení v Kremnických vrchoch na juhovýchodnom svahu vrchu Skalka (1 231,6 m n. m.) v nadmorskej výške približne 1 150 m n. m., v blízkosti Bystrického sedla a západne od obce Králiky.
Opis toku.
V pramennej oblasti tečie sprvu smerom na severovýchod, pričom priberá viacero prítokov prevažne z ľavej strany z východných svahov Skalky a spod sedla Tunel. Po prijatí dlhšieho ľavostranného prítoku sa potok stáča smerom na východ, vteká do geomorfologického celku Starohorské vrchy, kde priberá najprv dva krátke pravostranné prítoky prameniace západne od chatovej oblasti pri obci Králiky a následne aj ľavostranný prítok z oblasti Podlavických lazov. Ďalej sa potok esovito ohýba, severovýchodne od obce Králiky priberá sprava Farebný potok, potom z tej istej strany aj Mútňanský potok a prechodne tečie opäť na severovýchod cez intravilán obce Tajov, kde zľava priberá Kordícky potok. Vzápätí sa stáča východným smerom, ešte v intraviláne obce (miestna časť Jabríková) priberá pravostranné prítoky - najprv potok prameniaci východne od kóty 740 m, potom prítok zo severozápadného svahu Suchého vrchu (800,4 m n. m.) - a vteká na územie mesta Banská Bystrica a zároveň aj do geomorfologického celku Zvolenská kotlina. Tu najprv tečie cez mestskú časť Podlavice, zľava priberá Riečanku, stáča sa smerom na juhovýchod, tečie okrajom Fončordy, podteká cesty I/69 i I/59 a napokon sa vlieva do Hronu.
Do potoka sú vypúšťané bazény Krytej plavárne Štiavničky.
Ústie.
Tajovský potok sa vlieva do Hrona na území mesta Banská Bystrica, juhozápadne od centra mesta, v nadmorskej výške cca 319 m n. m.

</doc>
<doc id="106490" title="Detviansky potok" url="https://sk.wikipedia.org/wiki?curid=106490">
Detviansky potok

Detviansky potok je potok v Podpoľaní, v okrese Detva. Je to pravostranný prítok Slatiny a meria 12,9 km. Na strednom toku (v oblasti Hornej Chrapkovej a nad mestom Detva) výrazne meandruje. Pri osade Stavanisko sa na pravej strane oddeľuje koryto Dúbravského potoka, pokračujúceho na juhozápad. 
"Prameň:" v pohorí Poľana na juhozápadnom svahu Prednej Poľany (1 367,1 m n. m.) v nadmorskej výške okolo 1 320 m n. m.
"Smer toku:" od prameňa najpv na juhojuhozápad, potom sa stáča na juhozápad, od osady Kostolná tečie na juh
"Geomorfologické celky:" 1.Poľana, podcelky Vysoká Poľana a Detvianske predhorie, 2.Zvolenská kotlina, podcelok Detvianska kotlina
"Prítoky:" zľava Jelšový potok a Nemecká, sprava potok Dolinka
"Ústie:" do Slatiny na južnom okraji mesta Detva v nadmorskej výške okolo 369 m n. m. 
"Obce:" osada Kostolná a mesto Detva 
Územie európskeho významu.
Časť povodia patrí medzi územia európskeho významu na Slovensku. Prioritne chráneným biotopom sú lipovo-javorové sutinové lesy a druhy živočíchov medveď hnedý a vlk dravý. Oba živočíchy sú prioritnými druhmi európskeho významu, ktoré požívajú najvyšší stupeň ochrany európskej environmentálnej legislatívy. 
Živočích európskeho významu.
V roku 2013 bola na dolnom toku Detvianskeho potoka objavená a zmapovaná populácia kriticky ohrozeného sladkovodného lastúrnika korýtko riečne ("Unio crassus"). Štátna ochrana prírody SR na základe toho zaradila Detviansky potom medzi lokality na ktorých sa sleduje a monitoruje vývoj populácie tohto chráneného živočícha. 

</doc>
<doc id="106521" title="Zebra" url="https://sk.wikipedia.org/wiki?curid=106521">
Zebra

Zebra (po latinsky "Hippotigris") je podrod rodu Equus a slovenské rodové meno druhov tohto podrodu. V niektorých starších systémoch mal postavenie rodu ("zebra" - Hippotigris).
Je charakteristický bielo-čiernym pruhovaním („zebrovanie“). Všetky druhy zebier dnes žijú v Afrike a sú typickým obyvateľom saván.
Stavbou tela sa zebry podobajú primitívnym druhom koní. Majú kratšie nohy a väčšiu hlavu a nie sú tak dobrými šprintérmi ako ušľachtilé plemená domácich koní. Môžu bežať rýchlosťou až 55 km/h, ale sú vytrvalejšími bežcami ako kone. Živia sa najmä bylinami a trávou.
Medzi zebrami sú veľké individuálne rozdiely, opisuje sa veľa poddruhov a miestnych variet, preto aj počet opísaných druhov prešiel revíziou.
Systém.
Podrod zebra (Hippotigris) v najužšom zmysle zahŕňa:
Podrod zebra (Hippotigris) v širšom zmysle zahŕňa aj to, čo sa v iných systémoch označuje ako podrod kvaga (Quagga), teda:
Podrod zebra (Hippotigris) v najširšom zmysle zahŕňa aj to, čo sa v iných systémoch označuje ako podrod prvozebra (Dolichohippus), teda:

</doc>
<doc id="106577" title="SMART-1" url="https://sk.wikipedia.org/wiki?curid=106577">
SMART-1

SMART-1 je prvou európskou kozmickou sondou organizácie ESA určenou na prieskum Mesiaca a rovnako prvou európskou sondou, ktorá na svoj pohon využíva Iónový motor. Jej názov je skratkou „Small Missions for Advanced Research in Technology - 1“. Je prvým zástupcom radu tzv. „flexi missions“, teda malých a lacných automatov overujúcich nové technológie. Preto aj jej výrobná cena 110 mil. eur je pomerne nízka.
Opis sondy.
SMART-1 má tvar kocky s dĺžkou hrany , ktorá je vybavená párom solárnych článkov. Hmotnosť pri štarte bola z čoho takmer bolo tvorené pohonnou látkou, xenónom, iónového motoru sondy. Iónový motor PPS1350, vyrobený francúzskou firmou SNECMA, využíva elektrostatické pole na ionizáciu xenónu a jeho urýchlenie z trysky motoru. Výstupná rýchlosť ionizovaného plynu je pomerne vysoká, pri motore SMART-1 dosahuje /s, a preto aj výsledný špecifický impulz motora je vysoký. Jeho hodnota je 16,4 kN·s/kg čo je približne päťnásobok hodnoty dosahovanej pri klasických raketových motoroch spaľujúcich chemické pohonné hmoty. Výsledný ťah motora je však malý a dosahuje až 70 mN pri príkone 1 350 W elektrickej energie dodávanej z páru slnečných článkov.
Vedecká výbava sondy, na ktorú pripadá , obsahuje 8 prístrojov medzi ktorými je AMIE (Asteroid – Moon Micro Imager Experiment) – hlavné zobrazovacie zariadenie s rozlíšením 1024x1024 pixelov, ďalej EPDP čo je diagnostický modul iónového motora, KaTE (Ka-band Telemetry and Telecommand Experiment) – komunikačný modul overujúci využiteľnosť komunikácie v pásmach X (8 GHz) a Ka (32/34 GHz).
Priebeh letu.
Sonda bola vypustená 27. septembra 2003 nosnou raketou Ariane 5 z kozmodrómu Kourou. Po 42 minútach dosiahla prechodovú dráhu s výškou 7 035 × . Od tejto chvíle začala iónovým motorom zvyšovať svoju rýchlosť a tým sa po špirálovitej dráhe vzďaľovať od Zeme. Dňa 11. novembra 2004 prešla Lagrangeovým bodom L1 sústavy Zem-Mesiac a dostala sa do sféry gravitačného vplyvu Mesiaca. Dňa 15. novembra o 17:46 UTC sa sonda po prvýkrát dostala do Periselénia polárnej obežnej dráhy okolo Mesiaca s parametrami 6 704 × a obežnou dobou 129 h. Ďalšou činnosťou motora bola dráha znížená na 300 – a začal podrobný vedecký prieskum v oblasti Mesiaca. 
Ukončenie misie.
Po vyčerpaní paliva iónového motoru dochádzalo k ďalšiemu prirodzenému znižovaniu obežnej dráhy sondy. 3. septembra 2006 o 05:42:22 UTC sonda zanikla po kontrolovanom dopade na privrátenú stranu Mesiaca rýchlosťou približne /s.

</doc>
<doc id="106652" title="Pacifická divízia (NHL)" url="https://sk.wikipedia.org/wiki?curid=106652">
Pacifická divízia (NHL)

Pacifická divízia je jedna zo šiestich divízií kanadsko-americkej ligy ľadového hokeja NHL. NHL sa delí na 2 konferencie a každá z konferencií sa ďalej delí na 3 divízie. Pacifická divízia spadá pod Západnú konferenciu. Tímy, ktoré sú spolu v divízii, tak počas sezóny NHL zohrajú najviac zápasov a naopak najmenej zápasov zohrajú s tímami z druhej konferencie. 
História.
Táto divízia bola založená pred rozšírením ligy, pred sezónou 1993/1994. V tejto divízii začínalo 6 tímov: Anaheim Mighty Ducks, Calgary Flames, Edmonton Oilers, Los Angeles Kings, San Jose Sharks a Vancouver Canucks . Pred sezónou 1995/1996 bol do Pacifickej divízie preradený tím Colorado Avalanche, ktorý sa presťahoval z kanadského Quebecu, kde hral pod menom Quebec Nordiques. Pred sezónou 1998/1999 došlo k rozšíreniu ligy a zmenila sa aj celá štruktúra ligy. Zo 4 divízií sa liga rozdelila na 6 divízií v dvoch konferenciách. Z pôvodných tímov v Pacifickej divízii zostali iba Anaheim Mighty Ducks, Los Angeles Kings, San Jose Sharks a k nim sa pridali tímy z pôvodne Centrálnej divízie: Dallas Stars a Phoenix Coyotes. Pred sezónou 2006/2007 vedenie tímu Anaheim Mighty Ducks rozhodlo o vypustení prívlastku "mighty" (po slovensky "silní") a klub bol premenovaný na Anaheim Ducks (Anaheimskí káčeri).
Rekordy.
Najmenej.
"(U "jednosezónnych" rekordov nebola braná do úvahy sezóna 1994/1995, ktorá bola skrátená)"

</doc>
<doc id="106698" title="Šimonka (vrch)" url="https://sk.wikipedia.org/wiki?curid=106698">
Šimonka (vrch)

Šimonka () je najvyšší vrch Slanských vrchov. Nachádza sa v severovýchodnej časti pohoria, juhovýchodne od obce Zlatá Baňa.
Šimonka je tiež najvyšším bodom okresu Vranov nad Topľou.
Poloha.
Vrchol je vzdialený približne 16 kilometrov vzdušnou čiarou západo-severozápadne od mesta Vranov nad Topľou a východo-juhovýchodne od Prešova.
Ochrana.
Vrcholovú časť zaberá Národná prírodná rezervácia Šimonka, vyhlásená v roku 1950 na výmere s najvyšším 5. stupňom ochrany, ktorá je najstaršou v okrese Vranov nad Topľou. Cieľom rezervácie je zachovať a chrániť andezitový vrchol s balvanovými sutinami a pralesovitou bučinou, resp. jaseňovou javorinou (vyše 200-ročný porast).
Veľkou vzácnosťou je oplietavá liana – zákonom chránený plamienok alpínsky, ktorý v rezervácii rastie na niekoľkých miestach.
Na zabezpečenie ochrany v chránenom území – Národnej prírodnej rezervácii Šimonka sa zakazuje:
Vrchol.
Na andezitovom vrchole Šimonky sa nachádza malá nezalesnená plocha s vystupujúcou skalkou, odkiaľ je vynikajúci panoramatický výhľad na sever, východ a západ. Za dobrých podmienok je vidno Vysoké Tatry a vrch Nízkych Tatier – Kráľovu hoľu (). Nechýba tu drevený vrcholový kríž a osadený turistický smerovník, na ktorom je umiestnená schránka s vrcholovou knihou, do ktorej môžu turisti zaznamenať svoj výstup.
Relatívna výška Šimonky je 762 metrov, čo ju zaraďuje na 7. miesto v rebríčku vrchov s najväčšou relatívnou výškou na Slovensku.
Turizmus.
Šimonka je častým turistickým cieľom. Viažu sa k nej tri sedlá. Na severozápade je to sedlo Červená mláka (), na východe sedlo Obracaná studňa () a na juhu sedlo Grimov laz (). Od sedla Grimov laz vedie po strmom a kamenistom teréne na vrchol Šimonky žltá turistická značka. Výstup po žltej trvá cca 30 minút. Počas výstupu po žltej turistickej značke sa naskytá pohľad na najvyššiu stavbu na Slovensku – rádiový a televízny vysielač Dubník vysoký 318 metrov.
Najľahší je výstup z obce Zlatá Baňa po zelenej a následne žltej turistickej značke.
Západnými svahmi prechádza červene značená Medzinárodná diaľková turistická trasa E3, vedúca hlavným hrebeňom Slanských vrchov.

</doc>
<doc id="106737" title="Opátstvo svätého Hyppolita na Zobore" url="https://sk.wikipedia.org/wiki?curid=106737">
Opátstvo svätého Hyppolita na Zobore

Opátstvo svätého Hyppolita na Zobore je zaniknutý benediktínsky kláštor na západnom svahu vrchu Zobor nad mestom Nitra. Založený bol pravdepodobne v roku 880, keď vzniklo Nitrianske biskupstvo, ktorého prvým biskupom bol pôvodne benediktínsky mních Viching.
Legenda spomína prvého známeho zoborského opáta po veľkomoravskom a preduhorskom období. Z Poľska mal prísť muž menom Svorad, ktorý dostal mníšsky odev od opáta Filipa, ktorého kláštor, nazývaný sobor (monasterium, zobor nominatum), bol vybudovaný v nitrianskom chotári k úcte sv. Hippolyta.
Kláštor sa spomína v legende o sv. Svoradovi a Beňadikovi, ktorú napísal päťkostolský biskup Maurus z druhej polovice 11. storočia. 
V kláštore sa vychovávali kňazi nielen pre nitrianske biskupstvo, ale aj pre vnútromisijnú činnosť. Kláštor bol spätý svojím patrocíniom s kláštorom benediktínov v St. Pöltene v dnešnom Rakúsku. 
Okrem duchovného poslania bola pre benediktínov dôležitá aj poľnohospodárska činnosť. Pričinili sa o zakladanie prvých vinohradov na Zobore, podporovali obrábanie polí, pestovanie ovocie a starostlivosť o včely. Dlhodobú prosperitu kláštora zabezpečovali rozsiahle majetky, čoho dôkazom sú Zoborské listiny – najstaršie dochované písomné pamiatky na Slovensku. Vznikli z poverenia uhorského kráľa Kolomana v rokoch 1111 a 1113, prvá potvrdzuje právo opátstva na majetky na západnom a strednom Slovensku a druhá je súpisom majetku opátstva.
Zoborský kláštor sa stal hodnoverným miestom, kde sa uchovávali, spisovali a vydávali rôzne dôležité listiny.
Po vzniku rozporu medzi ostrihomským arcibiskupom a uhorským kráľom Matejom Korvínom nastal nečakaný koniec opátstva, keďže sa mnísi postavili na stranu arcibiskupa a Matej Korvín sa im odplatil tým, že opátstvo v roku 1468 zrušil. Kláštor bol vyplienený a úplne zničený poľským vojskom vojvodu Kazimíra v roku 1471. Rozsiahle majetky pripadli nitrianskemu biskupstvu.
Koncom 17. storočia zriadil na tomto mieste nitriansky biskup Blažej Jaklin nový kláštor pre kamaldulský rád. 
Ruiny kláštora sa v súčasnosti nachádzajú v areáli Špecializovanej nemocnice sv. Svorada Zobor, sú predmetom arecheologického výskumu a aktivít Zoborského skrášľovacieho spolku, ktorý má za cieľ ruiny staticky zabezpečiť, zreštaurovať, zakonzervovať a sprístupniť verejnosti.

</doc>
<doc id="106742" title="Dr. House" url="https://sk.wikipedia.org/wiki?curid=106742">
Dr. House

Dr. House (v origináli House alebo House, M.D.) je dramatický seriál z nemocničnej oblasti o cynickom lekárovi Gregorym Housovi vysielaný na stanici FOX. Premiéru mal 16. novembra 2004, a záverečná epizóda bola odvysielaná 21. mája 2012. Seriál získal Zlatý glóbus a cenu Emmy.
Opis seriálu.
Dr. Gregory House (Hugh Laurie) je lekárom na Princeton-Plainsboro Teaching Hospital v New Jersey. Je to veľmi cynický človek. Má problémy s nohou (nekróza svalového tkaniva), chodí len s paličkou. Kvôli bolestiam v nohe, z ktorej mu po operácii vybrali sval, je závislý od lieku "Vicodin". Pracuje s trojčlenným tímom na najťažších prípadoch. Často sa stáva, že pacienti majú s jeho metódami problémy. Nespráva sa k nim totižto tak, ako sú zvyknutí od iných lekárov.
Vytvoril tím elitných mladých expertov, ktorí mu pomáhajú v jeho snahe vyriešiť nevyriešiteľné. Houseov tím sa skladá z neurológa Dr. Erica Foremana (Omar Epps) s pochybnou minulosťou; imunologičky Dr. Allison Cameronovej (Jennifer Morrisonová) a špecialistu na intenzívnu starostlivosť Dr. Roberta Chasea (Jesse Spencer) pochádzajúceho z bohatej rodiny. House má jediného „skutočného“ priateľa Dr. Jamesa Wilsona (Robert Sean Leonard) špecializovaného onkológa, s ktorým konzultuje svoje prípady.
Na konci tretej série sa mu tím rozpadol (Chasea vyhodil, Foreman a Cameronová odišli) a tak si vo štvrtej sérii dáva dokopy nový. Pôvodní členovia však stále pracujú v nemocnici a objavujú sa pravidelne v seriáli, len nie pod Houseom.
Neustále napätie panuje medzi Houseom a Dr. Lisou Cuddyovou (Lisa Edelsteinová), primárkou a správkyňou nemocnice. Vedú trvalý boj kvôli Houseovým nesplneným povinnostiam na klinike (House sa im snaží vyhýbať za každú cenu), ale dokonca aj ona si musí priznať, že House je najbrilantnejším doktorom, ktorého má. Keď je v stávke život pacienta, House urobí čokoľvek, aby vyhral preteky s časom a svojho pacienta zachránil. Počínajúc vlámaniami sa do ich domov v honbe za dôkazmi, až ku kontroverzným metódam a riskovaniu liečbou pokus-omyl. Jeho metódy sú možno podozrivé, ale výsledky často pozoruhodné.
Vysielanie.
USA.
V USA sa seriál začal vysielať v roku 2004 na stanici FOX. Stal sa jedným z programov, ktoré majú pravidelne vysokú sledovanosť. Finále si pozrelo vyše 25 miliónov ľudí. Jednu epizódu pozeralo približne 17 miliónov ľudí. Od septembra 2006 sa vysielala . Vo februári 2007 bolo oznámené pokračovanie seriálu do , ktorá sa v USA začala vysielať koncom septembra 2007. Od 16. septembra 2008 do 11. mája 2009 sa vysielala . Od 21. septembra sa vysiela .
Slovensko.
Na Slovensku sa seriál začal vysielať v roku 2005 na Jednotke každý utorok o 21:00 alebo 21:30 hod. Od jesene 2006 pokračovala jeho v pondelok o 20:00, reprízovaná okolo 21:45. Už bola odvysielaná aj tohoto seriálu a stále patrila k najsledovanejším programom STV. Od 30. apríla 2008 sa začala vysielať v poradí , ktorá patrila opäť k najsledovanejším programom na Jednotke. 2. septembra 2009 nadviazala televízia na premiérovú , ktorá sa vysielala každý týždeň v stredu o 20:15 najprv jednou neskôr dvomi časťami za sebou. Neskoršie však televízia zmenila vysielací čas na každý utorok a štvrtok o 21:45.
V januári 2011 začala televízia Markíza vysielať Dr. House-a každý pracovný deň o 16:00.

</doc>
<doc id="106760" title="Euklidovská geometria" url="https://sk.wikipedia.org/wiki?curid=106760">
Euklidovská geometria

Euklidovská geometria je matematická teória, ktorej základy položil starogrécky matematik Euklides z Alexandrie. Euklidove zväzky "Základy" boli prvou systematickou diskusiou geometrie. Bol to jeden z najvplyvnejších súborov kníh v histórii, tak kvôli jeho metóde, ako aj matematickému obsahu. Metóda pozostáva z predpokladu niekoľkých intuitívne platných axiómov a dôkazu množstva iných tvrdení (viet) z týchto axiómov. Aj keď veľa z Euklidových výsledkov bolo známych gréckym matematikom pred ním, Euklid bol prvý, ktorý ukázal ako tieto tvrdenia tvoria spolu komplexný deduktívny systém.
"Základy" začínajú geometriou v rovine, ktorá sa stále učí na stredných školách ako prvý axiomatický systém a prvé príklady formálnych dôkazov. Neskôr Euklides popisuje geometriu telies v troch rozmeroch a následne rozširuje na ľubovoľný konečný počet rozmerov. Mnoho z výsledkov v "Základoch" sú dnes tvrdeniami v teórii, ktorú voláme teória čísel a Euklides ich dokazoval geometrickými metódami.
Po vyše dvetisíc rokov bolo prídavné meno „euklidovská“ zbytočné, pretože sme nepoznali žiadnu inú geometriu. Euklidove axiómy sa zdali tak intuitívne samozrejmé, že každá veta z nich dokázaná sa považovala za pravdivú v absolútnom zmysle. Dnes však poznáme mnoho iných konzistentných formálnych geometrií, z ktorých prvé boli zostrojené v začiatkoch 19. storočia. V dnešnej dobe už ani nepovažujeme euklidovskú geometriu za tak samozrejmú pre opis fyzikálneho priestoru. Dôsledok Einsteinovej všeobecnej teórie relativity je, že euklidovská geometria je výborná aproximácia vlastností fyzikálneho priestoru, ale len v prípadoch, keď gravitačná sila nie je príliš silná.
Axiomatický prístup.
Na začiatku prvej knihy "Základov", Euklides podáva päť postulátov (axiómov):
Tieto axiómy evokujú koncepty bodu, priamky, úsečky, strany priamky, kružnice s polomerom a stredom, pravého uhlu, zhodnosti, vnútorných uhlov a súčtu. Objavujú sa tieto slovesá: spojiť, predĺžiť, nakresliť, pretnúť. Kružnica v postuláte 3 je implicitne jedinečná. Postuláty 3 a 5 platia iba pre rovinnú geometriu, pričom v troch rozmeroch postulát 3 nedefinuje kružnicu, ale guľu. Euklides používal pojmy priamka, polpriamka, úsečka a čiara bez rozdielu.

</doc>
<doc id="106783" title="Royal Air Force" url="https://sk.wikipedia.org/wiki?curid=106783">
Royal Air Force

Royal Air Force (skratka: RAF; v preklade: "Britské kráľovské letectvo", "(britské) Kráľovské letectvo" alebo "britské Kráľovské vzdušné sily") je leteckou zložkou Britských ozbrojených síl ("British Armed Forces"), ktorá vznikla spojením Royal Flying Corps ("(britského) Kráľovského leteckého zboru") a Royal Naval Air Service ("(britskej) Kráľovskej námornej leteckej služby") dňa 1. apríla 1918, čím sa RAF stalo prvým samostatným vojenským letectvom na svete.
História.
Od svojho vzniku v roku 1918 malo RAF významnú úlohu v britskej vojenskej histórii. Počas druhej svetovej vojny zohralo rozhodujúcu úlohu v bitke o Britániu, ktorá prebiehala od júla do októbra 1940. RAF sa podarilo ubrániť voči mnohonásobnej presile Luftwaffe, čím zabránilo Hitlerovi uskutočniť operáciu Seelöwe – inváziu do Británie. Boje prebiehali najmä nad južným Anglickom. V RAF pôsobili počas druhej svetovej vojny aj česko-slovenské perute – 310. stíhacia, 312. stíhacia, 313. stíhacia a 311. bombardovacia. RAF sa významne podieľalo aj na postupe spojeneckých vojsk na západnom fronte.
Pred vylodením v Normandii bolo RAF rozčlenené na štyri veliteľstvá, každému z nich velil Air vice-marshal (ktorého hodnosť zodpovedá približne divíznemu generálovi):
Neskôr bolo zriadené tzv. taktické letectvo ("Tactical Air Force"). Jednotlivé veliteľstvá sa skladali zo skupín ("Groups") a každá skupina sa delila na krídla ("Wings"). Krídlu velil Wing commander (čo zodpovedalo približne hodnosti podplukovníka). Až do roku 1943 bázovali krídla na určitých letiskách. Krídla sa skladali z troch alebo štyroch perutí ("Squadrons"). Stíhacia peruť mala približne 24 lietadiel a asi 30 – 32 letcov, ktorým velil Squadron leader (major). Každá peruť mala svoje číslo, napr. 313. česko-slovenská stíhacia peruť. Lietadlá každej perute boli označené písmenami, pričom 313. peruť mala konkrétne označené lietadlá písmenami „NN“. Perute sa skladali z dvoch letiek ("Flights") po 12 lietadlách označených A a B. Každej letke velil Flight lieutenant (kapitán). Letka sa skladala z troch rojov ("Sections"; modrý, červený a žltý) po štyri lietadlá.
Po druhej svetovej vojne sa RAF zúčastnilo aj ďalších konfliktov ako bola, napr. kórejská vojna, vojna o Falklandy alebo tretia vojna v Perzskom zálive. V súčasnosti patrí medzi najväčšie a technologicky najvyspelejšie vzdušné sily na svete. Túto pozíciu si významne upevnilo nákupom stíhačiek Eurofighter Typhoon.
Štruktúra.
Profesionálnym vedúcim RAF je náčelník štábu letectva ("Chief of the Air Staff"). Náčelník štábu letectva je zároveň vedúcim predstavenstva Rady vzdušných síl ("Air Force Board"), ktorá je výborom Rady obrany ("Defence Council"). Rada vzdušných síl je správnou radou RAF a pozostáva z niekoľkých vysokopostavených dôstojníkov.
Veliteľská právomoc je prenesená z Rady vzdušných síl na veliteľstvo RAF. Zatiaľ čo v minulosti existovali individuálne veliteľstvá zodpovedné za bombardéry, stíhačky, výcvik atď., dnes existuje len Letecké veliteľstvo ("Air Command") so sídlom na základni RAF High Wycombe. Napriek tomu, že toto veliteľstvo vedie samotný náčelník štábu letectva, nefunguje takým spôsobom ako predchádzajúce veliteľstvá s vlastnými samostatnými leteckými veliacimi dôstojníkmi ("Air officers commanding") a personálom vzdialeným od Whitehall.
Skupiny.
Skupiny sú podriadené Leteckému veliteľstvu a sú zodpovedné za rôzne typy operácií vo vymedzených geografických oblastiach:

</doc>
<doc id="106890" title="Substitučná teológia" url="https://sk.wikipedia.org/wiki?curid=106890">
Substitučná teológia

Substitučná teológia alebo teológia náhrady je kresťanské učenie, podľa ktorého je kresťanstvo naplnením Starého zákona, Židia svojím odmietnutím Ježiša ako Mesiáša definitívne stratili právo nazývať sa vyvoleným národom, sú Bohom zavrhnutí a na ich miesto nastúpil „nový Izrael“ v podobe kresťanskej cirkvi. Táto teológia nebola v histórii akceptovaná jednomyseľne, všetkými kresťanmi.
V 20. storočí a hlavne po tragédii holokaustu začali katolícki teológovia aj niektorých kresťanských denominácií prehodnocovať tvrdenia substitučnej teológie. Podľa explicitného vyjadrenia dokumentu Nostra aetate, ktorý bol prijatý na Druhom vatikánskom koncile katolíckej cirkvi, je Božia zmluva so Židmi stále v platnosti a Novým zákonom nebola zrušená.
Teológia náhrady v podstate učí, že v Božom pláne cirkev nahradila Izrael. Prívrženci teológie náhrady veria, že Židia už nie sú Božími vyvolenými, a že Boh nemá konkrétne plány do budúcnosti pre národ Izrael. Názory na vzťah cirkvi a Izraela môžeme rozdeliť do dvoch táborov: buď je cirkev pokračovaním Izraela (teológia náhrady / zmluvná teológia), alebo je cirkev úplne iná, odlišná ako Izrael (dispenzacionalizmus / premilenializmus).
To, že Izrael a cirkev sú dve rozdielne veci, jasne učí Nový Zákon. Biblicky povedané, cirkev je úplne iná a odlišná od Izraela, a obe sa nikdy nemajú zamieňať alebo pliesť. Z Písma sa učíme, že cirkev je úplne novým stvorením, ktoré vzniklo na deň Letníc a na zemi bude pokiaľ nebude vzatá do neba pri vytrhnutí (Efezským 1: 9-11; 1 Tessalonicenským 4: 13-17).
V 21. storočí je najmä v evangelikálnom a letnično-charizmatickom v kresťanstve substitučná teológia odmietaná naprieč cirkvami a denomináciami.

</doc>
<doc id="107390" title="Irena Jakubcová" url="https://sk.wikipedia.org/wiki?curid=107390">
Irena Jakubcová

Prof. Irena Jakubcová - Dérerová (* 30. december 1910, Liptovský Peter – † 1995) bola slovenská lekárka, univerzitná profesorka, priekopníčka detskej kardiológie na Slovensku.
Narodila sa ako jedno z deviatich detí učiteľa. V rokoch 1929 – 1935 študovala na Lekárskej fakulte Univerzity Komenského v Bratislave. Po promóciách pracovala v sanatóriu pre detskú tuberkulózu v Lučivnej, odkiaľ odišla v roku 1936 do Prahy na detskú kliniku prof. J. Brdlíka a prof. Švejcara, kde sa venovala detskej medicíne. V roku 1939 sa vrátila späť na Slovensko. Pracovala ako praktická lekárka v Bratislave, po roku 1945 nastúpila na Detskú kliniku Lekárskej fakulty Univerzity Komenského v Bratislave. V roku 1948 absolvovala študijný pobyt v Štokholme. Po návrate založila na bratislavskej detskej klinike kardiologickú poradňu a poradňu porúch dospievania, a v spolupráci s pracovníkmi Povereníctva zdravotníctva aj Doliečovací ústav na Sliači. V rokoch 1952–1974 viedla ako prednostka I. detskú kliniku. V roku 1953 habilitovala na docentku a v roku 1962 bola menovaná za profesorku detskej kardiológie.
V roku 1946 založila Dojčenecký ústav v Bratislave, v ktorom niekoľko rokov dobrovoľne vykonávala lekársku starostlivosť a dozor. Neskôr sa stala členkou Slovenskej pediatrickej spoločnosti, výboru Slovenskej kardiologickej spoločnosti, vedeckej rady Výskumného ústavu detskej psychológie a psychopatológie. Bola zvolená aj za čestnú členku Poľskej pediatrickej asociácie a za riadnu členku Európskej kardiologickej pediatrickej spoločnosti. 
Ocenenia.
V roku 2005 jej prezident Ivan Gašparovič prepožičal štátne vyznamenanie Rad Ľudovíta Štúra I. triedy, in memoriam.

</doc>
<doc id="107521" title="Minneapolis" url="https://sk.wikipedia.org/wiki?curid=107521">
Minneapolis

Minneapolis [ˌmɪniˈæpəlɪs] je najväčšie mesto amerického štátu Minnesota a sídlo okresu Hennepin. Spolu s mestom Saint Paul, hlavným mestom Minnesoty a druhým najväčším mestom v štáte, vytvára metropolitnú oblasť známu ako "Twin Cities", ktorá s počtom obyvateľov 3,3 milióna predstavuje 15. najväčšiu aglomeráciu Spojených štátov. V roku 2010 v samotnom meste žilo okolo 383-tisíc obyvateľov na ploche .
Mesto je mimoriadne bohaté na vodné zdroje, na území Minneapolisu sa nachádza okolo 20 jazier a mokradí, rieka Missisippi, viacero vodopádov a potokov. V meste sa nachádza, v porovnaní s mestami obdobnej veľkosti, množstvo parkov. 
Kedysi bolo významným centrom spracovania obilia a dreva, dnes je hlavným obchodným centrom medzi Chicagom a Seattlom. Mimoriadne bohatý je aj kultúrny život mesta. 
Hospodárstvo.
Mesto a okolitá aglomerácia predstavujú významné hospodárske centrum Stredozápadu Spojených štátov. V Minneapolise sú významne zastúpené potravinársky a spracovateľký priemysel, odvetvie bankovníctva a finančníctva, zdravotníctva, logistiky a železničnej dopravy. Päť spoločností zo zoznamu Fortune 500 má svoje sídlo v Minneapolise, maloobchodná sieť Target, banka U.S.Bancorp, energetický podnik XcelEnergy a poisťovacie spoločnosti "Ameriprise Financial" a "Thrivent Financial for Lutherans".
Obchodné centrum Mall of America s 42 miliónmi návštevníkov za rok predstavuje najväčšie obchodné centrum sveta. 
Aglomerácia Twin City vytvára takmer 63 percent HDP Minnesoty.
Doprava.
Po tom, ako bola v meste v roku 1953 zastavená električková doprava, verejnú dopravu obstarávali autobusy. Od konca sedemdesiatych rokov ale silneli hlasy buď po zavedení systému ľahkého metra, alebo pre návrat k električkovej doprave. Prvá trasa ľahkého metra, Hiawatha Line, bola otvorená v roku 2004. Druhá linka, ktorá prepojí obe Twin Cities, je vo výstavbe s dátumom ukončenia 2014.
Významná je cyklistická doprava, mesto bolo v roku 2009 vyhlásené za "najcyklistickejšie mesto U.S.A.". Leteckú prepravu zabezpečuje významné medzinárodné letisko.
Charakteristickou črtou mesta je existencia tv. skyways, uzatvorených mostov pre peších, ktoré spájajú 69 budov mesta s dĺžkou viac ako 11km a z ktorých je pekný výhľad na mesto a jeho okolie. 

</doc>
<doc id="107540" title="Hnutie za rovnoprávnosť homosexuálnych občanov GANYMEDES" url="https://sk.wikipedia.org/wiki?curid=107540">
Hnutie za rovnoprávnosť homosexuálnych občanov GANYMEDES

Hnutie za rovnoprávnosť homosexuálnych občanov GANYMEDES je občianske združenie reprezentujúce sexuálne menšiny a obhajujúce občianske práva homosexuálov na Slovensku. Cieľom združenia v súčasnosti je zavedenie registrovaných partnerstiev alebo manželstiev pre osoby rovnakého pohlavia do štátnej legistatívy a tým aj do spoločnosti a života občanov Slovenskej republiky.
Jeden zo zakladateľov hnutia bol v roku 2008 odsúdený na dva a pol roka nepodmienečne za trestné činy ohrozovania mravnosti, kupliarstvo a rozširovanie detskej pornografie.
Charakteristika a činnosť.
Občianske združenie Ganymedes je pomenované podľa mytologickej postavy Ganymeda, ktorý ako milenec boha Dia, predstavuje jednu z mytologických homosexuálnych postáv.. Hnutie vzniklo informálne na prelome rokov 1989 a 1990 alebo v januári 1990 Registrované je od júna 1990. Združenie organizuje sútaže ako "Mr. Gay Slovakia" a "Miss Travesty" alebo filmové festivaly s homosexuálnou tématikou.
Začiatkom mája 2000 sa spolu so združeniami Habio, Altera, Museion, H-plus a Centrom komunikácie, koordinácie a integrácie sexuálnych menšín podieľalo na zoložení zoskupenie nazvaného Iniciatíva Inakosť. V rokoch 2000 až 2003 združenia Habio, Museion a Ganymedes vydávali mesačník "Atribút".

</doc>
<doc id="107541" title="Kroj" url="https://sk.wikipedia.org/wiki?curid=107541">
Kroj

Kroj alebo ľudový odev označoval oblečenie ľudu žijúceho na dedinách, ktorý sa v minulosti zaoberal prevažne roľníctvom a pastierstvom. Kroj slúžil ako ochrana proti klimatickým zmenám.
Na vznik a vývoj kroja vplývali najmä domáce suroviny, druh práce a zamestnania, spoločenská a triedna príslušnosť, náboženstvo a svetonázor, styk s cudzinou a s historickou módou vyšších spoločenských vrstiev. Okrem toho naň pôsobili i spoločenské funkcie – odlišoval sa odev pracovný, sviatočný, obradový i na iné príležitosti. Význam mali aj biologické znaky, príslušnosť k pohlaviu (muži, ženy), vek (deti, mládež, dospelí), stav a zadelenie do rodiny (slobodní, vydaté, ženatí, vdovy). Spojitosť viacerých faktorov vplývala aj na postupné utváranie krajových charakteristík kroja.
Materiál na zhotovenie kroja určovali prírodné podmienky a potreby. Spracúvali sa kože a kožušiny; z ľanu, konopí a z ovčej vlny sa dorábala priadza, z ktorej sa tkali alebo plietli textílie. Najstaršie dokumenty (9. – 11. storočie) o využití a spracúvaní týchto a iných surovín (kov, drevo) na odev, ako aj predstavy o jeho formách nám poskytujú archeologické, historické, jazykové a iné pramene. Odev obyvateľstva zostal nositeľom istých archaických foriem, ktoré sa v priebehu stáročí takmer nemenili.
Medzi vývojovo najstaršie časti mužského odevu patrí plátenná košeľa a gate, súkenné nohavice a rozličné druhy trojštvrťových a dlhých kabátov (kabanica, čuha, halena, širica, guba a pod.), z kožušín kožúšky, kožuchy, peleríny, čiapky. V ženskom odeve plátenná spodnica (rubáš), oplecko (rukávce), košeľa, zástera (obruštek), sukňa, čepiec, vlnené zástery, súkenné trojštvrťové kabátiky (kabanica, čužka), kožúšky a kožuchy. Sem patrí aj obuv a účesy.
Kroje sú dôkazom diferenciácie a drobenia predtým väčších regiónov na menšie podregióny, resp. ich varianty a podvarianty. Nositeľom týchto krajových alebo lokálnych špecifík je popri iných výzdobných prvkoch výšivka, jej techniky, ornamentika, farebnosť, kompozícia. 
Na prelome 19. a 20. storočia mal slovenský kroj okolo 60 variantov a podvariantov. Líšili sa podľa množstva dekoratívnych prvkov, ktoré sa umiestňovali na mužskom i ženskom kroji, a to vo výšivke, v tkanivách, čipkách, šnurovaní a pod., v ich technikách, ornamentike, farebnosti.
Meniace sa hospodárske, spoločenské a politické podmienky v 20. storočí, no najmä obidve svetové vojny a ich dôsledky urýchlili postupný prechod od tradičného kroja k mestskému odevu, ktorý v polovici 20. storočia prenikol do všetkých oblastí Slovenska. Dnes je mestský odev prevládajúcim typom oblečenia aj na dedinách.

</doc>
<doc id="107560" title="Právny štát" url="https://sk.wikipedia.org/wiki?curid=107560">
Právny štát

Právny štát je štát, v ktorom vládne právo. Štát, štátne orgány môžu postupovať len na základe práva a len spôsobom ustanoveným právom. Vládcom, ktorý prikazuje všetkým a každému, je zákon.
Právna istota je možná len za podmienok všeobecne záväzného zákona, ktorý sa musí spravovať aj vládca a vláda jedným z podstatných znakov právneho štátu je zákonnosť, legalita, čiže viazanosť všetkých no najmä štátnych orgánov platným právom. Cieľom je sebalimitácia štátnej moci platným právom. Občanom je dovolené všetko okrem toho, čo zakazujú zákony, štátnym orgánom sa dovoľuje len činnosť na základe zákonov a v ich medziach. Formovanie idey právneho štátu sa spája s požiadavkou deľby moci, spoločenskej zmluvy a zakotvenia a rešpektovania ľudských práv.
Nemecká koncepcia právneho štátu ("Rechtsstaat"), ktorá sa sformovala v 19. storočí a predchádzala vnútornej demokratizácii stredoeurópskych krajín, zdôrazňuje viazanosť štátnej moci platným právom, zatiaľ čo anglosaská ("rule of law") právnu a procesno-právnu ochranu občana (tzv. "due process of law") pred zneužívaním moci zo strany štátnych a iných verejných orgánov
Anglosaská predstava právneho štátu zakotvila tieto základné myšlienky:

</doc>
<doc id="107585" title="Toronto" url="https://sk.wikipedia.org/wiki?curid=107585">
Toronto

Toronto je hlavné mesto provincie Ontário a najväčšie mesto Kanady s multikultúrnou populáciou. Počet obyvateľov presahuje 2,5 milióna. Leží na severnom brehu Ontárijského jazera. Metropolitná oblasť Toronta (tzv. Greater Toronto Area - GTA) má podľa sčítania obyvateľov z roku 2011 5 583 064 obyvateľov.
V rebríčku Economist Intelligence Unit miest najlepších pre život z roku 2019, ktorý hodnotil 140 miest sa Toronto umiestnilo na 7. mieste.
Názov mesta.
Názov mesta Toronto pravdepodobne pochádza zo slova indiánskeho kmeňa Mohawk "tkaronto", čo znamená "tam kde stromy rastú vo vode". Toto pomenovanie bolo neskôr slovne upravené francúzskymi prieskumníkmi a kartografmi.
Samospráva.
Od 1. decembra 2014 je primátorom mesta John Tory. Predsedá mestskému zastupiteľstvu ktoré má 25 členov. Mestským poslancom sa stáva kandidát ktorý získa najviac hlasov vo svojom okrsku, ktorý potom zastupuje. Okrem zasadania mestského zastupiteľstva pôsobia poslanci aj v komisiách ako napríklad komisia pre mestskú dopravu (Toronto Transit Commission) alebo mestskú políciu. Politické strany ako také v komunálnej politike nie sú, poslanci sa zoskupujú do ideovo podobných skupín ktoré podporujú, alebo nepodporujú primátora. Pri komunálnych voľbách sa volia aj zástupcovia do lokálnych školských správ (School Boards).
Multikulturalizmus.
Multikulturalizmus Toronta sa prejavuje aj v jeho urbanistickej štruktúre. Na území mesta je niekoľko štvrtí, enkláv, ktoré sa vyhraňujú na etnickom princípe. Najzreteľnejšia a najznámejšia je čínska štvrť (Chinatown, resp. Old Chinatown), ktorá patrí k najväčším čínskym enklávam v Severnej Amerike. Na území mesta sú dve čínske štvrte (druhou je East Chinatown), na území tzv. veľkého Toronta (Greater Toronto Area - GTA) je niekoľko ďalších. Ľahko rozpoznateľné hlavne podľa vývesných štítov reštaurácií sú grécka štvrť (Greektown) a talianska štvrť (Little Italy). V Toronte je aj česká štvrť (Masaryktown).
Doprava.
Najrozšírenejším spôsobom dopravy je automobilová doprava. Nosnú sieť rýchlostných ciest v meste tvoria úseky diaľníc kategórie 400: 
Mestskú dopravu v Toronte prevádzkuje Toronto Transit Commission (TTC). Spoločnosť je vo vlastníctve mesta, je riadená komisiou deviatich mestských poslancov. Dopravný systém sa skladá z metra (3 linky ťažšieho metra, 1 linka ľahkého metra (Rapid Transit)), električkových (11 liniek prevažne v južných častiach mesta) a autobusových liniek (viacej než 140 vrátane expresných a celonočných). Podnik na prepravu využíva 700 vozňov metra, 248 električiek (z toho 52 kĺbových, tzv. "harmonikových") a 1730 autobusov. TTC prevádzkuje aj sieť autobusov pre občanov so zníženou mobilitou WheelTrans. V typický pracovný deň prepraví TTC spolu okolo 1,5 milióna cestujúcich, ročne okolo 460 miliónov.
Dopravu medzi Torontom a okolitými mestami a oblasťami zabezpečuje Go Transit. Na rozdiel od TTC je táto agentúra v správe provinčnej vlády. Ročne na vlakových liniek a autobusových liniek prepraví 55 miliónov pasažierov. Všetky vlakové vozne sú dvojposchodové rovnako ako aj niektoré autobusy. Vlakové spoje využívajú dieselovú trakciu, v súčasnosti sa uvažuje o elektrifikácii celej, alebo časti GO Transit vlakovej prevádzky.
Medzi torontské letiská patrí Lester B. Pearson International Airport nachádzajúce sa na hraniciach mesta so susednou Mississaugou, asi od centra. Letisko má medzinárodný IATA kód YYZ a je najrušnejšie v Kanade. Ročne prepraví okolo 30 miliónov pasažierov. Billy Bishop Toronto City Airport sa nachádza na ostrove v Jazere Ontário niekoľko kilometrov od centra mesta. Prúdové lietadlá tu okrem núdzových letov nie sú povolené. Porter Airlines prevádzkujú lety v rámci Kanady a niekoľkých U.S. destinácií.

</doc>
<doc id="107587" title="Montreal" url="https://sk.wikipedia.org/wiki?curid=107587">
Montreal

Montreal (, ) je druhé najväčšie mesto v Kanade a najväčšie mesto provincie Quebec. V roku 2011 tu žilo 1,65 milióna obyvateľov, s aglomeráciou 3,4 milióna a v celej mestskej metropolitnej oblasti vyše 3,8 milióna. Nachádza sa na juhozápade Quebecu, asi 270 km juhozápadne od mesta Quebec, 190 km východne od mesta Ottawa a 50 km od hraníc so Spojenými štátmi. Mesto leží na Montrealskom ostrove, na sútoku riek Ottawa a Rieky svätého Vavrinca.
Mesto je významným centrom vzdelávania so štyrmi univerzitami. Hospodárstvo mesta je výrazne diverzifikované, dôležitými piliermi sú finančné služby, médiá, obchod a oblasť designu. V Montreale tiež sídlia, alebo majú svoje pobočky firmy z leteckého a farmaceutického priemyslu a z odboru informačných technológií. V meste má sídlo viac ako 60 medzinárodných organizácií.
Šport.
Sídli tu slávny hokejový klub Montreal Canadiens. Svoje domáce zápasy hráva v aréne s názvom Bell Centre s kapacitou viac ako 20 000 divákov. Montreal Canadiens vyhrali Stanley Cup už 24 krát, čo je najviac zo všetkých tímov. Klub je účastníkom NHL už od jej vzniku v sezóne 1917/18, kedy v nej hrali iba štyri tímy.
Koná sa tu Veľká cena Kanady - preteky MS automobilov Formuly 1. V roku 2009 preteky zmizli z kalendára slávneho motoristického seriálu, ale po roku sa znova do Kanady na Okruh Gillesa Villeneuvea vrátili.
Montreal je zatiaľ jediným kanadským mestom, v ktorom sa konali Letné olympijské hry a to v roku 1976. Účasť na týchto hrách boli ochudobnená bojkotom mnohých afrických krajín. Dôvodom bojkotu bola účasť novozélandských rugbistov na súťažiach vo vtedy ešte rasistickej Juhoafrickej republike, Národný olympijský výbor ktorej bol vylúčený z MOV v roku 1970.
Pravidelne sa tu konáva tenisový turnaj ATP Série Masters a turnaj WTA Tier One, ktoré sa striedajú v pravidelných ročných intervaloch s Torontom.

</doc>
<doc id="107588" title="Igor Bázlik" url="https://sk.wikipedia.org/wiki?curid=107588">
Igor Bázlik

Igor Bázlik (* 5. december 1941, Banská Bystrica), hudobný skladateľ a koncertný klavirista a dirigent .
Hudbu k piesňam zložil pre spevákov ako napr. Marcela Laiferová, Monika Stanislavová, Zora Kolínska, Tatiana Hubinská, Ivan Krajíček, Karol Duchoň, Peter Stašák, Marika Gombitová, Helena Blehárová, Eva Kostolányiová, Jana Kociánová a mnohých ďalších.
V roku 1958 zmaturoval na Jedenásťročnej strednej škole v Banskej Bystrici. Po maturite odišiel na Konzervatórium do Bratislavy. Po jeho úspešnom absolvovaní v roku 1962 nastúpil na VŠMU v Bratislave, ktorú ukončil v roku 1966.
Ako absolvent sa stal hudobným redaktorom Česko-slovenského rozhlasu v Bratislave, neskôr tam pôsobil ako hudobný režisér. Od roku 1979 pôsobí v slobodnom povolaní ako hudobný skladateľ, dirigent, hráč na klávesových nástrojoch a taktiež ako pedagóg hudobno-dramatického odboru Konzervatória v Bratislave.
Igor Bázlik je autorom okolo 2000 skladieb. Jeho dielom sú 2 opery, 4 muzikály, okolo 600 tanečných piesní, množstvo scénickej hudby k činohrám, rozhlasovým a televíznym hrám, ako aj hudby k filmom. Skomponoval viaceré zborové skladby, upravoval ľudové piesne a známy je aj svojimi skladbami pre deti.
Je spoluautorom "Hymny Univerzity Mateja Bela". Hudbu skomponoval Igor Bázlik a text napísal Alojz Čobej. "Hymna Univerzity Mateja Bela" prvýkrát bola uvedená 10. júna 2003 počas inaugurácie rektora Univerzity Mateja Bela .
V súčasnosti vystupuje na koncertoch so sólistami opery SND, ale aj spevákmi šansónov či židovských piesní. Doprevádza aj známych huslistov, napr, P. Uličného a Miroslava Dudíka. 

</doc>
<doc id="107608" title="Striežovský potok" url="https://sk.wikipedia.org/wiki?curid=107608">
Striežovský potok

Striežovský potok je potok v Gemeri, na území okresu Rimavská Sobota. Je to pravostranný prítok Blhu a má dĺžku 12,1 km. Na hornom toku preteká Madašovou dolinou.
"Prameň:" na okraji Revúckej vrchoviny pri obci Polom v nadmorskej výške okolo 640 m n. m.
"Smer toku:" na hornom toku na juhojuhovýchod, na strednom toku na juh, na dolnom toku na juhojuhovýchod až juhovýchod
"Geomorfologické celky:" Revúcka vrchovina, podcelok Železnícke predhorie
"Prítoky:" sprava spod Lazu (685,4 m n. m.), potok v obci Brádno, prítok (295,4 m n. m.) z oblasti Starého Brádna a prítok od osady Kadlub, zľava prítok spod Čierťaže (720,4 m n. m.) a spod Hruštia (610,1 m n. m.)
"Ústie:" do Blhu pri obci Hrušovo v nadmorskej výške 243,1 m n. m.
"Obce:" Brádno, Striežovce a Hrušovo

</doc>
<doc id="107639" title="Jozef Magala" url="https://sk.wikipedia.org/wiki?curid=107639">
Jozef Magala

Ing. Jozef Magala (* 19. november 1943) je súčasný riaditeľ Národného bezpečnostného úradu a bývalý riaditeľ Slovenskej informačnej služby.
Životopis.
V rokoch 1992 až 1993 bol spolu s Jergušom Ferkom, Igorom Slobodníkom, Milanom Kňažkom a Jurajom Mihalíkom spoločníkom v spoločnosti TEMPRA s. r. o., ktorá vydávala denník Koridor. V 1990-tich rokoch bol riaditeľ sekcie rozvoja výstavby a stavebníctva na ministerstve výstavby a regionálneho rozvoja. V rokoch 1997 až 1999 bol členom rady Eximbanky.
Od vzniku strany SMER – sociálna demokracia pôsobil ako odborný tajomník poslaneckého klubu strany a ako vedúci úradu tieňovej vlády. V rokoch 2002 až 2006 bol asistentom poslanca Bohumila Hanzela. 27. júla 2006 bol na návrh vlády SR vymenovaný prezidentom Ivanom Gašparovičom za riaditeľa Slovenskej informačnej služby.
Od 1. júna 2012 je riaditeľom Národného bezpečnostného úradu.

</doc>
<doc id="107642" title="Kocižský potok" url="https://sk.wikipedia.org/wiki?curid=107642">
Kocižský potok

Kocižský potok je potok v Malohonte, na území okresu Rimavská Sobota. Je to pravostranný prítok Rimavy a má dĺžku 7,5 km. 
Pramení v Revúckej vrchovine, v podcelku Cinobanské predhorie, na severozápadnom svahu vrchu Urlak () v nadmorskej výške okolo Od prameňa tečie najprv na juhovýchod, preteká Kocižskou dolinou a postupne sa stáča na východ. Sprava priberá dva prítoky spod Holubína () a tok sa esovito ohýba. Ďalej tečie opäť na juhovýchod, sprava priberá prítok () z južného svahu Močiara () a vstupuje do výbežku Rimavskej kotliny. Tu pokračuje východným smerom, priberá pravostranný prítok spod kóty , preteká obcou Kociha a východne od nej ústi v nadmorskej výške cca do Rimavy.

</doc>
<doc id="107652" title="Perth (Západná Austrália)" url="https://sk.wikipedia.org/wiki?curid=107652">
Perth (Západná Austrália)

Perth je hlavné a najľudnatejšie mesto austrálskeho štátu Západná Austrália a štvrté najväčšie mesto v Austrálii, pričom tu žije 75 percent obyvateľov Západnej Austrálie. Má rozlohu a žije tu takmer 2,1 milióna obyvateľov (metropolitná oblasť 2,2 mil.). Je centrum západného pobrežia. 
Perth založil v roku 1829 kapitán James Striling ako administratívne centrum kolónie Swan River. V roku 1856 získal mestský status. Mesto bolo pomenované podľa škótskeho mesta Perth vplyvom britského ministra pre vojny a kolónie Georgea Murraya.
V roku 2010 ho "Globalization and World Cities Research Network" klasifikoval ako svetové mesto. V roku 2012 sa umiestnil na 9. mieste v rebríčku najlepších miest pre život na svete podľa "Economist Intelligence Unit".

</doc>
<doc id="107708" title="Austrálske antarktické teritórium" url="https://sk.wikipedia.org/wiki?curid=107708">
Austrálske antarktické teritórium

Austrálske antarktické teritórium je časť Antarktídy na ktorú si robí nárok Austrália. Pozostáva zo všetkých ostrovov a území južne od 60° južnej šírky a medzi 44°38' až 160° východnej dĺžky okrem Adélinho sveta (136°11' do 142°02' východnej dĺžky), ktorý rozdeľuje teritórium na väčšie západné a menšie východné. Je ohraničené Zemou kráľovnej Maud na západe a Rossovou dependenciou na východe. Oblasť má rozlohu asi 6 119 818 km². Teritórium je obývané iba výskumníkmi vo výskumných staniciach. Hlavnou stanicou je Mawsonova stanica.

</doc>
<doc id="107718" title="Administratívne členenie Kanady" url="https://sk.wikipedia.org/wiki?curid=107718">
Administratívne členenie Kanady

Kanada je federálny štát. Skladá sa z 10 provincií a 3 teritórií. Provincie majú vysoký stupeň autonómie, teritóriá o niečo menší.
Provincie sú zodpovedné za väčšinu štátnych sociálnych programov v Kanade (zdravotná starostlivosť, vzdelávací systém a sociálne dávky), pričom spolu majú viacej finančných prostriedkov ako federálna vláda. Miera finančnej a samosprávnej autonómie je v provinciách veľmi veľká.
Federálna vláda môže iniciovať národné programy a politiku v jednotlivých provinciách (napr. Canada Health Act), no provincie sa samé môžu rozhodnúť, či sa budú na tejto politike podieľať (aj keď sa tak často nestáva).
O viacmenej vyrovnanú úroveň služieb v jednotlivých provinciách sa starajú tzv. vyrovnávacie platby riadené federálnou vládou, v rámci ktorých sa presúvajú finančné prostriedky z bohatších provincií do rozpočtov provincií chudobnejších. 

</doc>
<doc id="107884" title="Cupola" url="https://sk.wikipedia.org/wiki?curid=107884">
Cupola

Cupola (z angl. kupola) je modul kozmickej stanice ISS, ktorý zaistila Európska kozmická agentúra a ktorý umožní prácu a 180° výhľad až dvom členom posádky stanice. To zjednoduší prácu napr. s robotickým ramenom alebo pri vykladaní nákladového priestoru amerického raketoplánu.
Modul bol navrhnutý a vyrobený talianskou firmou Alenia – má tvar kupoly tvorenej šiestimi bočnými a jedným vrchným oknom vybavenými poklopmi slúžiacimi ako ochrana pred mikrometeoritmi a vesmírnym smetím. Celá konštrukcia má priemer takmer 3 metre a výšku 1,5 metra a mala by byť pripojená na jeden z napojovacích uzlov amerického modulu Unity. Okrem komunikačnej techniky môže byť v module Cupola umiestnené jedno z dvoch identických ovládaní kanadského robotického ramena.
Do februára 2010 bola Cupola majetkom NASA (prevedená za dopravu a servis ISS pre ESA) a čakala na vynesenie do vesmíru počas letu raketoplánu. Do vesmíru ju vyniesol raketoplán Endeavour v priebehu misie STS-130. Najprv bola dočasne pripojená na spájací uzol CBM (Common Berthing Mechanism) modulu Tranquility, 15. februára 2010 ju staničný manipulátor premiestnil k spodnému bočnému uzlu toho istého modulu.

</doc>
<doc id="107988" title="Juraj Tušiak" url="https://sk.wikipedia.org/wiki?curid=107988">
Juraj Tušiak

Juraj Tušiak (* 26. január 1935, Báčsky Petrovec, Srbsko† 17. január 1986, Iriški Venac) bol slovenský spisovateľ (básnik a prozaik) a prekladateľ.
Narodil sa v Báčskom Petrovci vo Vojvodine, základnú školu a gymnázium skončil vo svojom rodisku, vyštudoval srbčinu a ruštinu na Vyššej pedagogickej škole v Novom Sade. Bol učiteľom na vyšších ročníkoch základnej školy v Čeláreve, Báčskom Petrovci a v Maglići (1956 - 1963), neskôr pracoval ako novinár v "Hlase ľudu" v Báčskom Petrovci a v Novom Sade. Bol redaktorom mládežníckeho časopisu "Vzlet", literárneho časopisu "Nový život", najskôr redaktorom a potom i šéfredaktorom časopisu pre deti "Naši pionieri", neskoršie "Pionieri". Celý život pôsobil vo Vojvodine. Venoval sa tvorbe pre deti i dospelých, jeho diela boli preložené do viacerých jazykov (albánčiny, maďarčiny, rusínčiny a srbčiny). Tiež prekladal z iných jazykov do slovenčiny a srbčiny.

</doc>
<doc id="108185" title="Stredná Ázia" url="https://sk.wikipedia.org/wiki?curid=108185">
Stredná Ázia

Stredná Ázia alebo čiastočné synonymum (pozri nižšie) Centrálna Ázia je rozsiahla vnútrozemská oblasť Ázie. Existuje viac definícií Strednej Ázie, žiadna z nich však nie je všeobecne akceptovaná.
V textoch najmä štátov bývalého Sovietskeho zväzu a Východného bloku, vrátane Slovenska, sa rozlišuje medzi pojmami Stredná Ázia a Centrálna Ázia:
V textoch bývalých západných štátov tieto termíny často splývajú (a v niektorých jazykoch ani nie je možné jazykovo rozlíšiť "stredný" a "centrálny"), pričom aj tu platí, že presná definícia sa rôzni. Príklady:
Ale napríklad encyklopédia Britannica v článku "Asia" rozlišuje:

</doc>
<doc id="108228" title="Sinajský polostrov" url="https://sk.wikipedia.org/wiki?curid=108228">
Sinajský polostrov

Sinajský polostrov () alebo hovorovo Sinaj je trojuholníkový polostrov ležiaci medzi Stredozemným morom a Červeným morom v Egypte s rozlohou okolo 60 000 km².
Zo západnej strany ho obmýva Suezský a z východnej Akabský záliv. Takmer celé územie tvorí skalnatá púšť a v strednej a južnej časti sa dvíha Sinajské pohorie. Južné pobrežie polostrova je obľúbená dovolenková destinácia s najznámejším centrom Šarm aš-Šajch.
Sinajský polostrov je zároveň aj najmenším polostrovom Afriky.

</doc>
<doc id="108398" title="Jerome David Salinger" url="https://sk.wikipedia.org/wiki?curid=108398">
Jerome David Salinger

Jerome David Salinger (* 1. január 1919, Manhattan, New York, USA – † 27. január 2010, Cornish, New Hampshire, USA) bol americký prozaik. 
Jeho najznámejším dielom je román Kto chytá v žite a poviedky o rodine Glassovcov. Ústredným motívom väčšiny Salingerových diel sú problémy dospievania, dosah vojny (u Seymoura Glassa) alebo iných traumatických udalostí (v prípade Holdena Caulfielda) na psychiku mladých mužov a ich vzťah k malým deťom (ako stelesneniu nevinnosti).
Salinger bol známy aj pre svoju samotársku povahu, od roku 1974 neposkytol žiadny rozhovor, neobjavoval sa na verejnosti a od roku 1965 nepublikoval žiadne ďalšie dielo.
Životopis.
Narodil sa v Manhattane v New Yorku. Jeho otec Solomon bol americký žid (pracoval pre dovozcu mäsa a syra), jeho matka bola írska katolíčka. Salinger navštevoval verejnú školu West Side, deviaty a desiaty ročník strávil na súkromnej škole McBurney a potom ho rodičia vyslali na vojenskú akadémiu Valley Forge v Pensylvánii, ktorá sa stala základom pre prípravku v Pencey v "Kto chytá v žite". Študoval na New York University, ale na jar štúdium ukončil a nejakú dobu pracoval na výletnej lodi. 
Na jeseň ho prehovorili, aby sa naučil biznis svojho otca, tak odišiel pracovať do firmy do Viedne, kde mal možnosť vylepšiť si svoju nemčinu a francúzštinu. Opustil Viedeň asi mesiac pred tým, ako Rakúsko pripadlo na jar 1938 Hitlerovi. Na jeseň nastúpil na Ursinus College v Pensylvánii, kde však vydržal len jeden semester. 
V roku 1939 navštevoval večerné kurzy tvorivého písania na Columbia University, kde bol jeho učiteľom dlhoročný editor časopisu Story, Whitt Burnett. Počas druhého semestra kurzov si Burnett všimol talent tohto mladého autora a na jar 1940 Salingerovi vyšla v Story prvá poviedka nazvaná „Mladí ľudia“, zaoberajúca sa niekoľkými ľuďmi bez životného cieľa.
Od roku 1963 žil vo svojom dome v Cornishi New Hampshire, kde aj zomrel.

</doc>
<doc id="108438" title="Oltcit" url="https://sk.wikipedia.org/wiki?curid=108438">
Oltcit

Oltcit je rumunská automobilka, ktorá v rokoch 1981 až 1996 vyrábala autá na báze francúzskej značky Citroën. Názov automobilky Oltcit bol odvodený jednak od miesta kde sa automobilka postavila – Oltenia a názvu automobilky Citroën, ktorá pre Oltcit vyvinula automobil.
História.
Po dohode medzi rumunskou štátnou organizáciou pre rozvoj automobilového priemyslu a francúzskou automobilkou Citroën sa v roku 1977 začala výstavba továrne v meste Craiova. Súčasťou dohody bol aj vývoj modelu automobilu, ktorý sa v tejto automobilke bude vyrábať. Citroën preto v roku 1980 skompletoval testovaciu sériu automobilov Citroën Visa a v roku 1981 v Oltcite začala výroba modelu Club 11. Tento model bol prakticky nezmenený vyrábaný až do roku 1996, kedy bola jeho výroba definitívne zastavená. Továreň v Craiove sa následne zamerala na výrobu modelov automobilov pre automobilku Daewoo.

</doc>
<doc id="108497" title="Rajka (Maďarsko)" url="https://sk.wikipedia.org/wiki?curid=108497">
Rajka (Maďarsko)

Rajka (, ) je obec v Maďarsku, v bezprostrednej blízkosti Bratislavy, asi 2 kilometre od mestskej časti Čunovo, 5 kilometrov od mestskej časti Rusovce, 2,5 kilometra od dedinky Bezenye a 4 kilometre od rakúskej obce Deutsch Jahrndorf.
Rajka má cca 3 000 obyvateľov, žijú tu Maďari, Nemci, Chorváti, Česi, Slováci. V súčasnosti žije v Rajke okolo 1200 (údaj k 1. 5. 2012) slovensky hovoriacich ľudí, väčšina z nich neovláda maďarský jazyk. 
Obec je so Slovenskom spojená tromi hraničnými priechodmi, ktoré všetky ústia do Bratislavy (jeden diaľničný, jeden po ceste prvej triedy a jeden po vedľajšej ceste). Verejnú hromadnú dopravu do Bratislavy zabezpečuje vlaková linka , ktorú prevádzkuje Železničná spoločnosť Slovensko, a. s. v spolupráci s maďarskou GYSEV.
Rajka leží na železničnej trati 132 pôvodne spájajúcej Bratislavu a Szombathely, vybudovanej v posledných rokoch 19. storočia. Význam trate začal upadať po rozdelení Uhorska a pričlenení Bratislavy k Československu. Na začiatku 21. storočia cez Rajku stále jazdili vybrané medzištátne vlaky spájajúce Bratislavu s Budapešťou, regionálne vlaky z Bratislavy do Győru, rovnako ako sezónny vlak do Splitu. Ku dňu 12. 12. 2010 bol zrušený posledný cezhraničný spoj: pár nočných rýchlikov 470/471 Amicus medzi Prahou a Budapešťou. Spoje zo Slovenska boli skrátené do stanice Bratislava-Petržalka, spoje z Maďarska boli ukončené v stanici Rajka. Cestovný poriadok na rok 2012 priniesol ďalšie obmedzenia na slovenskej časti trate, všetky osobné vlaky boli ukončené už v stanici Bratislava-Nové Mesto. Úsek medzi stanicami Bratislava-Nové Mesto a Rajka si v súčasnosti zachováva význam iba pre občasnú nákladnú dopravu. Od decembra 2017 opäť premáva osobný vlak z Petržalky do Hegyeshalomu s možnosťou prestupu na Győr a Budapešť, respektíve Szombathely.

</doc>
<doc id="108524" title="Selecký potok (prítok Váhu)" url="https://sk.wikipedia.org/wiki?curid=108524">
Selecký potok (prítok Váhu)

Selecký potok je potok na strednom Považí, v južnej časti okresu Trenčín. Je to ľavostranný prítok Váhu, meria a je tokom 3. rádu. Stredný tok, medzi obcami Selec a Veľké Stankovce, je chráneným územím (PP Selecký potok), ochraňuje sa fragment podhorského potoka so zachovalými prítokmi a brehovými porastmi.
"Prameň:" v Považskom Inovci na severnom svahu vrchu Horný lom () v nadmorskej výške okolo 
"Smer toku:" od prameňa k obci Selec na severozápad, odtiaľ pokračuje na sever, v obci Trenčianske Stankovce sa stáča a k ústiu pokračuje viac-menej na juhozápad, pričom sa vlní
"Geomorfologické celky:" 1.Považský Inovec, podcelok Vysoký Inovec, 2.Považské podolie, podcelok Trenčianska kotlina
"Prítoky:" sprava prítok spod Inovca (), z úpätia Hradiska (), z lokality Horné Belice, zľava prítok () spod Jakubovej (), spod kóty , prítok spod Bieleného vrchu () a prítok z oblasti Černachovej
"Ústie:" do jazera (slepé rameno Váhu) na ľavej nive Váhu, juhozápadne od obce Trenčianske Stankovce, v nadmorskej výške okolo 
"Obce:" Selec a Trenčianske Stankovce (časti Veľké Stankovce a Rozvadze)

</doc>
<doc id="108546" title="Ninive" url="https://sk.wikipedia.org/wiki?curid=108546">
Ninive

Ninive (; ) bolo významné mesto v starovekej Asýrii. 
Toto „nesmierne veľké mesto“, ako ho nazýva Kniha proroka Jonáša, leží na východnom brehu rieky Tigris v oblasti súčasného Mosulu v Iraku. Ruiny starovekého Ninive sa rozkladajú sčasti na nížine v blízkosti rieky na rozlohe 1800 akrov; táto oblasť je obklopená 7 a pol míľovou hradbou z tehál.
Biblická kniha Genezis uvádza, že mesto postavil Nimród. V Biblii sa mesto Ninive spomína ešte na niekoľkých miestach.
Ninive bolo zničené v roku 612 pred Kr. médskym kráľom Kyaxaresom. Biblická kniha Tobiáš o tom hovorí vo svojom konci.

</doc>
<doc id="108571" title="Međugorje" url="https://sk.wikipedia.org/wiki?curid=108571">
Međugorje

Medžugorie () je mestečko s 3 797 obyvateľmi, ležiace v Hercegovine asi juhozápadne od Mostaru.
Mesto sa do 80. rokov minulého storočia živilo prevažne pestovaním tabaku, hrozna, ovocia a produkcie vína.
Slovo "Međugorje" znamená „Medzihorie“. Dedina Medžugorie sa v historických záznamoch spomína už v roku 1599. Farský úrad bol založený v roku 1892 a farnosť je zasvätená sv. apoštolovi Jakubovi, ktorý je patrónom pútnikov.
O farnosť Medžugorie sa starajú rehoľníci – františkáni.
Zjavenia Panny Márie.
Šestica ľudí tvrdí, že si ich 24. júna 1981 vybrala Panna Mária za vizionárov a za svojich spolupracovníkov celú farnosť podľa slov, ktoré povedala 1. marca 1984 ("Ja som si túto farnosť osobitným spôsobom vybrala a chcem ju viesť").
Dňa 24. júna 1981 videli šesť mladých ľudí Ivanka Ivankovič, Mirjana Dragičevič, Vicka Ivankovič, Ivan Dragičevič, Jakov Colo a Maria Pavlovič, nad miestom ktoré sa vola Podbrdo (Vrch zjavenia) a ktoré sa nachádza niekoľko metrov nad časťou Medžugoria - Bijakoviči, videli mladú ženu s dieťaťom v náručí, ktorá im rukou ukazovala, aby sa k nej priblížili, ale kvôli strachu to neurobili. GPS súradnice miesta zjavenia: 43°10'42.6"N 17°41'25.5"E.
25. júna 1981, okolo šiestej poobede, Ivanka, Mirjana, Vicka a Ivan cítili, že musia ísť na to miesto. V ten deň sa podľa ich tvrdenia s Pannou Máriou modlili a rozprávali. Preto 25. jún sa v Medžugorí slávi ako deň výročia zjavenia. Od tohto dňa mali vizionári každodenné zjavenia kdekoľvek sa nachádzali.
Prvé slová, ktoré podľa mladých vizionárov Panna Mária povedala svetu, boli: „"Pokoj, pokoj, pokoj - iba pokoj! Pokoj musí zavládnuť medzi Bohom a človekom, a medzi ľuďmi navzájom."“ (26. jún 1981). Hlavné posolstvá sú pokoj, viera, obrátenie, modlitba, pôst.
Pretože sa zjavenia konali v komunistickej krajine, začalo sa prenasledovanie vizionárov, rodičov, rodín, farníkov, kňazov, ale aj pútnikov. Vizionári prešli policajným výsluchom, psychiatrickými vyšetreniami. Správca farnosti páter Jožo Zovko OFM bol o mesiac po zjavení zatknutý a odsúdený na 3 a pol roka.
Dnes na miesto zjavenia vedie strmý chodník a v roku 1989 boli postavené bronzové reliéfy výjavov z modlitby ruženca (dielo prof. Carmela Puzzola). Na mieste zjavenia je socha Panny Márie, Kráľovnej pokoja, podobná soche, ktorá sa nachádza pred kostolom (dielo Dina Felicia - 1987).
Zjavenia medzi 24. júnom až 3. júlom 1981 boli Katolíckou cirkvou uznali za nadprirodzené.
Kostol sv. Jakuba apoštola.
Dnešný kostol sa začal stavať až v roku 1934 a 19. januára 1969 bol posvätený. Dnes je strediskom eucharistického a modlitbového života mesta. Medžugorie si vyslúžilo titul spovedelnica sveta (je tam vymurovaných 25 spovedelníc). Okolie kostola sa neprestajne upravuje, pretože si to vyžaduje stále sa zvyšujúci počet pútnikov. Najväčší zásah do priestoru bola azda stavba vonkajšieho oltára za kostolom s 5 000 miestami na sedenie.

</doc>
<doc id="108600" title="Horský park" url="https://sk.wikipedia.org/wiki?curid=108600">
Horský park

Horský park je bratislavský mestský park nachádzajúci sa v mestskej časti Staré Mesto. Na rozdiel od ostatných bratislavských parkov, Horský park je špecifický tým, že sa nachádza prakticky v strede mesta a pritom disponuje takmer nedotknutým prostredím a pôvodnou flórou a faunou.
V Horskom parku sú postavené vysokoškolské internáty pre študentov Ekonomickej univerzity. Študenti ich familiárne nazývajú „HOPA“ a „DOPA“. Budova internátu HOPA je pravdepodobne z roku 1939.
Dejiny.
Horský park vznikol na západnom okraji mesta v roku 1868 zásluhou vtedajšieho starostu mesta Henricha Justiho. V tom čase sa tu nachádzali pôvodné dubové a bukové porasty. Viacstoročné duby, jasene buky, jedlé gaštany, borovice tvorili kostru malebných lesných porastov. Na nich sa sústredila pozornosť milovníkov prírody, mestských činovníkov a iných nadšencov združených v Bratislavskom okrášľovacom spolku, ktorí sa rozhodli založiť na území spomínaných lesných porastov nazývaných „Študentský les“ lesopark – dnešný Horský park. 
Horský park teda vznikol prakticky úpravou už jestvujúceho lesného prostredia, jeho stvárnením a doplnením novými výsadbami, vytvorením priehľadov, skvalitnením okrajových častí a vybudovaním prístupových ciest.
Mešťanosta Justi poveril mestského inžiniera Antona Sendleina, aby vypracoval plán vychádzkových ciest. V parku bolo osadených 50 kusov lavíc, pri hlavnom vchode bol vybudovaný domček pre strážcu a v roku 1873 bolo tiež vybudované detské ihrisko. Na zavlažovanie slúžili dve studne. Areál parku skrášľovali aj malé stavby zo železa – gloriet, malý pavilón so zalomenými lavičkami alebo kovová rozhľadňa na Murmanskej výšine. V parku sústavne pribúdali nové lavičky. Napríklad v roku 1907 dal Mestský okrášľovací spolok vyhotoviť firmou Marton guľaté lavičky (niektoré sú dochované dodnes). V tomto roku bolo na stromoch upevnených aj 25 kusov tabúľ s básňami domácich básnikov. Pre ochranu zvierat a vtákov bolo postavených 20 kŕmidiel a vtáčích búdok.
Koncom 19. storočia bolo do parku vysádzaných mnoho nových druhov stromov ako napríklad skupiny tisov, líp, platanov ale aj ginko a rôzne cudzokrajné ihličnany. Park vznikal v období umeleckého smeru realizmus, počas ktorého sa v záhradnom umení presadzovali prírodno-krajinárske úpravy a rovnako sa zvýšil záujem o cudzokrajné dreviny. Vzhľadom k drsnejším prírodným podmienkam, ktoré Horský park má (členitosť terénu, rozdielna slnečná expozícia, rozdielne vlhkostné pomery) sa tendencie o vysadenie rozmanitejší sortiment rastlín výraznejšie neuplatnili a Horský park si zachoval charakter staršieho lesoparku.
Súčasnosť.
Dnes sa park nachádza v geografickom strede mesta, ktoré sa rozrástlo na všetky strany a jeho rozloha sa stabilizovala na 22 hektárov. Park sa nachádza v nadmorskej výške 185 až a rozkladá sa v dvoch zbiehajúcich sa údoliach, na horskom chrbáte medzi nimi a na terasovitých plošinách. Prirodzeným centrom parku je Justiho pamätník s odpočinkovou terasou. Tento pomník mu dalo postaviť mesto v r. 1908 po jeho smrti a je dielom bratislavského sochára Alojza Rigeleho, ktorý bol tiež členom Bratislavského okrášľovacieho spolku.
Pred vstupom do parku z Nekrasovovej ulice je umiestnený pomník botanika J. A. Bäumlera, rovnako od sochára Alojza Rigeleho.
Dnes k parku patrí aj historická horáreň Horský park, ktorá sa stala vyhľadávaným miestom odpočinku, stretávania sa ľudí a originálnym kultúrnym centrom Bratislavy. Jej súčasťou je aj záhrada s detským ihriskom a libressom. V lete sa tu konajú rôzne kultúrno-spoločenské podujatia. Horáreň zrenovovala a pre verejnosť ju otvorila Nadácia Horský park, ktorá sa výrazne zasadzuje aj o ochranu a zmysluplné vyžívanie Horského parku v dnešných dňoch.

</doc>
<doc id="108654" title="Bitka pri rieke Halys" url="https://sk.wikipedia.org/wiki?curid=108654">
Bitka pri rieke Halys

Bitka pri rieke Halys, známa tiež ako Bitka zatmenia, sa odohrala pri rieke Halys na území dnešného Turecka (v súčasnosti sa táto rieka volá Kizilirmak) 28. mája roku 585 pred Kr. medzi Médskou ríšou a Lýdiou. Rozhodujúcu bitku 15-ročnej vojny medzi Alyattom II. z Lýdie a Kyaxarom z Médie náhle ukončilo zatmenie Slnka; zatmenie bolo považované za zlé znamenie, dokazujúce, že bohovia si želajú zastaviť boj.
Príčiny.
Historici sa domnievajú, že vojna začala v dôsledku stretu záujmov v Anatólii. Herodotos ("Hisoriés Apodexis", 1. 73-74) však tvrdí, že nejakí skýtski lovci v službách Médov, ktorí sa raz z lovu vrátili s prázdnymi rukami, boli urazení Kyaxarom. Ako odplatu lovci zabili jedného z jeho synov a predložili ho ako „úlovok“ Médom. Potom utiekli do Sardisu, hlavného mesta Lýdie. Keď Kyaxares žiadal o ich vydanie, Alyattes to odmietol. Nasledovala vojenská invázia Médov.
Následky.
Bolo urýchlene dohodnuté prímerie. Ako súčasť dohody si Alyattova dcéra Aryenis vzala za muža Kyaxarovho syna Astyaga, a rieka Halys bola vyhlásená za hranicu medzi Lýdiou a Médskou ríšou.
Zatmenie.
Podľa Hérodota (1.74):
"„V šiestom roku sa konala bitka, v ktorej sa prihodilo, keď sa boj začal, že sa deň premenil na noc. A túto premenu dňa predpovedal Táles z Milétu Iónom, pričom stanovil ako hranicu presne tento rok, v ktorom sa premena udiala. Lýdi a Médi však, keď videli, že deň sa premenil na noc, zastavili svoj boj a boli oveľa dychtivejší mieru medzi sebou.“" (voľne)
Keďže je možné spätne určiť presný dátum zatmenia, je Bitka zatmenia najdávnejšou historickou udalosťou, ktorá je tak presne datovaná. 
Podľa NASA zatmenie vrcholilo nad Atlantickým oceánom na 37,9° severnej šírky a 46,2° západnej dĺžky a tieň zatmenia dosiahol juhozápadnú Anatóliu vo večerných hodinách. 

</doc>
<doc id="108707" title="Steve Irwin" url="https://sk.wikipedia.org/wiki?curid=108707">
Steve Irwin

Stephen Robert „Steve“ Irwin (* 22. február 1962, Essendon (Melbourne), Viktória – † 4. september 2006, pobrežie pri Port Douglas, Queensland) bol austrálsky environmentalista, ochranca životného prostredia, autor dokumentárnych filmov a televízna osobnosť. Preslávil sa najmä netradičným dokumentárnym seriálom "Lovec krokodílov". Bol vlastníkom Australia Zoo v Beerwah, neďaleko Brisbane.
Irwin pretavil svoje mladícke skúsenosti ako lovec krokodílov do medzinárodnej televíznej kariéry. Propagoval informovanosť o životnom prostredí a na medzinárodnej scéne turizmus v Austrálii. Napriek imidžu macha bojujúceho s obrovskými a nebezpečnými zvieratami bol konzervatoristom (zástancom zachovania prirodzeného životného prostredia).
Zomrel vo veku 44 rokov na následky bodnutia rajou pri natáčaní nového dokumentárneho programu.
Život.
Irwin sa narodil v štvrti Essendon v Melbourne. Do Queenslandu sa s rodičmi presťahoval v roku 1972. Jeho otec Bob sa zaujímal o plazy a v Queenslande založil park plazov, z ktorého neskôr vznikla súčasná Australia Zoo. Steve vyrastal s plazmi, zúčastňoval sa na ich kŕmení a opatrovaní.
V roku 1979 dokončil strednú školu a krátko nato odišiel do severného Queenslandu, kde lovil krokodíly do pascí v blízkosti obývaných oblastí, kde by mohli znamenať nebezpečenstvo. Chytené krokodíly končili v rodinnom zooparku.
V severnom Queenslade strávil Irwin asi päť rokov. Od roku 1991 viedol rodinnú zoo. Už v roku 1992 sa po prvý raz objavil v televízii v programe o živote plazov. Ten istý rok sa stretol so svojou manželkou Terri, pôvodne Američankou, a ešte v roku 1992 sa vzali. Dokument z ich svadobnej cesty, počas ktorej Irwin chytal krokodíly, sa stal prvou epizódou dokumentárneho seriálu "Lovec krokodílov". Seriál mal austrálsku premiéru v roku 1996 a nasledujúci rok sa už vysielal aj v USA. V priebehu niekoľkých rokov sa seriál vysielal v 130 krajinách. Irwinov neviazaný a energický štýl výkladu, silný austrálsky prízvuk, oblečenie vo farbe khaki a výkrik "crikey!" sa stali známymi po celom svete.
Irwin medzičasom rozšíril Australia Zoo a plánoval otvoriť aj ďalšie zoologické záhrady s austrálskou faunou inde na svete, napr. v Las Vegas.
V roku 2002 natočil svoj jediný a nepríliš úspešný celovečerný film - "Crocodile Hunter: Collision Curse".
Irwin sa angažoval aj v mediálnej kampani pre austrálsku vládu nazvanej "Karanténa je dôležitá", ktorá upozorňovala na jedinečnosť austrálskej prírody a povinnosť deklarovať pri príchode do Austrálie akékoľvek predmety 
biologického pôvodu (od potravín po výrobky z dreva).
44-ročný Irwin zomrel 4. septembra 2006 na následky bodnutia rajou pri natáčaní dokumentárneho programu pri pobreží severného Queenslandu neďaleko Port Douglas. Podľa dlhoročného spolupracovníka Johna Staitona sa Irwin priveľmi priblížil raji, ktorá, cítiac sa ohrozená, naňho zaútočila svojím ostnatým chvostom a zasiahla ho do hrude. Kameraman, ktorý sa v tom čase potápal spolu so Stevom, sa vyjadril k tejto nešťastnej nehode, že Steve si po prebodnutí hrudi rajou ešte vytiahol jedovatý osten z hrude, no následne stratil vedomie a dodýchal. Nešťastná udalosť bola teda zachytená kamerou a nahrávka bola postúpená queenslandskej polícii. Napriek rýchlym pokusom o resuscitáciu a záchranu Irwin skonal prakticky okamžite.
Steve Irwin je len treťou známou obeťou raje v Austrálii (prvou od roku 1945) a sedemnástou na svete. Ide pravdepodobne o prvú takúto smrť zachytenú na film.
Irwinova smrť šokovala Austráliu, kde bol mimoriadne obľúbený a považovaný za národnú ikonu ako „pravý Austrálčan“. Irwinovej rodine bola dokonca ponúknutá možnosť usporiadať štátny pohreb, rodina však ponuku odmietla s poznámkou, že „Steve by si to neželal, pretože sa považoval za normálneho chlapa“, ako sa vyjadril jeho otec Bob .
Steve Irwin má dve deti, dcéru Bindi Sue (* 1998) a syna Roberta "Boba" Clarencea (* 2003).

</doc>
<doc id="108715" title="Moja Reč" url="https://sk.wikipedia.org/wiki?curid=108715">
Moja Reč

Moja Reč je slovenské hip-hopové trio, ktoré tvoria rapperi Delik a Supa a producent Jozef Engerer pôvodom z Handlovej. Spolupracujú aj s kapelou Komplot.
Po nezhode v roku 2017 sa rozpadli, avšak v roku 2020 ohlásili comeback.
V roku 2004 nahrali demo, na ktorom sa nachádza 14 skladieb, z toho prvých sedem s Komplotom a ďalších sedem je nahraných do podkladov z ktorých 5 je od Ramona a 2 od Veca. Demo je k dispozícii zadarmo na stiahnutie na rôznych internetových stránkach.
V roku 2006 vydali "Dobrí chlapci mixtape vol. 1" obsahujúci 19 skladieb a ku koncu toho roka vydali aj debutový album "S/M show" s hosťami ako H16, Vec, Supercrooo alebo Idea. Fanúšikovia aj kritici dosť kritizovali zvuk albumu, skupina ho v roku 2008 dala na voľné stiahnutie s vylepšeným zvukom.
V roku 2007 vydali mixtape s názvom "Dobrí chlapci mixtape vol. 2", obsahuje 10 skladieb. V roku 2009 vydali 2CD album s názvom "Dual Shock" ktorý obsahuje 32 skladieb. V roku 2011 vydali CD album s názvom "Dobrí Chlapci 3". Album obsahuje 22 skladieb.
Skupina Moja Reč vypustila 11. júla 2012 do sveta svoju prvú kolekciu oblečenia pod názvom "MR Wear".
4. apríla 2016 skupina po piatich rokoch vypúšťa ďalší album s názvom "Offline". Na albume sa o všetky produkcie postaral Jozef Engerer. Okrem Delika a Supu môžeme na mikrofóne počuť Moma, Separa, Majka Spirita, Veca, Sergeia Barracudu, Pil C-iho, Adissa, skupinu Sendreiovci a speváka Andreasa.
V roku 2017 nastali nezhody medzi členmi skupiny. Na povrch sa tieto nezhody dostali po tom ako Delik neprišiel na koncert v Trnave a na svojom Facebookovom profile, odpovedal na komentár fanúšičky, že dúfa, že ich čoskoro uvidí v plnom zložení, komentárom „To ťažko“. Supa sa k situácií vyjadril v hosťovačke na albume Paulieho Garanda, "Nirvana", v pesničke „Loyalty“ a Delik v hosťovačke na albume Aless, "18", v pesničke „Rešpektujem“. 26. júna 2017 sa Supa vo videu „Kvadratúra kruhu“, oficiálne vyjadril k situácií. Vo videu oficiálne oznámil, že Delik opustil skupinu kvôli nezrovnalostiam medzi ním a Supom s Jozefom Engererom.
Moja Reč fungovala od roku 2017 v zložení reper Supa a producent Jozef Engerer, pod názvom MOJA RECords, čo je vlastne ich vlastné vydavateľstvo. Pod ním ďalej chceli vydávať merch Moja Reč a ďalšie albumy, Supov druhý sólo album, pokračovanie na jeho debut "Čierne dni", s názvom "Biele noci". Album vyšiel v auguste 2018.
V marci 2020 vydala Moja Reč nový track „Zase doma“, následne v máji 2020 ďalší nový track „Chybičky krásy“, ktoré boli súčasťou nového pripravovaného albumu pod heslom "Zasedoma", ktorý mal naplánovaný release na september 2020. Svoj comeback potvrdili aj v relácii Sunday Session s Osťom.
Diskografia.
Mimoalbumové skladby.
2012.
"Timeout" ft. Supa
2014.
"Cesta" ft. Delik, Kay Buriánek (prod. Mike Trafik)

</doc>
<doc id="108795" title="Frédéric Bastiat" url="https://sk.wikipedia.org/wiki?curid=108795">
Frédéric Bastiat

Frédéric Bastiat (* 30. jún 1801, Bayonne, Francúzsko – † 24. december 1850, Rím) bol francúzsky liberálny ekonóm a politik. Svojimi satirickými dielami propagoval myšlienky voľného trhu a vysmieval sa protekcionizmu. Bol liberálnym členom francúzskeho Národného zhromaždenia (Assemblée nationale).
Životopis.
Narodil sa v Bayonne v Akvitánsku vo významnej obchodníckej rodine. V roku 1808 mu zomrela matka, v roku 1810 zomrel aj jeho otec a Frédérica sa ujali starý otec a teta.
Od roku 1812 študoval na školách v Bayonne, v Saint-Sever a nakoniec v benediktínskej Abbaye-École de Sorèze. V roku 1818 opustil školu, aby sa pripojil k rodinnému podniku ako vývozca. Podľa ekonóma Thomasa DiLorenza práve táto skúsenosť s niektorými dopadmi štátnej regulácie na trh výrazne ovplyvnila jeho neskoršie diela.
Po smrti starého otca v roku 1825 Bastiat zdedil majetok v Mugrone, čo mu umožnilo venovať čas štúdiu. Spolu so svojím priateľom a susedom Félixom Coudroyom "prelúskali množstvo kníh o filozofii, histórii, politike, náboženstve, politickej ekonómii atď." Coudroy bol pôvodne obdivovateľ Rousseaua a teda socialista, ale Bastiatovi sa ho podarilo zmeniť na klasického liberála.
V roku 1825 bol prijatý do bayonnskej slobodomurárskej lóže "La Zélée" (fr. Horlivá)..
V roku 1831 si Frédéric Bastiat vzal za manželku Marie Clotilde Hiartovú, ale krátko po svadbe sa rozišli. V tom istom roku bol vymenovaný za zmierovacieho sudcu mugronského kantónu. V rokoch 1833 a 1839 bol zvolený za člena mugronského zastupiteľstva.
Bastiatov prvý známejší článok "De l'influence des tarifs français et anglais sur l'avenir des deux peuples" bol uverejnený v roku 1844 v časopise Journal des Économistes a kritikmi je považovaný za jedno z najlepších literárnych argumentov v prospech voľného obchodu. Krátko po zverejnení článku Bastiat nadviazal korešpondenciu s anglickým ekonómom Richardom Cobdenom, zakladateľom Anti-Corn Law League. Cieľom tejto organizácia bolo zrušenie vysokých dovozných ciel na obilie. Bastiata jeho idea inšpirovala natoľko, že v roku 1846 spoluzaložil francúzsku obdobu, Association pour la liberté des échanges v Bordeaux a v roku 1847 založil ďalšiu pobočku tejto organizácie aj v Paríži. Koncom roku sa stal šéfredaktorom týždenníka "Le Libre Échange" a vzdal sa funkcie zmierovacieho sudcu mugronského kantónu.
V nasledujúcich rokoch cestoval neúnavne po Francúzsku a propagoval ideu voľného obchodu. V roku 1848 vyšla druhá časť jeho knihy "Sophismes économiques" (prvá časť vyšla v roku 1845), esej "Protectionisme et communisme" a ďalšia známa esej "L’État". 23. apríla 1848 bol zvolený do Národného zhromaždenia a o rok nato 13. mája 1849 bol znovuzvolený.
V roku 1850 mal už zdravie natoľko podlomené tuberkulózou, ktorú získal pravdepodobne pri cestách po Francúzsku, že nebol schopný zúčastňovať sa ďalších schôdzí parlamentu. Napriek tomu dokončil ďalšiu knihu "Harmonies économiques" a publikoval eseje "La Loi", "Baccalauréat et socialisme" a "Ce qu'on voit et ce qu'on ne voit pas". V septembri odcestoval do Ríma, kde 24. decembra zomrel.
Myšlienky.
Bastiat sa považuje za predstaviteľa umierneného prúdu libertarianizmu, chápal utilitarizmus a prirodzené právo ako dva vzájomne sa doplňujúce aspekty toho istého sveta. Štát pravdepodobne považoval za nevyhnutnú až praktickú záležitosť, niečo, čo by malo byť brané do úvahy, pokým to existuje. Avšak podobne ako všetci klasickí liberáli, Bastiat si udržoval hlbokú nedôveru v akúkoľvek vládu v akejkoľvek forme a zasvätil celý svoj život dokazovaniu, že vládna kontrola nad občanmi a regulácia súkromného priemyslu je neúčinná, ekonomicky ničivá a morálne nesprávna.
Najdôležitejším príspevkom Bastiata na poli ekonomiky je jeho poukazovanie na skutočnosť, že dobré ekonomické rozhodnutia majú vychádzať z dlhodobého a komplexného pohľadu, to jest nielen z pozície jedinej skupiny ľudí alebo jediného priemyselného odvetvia (výroba sviečok, v "Petícii výrobcov sviečok"), ale z pozície všetkých ľudí a všetkých priemyselných odvetví ako celku.
Bastiat bol vďaka jeho dôrazu na rolu spotrebiteľského dopytu v ekonomickom rozvoji popisovaný Markom Thorntonom, Thomasom DiLorenzom a ďalšími ekonómami ako predchodca rakúskej školy.
Klam rozbitého okna.
Klam rozbitého okna je popísaný v eseji "Čo je vidieť a čo nie je vidieť".
Malý chlapec rozbil okno. Ľudia začnú majiteľa utešovať, že malý nezbedník takto vlastne vytvoril prácu pre sklenára a podporil teda priemysel - to je to, čo je vidieť. To, čo nie je vidieť, je, že majiteľ rozbitého okna už nemôže peniaze, ktoré zaplatí sklenárovi, použiť na nákup niečoho iného.

</doc>
<doc id="108864" title="Plesiosaury" url="https://sk.wikipedia.org/wiki?curid=108864">
Plesiosaury

Plesiosaury (iné názvy: pleziosaury, veslojaštery; lat. "Plesiosauria") je vyhynutá skupina morských plazov z taxónu jašteroplutvé (Sauropterygia).
Žili od stredného triasu až po koniec kriedy. Patrili k rozšíreným morským skupinám. Delili sa na dva podrady: pliosaury ("Pliosauroidea") teda krátkokrké plesiosaury ako napr. kronosaurus, liopleurodon atď. a "Plesiosauroidea", čo boli dlhokrké plesiosaury s dlhým labutím krkom a malou hlavou (napr. elasmosaurus). Namiesto nôh mali tieto plazy dlhé, lancetovité plutvy, kým zavalité telo sa končilo krátkym hrotitým chvostom. Zuby mali ostré a špicaté a živili sa zrejme rybami. Kostnaté ryby kriedového obdobia sa už veľmi podobali dnešným , boli pohyblivé a plávali rýchlejšie ako dlhokrké, ale pomalšie plesiosaury. Tieto plazy používaly svoje končatiny ako veslá, ktorými (podobne ako vtáky) pohybovali nahor a nadol, ako keby odlietali. Malé a obratné kostnaté ryby lovili tak, že hlavu na dlhom krku vystreľovali do kŕdľa rýb plávajúcich pomimo. Našlo sa aj niekoľko skamenelín plesiosaurov s kosťami pterosaurov a rýb v žalúdku. To nám dovoľuje usudzovať, že plesiosaury poľovali aj na pterosaury plachtiace nízko nad hladinou, alebo zbierali exempláre, ktoré spadli do mora.
Existujú ešte plesiosaury?
Posledné plesiosaury zmizli zo zemského povrchu pred asi 65,5 mil. rokov spolu s ďalšími skupinami organizmov. Existujú však legendárne kryptozoologické príšery, ktorých opis tela sa podobá opisu tela plesiosaurov. Patrí medzi ne napríklad lochnesská príšera, cadborosaurus atď. Pokiaľ však nebudú k dispozícii rukolapné dôkazy namiesto pochybných svedectiev, plesiosaury oficiálne zostanú vyhynutá skupina.

</doc>
<doc id="108886" title="Henry Kissinger" url="https://sk.wikipedia.org/wiki?curid=108886">
Henry Kissinger

Henry Kissinger (* 27. máj 1923, Fürth, Nemecko) je americký diplomat. V rokoch (1968-1975) bol poradcom prezidenta Nixona pre otázky národnej bezpečnosti. V roku 1973 získal Nobelovu cenu za mier za podiel na dohode o ukončení bojov amerických vojsk vo Vietname.
Život.
Henry Kissinger sa narodil v Nemecku v židovskej rodine ako "Heinz Alfred Kissinger". V roku 1938 emigroval so svojou rodinou do Spojených štátov.
Tam už od pätnástich rokov pracoval v továrni a pri tom navštevoval večernú školu. Nakoniec sa stal doktorom filozofie a začal vyučovať na Harvardovej univerzite. V roku 1962 bol na tejto univerzite vymenovaný za profesora. Bol poradcom amerických prezidentov Dwight D. Eisenhowera, Johna F. Kennedyho a Lyndona B. Johnsona, ale do povedomia širšej verejnosti sa dostal až za Richarda Nixona, ktorý ho vymenoval za hlavného poradcu bezpečnosti USA.
V roku 1973 sa stal ministrom zahraničia USA a v tom istom roku mu bola udelená Nobelova cena za mier. Po zvolení Jimmyho Cartera opustil svoju vládnu funkciu.
Počas jeho pôsobenia bol spoluzodpovedný najmä za urovnanie vzťahov USA s Čínou, za americkú blízkovýchodnú politiku a kroky podniknuté pri vojne vo Vietname, ktoré viedli k ukončeniu americkej angažovanosti v Juhovýchodnej Ázii. Mierová zmluva podpísaná v Paríži s predstaviteľmi komunistického Severného Vietnamu bola hodnotená vo svete ako ukončenie vojny. Kissinger a jeho vietnamský oponent Lê Ðức Thọ boli za tieto mierové rokovania ocenení Nobelovou cenou za mier. Zmluva však znamenala faktické ponechanie proamerického Južného Vietnamu napospas agresii komunistov, ktorá po odchode Američanov mala za následok porážku demokratických síl v krajine a nastolenie komunistickej vlády. Býva tiež často spájaný s antikomunistickým prevratom, ktorý uskutočnil Augusto Pinochet v Čile.
Aj po opustení najvyšších funkcií zostáva Kissinger vplyvnou postavou americkej politiky.
Svojimi odporcami z ľavicovej strany politického spektra býva obviňovaný z vojnových zločinov a rozsiahleho porušovania ľudských práv. Obviňoval ho aj americký spisovateľ Joseph Heller v knihe Gold nad zlato, kde kritizoval vládnu garnitúru, vrátane Henryho.

</doc>
<doc id="108947" title="Bitka pri Tymbre" url="https://sk.wikipedia.org/wiki?curid=108947">
Bitka pri Tymbre

Bitka pri Tymbre bola rozhodujúcim vojenským stretom vojny medzi lýdskym kráľom Krézom a perzským kráľom Kýrom II. Veľkým. Odohrala sa v posledných týždňoch roku 547 pred Kr.. Kýros, ktorý prenasledoval Kréza do Lýdie po Bitke pri Pterii, sa stretol so zvyškami jeho armády v bitke na rovine severne od Sardisu a na hlavu ho porazil. To sa ukázalo ako rozhodujúci okamih celej vojny, Sardis bol obsadený a Lýdia dobytá Perziou.
Kýros údajne porazil lýdsku jazdu, pretože zápach jeho tiav vystrašil lýdske kone. Po boji bolo celé územie Lýdie pripojené k Perzskej ríši, vrátane gréckych miest v Malej Ázii, čo vyvolalo postupne eskalujúci konflikt medzi Gréckom a Perziou.
Podľa Herodota, sa Kýros po bitke choval k zajatému Krézovi s rešpektom a úctou, no je to v rozpore s Nabonidovou kronikou , jednou z babylonských kroník (hoci nie je jasné, či sa text vzťahuje na Lýdiu alebo nie).

</doc>
<doc id="108950" title="Josef Bican" url="https://sk.wikipedia.org/wiki?curid=108950">
Josef Bican

Josef Bican (* 25. september 1913, Viedeň – † 12. december 2001, Praha) bol česko-rakúsky futbalista, útočník ktorý reprezentoval obidve krajiny. 
Účastník MS 1934 (hral za Rakúsko a dal jeden gól). 5x vyhral zlatú kopačku pre najlepšieho strelca Európy. V Slavii Praha odohral 240 zápasov a dal 417 gólov a tým pádom sa stal najlepším strelcom v profesionálnej kariére. Dodnes drží prvenstvo v počte strelených gólov v profesionálnej kariére. Po ukončení hráčskej kariéry pracoval ako tréner.

</doc>
<doc id="108952" title="Purim" url="https://sk.wikipedia.org/wiki?curid=108952">
Purim

Purim (hebr. פורים - "žreby", z akkadského "pūru") je židovský sviatok a spomienka na víťazstvo Židov pod vedením Mordochaja a kráľovnej Ester nad archetypickým antisemitom Hamanom, ktoré je opísané v biblickej knihe Ester. 
Slávi sa 14. dňa židovského mesiaca adar. V mestách, ktoré mali v Jozueho dobe hradby sa slávi až 15. adaru a hovorí sa mu "Šušan purim". Purim je najradostnejším dňom v roku a najbujarejším spomedzi židovských sviatkov. Sprevádzajú ho verejné recitácie knihy Ester, rozdávanie almužien a darčekov, maškarády a konzumácia alkoholu.
Na purim sa hrávajú purimšpíl, komické divadelné predstavenia.
Purim v najbližších rokoch.
Sviatok sa začína prvý deň pri západe slnka. Končí sa posledný deň po zotmení.

</doc>
<doc id="108981" title="Viliam I. (Anglicko)" url="https://sk.wikipedia.org/wiki?curid=108981">
Viliam I. (Anglicko)

Viliam I., známy ako Viliam Dobyvateľ (* 1028, Falaise, Francúzsko – † 9. september 1087, Rouen) bol vojvoda normanský (1035 – 1087) a anglický kráľ (1066 – 1087).
Po smrti bezdetného kráľa Eduarda v roku 1066 si anglický trón nárokoval jeho bratanec Viliam. Ale až vojenskou výpravou z Normandie (sever Francúzska) za pomoci približne 600 lodí a 7 000 vojakov a žoldnierov sa mu podarilo získať anglický trón v bitke pri Hastingse po svojom bratancovi, kde bol zabitý posledný anglosaský kráľ Harold II., ktorý vládol necelý rok.
Životopis.
Narodil sa ako nemanželský syn Róberta, vojvodu z Normandie, a Arletty (Harlette, Arleve), dcéry garbiara z Falaise. Napriek tomu, že bol nemanželského pôvodu, ako priamy potomok Rolla Vikinga, ktorý v roku 911 získal dohodou v Sant-Clare-Sur-Epte Normandiu od Karola III., mal veľkú nádej na trón. Ten v roku 1035 po smrti svojho otca ako sedemročný aj získal.
Keď mal Viliam osemnásť rokov, stal sa oficiálne vojvodom, bez akéhokoľvek obmedzenia či poručníka. V prvých rokoch svojej dospelosti sa preslávil ako zdatný vojak v turnajoch a rebéliách, ktoré viedol aj proti francúzskemu kráľovi Henrichovi, s ktorým susedil v Bretónsku.
V roku 1049 sa Viliam oženil s Matildou, dcérou Baldvina V. Flanderského. K uzavretiu tohto manželstva sa viaže istá príhoda, že vraj Viliam najprv musel Matildu zmlátiť, pretože sa odmietala vydať za bastarda, potom však súhlasila, pretože ju svojím činom presvedčil, že je pevný a vytrvalý vo svojich cieľoch.
Po dobytí Anglicka v roku 1066 musel čeliť mnohým rebéliám proti normanskej nadvláde. Do ich čela sa postavili anglosaskí šľachtici a tým Viliamovi uľahčili odoberanie pôdy z anglosaských rúk.
Viliam najprv odobral majetok všetkým, ktorí bojovali po boku Harolda, a potom vzbúrencom. Jednotkami majetku boli tzv. rytierske lány (knight´s fee), ktoré v dobe vojny museli dodať jedného plne ozbrojeného rytiera.
Po tejto exekúcii majetku si Viliam ponechal 1422 manstva, jeho nevlastný brat Robert z Mortrain 795 a druhý brat Odo z Bayeux 439. Asi päťtisíc normanských rytierov sa stalo zároveň vojakmi aj statkármi.
Normani v Anglicku žili ako okupačná armáda, stavali hrady na obranu proti svojim poddaným, nie proti nepriateľom zvonku. Anglosaských obyvateľov bolo asi 1,5 milióna a Normanov iba 10 000.
Roku 1070 Viliam zosadil niektorých anglických biskupov a potom už žiadni anglickí biskupi neboli menovaní. Do roku 1086 zanikla stará anglosaská šľachta a do popredia sa dostávala normanská aristokracia, ktorá hovorila iným jazykom. Dejiny Anglicka boli až do roku 1204 spojené s dejinami Normandie. Starý anglosaský jazyk sa začal miešať s francúzštinou (pease-paix, court-cour). Zaujímavý je tiež vývoj slova preux. Vo francúzštine znamená udatný, ale anglické slovo proud, ktoré z neho vzniklo, znamená pyšný. Jedno je pohľad šľachtica a druhé poddaného.
V roku 1086 nechal Viliam spísať Domesday Book, Knihu posledného súdu, kde boli zapísaní všetci držitelia pôdy. Podľa tejto knihy bolo v Anglicku 9 300 držiteľov pôdy zo strany šľachty a duchovenstva, 85 tisíc socmanov a slobodníkov, 108 tisíc poddaných, 89 tisíc cotterov a 25 tisíc otrokov, z ktorých sa v budúcom storočí stali nevoľníci. Bolo tu teda približne 300 tisíc hláv rodín, teda asi 1,5 až 2 milióny ľudí.
Vo Francúzsku sa objavovala snaha Viliama obmedzovať, hlavne zo strachu z jeho moci. V jej čele stál francúzsky kráľ Filip a Fulk Morous z Anjou. Do rebélie proti svojmu otcovi sa zaplietol aj jeho najstarší syn Róbert, hlavne preto, že nemohol využívať peniaze ani moc, ktoré mu plynuli z toho, že bol dedičom. Bojiskom sa stalo Vexin, sporné územie na brehu Seiny medzi Rouenom a Parížom. Po tom, čo do Normandie vpadla posádka pevnosti Nantes, vydal sa v júli 1087 na odvetné ťaženie, pri ktorom bol zranený a prevezený do Kláštora sv. Gervasa v Rouene. Svojim zraneniam podľahol 9. septembra 1087 a jeho pozostatky boli prevezené do Kostola sv. Štefana v Caene, kde bol pochovaný. 
Potomkovia.
S manželkou Matildou z Flandier (* cca 1032 – † 1083), dcérou grófa Balduina V. Flanderského (* 1012 – † 1067) a Adely Francúzskej (* 1014 – † 1079) mal nasledujúce deti: 

</doc>
<doc id="109028" title="Michal Strank" url="https://sk.wikipedia.org/wiki?curid=109028">
Michal Strank

Sgt Michal Strank (, rusín. "Michal Strenk"; * 10. november 1919 Jarabina, ČSR† 1. marec 1945 Iwo-džima, Japonsko) bol americký vojak, poddôstojník Námornej pechoty Spojených štátov lemkovskeho pôvodu. Stal sa známy počas bitky o Iwó-džimu počas druhej svetovej vojny, keď bol spolu so svojimi spolubojovníkmi odfotografovaný pri stavaní vlajky na vrchu Suribači. Zahynul v dôsledku paľby vlastného delostrelectva v neskoršej fáze bitky.
Život.
Narodil sa 10. novembra 1919 na Slovensku v spišskej dedine Jarabina rusínskym rodičom, odkiaľ ako šesťročné dieťa odišiel so svojimi rodičmi do USA. Vyštudoval strednú školu v Pensylvánii a v októbri 1939 sa prihlásil do námornej pechoty. Padol 1.marca 1945 po zásahu šrapnelom z americkej lode, keď do piesku kreslil náčrt novej akcie. Slávnym sa stal vďaka záberu reportéra Associated Press, Joea Rosenthala, ktorý zachytáva druhé vztyčovanie americkej vlajky na vrchu Suribači sopečného ostrova Iwo Jima (prvá vlajka vztýčená dve hodiny predtým a pred príchodom veliteľa bola príliš malá). Dobytia ostrova, na ktorom vztyčoval túto vlajku sa nedožil. Jeho brat Peter Strank slúžil počas vojny v južnom Pacifiku na lietadlovej lodi USS Franklin.
Vyznamenania.
Za života dostal tieto vyznamenania: Purple Heart, Presidential Unit Citation, America Defense Service Medal, American Area Campaign Medal, Asiatic-Pacific Area campaign with four stars, World War II. Victory Medal a ďalšie. Pochovaný je na Arlingtonskom národnom cintoríne, hrob č. 7179, Sekcia 12.
Občianstvo.
Roku 2008 zistil americký vojak, rotmajster Matt Blais, ktorý bol pridelený k bezpečnostnej službe Amerického veľvyslanectva na Slovensku, že Strank nebol rodeným Američanom, ale že nadobudol občianstvo USA roku 1935 prostredníctvom naturalizácie svojho otca, pričom nikdy nedostal o tom doklad. 
Matt Blais sa preto obrátil ešte raz obrátil na Imigračný a naturalizačný úrad (INS) so žiadosťou o vydanie dokladov o Strankovom občianstve, ktorej bolo vyhovené. 29. júla 2008 prevzala Strankova najmladšia sestra, Mary Pero, v rámci ceremónie pred Pamätníkom americkej námornej pechoty v Arlingtone listinu potvrdzujúcu jeho americké občianstvo.
16. februára 2015, 70. výročie udalostí v Užhorode, blízko škôl číslom 4, bola inštalovaná mini socha Michala Stranka (sochár Michaylo Kolodko)

</doc>
<doc id="109152" title="Veľká sfinga" url="https://sk.wikipedia.org/wiki?curid=109152">
Veľká sfinga

Veľká sfinga (písané aj "Veľká Sfinga") alebo Sfinga je najznámejšia egyptská sfinga. Nachádza sa v Gíze v blízkosti troch známych pyramíd.
Výška od dláždenia pod prednými labami až k temenu hlavy dosahuje 20 m, dĺžka sfingy je 73,5 m. Tvár má maximálnu šírku 4,15 m. 
Väčšina bádateľov je presvedčená, že ju do skaly dal vytesať Rechef (Chefrén, Chafre), ktorý vládol okolo 2500 pred Kr. 
Podľa mnohých bádateľov tvár Sfingy znázorňuje Rachefova. Ak vychádzame z predpokladu, že socha vznikla ako súčasť gízskej nekropoly, mala azda úlohu strážcu tejto nekropoly. Neskoršie ju pokladali za zobrazenie boha Hóra a v Novej ríši za ázijského boha Aurona. 
Okolo roku 1279 pred Kr. dal sochu ako posledný rozsiahlo prepracovať Ramesse II.. Ďalšie zásahy na nej urobili stáročia neskôr Arabi. Socha bola v minulosti po stáročia úplne alebo prevažne zaviata pieskom

</doc>
<doc id="109179" title="Poľská abeceda" url="https://sk.wikipedia.org/wiki?curid=109179">
Poľská abeceda

Poľská abeceda má dve verzie:
Skrátená verzia.
Aa • Ąą • Bb • Cc • Ćć • Dd • Ee • Ęę • Ff • Gg • Hh • Ii • Jj • Kk • Ll • Łł • Mm • Nn • Ńń • Oo • Óó • Pp • Rr • Ss • Śś • Tt • Uu • Ww • Yy • Zz • Źź • Żż
Rozšírená verzia.
Aa • Ąą • Bb • Cc • Ćć • Dd • Ee • Ęę • Ff • Gg • Hh • Ii • Jj • Kk • Ll • Łł • Mm • Nn • Ńń • Oo • Óó • Pp • Qq • Rr • Ss • Śś • Tt • Uu • Vv • Ww • Xx • Yy • Zz • Źź • Żż
Samohlásky.
Aa • Ąą • Ee • Ęę • Ii • Oo • Óó • Uu • Yy
Spoluhlásky.
Bb • Cc • Ćć • Dd • Ff • Gg • Hh • Jj • Kk • Ll • Łł • Mm • Nn • Ńń • Pp • Qq • Rr • Ss • Śś • Tt • Vv • Ww • Xx • Zz • Źź • Żż

</doc>
<doc id="109207" title="Bél-šar-usur" url="https://sk.wikipedia.org/wiki?curid=109207">
Bél-šar-usur

Bél-šar-usur (iné názvy:Bél-šarru-usur, Bél-šarra-usur, Balát-šar-usur; Bélšaccar, Balsazár, Baltazár, Belšasar, Balsazar, Belsazar, Belšazar; po hebrejskyבֵּלְשַׁאצַּר - prepis podľa tiberiadskej hebrejčiny: Bélša’ccar/presnejšie:Bélša’ṣṣar; po akkadsky: Bél-šar-uṣur, Bél-šarru-uṣur, Balát-šar-uṣur , Bél-šarra-uṣur; po latinsky "Baltas(s)ar", po grécky "Baltasar") bol korunný princ a syn kráľa Nabonida, posledného kráľa Babylonu v 6. storočí pred Kr., s ktorým spoločne vládol až do porážky Perzskou ríšou. 
Dlho bol známy len vďaka slávnemu príbehu o ruke píšucej na stenu zaznamenanému v Biblii v knihe proroka Daniela. Až v 19. storočí bol objavený ďalší dôkaz jeho existencie - Nabonidov valček, ktorý obsahuje modlitbu Nabonida za svojho syna Bélšaccara. 
Vláda.
V ríši panovali napäté vzťahy. Jeho otec Nabonid zanedbábal kult Marduka - hlavného babylonského božstva. Tým si voči sebe popudil jeho vplyvné kňazstvo. V ríši navyše vypukol hladomor, čo spôsobilo ešte väčšiu nespokojnosť s jeho panovaním. Snáď aj preto opustil Babylon a v oáze Tajmá, ktorou prechádzali dôležité obchodné cesty postavil viacero kráľovských budov. Zdržiaval sa tam približne 10 rokov. V Babylone ho zatiaľ zastupoval jeho najstarší syn Bél-šar-usur (=biblický Bélšaccar). Zatiaľ Kýros II. z dynastie Achajmenovcov, ovládol Médsku ríšu a začlenil ju do Perzskej ríše. V roku 546 pred Kr. dobyl aj Lýdiu, a tým aj Malú Áziu. Na jeseň roku 539 pred Kr. samotní Babylončania vpustili Kýrove vojsko do Babylonu bez boja. Nie je známe čo sa stalo s Bélšaccarom, podľa biblickej knihy Daniel bol zabitý počas dobytia mesta. 
Historicita Bélšaccara.
Storočia bol pre historikov záhadou, keďže bol známy prakticky len z biblickej knihy Daniel. Niekoľko stručných zmienok o ňom existovalo aj v iných starovekých spisoch, napríklad v deuterokanonickej knihe Barucha a Židovských starožitnostiach od Jozefa Flavia, ale aj oni čerpali z knihy Daniel. Iní starovekí historici, napríklad Hérodotos alebo Xenofón udávajú ako posledného babylonského kráľa pred perzskou porážkou Nabonida a Bélšaccara vôbec nespomínajú.
Až v 19. storočí bol objavený nový, nezávislý a spoľahlivý dôkaz jeho existencie - Nabonidov valček. Obsahuje modlitbu Nabonida za svojho syna Bélšaccara. Z ďalších nájdených zdrojov sa dozvedáme, že vládol v Babylone počas Nabonidovho pobytu v oáze Tajmá. Zároveň je tak možné dobre objasniť zvláštny fakt, prečo je Danielovi sľúbené, že bude vládnuť ako tretí v kráľovstve (Daniel 5:7). Prvé a druhé miesto patrilo Nabonidovi a Bélšaccarovi. 
Bélšaccar v Biblii.
Uvádzanie Bélšaccara ako kráľa Babylonu v dobe jeho dobytia Peržanmi (Daniel 5:1,11,18) bolo jednou z najčastejšie uvádzaných historických nepresností knihy Daniel. Navyše Biblia (sám Daniel) ho nazýva Nebúkadnecarovým synom (nie Nabonidovým). 
V súčasnosti existuje niekoľko teórií, ktoré uspokojivo vysvetľujú tieto v minulosti nepochopené biblické miesta. Hlbšia lingvistická analýza dobového aramejského jazyka naznačuje, že slová, ktoré sú prekladané ako „otec“ respektíve „syn“, sa v aramejčine používali aj vo významoch „prechodca“, „predok“ respektíve „následník“, „potomok“. Napríklad v Dan 2:23 ho používa sám Daniel a zjavne ho je potrebné preložiť ako „predkovia“ alebo „predchodcovia“:
Podľa inej hypotézy založenej na spisoch Hérodota a Jozefa Flavia je veľmi pravdepodobné, že Nabonid mohol byť ženatý s niektorou Nebúkadnecarovou dcérou. 

</doc>
<doc id="109422" title="Maďari na Slovensku" url="https://sk.wikipedia.org/wiki?curid=109422">
Maďari na Slovensku

Maďari sú najväčšia národnostná menšina na Slovensku. Pri Sčítaní obyvateľov, domov a bytov v roku 2011 sa k maďarskej národnosti prihlásilo 458 467 osôb (8,5 % obyvateľstva) a k maďarčine ako k materinskému jazyku 508 714 osôb (9,4% obyvateľstva). V roku 2020 malo maďarskú národnosť 447 932 osôb, čo je 8,20 % populácie. 
Maďari bývajú primárne v južnej časti krajiny, pozdĺž hraníc s Maďarskom a tvoria väčšinu v okresoch Komárno a Dunajská Streda.
Vývoj počtu Maďarov na Slovensku.
Obce/mestá s najvyšším počtom Maďarov.
Údaje: "Sčítanie obyvateľov, domov a bytov 2011"
Obce/mestá s najvyšším percentuálnym zastúpením Maďarov.
Údaje: "Sčítanie obyvateľov, domov a bytov 2011"
Náboženské zloženie Maďarov.
Zastúpenie príslušníkov "Rímskokatolíckej cirkvi" (69,2 % Maďarov / priemer SR= 62,0 %) a "Reformovanej kresťanskej cirkvi" (15,3 % Maďarov / priemer SR= 1,8 %) je medzi obyvateľmi maďarskej národnosti nad celoslovenským priemerom, zatiaľ čo zastúpenie obyvateľov "bez vyznania" (8,1% Maďarov / priemer SR= 13,4 %) bolo pod celoslovenským priemerom a poukazovalo tak na vyššiu religióznosť maďarského obyvateľstva oproti ostatným národnostiam. Vyššiu religiozitu vykazovali už iba príslušníci rusínskej národnosti. Nad celoslovenským priemerom majú svoje zastúpenie medzi obyvateľmi maďarskej národnosti aj "Svedkovia Jehovovi" (2 637 Maďarov - 0,58 % / priemer SR= 0,32 %), príslušníci "Kresťanských zborov" (723 Maďarov - 0,16% / priemer SR= 0,14 %) a "Starokatolíckej cirkvi" (165 Maďarov - 0,04 % / priemer SR= 0,03 %).
Maďarské etnografické skupiny na Slovensku.
Spomedzi Maďarov žijúcich na Slovensku možno vydeliť niekoľko etnografických skupín:
Palóci.
Maďarské obyvateľstvo Gemerskej a Novohradskej župy, po maďarsky nazývaných "Palócok". Pomenovanie má posmešný charakter. Jedná sa o potomkov Kumánov, ktorí sa na tomto území usídlili v 13. storočí. Delia sa na východných a západných Palócov, podľa konfesionálneho zloženia (katolíci, kalvíni, luteráni) a podľa bývalého spoločenského postavenia (poddaní a zemania). 
Barkovia.
Maďarsky nazývaní "Barkók." Jedná sa o podskupinu Palócov. Väčšina žije v Maďarsku v kraji "Barkság," na Slovensku sa jedná o maďarské obyvateľstvo obcí na rieke Gortva. Pomenovanie je hanblivé a vzniklo podľa mena, pôvodom talianskeho veliteľa 40. uhorského husárskeho pluku Vinceho Barca, ktorí na konci 20. rokov 18. storočia táboril v južnom Gemeri a severnom Boršode. Na území Slovenska sa jedná o obce - Gemerský Jablonec, Petrovce, Dubno, Jestice, Hostice, Gemerské Dechtáre a Hajnáčka.
Podmedvešanci.
Po maďarsky "Medvesaljak," sú palócki obyvatelia piatich obcí Cerovej vrchoviny (maď. "Medves"). Vyznávajú katolicizmus. Do polovice 20. storočia boli uzavretí a endogamní. Ide o obce - Večelkov, Studená, Tachty, Stará Bašta a Nová Bašta.
Handrbulci.
Pomaďarčené nemecké obyvateľstvo Trhyne (dnes súčasť obce Sikenica), ktoré prišlo do obce v roku 1816 z Handlovej. Odlišujú sa katolíckym náboženstvom a nemeckými priezviskami.
Podzoborania.
Obyvatelia najsevernejšieho kompaktného maďarského osídlenia na Slovensku - Podzoboria (maď. "Zoborvidék)", nachádzajúceho sa severne a severovýchodne od Nitry. Pomenovanie (maď. "Zoborljiak)" dostali podľa zoborskej časti pohoria Tribeč. Ide o obce Bádice (4,66 % obyvateľov - "pri sčítaní v roku 2011 udalo maďarskú národnosť" / 15,22 % "udalo maďarský materinský jazyk") Dolné Obdokovce (58,84 % / 62,21 %), Štitáre (27,02 % / 29,42 %), Nitrianske Hrnčiarovce (21,55 % / 22,23 % ), Hosťová (67,04 % / 69,53 %), Jelenec (26,66 % / 29,91 %), Jelšovce (4,85 % / 10,30 %), Kolíňany (49,68 % / 52,04 %), Ladice (31,85% / 34,28 %), Mechenice (3,25 % / 8,72 %), Pohranice (46,93 % / 51,02 %), Výčapy-Opatovce (2,74 % / 7,84 %) a Žirany (46,94 % / 52,10 %). Voči okolitému slovenskému obyvateľstvu sú endogamní. 
Obyvatelia "Matúšovej zeme".
Maďarské obyvateľstvo (maď. "Mátyusföldiek") žijúce severne od Žitného ostrova až po Zobor. Meno majú podľa Matúša Čáka. Ich súčasťou sú obyvatelia tzv. Medzivodia (maď. "Vizköz"), územia medzi Malým Dunajom a Dudváhom. 
Obyvatelia "Šiestich dedín krátkych sukní".
Maďarské obyvateľstvo obcí Bíňa, Bruty, Kamenín, Kamenný Most, Sikenička a Pavlová, ležiacich na dolnom toku Hrona, po maďarsky nazývané ""Kurtaszoknýás hatfalu"." 
Žitnoostrovčania.
Maďarské obyvateľstvo Žitného ostrova (maď. "Csallóköziek") najväčšieho riečneho ostrova v Európe, ležiaceho medzi Malým Dunajom a Dunajom. Zaberá juhovýchodnú časť okresu Bratislava II (Podunajské Biskupice, Vrakuňa), južnú časť okresu Senec (Malinovo, Tomášov, Dunajská Lužná, Hamuliakovo, Kalinkovo, Vlky, Most pri Bratislave a Rovinka), prevažnú časť okresu Dunajská Streda a Komárno. Posmešne je obyvateľstvo nazývané aj "Golyvások" a "Kukkók." Názov etnografickej skupiny vznikol podľa maďarského pomenovania rieky Malý Dunaj - "Csalló". 
Slávni Maďari.
Súčasné slovenské osobnosti maďarskej národnosti.
Športovci: 
Herci: 
Speváci: 

</doc>
<doc id="109433" title="Slezinová sneť" url="https://sk.wikipedia.org/wiki?curid=109433">
Slezinová sneť

Slezinová sneť (iné názvy: sneť slezinová, slezinná sneť, sneť slezinná, antrax, modré kiahne, toxémia dobytka) je infekčné ochorenie teplokrvných zvierat prenosné na človeka. Pôvodcom je "Bacillus anthracis". Názov je odvodený od gréckeho slova antrakis, čo znamená uhlie, pretože kožná forma ochorenia sa väčšinou prejavuje čiernymi rankami na koži.
Na ochorenie sú vysokovnímavé bylinožravce, menej ošípané, mäsožravce a hydina. Infekcia má obvykle akútny priebeh a končí septikémiou. Vzácne sa vyskytuje chronická forma.
Pre človeka je antraxová infekcia životu nebezpečná, vyžaduje okamžité liečenie antibiotikami. Antrax možno použiť ako biologickú zbraň. Antrax sa v krajinách západnej Európy a v Spojených štátoch objavuje len málokedy. Oveľa častejšie sa vyskytuje v Latinskej a Strednej Amerike, na juhu a východe Európy, v Ázii a Afrike. Najviac sú ohrození ľudia, ktorí pracujú s hospodárskymi zvieratami alebo v odvetviach spracúvajúcich mäso a vlnu. Antrax nie je nákazlivý. Jediný spôsob, ako ním možno človeka nainfikovať, je vystaviť ho veľkému množstvu spór.
Liečba.
Liečba musí byť začatá čo najskôr po zistení možnej nákazy. Odporúčané sú vysoké dávky liečiv (2 x 500 mg denne počas 60 dní) s účinnou látkou Ciprofloxacín. Predáva sa ako Ciphin alebo Ciproglaxocain, v zahraničí aj ako Ciprobay a Ciproxin. Možná je aj alternatívna liečba penicilínom, tetracyklínom a pod.
Akékoľvek narušenie kožných vyrážok môže spôsobiť sepsu a rozšíriť ochorenie. Pacienta je tiež vhodné izolovať, aby ďalej nešíril nákazu.
Prevencia.
Najúčinnejšia forma prevencie je vyhýbanie sa kontaktu s infikovanými zvieratami a ľuďmi. Ak nie je možné vyhnúť sa kontaktu s nimi, odporúčajú sa ochranné pomôcky: odev, rukavice, špeciálne rúško na tvár a nos, prípadne filter.
Vakcína bola testovaná iba na vojakoch, jej účinky však nie sú celkom overené. Podľa niektorých názorov môže vakcína za tzv. syndróm vojny v Perzskom zálive.

</doc>
<doc id="109475" title="Rieka (prítok Kysuce)" url="https://sk.wikipedia.org/wiki?curid=109475">
Rieka (prítok Kysuce)

Rieka je potok na Kysuciach, v okrese Čadca, ktorý preteká výhradne územím mesta Čadca. Je to pravostranný prítok Kysuce, meria 5,2 km a je tokom IV. rádu. Priemerný sklon toku je 50 ‰. 
Prameň.
Pramení v Javorníkoch, v podcelku Vysoké Javorníky, na severozápadnom svahu Vojtovho vrchu (840,3 m n. m.) v nadmorskej výške približne 800 m n. m. 
Opis toku.
Tečie výlučne severným smerom, na hornom toku priberá ľavostranný prítok od osady Burdovci (spod kóty 788,2 m), preteká osadou Vojty, kde zľava priberá prítok od osady Ivorovci. Následne pokračuje cez osady Jamky a Belajka, tu sprava priberá prítok zo severného svahu Kýčerky (760,2 m n. m.). Ďalej vstupuje do celku Turzovská vrchovina (podcelok Hornokysucké podolie), preteká mestskou časťou Rieka, kde priberá najprv sprava prítok vznikajúci južne od kóty 567 m, potom zľava dva krátke prítoky od osady Krkoškovci a upraveným korytom vedeným pod povrchom tečie centrálnou časťou mesta Čadca. Podzemné koryto končí pri kostole svätého Bartolomeja a po krátkom úseku na povrchu na severnom okraji centra mesta ústi v nadmorskej výške cca 408 m n. m. do Kysuce.

</doc>
<doc id="109476" title="Ester Šimerová-Martinčeková" url="https://sk.wikipedia.org/wiki?curid=109476">
Ester Šimerová-Martinčeková

Ester Šimerová-Martinčeková (* 23. január 1909, Bratislava – † 7. august 2005, Liptovský Mikuláš) bola svetoznáma a popredná slovenská maliarka, výtvarníčka a scénografka, predstaviteľka moderny. Často ju nazývali prvou dámou slovenského maliarstva.
Vzdelanie.
Počas 1. svetovej vojny navštevovala evanjelickú školu, potom gymnázium. Už v posledných rokoch gymnaziálneho štúdia súkromne navštevovala maliarsku školu Gustáva Mallého. Po maturite odišla do Paríža, kde študovala maliarstvo na dvoch akadémiách, okrem iného na Académii Julian, ale aj v súkromnej škole Alexandry Exter.
Životopis.
Už v roku 1931 samostatne vystavovala v Prahe. Tam sa stala členkou výtvarného odboru Umeleckej besedy. V roku 1932 sa vydala za profesora Dr. Františka Šimera a spolu s ním žila v Bratislave. Po rozpade prvej Československej republiky odišla s manželom do Protektorátu Čechy a Morava a usadili sa v Plzni. 
V období atentátu na Heydricha jej manžel, ako primár v nemocnici, ukrýval československých parašutistov z Anglicka. Po prezradení ho Gestapo zatklo, uväznilo a popravilo. V roku 1947 sa opäť vydala. Po obnovení spoločnej republiky, v roku 1945, sa vrátila späť na Slovensko a tu ju zvolili za predsedníčku Bloku slovenských výtvarníkov. Jej manželom sa stal právnik Martin Martinček, v tom čase prezidiálny šéf Úradu predsedníctva SNR, neskôr významný slovenský fotograf. V čase komunistickej diktatúry, v roku 1952 v rámci Akcie B bola nasilu vysťahovaná s manželom (Martin Martinček, ktorého označili za „buržoázneho nacionalistu“) z Bratislavy, do dediny pri Liptovskom Mikuláši, do ktorého sa neskôr presťahovali a žila tam až do svojej smrti.
V roku 1966 jej udelili titul zaslúžilej umelkyne. Vystavovala vo viacerých galériách doma i v zahraničí a je držiteľkou mnohých ocenení a vyznamenaní. Popri maľbe sa venovala aj návrhom divadelných kostýmov pre Novú scénu v Bratislave.
Ester Šimerová-Martinčeková ako jediná zo slovenských umelcov sa inšpirovala priamo u parížskej školy a do Paríža sa často vracala.
Ocenenia.
V roku 1991 Rad T. G. Masaryka IV. triedy (v Prahe) 
V roku 1992 Cena Martina Benku 
Od roku 1966 bola zaslúžilou umelkyňou 
V roku 2001 v Paríži obdržala vyznamenanie Francúzskej republiky "Rytier rádu kultúry a literatúry."
V roku 2002 jej prezident Rudolf Schuster prepožičal štátne vyznamenanie Rad Ľudovíta Štúra I. triedy.
V roku 2001 - dostala Cenu Nadácie Tatra banky za výtvarné dielo
Slovenská pošta vydala roku 2016 reprodukciu obrazu "Šachová kompozícia" Ester Šimerovej-Martinčekovej vo forme poštovej známky
Československá pošta vydala v roku 1987 reprodukciu obrazu "Tulipány" ako poštovú známku.

</doc>
<doc id="109501" title="Asfalt" url="https://sk.wikipedia.org/wiki?curid=109501">
Asfalt

 
 
Asfalt (staršie: "tér", "smola", "židovská smola") je druh umelého alebo prírodného živicového bitúmenu. Predstavuje zmes zoxidovaných uhľovodíkov s určitou prímesou ropy, vody, minerálnych látok hlavne ílov a karbonátov. Prvýkrát bol použitý pre 5 000 rokmi, keď sa zistilo, že neprchavé látky po varení ropy sa môžu použiť ako lepidlo, izolácia alebo stavebný materiál.
Ako asfalt sa hovorovo označuje aj asfaltová dlažba (t.j. asfaltová vozovka, asfaltový chodník a pod.).
Vlastnosti a zloženie.
Je hnedočierny až čierny a má tuhú alebo polotuhú konzistenciu. Jeho hustota sa pohybuje v rozmedzí 0,9 až 1,3 kg.dm³. Rozpúšťa sa v petroleji, chloroforme a éteri. Vo vode je nerozpustný. Taví sa pri 110 až 130 °C. V prípade jeho úplného spevnenia tvorí tzv. asfaltit, tmavú lesklú horninu s lastúrnatým lomom.
Použitie.
Používa sa najmä pri výstavbe ciest ako vrchná vrstva vozovky (pozri aj liaty asfalt alebo asfaltový betón) alebo na izoláciu. Umelý asfalt je vedľajší produkt pri spracovaní ropy.
Spevnené plochy.
Pri výstavbe spevnených plôch (vozovky, parkoviská) sa používajú asfaltom obaľované zmesi. Má ľahkú spracovateľnosť, rýchlu montáž a nižšiu cenu ako betónové plochy. Nevýhodou je, že pri vyššej teplote znižuje svoju tuhosť a vozidlá na vozovke tlakom kolies vytvárajú tzv. „koľaje“. 
Druhy asfaltom obaľovaných zmesí:
Izolácie.
Asfaltové izolačné pásy sa používajú ako izolácia stavieb proti vode (strecha, základy, mostovka) a radónu (spodná stavba). Aplikujú sa na povrch natretý penetračným náterom (asfaltovým) natavením pomocou plameňa.

</doc>
<doc id="109556" title="Halloween" url="https://sk.wikipedia.org/wiki?curid=109556">
Halloween

Halloween je „americký sviatok, predvečer a noc z 31. októbra na 1. novembra pred Sviatkom všetkých svätých“.
Pôvod.
Halloween je pomenovanie pre predvečer významného sviatku Samhain, ktorý oslavovalo keltské obyvateľstvo Britských ostrovov. Zostal významným sviatkom aj po prieniku kresťanstva na toto územie. Duchovenstvo malo záujem, aby sa pôvodne pohanský sviatok, kde sa slávili rôzne sily, ktoré mali počas tohto sviatku možnosť pôsobiť vo svete ľudí zmenil na oslavu sviatku Všetkých svätých – kde by sa oslavovali všetci známi aj neznámi svätci kresťanskej cirkvi. Pôvodne časť zvykov spojených so sviatkom Samhain prežívala, začala však nadobúdať svetský charakter. Takéto oslavy sa odohrávali v Írsku, Škótsku a severnom Anglicku.
Do Spojených štátov Halloween priniesli írski a škótski prisťahovalci, ale až po 1845 – 1846 (veľký hladomor) sa z neho stala celonárodná udalosť.
V súčasnosti ide o sekulárny sviatok s karnevalovým charakterom, ktorý sa počas 90. rokov 20. storočia rýchlo rozšíril do Európy.

</doc>
<doc id="109559" title="Hexagonálna sústava" url="https://sk.wikipedia.org/wiki?curid=109559">
Hexagonálna sústava

Hexagonálna (v staršom názvosloví aj šesťuholníková) sústava je jedna zo siedmich kryštálových sústav. Možné prvky súmernosti sú: šesťnásobná os súmernosti (symbol 6), trojnásobná os (3), maximálne šesť dvojnásobných osí (2), maximálne sedem rovín súmernosti (m), stred súmernosti (1) ako aj ich kombinácie. Ako Bravaisova mriežka vystupuje iba jedna. Existuje však nejednoznačnosť v označení centrácie, niekedy sa označuje ako bázicky centrovaná (C) a niekedy ako primitívna (P). Za elementárnu oblasť sa totiž považuje iba kosoštvorcový hranol v podstate akoby 1/3 bazálne centrovanej.
Typy mriežok.
Táto mriežka sa väčšinou označuje za primitívnu, aj keď je akože centrovaná. V skutočnosti je elementárnou mriežkou modrý kosoštvorcový hranol. Mriežka, ktorá by nemala akože centráciu nemôže existovať. Ak by bol v strede šesťuholníka vynechaný uzol tak výsledná mriežka by nebola mriežkou. Jednotlivé uzly by nemali totožné okolie - čo je neprípustné.
Výber súradnicovej sústavy.
Ako vertikála súradnicovej osi Z sa vyberá šesťnásobná os (6), prípadne inverzná šesťnásobná os súmernosti (6). Ak sú na ňu kolmé dvojnásobné osi, potom trojica z nich definuje súradnicové osi X1, X2 a X3, prípadne je možnosť vybrať tieto osi v smere rovín súmernosti, alebo v smere chýbajúcich dvojnásobných osí súmernosti a pri nízkej súmernosti nie je výber týchto osí ničím viazaný.
Kryštálové tvary.
V jednotlivých grupách sú možné nasledovné tvary:

</doc>
<doc id="109593" title="Kockový poker" url="https://sk.wikipedia.org/wiki?curid=109593">
Kockový poker

Kockový poker je nedeterministická hra, ktorá sa hrá so šiestimi kockami. Hru môže hrať neobmedzený počet hráčov, prakticky ju hrávajú dvaja až šiesti.
Stratégia.
Z počtu pravdepodobnosti možno vypočítať, či sa štatisticky ešte oplatí v hre pokračovať. Ak jeden z hráčov je veľmi blízko cieľa, súperom sa oplatí v hádzaní pokračovať, aj keď je to proti pravdepodobnosti. Ak už cieľ niekto dosiahol, oplatí sa pokračovať, aj pri veľkom riziku straty nahratých bodov.
Iná verzia.
Existuje aj iná verzia kockového pokru. Hrá sa so špeciálnymi kockami, na ktorých sú symboly kartových figúr (eso, kráľ, dáma, dolník, desiatka a deviatka) a hrá sa s piatimi kockami. Pravidlá sú podobné ako v kartovom pokri. 

</doc>
<doc id="109598" title="Ochodničanka" url="https://sk.wikipedia.org/wiki?curid=109598">
Ochodničanka

Ochodničanka je potok na dolných Kysuciach, v severnej časti okresu Kysucké Nové Mesto. Je to pravostranný prítok Kysuce, meria 7 km a je tokom IV. rádu. 
Prameň.
Pramení v Javorníkoch, v podcelku Vysoké Javorníky, na západných svahoch Chotárneho kopca (906,2 m n. m.) v nadmorskej výške okolo 740 m n. m. 
Opis toku.
Najprv tečie juhojuhovýchodným smerom, zľava priberá prítok spod Chotárneho kopca, sprava spod Vrchrieky (861,2 m n. m.) a opäť zľava prítok (506,3 m n. m.) z južného svahu Chotárneho kopca. Stáča sa viac na juhovýchod, preteká obcou Ochodnica, z pravej strany priberá prítok z oblasti Žarnovky a z tej istej aj potok Suchá. Pokračuje smerom na východ, zľava priberá ešte prítok spod Belajok (Belajovský potok) a na okraji obce sa vlieva v nadmorskej výške okolo 364 m n. m. do Kysuce.

</doc>
<doc id="109639" title="EXTRA plus" url="https://sk.wikipedia.org/wiki?curid=109639">
EXTRA plus

EXTRA plus je celoslovenský politicko-spoločenský mesačník, ktorý vychádza od roku 2000 (jeho ideoví predchodcovia Extra S, Extra Slovensko a Extra vychádzali kontinuálne od roku 1991).
História.
Prvé vydanie vyšlo v júni 1991 ako novinová príloha vtedajšieho populárneho týždenníka "Slobodný Piatok". Od roku 1992 sa príloha osamostatnila a vychádzala pod názvom Týždenník Extra Slovensko. "Slobodný Piatok" nakoniec zanikol, no Extra Slovensko dosiahlo takmer 120-tisícový náklad. V marci 1999 Extra zmenilo majiteľov a vymenilo vedenie redakcie.
Časopis v súčasnej podobe založili a viedli Pavel Kapusta a Lenka Eremiášová (dnes Mayerová), bývalí reportéri STV z čias vlád Vladimíra Mečiara. Od októbra 2000 prišlo k ďalšej úprave grafiky a obsahu, zmenila sa periodicita (dvojtýždenník) i názov, ktorý pretrval dodnes: Extra plus. V evidencii periodickej tlače Ministerstva kultúry SR má registračné číslo 2360/2000.
V polovici roka 2003 sa Extra plus stal mesačníkom. Po grafických a obsahových zmenách sa od začiatku roka 2004 pôvodne novinový formát A3 periodika zmenil na plnofarebný časopis formátu A4.
V marci 2009 bola spustená internetová verzia Extra plus. Časopis od roku 2009 do roku 2014 vydávala spoločnosť Medialis, šéfredaktorom bol Pavel Kapusta. Od 1. augusta 2014 vydáva Extra plus Mayer media a v januári 2015 časopis zmenil grafickú podobu. Od augusta 2014 je šéfredaktorkou riaditeľka vydavateľstva Mayer Media, Lenka Mayerová.
V rokoch 20142015 organizovala redakcia Extra plus verejné moderované diskusie. Diskusie boli zamerané na politické témy.
Časopis udeľuje ocenenie "Cena Extra plus za prácu v prospech Slovenskej republiky".
Zameranie.
Extra plus kladie dôraz na politické, spoločenské, ekonomické i kultúrne dianie na Slovensku. Súčasťou obsahu sú exkluzívne rozhovory s osobnosťami slovenského i zahraničného politicko-spoločenského života, umelcami, mladými talentami, športovcami.
Analytické články ponúkajú rôzne uhly pohľadu na udalosti, ktoré hýbu svetom. Súčasťou časopisu sú aj cestopisy, vďaka ktorým čitatelia spoznávajú život, zvyky či gurmánske špeciality iných národov žijúcich vo svete.
Časopis býva označovaný za nacionalisticky zameraný. V pozitívnom svetle ukazuje stranu ĽSNS, v minulosti vyjadroval podporu stranám HZDS či SNS či počas prezidentskej kampane Robertovi Ficovi. Kriticky sa stavia k tretiemu sektoru.

</doc>
<doc id="109674" title="René Just Haüy" url="https://sk.wikipedia.org/wiki?curid=109674">
René Just Haüy

René Just Haüy (známy aj pod menom abbé Haüy, kvôli titulu čestný kanonik Notre-Dame) (* 28. február 1743, Saint-Just-en-Chaussée, Francúzsko – † 3. jún 1822, Paríž) bol francúzsky mineralóg, ktorý je považovaný za zakladateľa kryštalografie. 
Životopis.
Narodil sa v Saint-Just-en-Chaussée v departmente Oise. Jeho rodičia boli z nižšej vrstvy a len vďaka dobrosrdečnosti známych mohli syna poslať do škôl. Haüy najskôr študoval botaniku, ale po nehode sa začal zaujímať o iné odvetvie prírodných vied - mineralógiu. Podľa legendy mu vypadol kus fluoritu a rozbil sa na menšie kocky, čo viedlo Haüya k vysloveniu tézy o periodicite kryštálových štruktúr. Tento objav a sformulovanie matematickej teórie Haüya v "Traité de minéralogie" posunulo autora v spoločenskom rebríčku.
Počas revolučných rokov bol uväznený, hrozila mu dokonca poprava, ktorej zabránil intervenciou iný prírodovedec Étienne Geoffroy Saint-Hilaire. V roku 1802 sa stal profesorom mineralógie v Národnom múzeu, ale v roku 1814 bol Bourbonovcami, ktorí sa vrátili k moci, zosadený a posledné roky života opäť trel biedu.
Ocenenia.
Po Reném Justovi Haüyovi je pomenovaný minerál haüyn - minerál zo skupiny sodalitu.

</doc>
<doc id="109777" title="William Hallowes Miller" url="https://sk.wikipedia.org/wiki?curid=109777">
William Hallowes Miller

William Hallowes Miller (* 6. apríl 1801, Llandovery, Spojené kráľovstvo – † 20. máj 1880, Cambridge) bol britský mineralóg a kryštalograf.
Narodil sa v Llandovery v grófstve Carmarthenshire vo Walese. V roku 1826 ukončil štúdium na St John's College v Cambridge. Počas prvých štyroch rokov na Cambridge sa venoval hydrostatike a hydrodynamike. Neskôr sa venoval mineralógii, konkrétnejšie kryštalografii. V roku 1832 sa stal profesorom mineralógie, tento post zastával do roku 1870. V roku 1838 sa stal členom Kráľovskej akadémie vied. Zomrel v Cambridge v roku 1880.
Ocenenia.
Po Williamovi Hallowesovi Millerovi je pomenovaný minerál millerit – sulfid nikelnatý (NiS). Taktiež indexy, ktoré vytínajú plochy na kryštáli nesú jeho meno – Millerove indexy.

</doc>
<doc id="109863" title="Múzeum oravskej dediny" url="https://sk.wikipedia.org/wiki?curid=109863">
Múzeum oravskej dediny

Múzeum oravskej dediny (Múzeum oravskej dediny Zuberec– Brestová) je slovenské múzeum, ktoré sa nachádza v Zuberci-Brestovej. Ukazuje život v oravských dedinách v minulosti. 
Je umiestnené v prekrásnom prírodnom prostredí v podhorí Roháčov. Viac ako 50 stavieb ľudovej architektúry je tu rozostavených v niekoľkých celkoch, ktoré pripomínajú jednotlivé časti Oravy – Dolnooravský rínok, Hornooravská ulica, Goralské lazy. Nechýbajú tu ani technické stavby ako mlyn na vodný pohon, plátennícky mangeľ na hladenie modrotlače, olejáreň, hrnčiarska pec a iné. Nad „dedinkou“ sa týči drevený gotický kostol sv. Alžbety Uhorskej zo začiatku 15. storočia. Kostol s neskorogotickým maľovaným stropom a s funkčným prenosným barokovým organom je ozajstným klenotom múzea. Zariadenie domov a chov domácich zvierat (v letnom období aj pestovanie typických plodín) umožňujú návštevníkom predstaviť si život a prácu Oravcov v minulosti. 
História.
Múzeum oravskej dediny začalo vznikať koncom šesťdesiatych rokov 20. storočia, založené bolo v roku 1967, keď bol 24. septembra položený základný kameň múzea. Sprístupnené verejnosti bolo v roku 1975.

</doc>
<doc id="109932" title="30 St Mary Axe" url="https://sk.wikipedia.org/wiki?curid=109932">
30 St Mary Axe

30 St Mary Axe je budova nachádzajúca sa v Londýnskom City. Neformálne je tiež známa ako Gherkin () alebo aj tiež Swiss Re Tower alebo Swiss Re Building označenie vzťahujúce sa k vlastníkovi budovy. Dosahuje výšku 180 metrov. Stavba je slávna predovšetkým svojím tvarom, ktorého autormi sú Sir Norman Foster a Ken Shuttleworth. netuším v akom roku bola postavená.
História.
Budova stojí na mieste pôvodnej Baltickej burzy (Baltic Exchange), sídla vedenia spoločnosti predávajúcej lode a poskytujúcej informácie o lodnej doprave. 10. apríla 1992 vybuchla neďaleko domu bomba, ktorú tu umiestnila IRA. Táto detonácia spôsobila rozsiahle škody na stavbe i na priľahlom okolí.
Spoločnosť na ochranu národných pamiatok English Heritage a Corporation of London trvali na tom, aby rekonštrukcia budovy zachovala pôvodný vzhľad priečelia. Spoločnosť prevádzkujúca Baltickú burzu však nebola schopná financovať takú rozsiahlu rekonštrukciu, a tak pozemok predala v roku 1995 spoločnosti Trafalgar House. English Heritage však časom zistila, že poškodenie budovy je oveľa rozsiahlejšie než sa pôvodne očakávalo a tým pádom netrvala na plnom obnovení stavby. 
V roku 1996 spoločnosť Trafalgar House zverejnila svoj plán na výstavbu 370 metrov vysokej stavby s plochou viac ako 90 000 m² kancelárskych priestorov, vyhliadkovou terasou vo výške 305 metrov. Návrh tvaru budovy bol veľmi neobvyklý a pripomínal tvarom uhorku, z čoho vznikla prezývka „Gherkin“. Napriek tomu, že spoločnosť Trafalgar House od svojich plánov upustila, prezývka budove už zostala. 
23. augusta 2000 bolo vydané povolenie k stavbe omnoho vyššej ako bola pôvodná Baltická burza. Jedným z dôvodov pre toto rozhodnutie bol fakt, že mnohé budovy sa začali sťahovať zo City do Canary Wharf, pretože v City sa začal prejavovať nedostatok rozsiahlych kancelárskych priestorov. 
Vlastníkom tejto budovy je švajčiarska zaisťovacia spoločnosť Swiss Re, ktorá tu má centrálu pre svoje operácie v rámci Veľkej Británie. Meno tejto spoločnosti sa taktiež používa na označenie tejto stavby – „Swiss Re Tower“. 
Charakteristika budovy.
Architektonický návrh Foster and Partners vytvoril štruktúru podobnú tvarom šiške, pre minimalizáciu vzduchovej turbulencie v okolí budovy. Stavba bola dokončená 28. apríla 2004. Návrh získal prestížnu cenu Kráľovskej britskej spoločnosti architektov ako „Najlepšia nová budova roku 2004“ a také „Emporis Skyscraper Award“ za rok 2004 ako najlepší mrakodrap sveta dokončený v tom roku. 
Stavba je navrhovaná ako energeticky úsporná stavba a vyžaduje iba polovicu energie obdobných stavieb. Medzery v každom poschodí vytvárajú šesť šácht, ktoré slúžia ako prirodzený ventilačný systém. Šachty vytvárajú efekt dvojvrstvového skla a vzduchová vrstva izoluje vnútorné priestory. Architekti obmedzujú dvojité zasklievanie pri obytných domoch aby sa vyhli neúčinnému prúdeniu tepla, ale pri tejto stavbe tento efekt dokonale využitý. Šachty odvádzajú počas horúcich dní nadbytok tepla a v zime je vnútro budovy ohrievané pomocou pasívnej solárnej energie. Sklo taktiež umožňuje využiť slnečné svetlo pre osvetlenie kancelárií. 
Na 40. poschodí, najvyššom, sa nachádza bar pre nájomníkov a ich hostí, ktorý umožňuje prekrásny panoramatický výhľad na Londýn. Na 39. poschodí sa nachádza exkluzívna reštaurácia a o poschodie nižšie sa nachádzajú súkromné jedálne. 
Dopravné spojenie.
Najbližšie stanice London Underground:
Najbližšie stanice Docklands Light Railway:

</doc>
<doc id="110097" title="Regina Spektorová" url="https://sk.wikipedia.org/wiki?curid=110097">
Regina Spektorová

Regina Spektorová (, "Regina Iľjinična Spektor"; * 18. február 1980, Moskva) je americká pesničkárka a klaviristka rusko-židovského pôvodu. Je výraznou predstaviteľkou žánru anti-folk, ale hudobné inšpirácie čerpá aj z džezu, blues, hip-hopu, ľudovej hudby a folku. Jej tvorba je úzko spätá s East Village v New York City.
Životopis.
Narodila sa v Moskve v hudobníckej rodine židovského pôvodu. Jej otec, Iľja Spektor, je fotograf a huslista. Jej mama, Bella Spektorová, je profesorkou hudby v New Yorku, predtým učila v Moskve. Má brata Barsyka, ktorý sa objavil aj v piesni "Whisper" z jej albumu "Soviet Kitsch". Vyrástla v Bronxe, kam sa jej rodičia presťahovali, keď mala 9 rokov, počas obdobia perestrojky z dôvodu utláčania židovskej komunity. Hudobne vyrástla hlavne na anti-folku z Bronxu, ale vďaka otcovi dostala hudobné vzdelanie a bola vystavená vplyvu kapiel ako The Beatles a Queen. V roku 2001 absolvovala umeleckú školu Purchase College. V tom istom roku si sama vydala svoj prvý album "11:11". Svoju hudbu musela až do roku 2006 vydávať sama, pretože nevedela nájsť nakladateľstvo, ktoré by jej piesne vydalo.
Pri speve plne využíva široký rozsah svojho hlasu, čo kombinuje s neobvyklými technikami spevu ako napr. beatbox (napr. v piesni "Fidelity"). Je hrdá aj na svoj newyorský prízvuk, ktorý často prezentuje.
Hovorí plynule rusky a vie čítať hebrejsky. Svoju spätosť s rodným jazykom dokázala aj tým, že viacero piesní naspievala po rusky. Aj pieseň "Apres Moi" obsahuje časť, kde spieva text básne Február, ktorú napísal ruský poet Boris Pasternak.
Jej piesne obsahujú veľa narážok na literatúru a kultúru, napr. menovaná "Apres Moi", potom napr. v piesni "Poor Little rich boy" sú narážky na Hemingwaya, narážky na biblický príbeh o Samsonovi a Dalile v piesni "Samson", narážky na Exupéryho Malého princa v piesni "Baobabs" a mnoho iného.
Od roku 2011 je vydatá za hudobníka Jacka Dishela.

</doc>
<doc id="110107" title="Medzinárodný deň žien" url="https://sk.wikipedia.org/wiki?curid=110107">
Medzinárodný deň žien

Medzinárodný deň žien (často označovaný skratkou MDŽ), pripadajúci každoročne na 8. marec, je medzinárodne uznávaný sviatok stanovený OSN k výročiu štrajku 40 000 newyorských krajčírok v roku 1908. Tieto bojovali za zrušenie desaťhodinového pracovného času, proti nízkym mzdám a zlým pracovným podmienkam.
Dejiny.
Demonštrácie žien na konci zimy, tradične v nedeľu, sa najskôr odohrávali v USA na popud Socialistickej strany USA; veľké zhromaždenie za volebné právo žien sa konalo 8. marca 1908 v New Yorku. Na prvej medzinárodnej ženskej konferencii Druhej internacionály v roku 1910 v Kodani presadila nemecká socialistka Clara Zetkinová medzinárodný sviatok, vtedy ešte bez určenia pevného dátumu.
Dátum 8. marec sa ustálil až po 1. svetovej vojne, najmä pod vplyvom veľkej demonštrácie v Petrohrade v roku 1917 tesne pred Februárovou revolúciou, ktorá sa konala poslednú nedeľu vo februári podľa juliánskeho kalendára, čo sa rovná 8. marcu kalendára gregoriánskeho. Sviatok sa rýchlo rozšíril, jeho obsah kolísal od politického a feministického protestu po apolitickú socialistickú obdobu Dňa matiek.
Pred prvou svetovou vojnou vytýčili ženy predovšetkým tieto požiadavky:
V Rakúsku, Švajčiarsku, Nemecku sa prvý MDŽ konal už v roku 1911. Roku 1913 ho oslavovali aj v cárskom Rusku. Po ženských nepokojoch a demonštráciách v Petrohrade bol roku 1917 pevne ustanovený 8. marec ako MDŽ.
Od roku 1975 je pripomínaný ako deň medzinárodnej solidarity žien za rovnoprávnosť, spravodlivosť, mier a rozvoj.
MDŽ na Slovensku.
Prvý sviatok MDŽ v ČSR sa konal v roku 1921 a o rok neskôr nadobudol už masový charakter. Počas druhej svetovej vojny bol MDŽ zrušený, posledný sa konal v roku 1938. Po roku 1945 bol MDŽ znovu obnovený.

</doc>
<doc id="110166" title="Tridentská omša" url="https://sk.wikipedia.org/wiki?curid=110166">
Tridentská omša

Tridentská omša, tiež označovaná ako Tradičná latinská omša, Usus Antiquor alebo Mimoriadna forma Rímskeho rítu je omša Rímskeho rítu, ktorá je obsahom typických vydaní Rímskeho misála z rokov 1570 až 1962. Slúži sa v cirkevnej latinčine. Až do vydania omše sv. Pavla VI. v roku 1969 to bola najpoužívanejšia omšová liturgia na svete. Vydanie z roku 1962 je najnovšie typické vydanie, tiež známe ako Misál sv. Jána XXIII. po pápežovi, ktorý ho vydal.
Slovo „tridentská“ je odvodené od názvu mesta Trident (), kde sa konal Tridentský koncil. Reagujúc na rozhodnutie koncilu vydal pápež Pius V. v roku 1570 Rímsky misál, ktorý učinil záväzným pre celú Latinskú cirkev okrem miest a rádov, ktoré mali vlastnú liturgiu staršiu ako 200 rokov. Napriek tomu, že sa tridentská omša často označuje ako „(tradičná) latinská omša“, oficiálnym jazykom omše Pavla VI., ktorá ju nahradila ako riadna forma Rímskeho rítu, je tiež stále latinčina.
Jazyk.
Vo väčšine oblastí sveta bola jazykom používaným na slúženie tridentskej omše vždy latinčina. V Dalmácii a častiach Istrie a Chorvátska však bola liturgia slúžená v cirkevnej slovančina a povolenie na použitie tohto jazyka bolo na ďalšie slovanské regióny rozšírené medzi rokmi 1886 a 1935.
V roku 1964 bola vydaná inštrukcia o implementácii konštitúcie "Sacrosanctum Concilium" (Konštitúcie o posvätnej liturgii) Druhého vatikánskeho koncilu, v ktorej sa ustanovuje, že epištola a evanjelium z omše dňa majú byť čítané vo vernakulárnom (= ľudovom) jazyku. Biskupské konferencie mali so súhlasom Svätej stolice rozhodnúť, ktoré ďalšie časti omše, ak nejaké, majú byť slúžené v reči ľudu.
Mimo rímskokatolíckej cirkev bola reč ľudu do slávenia tridentskej omše uvedená niektorými starokatolíkmi a anglokatolíkmi v súvislosti s vydaním Anglického misála.
Niektoré pravoslávne cirkvi západného obradu používajú tridentskú omšu v reči ľudu v drobnými obmenami pod názvom „Božská liturgia sv. Gregora“.
Väčšina starokatolíkov používa tridentskú omšu v reči ľudu alebo v latinčine.
Súčasnosť.
Pápež Ján Pavol II. povolil veriacim a kňazom, ktorí majú záujem o omše podľa tridentského rítu, sláviť omše podľa misála z roku 1962, pokiaľ na to dostanú povolenie od diecézneho biskupa. List Kongregácie pre liturgiu "Quattuor abhinc annos" z 3. októbra 1984 umožňuje biskupom udeliť povolenie na slávenie tridentskej omše za nasledovných podmienok:
V roku 2007 pápež Benedikt XVI. vydal motu proprio "Summorum Pontificum" (a list pre biskupov sveta), ktorým nahradil smernice z roku 1984, a v ktorom povoľuje použitie tridentskej omše podľa vydania Rímskeho misála z roku 1962 (Misála Jána XXIII.) všetkým katolíckym kňazom latinského obradu v omšiach slávených bez účasti ľudu. Na slávenie takejto omše „môžu byť pri zachovaní toho, čo treba zachovať, pripustení aj veriaci, ktorí si to sami od seba želajú“. Povolenie sláviť verejnú tridentskú omšu vo farnosti môže udeliť farár farnosti alebo rektor kostola.
Pápež Benedikt XVI. vyhlásil omšu podľa Misála Jána XXIII. za „mimoriadnu formu“ ("forma extraordinaria") Rímskeho rítu, ktorého riadnou formou je omša Pavla VI. z roku 1970. Omša podľa Misála Jána XXIII. sa niekedy zvykne nazývať aj „"usus antiquior"“ (staršie použitie) alebo „"forma antiquior"“ (staršia forma) na odlíšenie od omše Pavla VI., keďže verzia z roku 1962 je jediná forma, ktorej použitie bolo povolené (takže nehrozí pomýlenie s ešte staršími formami omše).

</doc>
<doc id="110190" title="Sneh" url="https://sk.wikipedia.org/wiki?curid=110190">
Sneh

Sneh je forma zamrznutej vody, vyskytujúca sa vo forme šesťramenných hviezdičiek ľadu, spojených do snehových vločiek. Tepelná hranica medzi vodou a snehom bola vybraná ako začiatok, bod 0, Celziovej teplotnej stupnice. V horských oblastiach sa môže väčšie množstvo snehu vplyvom zemskej gravitácie a ďalších faktorov uvoľniť. Uvoľnené množstvo snehu sa nazýva lavína.
Sneh v kultúre.
Sneh je dôležitou súčasťou humánnej kultúry. V našom geografickom priestore je sneh tradičným symbolom vianočných sviatkov. Na snehu sa dajú realizovať mnohé druhy športov - sú to najmä lyžovanie a sánkovanie. Sneh je vďačným prostriedkom zábavy - guľovanie, stavba trojrozmerných objektov ako napr. snežné obydlia, snehuliaci a pod.

</doc>
<doc id="110242" title="Šarišské Lúky (Ľubotice)" url="https://sk.wikipedia.org/wiki?curid=110242">
Šarišské Lúky (Ľubotice)

Šarišské Lúky (v minulosti aj "Šebešské Lúky", "Kelemešské Lúky", maď. "Sebeskellemes" alebo "Sebeskellemesiretek") je miestna časť obce Ľubotice pri Prešove. Založili ju v polovici 18. storočia Židia prevažne pôvodom z Haliče ako jedno z východoslovenských židovských predmestí, ghett. Od polovice 19. storočia začal počet židovského obyvateľstva Šarišských Lúk klesať v dôsledku vysťahovalectva, hlavne do neďalekého Prešova. 
Urbánne Šarišské Lúky s Ľuboticami až do 40. rokov 20. storočia nesúviseli. Až do pričlenenia k Prešovu v roku 1971 boli samostatnou obcou. Miestnou časťou Ľubotíc sú od roku 1990.
Miestna židovská obec postavila synagógu, ktorá tam stojí dodnes a v súčasnosti je využívaná ako kostol grécko-katolíckej cirkvi. V období socializmu v nej bol umiestnený sklad textilu (klobúkov).
V roku 1944 boli židia z obce deportovaní do vyhladzovacieho tábora, z ktorého sa nikto nevrátil. Prežila jediná obyvateľka menom Grosová židovského pôvodu, ktorú pred deportáciou rodičia dali pokrstiť. 
Jedným z pozostatkov židovskej komunity, ktorá sa dochovala dodnes, sú pozostatky židovského cintorína. Časť cintorína dnes leží pod cestou (ulica Kapušianska). Doteraz je z neho zachovaný kamenný múr, ktorý dnes oddeľuje ulicu od súkromného pozemku. Ďalšou pamiatkou je vstupná brána na cintorín s nápisom ("spiaci v prachu zeme, vstávajú pre život večný"). Dnes je možné, na veľmi zanedbanom cintoríne, nájsť niekoľko zachovaných náhrobných kameňov. 

</doc>
<doc id="110388" title="PlayStation" url="https://sk.wikipedia.org/wiki?curid=110388">
PlayStation

Sony PlayStation je herná konzola 32/64-bitovej éry od spoločnosti Sony uvedená na trh v polovici 90. rokov 20. storočia. Pôvodný PlayStation bol prvou hernou konzolou radu PlayStation, po ktorej nasledovali konzoly PSOne, PlayStation 2, PlayStation Portable, PSX, PlayStation 3 a PlayStation 4. Konzola bola revolučná svojou real-time 3D grafikou, procesor konzoly mal špeciálne vyvinutú FPU jednotku, ktorá uľahčovala operácie s maticami - transformáciu 3D priestoru.
Do marca 2006, kedy bola ukončená výroba, bolo predaných viac než 100 miliónov konzol PlayStation a PSOne, čím sa stala prvou konzolou, ktorej predaj prekročil 100 miliónov kusov.
Na PlayStation je potrebná karta s úložným priestorom pre uloženie vašej hry. Celá konzola sa ovláda ovládačom (DualShock), ovládač môže pri nejakej činnosti v hre vibrovať alebo nejak naznačiť, že v hre sa niečo deje. Na PlayStation sú určené hry na CD. Ovládač (DualShock) je na PlayStation 1 a 2 s káblom, na 3 a 4 je určená baterka, ktorá sa nabíja káblom, ktorý je vsunutý do celého PlayStation alebo špeciálnou nabíjačkou, ktorá je určená len na DualShock 4. 
Poslednými vydanými hrami boli:

</doc>
<doc id="110429" title="Rybojaštery" url="https://sk.wikipedia.org/wiki?curid=110429">
Rybojaštery

Rybojaštery (iné názvy:vodné jaštery, ichtyosaury, ichthyosaury, [ako rad aj:] rybojašterotvaré v širšom zmysle; lat. "Ichthyopterygia", alebo [rad] "Ichthyosauria" v širšom zmysle) sú veľký taxón vyhnutých morských plazov z taxónu Neodiapsida. V súčasných systémoch často pozostáva z niekoľkých vyhynutých rodov a z radu rybojašterotvaré (Ichthyosauria) v užšom zmysle.
Zaradenie v systéme.
Taxón Ichthyopterygia sa od roku 2014 často radí do taxónu Ichthyosauriformes (=Ichthyopterygia + Nasorostra) a ten sa zas radí do taxónu Ichthyosauromorpha (=Ichthysauriformes + Hupehsuchia). Ichthyosauromorpha (resp. do roku 2014 priamo Ichthyoptergia) sa dnes zaraďuje:
Charakteristika.
Rybojaštery vznikli už pred existenciou dinosaurov v spodnom triase a pretrvali až do strednej kriedy, približne do obdobia pred 90 mil. rokov.
Prvé rybojaštery sa objavili na začiatku triasu a pravdepodobne sa vyvinuli zo suchozemských plazov, nevie sa však, z ktorej ich staršej skupiny. Rybojaštery boli pozoruhodne prispôsobené životu pod vodou. Už "Mixosaurus", jeden z prvých rodov rybojašterov, sa výborne prispôsobil životu vo vode: nohy sa mu zmenili na široké pádla a slúžili na kormidlovanie, veľkú plutvu mal aj na chrbte. Mixosaurus, čo v preklade znamená „zmiešaný jašter“, dostal pomenovanie podľa toho, že to bol medzistupeň na vývojovom rebríčku rybojašterov. Na rozdiel od svojich vyvinutejších súkmeňovcov mal tento plaz zmiešané črty primitívnych aj moderných rybojašterov: mal už na rozdiel od svojich predkov vyvinutú chrbtovú plutvu, ale ešte nemal vyvinutú chvostovú plutvu, mal podobnú plutvu ako dnešné úhory, takže bol pravdepodobne pomalší ako moderné rybojaštery.
Moderné rybojaštery mali chvostovú plutvu v polohe tej istej ako dnešné drsnokožce. Tieto morské plazy mali jedny z najväčších očí v živočíšnej ríši a ich stavce boli podobné hokejovému puku. Rybojaštery sa živili rybami, ktoré chytali do dlhých a úzkych čeľustí, obrúbených nespočetnými ostrými a hrotitými zubmi. Svojim hydrodynamyckým tvarom tela a zobcom pripomínali rybojaštery dnešné delfíny. Rybojaštery sa tak dokonale prispôsobili podmienkam v mori, že nepotrebovali raz za rok vyliezť na súš a naklásť tam vajcia, ako to robili (a dodnes aj robia) morské korytnačky. Problém vyriešili tak, že privádzali na svet živé mláďatá.

</doc>
<doc id="110456" title="Doskozubcotvaré" url="https://sk.wikipedia.org/wiki?curid=110456">
Doskozubcotvaré

Doskozubcotvaré alebo plakodonty (lat. "Placodontia") sú vyhynutá skupina morských plazov z taxónu Sauropterygia. Existovala veľmi krátko: iba počas obdobia triasu. 
Išlo o dosť robustné plazy s krátkymi, silnými nohami a dlhým chvostom, ktorý slúžil pri plávaní. Pri dvoch typoch plakodontov sa na hornej časti tela nachádzal hrubý kostenný pancier. Kvôli tomu že mali tento pancier a aj ťažké kosti, pravdepodobne ich to stálo mnoho námahy a energie aby sa dostali na hladinu kvôli nadýchnutiu. Plakodonty sa pravdepodobne živili mäkkýšmi, ktoré zbierali z dna vyčnievajúcimi kolíkovitými prednými zubmi. Okrúhle zadné zuby, pripomínajúce ploché kamene, využívali pri drvení tvrdých schránok mäkkýšov. Najtypickejšími plakodontmi bol rod "Placodus".

</doc>
<doc id="110515" title="Bubon (hudba)" url="https://sk.wikipedia.org/wiki?curid=110515">
Bubon (hudba)

Bubon je súhrnný názov pre bicie hudobné nástroje, ktoré sa rozozvučujú rozvibrovaním blany (tzv. blanofóny). Bubny sa považujú za najstaršie hudobné nástroje, ich nálezy pochádzajú až z praveku. Najdôležitejšou časťou bubnu je blana alebo tiež membrána. Blana bubnu sa vyrábala z kože či už kozej alebo teľacej, ale v niektorých dokumentoch sa uvádzajú bubny zo zaživa stiahnutej kože nepriateľov. Tieto poetické materiály sú dnes nahradené rôznymi druhmi plastov a niekedy sa používa aj kov (karibské plechové bubny). Koženú či plastovú membránu môže nahradiť aj telo bubnu (napr. africké udu). Bubny sa rozozvučujú použitím paličiek, rúk alebo čohokoľvek čím sa dá udierať.

</doc>
<doc id="110529" title="Besnota" url="https://sk.wikipedia.org/wiki?curid=110529">
Besnota

Besnota () je akútne vírusové ochorenie teplokrvných živočíchov, a teda aj človeka. Patrí medzi antropozoonózy (ochorenia prenosné zo zvierat na človeka). Postihuje predovšetkým centrálnu nervovú sústavu (mozog a miechu). Charakteristické pre túto nákazu sú zmeny správania, podráždenosť, agresivita a paralýzy. Po vypuknutí besnoty u človeka (klinický stav choroby) je úmrtnosť 100 %.
História.
O etiológii (príčine vzniku) besnoty panovali až do 19. storočia najrôznejšie predstavy. Za pôvodcu boli v stredoveku okrem iných označované aj smäd, hlad, rôzne atmosférické javy, kolísanie teploty, démoni a iné. Tiež jednou z teórií výskytu tejto choroby u psov bola prítomnosť belavej chrupavčitej štruktúry na spodine jazyka. Ľudia sa v tej dobe domnievali, že po vyrezaní tohto útvaru psa vyliečia. 
Infekčnú povahu ochorenia dokázal až Georg Gottfried Zinke v roku 1804. Experimentálne nakazil zdravého psa besnotou prenosom slín zo psa chorého. Základy modernej vedeckej koncepcie vo výskume tejto nákazy položil Louis Pasteur koncom 19. storočia. Dokázal pôvodcu ochorenia v mozgu uhynutého zvieraťa, rozpracoval intracerebrálny spôsob inokulácie a položil základy pre antirabickú imunizáciu.
Prevencia a profylaxia.
Prevencia je možná jedine očkovaním a obnovovaním imunity preočkovaním. Zvieratá sa očkujú plošne orálnou formou vakcíny. U neočkovaného pri nakazení je nutné podať vakcínu do 48 hodín.

</doc>
<doc id="110535" title="François Truffaut" url="https://sk.wikipedia.org/wiki?curid=110535">
François Truffaut

François Truffaut (* 6. február 1932, Paríž, Francúzsko – † 21. október 1984, Neuilly-sur-Seine) bol francúzsky filmový režisér, herec a scenárista. Bol jedným z hlavných predstaviteľov hnutia Francúzskej novej vlny (Nikto ma nemá rád, Ukradnuté bozky, Jules a Jim).
1946 vylúčený zo školy, začal príležitostne pracovať. V pätnástich rokoch založil vlastný filmový klub. Vtedy často navštevoval Cinémathèque française, kde sa stretával s ďalšími mladými cinefilmi, budúcimi predstaviteľmi Francúzskej novej vlny a s nespočetným množstvom filmov z celého sveta. Počas niekoľkých nasledujúcich rokov sa stal filmovým kritikom a získal si povesť svojimi útočnými a nekompromisnými recenziami. V roku 1954 napísal slávny článok nazvaný "Istá tendencia francúzskeho filmu", v ktorom ostro napadol súdobý stav francúzskej kinematografie a kritizoval konkrétnych filmových tvorcov. 
Jeho prvý celovečerný film "Nikto ma nemá rád" (1959) zaznamenal kritický aj divácky úspech. Hlavnú postavu Antoine Doinel stvárnil debutant Jean-Pierre Léaud, ktorý sa potom stal Truffautovým dvorným hercom. Ich hlavnou spoluprácou bolo pokračovanie v osudoch Antoine Doinela v sérii filmov nazvaných "Cyklus Antoine Doinel". Potom, čo sa v roku 1965 rozviedol s Madeleine Morgenstern, nemal roku 1968 ďaleko k ďalšiemu manželstvu, tentoraz s Claude Jade, hlavnou herečkou filmov doinelovského cyklu - "Ukradnuté bozky" (1968), "Rodinný krb" (1970) a "Láska na úteku" (1979), ktoré pokračovali v osudoch Antoine Doinela. 
Jeho posledným filmom sa stala symbolicky Konečne nedeľa! (1983), štýlová pocta Alfredovi Hitchcockovi. Poslednou životnou partnerkou mu bola herečka Fanny Ardant, s ktorou nakrútil svoje posledné dva filmy. V roku 1983 bol Truffautovi zistený nádor na mozgu, zomrel v roku 1984 v American Hospital v Paríži vo veku 52 rokov. Keď umieral, mal stále niekoľko filmov v príprave. Je pochovaný na cintoríne v Montmartri v Paríži. 

</doc>
<doc id="110562" title="Banský potok (prítok Ľupčice)" url="https://sk.wikipedia.org/wiki?curid=110562">
Banský potok (prítok Ľupčice)

Banský potok je potok na Hornom Pohroní, v severnej časti okresu Banská Bystrica. Je to pravostranný prítok Ľupčice, meria 2,7 km a je tokom IV. rádu. 
Preteká Starohorskými vrchmi, pramení na juhovýchodnom svahu vrchu Jelenská skala (1 153,3 m n. m.) v nadmorskej výške okolo 910 m n. m. Tečie juhovýchodným smerom, sprava priberá prítok (663,8 m n. m.) a postupne sa stáča na východ. Preteká obcou Baláže a na jej okraji ústi v nadmorskej výške približne 537 m n. m. do Ľupčice.

</doc>
<doc id="111027" title="Glosolalia" url="https://sk.wikipedia.org/wiki?curid=111027">
Glosolalia

Glosolalia alebo glosolália (z gr. γλῶσσα glóssa - jazyk, λαλῶ laló - hovorím) je hovorenie nezrozumiteľných, sémanticky nevýznamových slabík a zvukov, vyrážanie slov, koktanie, zajakanie. Je to rečový prejav bez vedomej intervencie alebo úmyslu.
Glosolalia sa nesmie zamieňať s xenoglosiou, čo je hovorenie cudzími, živými alebo mŕtvymi jazykmi, ktoré sa médium alebo pacient údajne nikdy neučil, ani ich údajne nikdy nepočul. Od roku 2012 vychádza na Slovensku aj rodovo orientovaný časopis Glosolália, názov ktorého je inšpirovaný kristevovskou "glosoláliou".
Náboženský význam.
V charizmatických spoločenstvách a cirkvách sa glosolalia považuje za schopnosť danú Bohom. Označuje sa metaforicky ako "dar jazykov" alebo "hovorenie jazykmi". Glosolalia je hovorenie alebo modlitba v mystickom, neznámom alebo neexistujúcom jazyku. Tiež sa tak niekedy prenesene označuje spôsob hlasového prejavu umelca, najčastejšie speváka.
Podľa svedectva Nového zákona bola glosolália rozšírená v prvých kresťanských cirkvách (Sk 2, 1 Kor 12-14). Je chápaná ako jeden z darov Ducha svätého - schopnosť hovoriť mystickým jazykom, neznámym pre ostatných (je akýmsi prejavom prenesenia ľudskej reči do reči anjelov). Apoštol Pavol považuje (1 Kor 14) glosoláliu za dar Ducha Svätého, no taktiež upozorňuje že človek s týmto darom "buduje sám seba", kým človek s darom prorokovania môže na zhromaždení pomáhať budovať aj ostatných (naslúchajúcich). Porovnávacie štúdie potvrdili, že v rôznych kultúrach sa vyskytujú podobné vokálne prejavy glosolálie, ktoré nemajú nič spoločné s jazykom tej ktorej kultúry či oblasti.
Z dnešných cirkví kladú na glosoláliu ako dôkaz darov Ducha Svätého dôraz hlavne pentekostálne a charizmatické spoločenstvá.

</doc>
<doc id="111103" title="Googol" url="https://sk.wikipedia.org/wiki?curid=111103">
Googol

Googol je číslo 10100 (v Európe aj v USA).
Je ho možné zapísať ako jednotka a sto núl.
Toto číslo je väčšie, ako odhadovaný počet atómov v celom dosiaľ známom vesmíre. Navrhol ho americký matematik Edward Kasner v roku 1920 aj s číslom googolplex, ktorému je googol exponentom. Spýtal sa svojho synovca Miltona Sirotta, ako by pomenoval čísla 1100 a 110 na 100.
Zaujímavosť - Podľa tohto čísla bol pomenovaný svetoznámy internetový vyhľadávač Google. Pôvodne sa mal volať tiež Googol, ale Larry Page a Sergey Brin urobili pri zadávaní preklep, ktorý sa im zapáčil. 

</doc>
<doc id="111170" title="Tatrín" url="https://sk.wikipedia.org/wiki?curid=111170">
Tatrín

Tatrín (18441848) bol jeden z najznámejších slovenských spolkov. Cieľom spolku bolo všestranne podporovať a zveľaďovať kultúrny život a vzdelanosť na Slovensku, najmä vydávaním a distribúciou kníh v slovenskom jazyku a podporou slovenských študentov. Tým prispel významne ku kodifikácii spisovného slovenského jazyka.
Prvé zasadnutie.
Vznikol na podnet Ľudovíta Štúra na schôdzi v Liptovskom Svätom Mikuláši v dňoch 26.28. augusta 1844. Predsedom spolku sa stal Michal Miloslav Hodža, pokladníkom Gašpar Fejérpataky-Belopotocký. Prísediacimi (členmi výboru) boli Ľudovít Štúr, Jozef Miloslav Hurban, Ctiboh Zoch a Matej Tučka.
Zakladajúcu listinu podpísali (v poradí): Fejérpataky-Belopotocký, Hodža, Hurban a - doslova - Ľud.Štúr, Ľud.Klein a iní. Uložená je v Múzeu Janka Kráľa v Liptovskom Mikuláši na Hodžovej fare. V roku 1848 predniesol hybský notár Klein na verejnom zhromaždení v Mikuláši "Žiadosti slovenského národa" - základný revolučný text tých rokov.
Vydali "Pozvanie", v ktorom vyzvali všetkých národovcov pridať sa k Tatrínu:
Druhé zasadnutie.
Konalo sa 19. augusta 1845 vi.
Tretie zasadnutie.
Konalo sa 16.17. septembra 1846 opäť v Liptovskom Svätom Mikuláši. Na zasadnutí sa prijal návrh na zbieranie slovenských "starožitností" a vydávanie ľudovýchovného časopisu. Keďže kráľovská rada nechcela Tatrínu povoliť tlač, lebo spolok ešte nebol schválený, podalo zhromaždenie žiadosť o povolenie Tatrína. Zvolili deputáciu, ktorá mala ísť k panovníkovi a vláde do Rakúska
Štvrté zasadnutie.
Malo sa konať v Novom Meste nad Váhom, kde však nenašli vhodné miestnosti, a preto prijali pozvanie Jozefa Urbanovského na faru v Čachticiach. Zasadnutie sa konalo 9.10. augusta 1847. Podľa prezenčnej listiny bolo prítomných 61 osôb. Popredné osobnosti vtedajšieho národného hnutia sa tu dohodli na pravopise slovenčiny, uzniesli sa "na reč spisovnú povýšiť slovenčinu", prijali zásady, ako písať. Tu bol prijatý aj aj etymologický princíp ortografie.
Medzi prítomnými boli napríklad Michal Miloslav Hodža, Ľudovít Štúr, Jozef Miloslav Hurban, Ján Kalinčiak, Janko Francisci-Rimavský, Ondrej Caban, Eugen Gerometta, Jozef Ščasný, Ctiboh Zoch, Samo Bohdan Hroboň, Martin Hattala a i.
Spolok zanikol v roku 1848.
Členovia.
Štefan Marko Daxner
František Madva, Samo Chalupka

</doc>
<doc id="111338" title="Peter Lipa" url="https://sk.wikipedia.org/wiki?curid=111338">
Peter Lipa

Peter Lipa (* 30. máj 1943, Prešov) je slovenský spevák, skladateľ, podnikateľ, organizátor hudobných podujatí, moderátor, manažér džezového diania, dlhoročný dramaturg a promotér popredného európskeho festivalu Bratislavské jazzové dni. Patrí medzi významné osobnosti slovenského džezu a dlhé roky bol jediným známym interpretom tohto žánru na Slovensku. V repertoári Petra Lipu môžeme nájsť tradicionál, swing, moderný džez, latinskoamerický džez, džezový šansón, spirituál, funk, ale aj rock a popové vplyvy. Medzi Lipove hudobné vzory patrí Jimmy Rushing, Ray Charles, Al Jarreau, Joe Cocker, alebo aj Bobby McFerrin. 
V ankete časopisu Jazz Forum, ktorý vydáva Medzinárodná džezová federácia sa Peter Lipa hlavne v 80. rokoch umiestňoval na popredných priečkach rebríčku najlepších európskych džezových spevákov.
Pracovná kariéra.
Peter Lipa po skončení jedenásťročnej strednej školy v Prešove si v roku 1961 spravil nadstavbu na zememeračskej priemyslovke v Košiciach. Popri štúdiu na strednej škole hrával v prešovskom amatérskom divadle. V rokoch 1962-1968 študoval architektúru na Stavebnej fakulte SVŠT v Bratislave. V rokoch 1968-1970 pracoval ako redaktor Československého rozhlasu v redakcii vedy a techniky, neskôr, medzi rokmi 1972 - 1977, v redakcii zábavy ako hudobný redaktor. V rokoch 1975 - 1976 postgraduálne študoval na fakulte žurnalistiky. Od roku 1977 je Peter Lipa v slobodnom povolaní.
Peter Lipa je od roku 1989 prezidentom Slovenskej jazzovej spoločnosti, od roku 2001 je členom medzinárodnej poroty International Jury, ktorá každoročne udeľuje ceny "European jazz prize". V súčasnosti spolupracuje pri výrobe relácií s džezovou tématikou s Českým rozhlasom 3 a slovenskou rozhlasovou stanicou Rádio Devín. Od roku 2005 je dramaturgom festivalu "Jazz jde Městem" v českom meste Hradci Králové. 
V súkromnej reklamnej televízii TVA moderuje reláciu s názvom "Akord", ktorá sa venuje hudbe .
Hudobná kariéra.
Peter Lipa mal vzťah k hudbe už od detských rokov. Okrem spevu sa približne od dvanástich rokov učil hrať na husle, neskôr trúbku, trombón a na gitaru. 
V roku 1962 šiel Peter Lipa študovať na SVŠT v Bratislave na fakultu architektúry, kde hrával v študentskej kapele Struny. V roku 1967 hral v popovo-džezovej formácii Istropolitana. V roku 1968 bol Lipa spoluzakladateľom skupiny Blues Five (hral v nej aj Rastislav Vacho a Dušan Hájek), kombinujúcej blues s džezovými hudobnými prvkami. Kapela Blues Five získala v roku 1968 na 2. Československom beatovom festivale v Prahe cenu: „"Objav festivalu"“. Po odchode z Blues Five Peter Lipa vystupoval s Orchestrom Gustáva Offermanna, v rokoch 1972-1977 s Revival Jazz Bandom, medzi rokmi 1977 až 1979 spieval v skupine Hej. 
V roku 1980 po dvoch rokoch vystupovania v zahraničí začal Peter Lipa hrávať s Lubošom Andrštom vo formácii Blues Band Luboše Andršta. V priebehu šiestich rokov spolupráce táto kapela vydala dva hudobné albumy. Po jej skončení Peter Lipa hráva s vlastnou sprievodnou skupinou, ktorá v súčasnosti má názov Peter Lipa Band.
Peter Lipa spolu s bývalým spoluhráčom z Revival Jazz Bandu, Milošom Paškom podľa vzoru pražského jazzového festivalu založil tradíciu Bratislavských jazzových dní.
V polovici 80. rokov Peter Lipa spolupracoval s Petrom Breinerom. Vystupoval s ním v niekdajšom Štúdiu S v programe "P + P = džez". Toto obdobie spolupráce s Breinerom zachytáva album z roku 1997 "Boogie Up", ktorý vyšiel v roku 1997.
V rokoch 1997 až 1998 spolu s Andrejom Šebanom bol spoluzakladateľom hudobného projektu „Lipa - Šeban Band“, v ktorom hrali aj Juraj Tatár (klávesy), Martin Gašpar (basová gitara) a Marcel Buntaj (bicie). Od roku 1999 nahradzuje Šebana v tejto formácii saxofónista Michal Žáček a skupina vystupuje naďalej pod novým názvom „Lipa - Tatár Buntaj Gašpar Žáček Band“.
Peter Lipa je zakladateľom mnohých ďalších hudobných projektov a zoskupení ako sú Gabriel Jonáš feat., Visegrad Blues Band, má za sebou spoluprácu s viacerými hudobníkmi zo Slovenska a aj zo zahraničia: Gabriel Jonáš, Emil Viklický, Ladislav Gerhardt, Milan Svoboda, Peter Breiner, Leszek Cichonski, Zbygniew Jakubek, Ondřej Konrád, či Janos Solti, Egon Poka (bývalí členovia maďarských kapiel Locomotiv GT a Hobo Blues Band), alebo aj Dežo Ursiny a Pavel Daněk (štúdiová skupina Burčiak), hosťovanie v skupine TUTU, či spoluprácu s divadelným súborom Prak.
Osobný život.
Peter Lipa je ženatý s manželkou Norou (povolaním herečka). Má troch synov (Petra, Pavla a Michala) a dcéru (Katarínu). Syn Peter sa tiež venuje hudbe.
Aktuálna partnerka je však už Zuzana Pavlíková, je rozvedený.
Rozviedol sa v roku: 2015

</doc>
<doc id="111344" title="Sopečná činnosť" url="https://sk.wikipedia.org/wiki?curid=111344">
Sopečná činnosť

Sopečná činnosť alebo vulkanická činnosť, skrátene vulkanizmus sú javy, ktoré súvisia s vystupovaním magmy z hlbších častí Zeme (astenosféry, prípadne až z hranice spodného plášťa) do vrchnej časti zemskej kôry (litosféry) alebo až na povrch a so vznikom vyvretých hornín, ako aj ostatných vulkanických fenoménov. Rozlišuje sa:
Pod pojem sopečná činnosť patrí vznik všetkých typov sopiek, všetky formy sopečných erupcií, vznik všetkých vyvretých telies, činnosť gejzírov, horúcich prameňov a emisie horúcich plynov a pár z fumarol. Sopečná činnosť vyvoláva aj otrasy zeme, ktoré sú zvyčajne menšieho rozsahu, lebo majú vysoko položené ohnisko.
S vulkanizmom je spojený aj ekonomický význam, nakoľko veľa významných ložísk rudných aj nerudných surovín je viazaných na vulkanické oblasti (dobrým príkladom sú ložiská polymetalických a drahokovných rúd v Slovenskom stredohorí - okolie Banskej Štiavnice a Kremnice, ktoré sú výsledkom treťohornej sopečnej činnosti).

</doc>
<doc id="111365" title="Hookov zákon" url="https://sk.wikipedia.org/wiki?curid=111365">
Hookov zákon

Hookov zákon (nesprávne: "Hookeov zákon") opisuje vzťah medzi deformáciou pevného telesa vyvolanou pôsobením napätia a veľkosťou tohto napätia. V oblasti po medzu proporcionality, t. j. pre malé napätia je táto závislosť lineárna a deformácia je priamo úmerná napätiu materiálu. Je pomenovaný podľa Anglického vedca Roberta Hooka. Hookov zákon vyjadrený pre materiál namáhaný jednoosovým ťahom, alebo tlakom: 
formula_1
Aplikácia.
Po rozpísaní zákona s pomocou rovníc:
formula_2    ;    formula_3
dostávame závislosť medzi silou a predĺžením závesu (s rovnomerným prierezom) namáhaného ťahom
formula_4

</doc>
<doc id="111395" title="Interpunkcia" url="https://sk.wikipedia.org/wiki?curid=111395">
Interpunkcia

Interpunkcia (iné názvy: interpunkčné znamienka, rozdeľovacie znamienka) sú grafické znaky, ktoré nemajú fonetickú ani lexikálnu hodnotu a používajú sa na členenie textu v pravopise. Pri čítaní nahlas sa prejavujú zmenou intonácie a prestávkami v texte. 
Každé interpunkčné znamienko podľa svojej povahy plní v texte "vyčleňovaciu", "pripájaciu" alebo "odčleňovaciu" funkciu.
Tabuľka slovenských interpunkčných znamienok.
Bodka, čiarka, otáznik, výkričník, dvojbodka, bodkočiarka a tri bodky sa píšu bez medzery hneď za slovom. Medzera sa robí až za nimi. Text, vložený do zátvoriek alebo úvodzoviek, sa medzerou od týchto interpunkčných znamienok neoddeľuje. Ak v texte nasledujú dve interpunkčné znamienka po sebe (napr. bodka a čiarka či výkričník a otáznik), medzera medzi ne nepatrí.

</doc>
<doc id="111468" title="Oliver Cromwell" url="https://sk.wikipedia.org/wiki?curid=111468">
Oliver Cromwell

Oliver Cromwell (* 25. apríl 1599, Huntingdon, Anglicko – † 3. september 1658, Londýn) bol anglický štátnik, ktorý najskôr ako podriadený a neskôr ako vrchný veliteľ viedol počas anglickej revolúcie armády anglického parlamentu proti kráľovi Karolovi I., neskôr vládol na Britských ostrovoch ako Lord Protector od roku 1653 do svojej smrti v roku 1658. Pôsobil súčasne ako hlava štátu a hlava vlády nového republikánskeho spoločného štátu.
V roku 2002 bol v ankete BBC zvolený 10. najväčším Britom. Jeho opatrenie proti írskym katolíkom býva označované ako genocída (alebo takmer genocída) a v Írsku je tvrdo kritizovaný.
Životopis.
Pochádzal z rodiny drobného šľachtica. O prvých 40 rokoch jeho života sa nevie veľa, pretože prežili iba štyri jeho osobné listy, spolu so zhrnutím prejavu, ktorý predniesol v roku 1628. 
V rokoch 1628 – 1629 a 1640 – 1642 bol členom parlamentu.
V rokoch 1642 - 1648 viedol občiansku vojnu medzi kráľom Karolom I. a parlamentom. Parlament vo vojne zvíťazil. Kráľ bol popravený ako "zradca národa". Vtedy v Anglicku na chvíľu vládol parlament. Ten však nebol jednotný, a preto ho Oliver Cromwell rozpustil a začal vládnuť ako lord protektor (diktátor). 
Zomrel na maláriu, ktorou sa nakazil v Írsku, a obličkové kamene. Krátko predtým zomrela jeho obľúbená dcéra Elisabeth.
Cromwellov syn Richard bol ako jeho nástupca neúspešný, preto v apríli 1659 rezignoval a odišiel do exilu do Paríža. V roku 1660 zasadol na trón syn popraveného kráľa, Karol II.

</doc>
<doc id="111487" title="Súľov" url="https://sk.wikipedia.org/wiki?curid=111487">
Súľov

Súľov (-normovaný názov; iné názvy: Súľovský hrad, pôvodne asi hrádok, tvrdza Roháč) bol strážny hrad nachádzajúci sa v Súľovských skalách.
Dejiny.
Vznikol asi v prvej tretine 15. storočia s cieľom ochrany neďalekej cesty. Spomína sa pomerne neskoro, až v roku 1470, keď kráľ Matej Korvín dovoľuje, aby sa z hrádku Roháč stal hrad. Z uvedeného vyplýva, že už pred rokom 1470 bolo na tomto mieste opevnené miesto, ktoré slúžilo k pozorovaniu a stráženiu okolia. Prvá prestavba sa dokončila práve v spomínanom roku 1470 a mohli ju ovplyvňovať talianski stavitelia.
V roku 1550 bol zničený požiarom, dočkal sa však opravy v pôvodnom rozsahu, pretože terén nedovoľoval hrad rozširovať a budovať prístavby. Neskoršie opravy a úpravy sa uskutočnili za Kataríny Bošániovej, avšak v roku 1703 vyjadruje "Žigmund Sirmiensis-Súľovský" rozhorčenie nad stavom budov hradu. 
Ešte v roku 1730 sa na hrade zdržiavalo vojsko a hrad ako tak plnil funkciu. Nutná oprava hradu sa kvôli nezhodám členov rodu Sirmiensis nekonala, snáď aj preto, že obývali pohodlné kaštiele v obci. V roku 1739 sa ešte jednému z členov rodu určuje bývanie a kuchyňa na hrade a v areáli má bývať aj strážnik a hájnik v jednej osobe. Neskôr (1752-1759) si členovia rodu odniesli svoje podiely majetku - ostalo len najnutnejšie zariadenie a na hrade tak odvtedy nikto nebýval. Hrad prestal byť strážený v roku 1780 a viac sa oň nikto nestaral. Zemetrasenie v roku 1858 (súpis pamiatok uvádza nesprávne 1763) objekt ťažko poškodilo, odvtedy už nebol opravený a postupne chátral. Medzitým ešte hrad vyhorel a dnes z neho zostali len fragmenty muriva nalepené na skalách. 
Hrad bol postavený medzi troma mohutnými skalnými útvarmi. Na ruine možno ešte rozoznať, ako sa základy hradného objektu prispôsobovali terénu. Hradný areál sa skladal z horného a dolného hradu, pričom vzdialenosť medzi týmito dvoma časťami hradu možno odhadnúť na 25 metrov, výškový rozdiel od úrovne dolného hradu k podlažiu prvého poschodia horného hradu je 14 metrov. Výška ruiny je približne 18 metrov. 
Dolný hrad tvorila obranná vstupná bašta s rozmermi 5x10 metrov s viacerými podlažiami. Prízemná miestnosť so štyrmi oknami, ktoré sú jasne viditeľné, mala asi osem strieľní. Hrúbka múrov 80. Do horného hradu sa dalo vstúpiť cez veľmi úzky otvor v skale, široký sotva pre jednu osobu a navyše bol chránený ešte padacím mostíkom. Pravdepodobne 18 miestností horného hradu malo klenby, múry hrubé 80. Výškový rozdiel spájalo strmo stúpajúce schodište, vysekané v skalnom podloží. 
V hornom hrade je do skaly vytesaná cisterna na dažďovú vodu, s rozmermi 80x, dnes zasypaná odpadom a kamennými sutinami. Na najvyššom bode horného hradu stála pozorovateľňa s výborným výhľadom na okolie.
Súčasný stav.
Zo stavieb sa zachovali základy budov a stopy po trámoch a kotveniach klenby vysekané v skale a nepatrné zvyšky múrov s otvormi po oknách. 
V dolnom hrade je zachovalá časť paláca s rozhľadnou plošinou na jeho opornej skale, badateľný je aj vstup do hradu so strieľňou v skale a prekopaná skalná tiesňava pred vstupom do horného hradu. 
V hornom hrade je v strednom paláci klenba a stopy po kamennom schodišti, skalný pylón, ktorý nesie stopy po schodišti a pri ktorom sa dierou v murive a železným rebríkom vchádza do najvyššie položenej časti hradu so stopami po cisterne a rozhľadnej veži.

</doc>
<doc id="111587" title="Kolobeh vody" url="https://sk.wikipedia.org/wiki?curid=111587">
Kolobeh vody

Kolobeh vody (iné názvy: vodný cyklus, hydrologický cyklus) je termín označujúci stály obeh vody na Zemi, poháňaný slnečným žiarením a gravitačnými silami Zeme. Cyklus v sebe zahŕňa vodu v atmosfére v podobe vodných pár, na povrchu v podobe riečnej, jazernej a morskej vody, ako aj pod povrchom v podobe podzemných vôd. Ako voda prechádza jednotlivými fázami cyklu mení sa jej skupenstvo od plynnej, kvapalnej až po tuhú fázu. Vodný cyklus je hlavným predmetom skúmania hydrológie.
Kolobeh vody nemá jasne definovaný začiatok a koniec. Molekuly vody sa pohybujú spojito cez celú hydrosféru rôznymi fyzikálnymi procesmi a nemusia nutne absolvovať všetky etapy cyklu. Od vyparovania v oceánoch a moriach cez tvorbu oblakov, kondenzáciu vody v nich do podoby dažďových kvapiek, alebo snehových vločiek a následný pád na zemský povrch v podobe zrážok. Celý cyklus sa uzatvára transportom vody v riečnych tokoch naspäť do morí. Celkové množstvo vody v cykle je konštantné, teda, množstvo vody, ktorá odchádza z určitého zdroja (rezervoáru) sa rovná množstvu vody, ktoré doňho vstúpi.
Zotrvanie vody v rezervoároch.
Každý z prirodzených vodných rezervoárov uchováva vodu rôzne dlho. Napr. voda vo forme pôdnej vlhkosti sa zadržiava asi 2 mesiace, kým hlboko uložené rezervoáre spodných vôd môžu mať aj 10 000 rokov. Čas zotrvania vody v určitom rezervoári sa odhaduje na základe zákona zachovania hmotnosti, teda, že množstvo vody v určitom rezervoári je konštantné a na základe nameraných, alebo vypočítaných úbytkov/príbytkov sa stanovuje doba uchovania. Druhý spôsob (zameraný skôr na spodné vody) je založený na izotopových technikách.
Vplyv vodného cyklu na podnebie.
Vyparovanie vody z oceánov má závažný dôsledok na celkovú klímu Zeme. Na prechod vody z kvapalného do plynného skupenstva totiž treba dodávať značné množstvo tepla. Pokiaľ by sa toto teplo nespotrebovalo, priemerná teplota povrchu Zeme by bola asi 67 °C.
Zmeny v kolobehu vody.
Ľudská činnosť značne ovplyvňuje kolobeh vody, či už sú to zmeny hladiny podzemnej vody poľnohospodárskou činnosťou, zmeny absorpčných schopností pôdy odlesňovaním (alebo zalesňovaním), stavba hydroenergetických zariadení (priehrad) a následné ovplyvnenie prísunu vody v riekach a urbanizácia. Z prírodných fenoménov vodný cyklus najviac ovplyvňuje teplota povrchu (v posledných ľadových dobách bolo množstvo odparenej vody menšie ako dnes).

</doc>
<doc id="111627" title="Ján Štrasser" url="https://sk.wikipedia.org/wiki?curid=111627">
Ján Štrasser

Ján Štrasser (* 25. február 1946, Košice) je slovenský básnik, esejista, textár, dramaturg a prekladateľ.
Životopis.
Pochádza z úradníckej rodiny a vzdelanie získaval v Lovinobani, Košiciach a na Filozofickej fakulte Univerzity Komenského v Bratislave, kde študoval kombináciu ruština-slovenčina. V rokoch 1969 – 1971 pracoval ako redaktor v časopise Mladá tvorba, v rokoch 1971 – 1972 si odslúžil základnú vojenskú službu, počas ktorej bol zaradený do Vojenského umeleckého súboru. V rokoch 1972 – 1977 pracoval ako dramaturg v Poetickej scéne, od roku 1977 vo Vojenskom umeleckom súbore, vstúpil do Komunistickej strany, neskôr v roku 1985 pôsobil ako dramaturg v Štúdiu S. V rokoch 1987 – 1990 bol redaktorom časopisu Slovenské pohľady, v rokoch 1990 – 1993 jeho šéfredaktorom a od roku 1997 do roku 2004 bol redaktorom týždenníka Domino fórum. V súčasnosti je v slobodnom povolaní.
Tvorba.
Svoje prvé diela uverejňoval od roku v časopisoch Mladá tvorba, Romboid, Smena alebo Slovenské pohľady, knižne debutoval v roku 1968 zbierkou básní "Odriekanie". V začiatkoch svojej literárnej tvorby vychádzal z myšlienok nadrealizmu. Vo svojich dielach sa venoval témam ako napr. rodinné spolužitie, všedné starosti a pod. Venuje sa tiež písaniu textov piesní a prekladom ruskej literatúry (Alexander Sergejevič Puškin, Michail Jurievič Lermontov, Boris Pasternak a i.) a v spolupráci s Petrom Zajacom aj z nemeckej literatúry (Bertolt Brecht, Ingeborg Bachmannová. Karl Kraus, Gottfried Benn a iní).
Dielo.
Texty piesní.
Prebásnenia textov piesní v muzikáloch Grandhotel, Pokrvní bratia, Sweet Charity, Oliver!, Niekto to rád horúce, Klietka bláznov, Hair, Donaha!, Kabaret, Hello, Dolly! Rocky horror show, Divotvorný hrniec, Producenti, Ples upírov, Obchod na korze, Jesus Christ Superstar a ďalšie

</doc>
<doc id="111640" title="Samopal vzor 61" url="https://sk.wikipedia.org/wiki?curid=111640">
Samopal vzor 61

Samopal vzor 61 prezývaný "Škorpión" je druh česko-slovenského samopalu používaného v armáde a bezpečnostných zložkách od 60. rokov.
Vzor 61 vznikol v čase, keď bol zavedený samopal vzor 58 a bol náhradou za samopal 24/26. Vzor 58 bol však príliš veľký a bola potrebná zbraň s veľkosťou pištole a schopnosťami samopalu, aby ich mohli používať vojaci, ktorým by dlhá zbraň zbytočne zavadzala, ako boli napríklad prieskumníci, výsadkári, posádky tankov a špecialisti. Hlavným konštruktérom vz. 61 bol Ing. Miroslav Rybář.
Pre svoj malý dostrel je vhodný na boj v uzavretých priestoroch. Má špeciálnu konštrukciu spomaľovača kadencie, ktorý je umiestnený v rukoväti. Vďaka tomuto spomaľovaču má veľmi malý spätný ráz, je presný a dobre sa ovláda pri paľbe dávkou. Preto sa z neho dá strieľať v jednej ruke. Je malý a ľahký, takže sa dá nosiť v puzdre na opasku. Dá sa ľahko demontovať, a to bez použitia akéhokoľvek náradia. Dá sa použiť tlmič. Jeho nevýhodou je však málo výkonný kaliber 7,65 Browning, ktorý bol považovaný za slabý už v dobe vzniku vzoru 61.
Vz.61 bol vyrábaný niekoľkokrát priebežne medzi rokmi 1962 až 1993. Okrem Česko-Slovenska sa vyrábal aj v Juhoslávii pod označením model 84. Existovalo niekoľko variant, z ktorých každá mala iný kaliber. Používali strelivo 7,65 Browning, 9 × 18 mm Makarov, 9 mm Browning a 9 × 19 mm Parabellum. Celkovo bolo vyrobených 210 000 kusov.
Okrem českej a slovenskej polície a armády je používaný aj policajnými zbormi v mnohých iných krajinách. Okrem toho bolo zaznamenané jeho použitie aj zločincami a teroristami (napr. Írska republikánska armáda, Červené brigády).

</doc>
<doc id="111665" title="Štefan Povchanič" url="https://sk.wikipedia.org/wiki?curid=111665">
Štefan Povchanič

Prof. PhDr. Štefan Povchanič CSc. (* 14. november 1939, Ložín) je slovenský univerzitný profesor francúzskej literatúry a editor i prekladateľ diel francúzskych klasikov (Moliére, Corneille, Hugo, Balzac, Flaubert a i.) 
V rokoch 1962 - 2005 prednášal na Katedre romanistiky Filozofickej fakulty Univerzity Komenského dejiny francúzskej literatúry 19. a 20. storočia. Po krátkom pôsobení na Pedagogickej fakulte UK bol pozvaný na novovznikajúcu Fakultu aplikovaných jazykov Ekonomickej univerzity. V rokoch 2007 – 2016 tam prednášal francúzsku civilizáciu a reálie a rozpracoval základy predmetu Interkultúrna komunikácia ("Initiation à la Communication interculturelle", Vyd. Ekonóm, Bratislava 2012 a "Interkulturalita v komunikácii, tamtiež" 2015)
V rokoch 1989 – 1993 bol lektorom slovenského jazyka na Univerzite v Štrasburgu a v rokoch 2001 – 2003 bol hosťujúcim profesorom na Institut national des langues et civilisations orientales v Paríži. Tu vydal učebnicu Histoire de la littérature slovaque I  (Éditions l’Harmattan, Paris 2003).
Ocenenia
Prezident Francúzska Jacques Chirac mu v máji 2006 udelil insígnie rytiera Národného rádu za zásluhy (Chevalier de l'Ordre national du Mérite) a v roku 2014 ho prezident François Hollande povýšil na dôstojníka rovnomenného rádu (Officier de l’Ordre national du Mérite).
Knižné publikácie a učebnice
Svojimi článkami, štúdiami, doslovmi a predslovmi Štefan Povchanič vyše pol  storočia približoval slovenskému čitateľovi významné diela francúzskej literatúry.
V zrelom profesionálnom veku nad čiastkovými problémami u neho postupne prevládol záujem o práce syntetického charakteru
S kolektívom autorov napísal prvé slovenské "Dejiny francúzskej literatúry" (Causa Editio, Bratislava 1995).
O rok neskôr vydal súbor významných štúdií o princípoch Hugovej dramatiky, či o Flaubertovej románovej poetike pod názvom "Literárne grafikony" (Vyd. FiFUK, Bratislava1996). Prvýkrát tu nachádzame grafické vyjadrenie literárnych javov, ktoré sa stane organickou súčasťou autorových neskorších syntéz.
           V roku 2011 vydal monografiu "Dynamika literárnych smerov" (Vydavateľstvo EU Bratislava), v ktorej opúšťa tradičnú koncepciu literárnych dejín a sleduje pohyb literárnych systémov v priestore francúzskej literatúry 19. storočia. Táto publikácia sa stala predobrazom jeho knihy "Od sentimentalizmu  k symbolizmu. Francúzska literatúra 19. storočia", ktorá vyšla vo Vydavateľstve Marenčin PT v roku 2019, v predvečer autorovej osemdesiatky.

</doc>
<doc id="111670" title="Ján Šimonovič" url="https://sk.wikipedia.org/wiki?curid=111670">
Ján Šimonovič

Ján Šimonovič (* 17. február 1939, Siladice – † 21. december 1994, Bratislava) bol slovenský básnik, esejista a prekladateľ.
Životopis.
Pochádza z robotníckej rodiny a vzdelanie získaval v Siladiciach, Hlohovci a napokon na filozofickej fakulte Univerzity Komenského v Bratislave, odbor slovenčina – ruština. V rokoch 1961 – 1962 pracoval ako redaktor v Československom rozhlase, v rokoch 1962 – 1971 pracoval vo vydavateľstve Smena, od roku 1971 pracoval ako redaktor vo vydavateľstve Slovenský spisovateľ a v rokoch 1980 – 1982 bol šéfredaktorom detského časopisu Zornička. Neskôr pracoval opäť pre vydavateľstvo Smena.
Tvorba.
Prvé diela začal uverejňovať v roku 1957 v časopise Mladá tvorba, knižne debutoval zbierkou "Pyramída" v roku 1965. Inšpiroval sa v nich nielen súdobými autormi, ale i nadrealizmom a surrealizmom. Vo svojich básniach presadzoval čisté estetické vnímanie, zameriaval sa na vyjadrenie životnej a prírodnej harmónie. Venuje sa pomerne úzkemu okruhu tém, ako sú oslava domova, prirodzenej krásy ženy a najmä prírody. Tieto témy sa v jeho posledných dielach obracajú do úplných protikladov – od oslavnosti k chorobe, škaredému mestu, sklamaniu či ekologickým katastrofám. Okrem vlastnej tvorby tiež prekladal diela zo španielčiny (Federico García Lorca) a ruštiny (Sergej Alexandrovič Jesenin)

</doc>
<doc id="111745" title="Alexander Járay" url="https://sk.wikipedia.org/wiki?curid=111745">
Alexander Járay

Alexander Járay (* 1943) je slovenský občan pôvodom z Košíc. Tvrdí, že vyvrátil teóriu relativity, odmieta matematiku reálnych čísel. Jeho základným filozofickým problémom je "Aký rozdiel je medzi nulou a ničím". Na Deň ústavy zvykol pred Ústavným súdom ničiť Ústavu Slovenskej republiky pálením alebo trhaním. Je predsedom neregisrovanej Strany pravdy.
Pôsobenie.
Sám seba vymenoval za predsedu Akadémie Reálnych Vied Cassoviensis a udelil si titul Generalissimus Reálnych vied GRSc. 
Chce nahradiť abstraktnú od reality odtrhnutú matematiku a ňou opísanú relativistickú fyziku reálnou kvantovou matematikou a trojhmotovou fyzikou. Niekoľkokrát sa pokúšal kandidovať za prezidenta Slovenskej republiky, v rokoch 1998 a 1999 kandidoval na funkciu primátora Košíc.
Je „rekordérom“ v trvaní hladovky: Na protest proti neprijatiu kandidáta Strany pravdy Jozefa Ďurku na post prezidenta, začal Alexander Járay hladovku za demokratické Slovensko, ktorá však trvala iba štyri hodiny.
Za pálenie Ústavy Slovenskej republiky pred Ústavným súdom bol súdený, okresný súd nariadil jeho ústavné psychiatrické liečenie, krajský súd však neskôr toto rozhodnutie zrušil. Niektorí autori pôvodný rozsudok pokladali za hrubé porušenie slobody slova.
Na svojej webovej stránke deklaruje cieľ „"prezentovať novú kvantovú matematiku a ňou opísanú trojhmotnú fyziku"“. Stránka je už dlhšiu dobu neaktívna a mnohé jej časti kompletne chýbajú.

</doc>
<doc id="111805" title="Slováci v Maďarsku" url="https://sk.wikipedia.org/wiki?curid=111805">
Slováci v Maďarsku

Slováci sú v Maďarsku tretia najväčšia národnostná menšina. Ich počet sa pohybuje od 17 693 podľa oficiálneho sčítania ľudu po 110 000, čo je odhad slovenských organizácií v Maďarsku.
Dejiny.
Slováci žili v dnešnom, najmä severnom Maďarsku, v mnohých obciach prinajmenšom do neskorého stredoveku ako pozostatok slovanského osídlenia spred príchodu Maďarov (pozri napríklad ). Vývoj v nasledujúcom období zostáva zatiaľ neprebádaný. Najviac Slovákov sa dostalo sa na územie dnešného Maďarska v rámci osídľovania Dolnej zeme po porážke Osmanskej ríše, presnejšie od konca 17. do 19. storočia.
Okrem klasických slovenských jazykových ostrovov stojí za zmienku, že vtedajšia Peštianska župa mala v roku 1790 52 % obyvateľov Slovákov, v Pešti ešte v roku 1829 žilo toľko Slovákov, koľko Maďarov a v roku 1900 žilo v Budapešti okolo 100 000 Slovákov. Na území medzi Budapešťou a dnešnými slovenskými hranicami žili ešte v roku 1880/1890 asi v polovici obcí Slováci, vo viacerých oblastiach tvorili vyše 50 % alebo 100 % [3, vzadu]. V Nyíregyháze v 80. rokoch 19. storočia žilo ešte 8 600 Slovákov popri vyše 13 000 Maďaroch a títo Slováci sa nazývali tirpáci. Aj Segedín mal začiatkom 19. storočia ešte početné slovenské obyvateľstvo.
V roku 1920 žili podľa oficiálneho maďarského sčítania ešte Slováci ako menšina v Maďarsku v 78 obciach, pričom väčšinu mali v 41 obciach (50-75 % 21 obcí, 75-100 % 20 obcí). Vyše 500 Slovákov vtedy žilo v župách Stoličnobelehradskej, Komárňanskej, Vesprémskej, Ostrihomskej, Hontianskej, Novohradskej, Čongrádskej, Hevešskej, Jasovsko-Veľkokumánskej, v Pešťpilišskej, v Budapešti, v Abovsko-Turnianskej, Boršodskej, Zemplínskej, Békešskej, Aradskej, Čanádskej. V roku 1920 bolo 59 464 z oficiálne vedených Slovákov rímskokatolíckych, 75 229 evanjelikov, 7723 bolo kalvínov, 734 boli židia, zvyšok (cca. 850) ostatné vierovyznania. Výmena obyvateľstva medzi Česko-Slovenskom a Maďarskom koncom 40-tych rokov 20. storočia znížila ich počet asi o 70 000. 
Dnes ešte bývajú Slováci v Békéšskej, Boršodsko-abovsko-zemplínskej, Komárňansko-ostrihomskej, Novohradskej a Peštianskej župe a v hlavnom meste Budapešti. Ich strediskom je Békešská Čaba. Od 90. rokov 20. storočia majú celoštátnu slovenskú samosprávu a samosprávu na regionálnej úrovni. Týždenník Ľudové noviny má aj internetové vydanie. V krajine sú dve národnostné slovenské gymnáziá - v Budapešti a v Békéšskej Čabe, oproti 19 maďarským na Slovensku. 
Novodobé osídľovanie Slovákov v Maďarsku sa viaže najmä na zázemie Bratislavy, pričom percentuálny podiel približne 50 % dosiahli Slováci v obci Rajka.
Celkový počet Slovákov na území dnešného Maďarska od roku 1880.
Počet Slovákov v Maďarsku podľa oficiálnej uhorskej/maďarskej štatistiky:
Údaje do roku 1920 sú z , neskoršie údaje sú všeobecne dostupné vo viacerých zdrojoch.
Podľa súdobých česko-slovenských zdrojov žilo v čase rozpadu Uhorska na území dnešného Maďarska 630 000 , 350 000 – 450 000 , 450 000 / 500 000 – 550 000 Slovákov. V prospech čísla medzi 400 000 – 500 000 v roku 1918 hovoria aj vyššie uvedené súčty Slovákov a "Maďarov" hovoriacich po slovensky (toto číslo v posledných uhorských sčítaniach neustále rástlo, hoci výučba slovenčiny klesala - nakoniec prakticky nebola - a Maďari nemali dôvod učiť sa vtedy zaznávaný jazyk) podľa maďarských sčítaní, ako aj skutočnosť, že ešte v roku 1946 česko-slovenská komisia pripravujúca výmenu obyvateľstva priamo v Maďarsku (aj to nie celom) napočítala 473 556 Slovákov hlásiacich sa na výmenu. K roku 1990 a 2001 sa uvádza, že skutočný počet Slovákov v Maďarsku je 70 000 resp. 110 000 .
Zhrňujúc možno povedať, že podľa štatistík počet Slovákov v Maďarsku klesol v závislosti od zdroja z 400 000 – 500 000/ vyše 300 000/ 145 000 začiatkom 20. storočia na dnešných oficiálnych 18 000 osôb, čo je pokles počtu národnosti o 95,5 % / 94,2 % / 87,5 % za iba 80 rokov [bez odpočítania výmeny obyv. vo výške ca. 70 000 osôb]. Počet Slovákov je dnes paradoxne vyšší vo vzdialenom Srbsku či Rumunsku, hoci v týchto krajinách bolo v čase rozpadu Uhorska Slovákov podstatne menej ako v Maďarsku.
Poznámky:

</doc>
<doc id="111989" title="Mechanické napätie" url="https://sk.wikipedia.org/wiki?curid=111989">
Mechanické napätie

Mechanické napätie je stav, ktorý vznikne v telese ak naň pôsobia účinky síl. 
Inak povedané, napätie je miera vnútorného rozloženia síl na jednotkovú plochu telesa, ktorá vyrovnáva účinok vonkajšieho zaťaženia, alebo okrajových podmienok pôsobiacich na teleso.
Ak sa pokúsime rukami natiahnuť gumovú niť, musíme vyvinúť silu. Guma sa predĺži a jej prierez sa zmenší. Tvar gumovej nite sa zdeformuje. Ak by sme gumu v takomto stave prestrihli, voľné konce by sa prudko dali do pohybu v smere v ktorom sme gumu predtým napli. Znamená to, že vnútri gumy musí existovať stav, ktorý môže vyvolať silový účinok prejavujúci sa pohybom. Tento stav sa nazýva napätie.
Tenzor napätia.
V skutočnosti napätie nie je jednoduchá veličina ale tenzor druhého rádu. V trojrozmernom priestore má 3 x 3 = 9 zložiek, podľa toho akým smerom napätie voči sledovanému elementu pôsobí. Ako vidieť na obrázku, na každú plôšku vybraného elementu (3) môže pôsobiť napätie v 3 nezávislých smeroch: 
Jednotlivé zložky napätia majú rovnakú jednotku ako tlak, ktorou je v SI sústave pascal [Pa]. Označujú sa symbolmi podľa smeru pôsobenia na skúmanú plochu vnútri materiálu a príslušnými indexami osí:
Vždy po dve zložky tangenciálneho napätia sú zhodné, preto je tenzor symetrický a obsahuje iba 6 nezávislých premnných – zložiek napätí.
Jednoduché stavy napätosti.
Napätie pri osovom ťahu.
Ak by sme vo vyššie uvedenom príklade gumovú niť napli viac, po prestrihnutí by bol pohyb voľných koncov výraznejší. Naopak, ak by sme rovnakou silou napli hrubšiu niť, efekt by bol slabší. Z toho intuitívne vyplynie vzťah pre výpočet napätia:
Uvedený vzťah však platí len ak sily pôsobia na jednej nositeľke a zároveň prechádzajú osou ťahaného telesa, ťahané teleso má po celej dĺžke konštantný prierez a veľkosť napätia je po priereze rozložená rovnomerne. V tomto prípade sa môžeme na úlohu zjednodušene pozrieť ako na jednorozmernú, v ktorej sú ostatné zložky tenzora napätí nulové a nenulová je iba hodnota normálového napätia v osi telesa.
Napätie pri osovom tlaku.
Podobný vzťah platí aj pre výpočet tlakového napätia, pri stláčaní telesa, ktoré je dostatočne hrubé na to, aby nedošlo pri zaťažení k jeho vybočeniu a vzperu.
Vzťah platí za podmienok, že sily pôsobia na jednej nositeľke a zároveň prechádzajú osou stláčaného telesa, teleso má po celej dĺžke konštantný prierez a veľkosť napätia je po priereze rozložená rovnomerne.
Napätie pri strihu.
Strihové namáhanie vzniká pri snahe dvoch susedných prierezov telesa o vzájomné posunutie. Toto namáhanie vyvoláva sila pôsobiaca kolmo na povrch telesa – rovnobežne so sledovaným prierezom. Takéto namáhanie vzniká pri strihaní materiálu. Vzťah pre veľkosť tangenciálneho napätia je:
Napätie pri ohybe.
Ohybové namáhanie vzniká, ak na teleso pôsobí ohybový moment, kolmý k osi telesa. Príkladom je namáhanie skokanskej dosky, ak na jej konci stojí skokan. Doska sa deformuje tak, že vrchné vlákna dosky sú naťahované a spodné stláčané. Intuitívne si predstavíte, že ak by bola rovnaká skokanská doska postavená na hranu, jej deformácia pri rovnakom zaťažení by bola iná. To potvrdzuje aj vzorec pre výpočet maximálnej hodnoty napätia v priereze dosky, ktorý už nezávisí od obsahu prierezu:
Napätie pri krútení.
Namáhanie v krute vzniká, ak na teleso pôsobí krútiaci moment, rovnobežný s osou telesa. Pri tomto namáhaní majú susedné prirezy telesa snahu navzájom sa natočiť, okolo spoločnej osi. Veľkosť maximálneho napätia závisí opäť od tvaru prierezu kolmého na os telesa:

</doc>
<doc id="111991" title="Polomer (kružnica)" url="https://sk.wikipedia.org/wiki?curid=111991">
Polomer (kružnica)

Polomer alebo rádius je dĺžka úsečky, ktorej jeden koncový bod leží na kružnici (alebo hranici kruhu) a druhý koncový bod v strede kruhu alebo kružnice. Obdobne potom možno hovoriť o polomere gule, valca atď. Polomer predstavuje polovicu priemeru. Typická skratka a názov matematickej premennej pre polomer je r. Rozšírením je priemer d definovaný, ako dvojnásobok polomeru:
formula_1.
V prenesenom zmysle sa o polomere hovorí napr. v teórii grafov, kde sa ním označuje vzdialenosť od centra k najvzdialenejšiemu uzlu.

</doc>
<doc id="112074" title="Lipnicovité" url="https://sk.wikipedia.org/wiki?curid=112074">
Lipnicovité

Lipnicovité ("Poaceae"; starší názov trávy – "Graminae" sa stále používa v USA) je čeľaď rastlín z radu lipnicotvarých. 
Je to morfologicky aj biologicky vyhranená čeľaď s vyše 400 rodmi a takmer 10 000 druhmi (iné zdroje 600 rodmi a vyše 6 000 druhmi). Sú to jednoročné až trvalé rastliny. Sú rozšírené po celom svete a majú pre človeka rozhodujúci význam ako základ pestovania obilnín a krmovín. S výnimkou bambusu ide o byliny s valcovitými stonkami (steblami), ktoré sú článkované, v kolienkach delené priečnymi prepážkami, duté (výnimky: cukrová trstina, kukurica); listy objímajú steblo a sú dlhé a úzke, väčšinou sú striedavé so súbežnou žilnatinou a bývajú rozlíšené na čepeľ a pošvu. Zatváravé bunky prieduchov majú netypický činkovitý tvar.
Nevýrazné kvety sú usporiadané v klasoch, metlinách alebo stiahnutých metlinách, majú tri tyčinky, jeden piestik s dvomi perovitými bliznami a zvonka sú kryté plievočkou, plevicou a vonkajšími (čiže spodnými) plevami. Po opelení vetrom stena jediného semenníka (osemenie) zrastá s oplodím a vytvára plod tráv, obilku ("caryopsis"). Z jednej obilky môže vyrásť odnožovaním niekoľko stebiel. 
Väčšina druhov obilnín bola vypestovaná z planých tráv juhozápadnej Ázie. Oproti rozpadavému vretenu klasov planých druhov zostáva pri kultúrnych obilninách klas v celku a obilky sa uvoľňujú z pliev, plevíc a plievočiek až mlátením. 
Lipnicovité súvisia morfologicky s "Commelinales".
Systém.
Podľa APG (2006), Grass Phylogeny Working Group (2005) a sa delí takto:
Staršie delenie podľa :
Staršie delenie podľa ‘Watson, L., and Dallwitz, M.J. 1992 onwards. The grass genera of the world: descriptions, illustrations, identification, and information retrieval; including synonyms, morphology, anatomy, physiology, phytochemistry, cytology, classification, pathogens, world and local distribution, and references. (1998) :
Tradičné delenie na Slovensku:

</doc>
<doc id="112297" title="Ján Bocatius" url="https://sk.wikipedia.org/wiki?curid=112297">
Ján Bocatius

Ján Bocatius (iné mená: Ján Bock, Ján Bogac, Ján Bogas, Ján Bogáthy, Jan Bok; * 25. december 1569, Wetschau, Nemecko – † 31. október 1621, Uherský Brod) bol uhorský humanistický básnik nemeckého pôvodu, pedagóg, historik a knihovník, pôsobiaci na území dnešného Slovenska.
Životopis.
Pochádzal z protestantskej obchodníckej rodiny a vzdelanie získaval v Sasku a Drážďanoch, kde sa zoznámil so slovenskými študentmi, a neskôr pokračoval v štúdiu na univerzite vo Wittenbergu. Po ukončení štúdia odišiel na územie dnešného Slovenska, kde pôsobil ako pedagóg, verejný činiteľ a básnik. Ako pedagóg pracoval v Banskej Bystrici, na Spiši a v Prešove. V roku 1599 sa stal rektorom a v roku 1603 richtárom v Košiciach. V roku 1605 sa zapojil do Bočkajovho protihabsburského povstania, počas ktorého podnikal diplomatické cesty a napokon bol zajatý v Nemecku a následne väznený v Prahe. Po oslobodení sa vrátil k svojmu učiteľskému povolaniu a v roku 1619 vstúpil do služieb Gabriela Bethlena, u ktorého pôsobil ako historiograf a knihovník. Zomrel počas jednej zo svojich diplomatických ciest.
Svojou pedagogickou činnosťou nielen pozdvihol kultúrny život v dnešnom východoslovenskom regióne, ale vďaka pokrokovým učebným metódam podľa zásad humanistickej výchovy pre praktický život si získal veľké uznanie najmä v protestantskom školstve. Ako básnik si získal uznanie nielen doma (od panovníka Rudolfa II. dostal titul "poeta laureatus caesareus"), ale i v zahraničí, kde udržiaval čulé písomné styky s českými a nemeckými humanistickými spisovateľmi.
Tvorba.
Okrem svojej knihy uhorských básní písal tiež oslavné, gratulačné a ľúbostné básne, chválospevy, epigramy, lamenty, epitafy, rozlúčkové a smútočné básne - elégie. Písal tiež epické diela, v ktorých sa venoval historickým udalostiam (vojna s Turkami a pod.) alebo oslave miest a osobností. Svoje diela písal v latinčine a nemčine a uverejňoval ich najmä v zbierkach iných autorov. Pod menom svojho nedospelého syna tiež vydal "Otčenáš" v preklade do 25 jazykov.

</doc>
<doc id="112364" title="Janko Matúška" url="https://sk.wikipedia.org/wiki?curid=112364">
Janko Matúška

Janko Vlastimil Matúška (predikát "z Tvarožnej a Vyšných Ráztok", staršie "de Tvarozsna et Felsőrasztoka"; * 10. január 1821, Dolný Kubín† 11. január 1877, Dolný Kubín) bol slovenský romantický básnik, prozaik a dramatik. Je po ňom pomenované slovenské gymnázium Janka Matúšku v Galante.
Životopis.
Pochádzal z mnohopočetnej rodiny remeselníka Juraja Matúšku a Zuzany Bencúrovej.
Vzdelanie započal na škole v Dolnom Kubíne u jedného zo zakladateľov Matice Slovenskej Leopolda Brucka. Už v mladosti teda získaval cenné kontakty a vlastenecké povedomie.
Rovnako ako jeho starší brat Juraj Matúška, odišiel študovať do Bratislavy na Evanjelické lýceum. Od roku 1839 sa stal aj členom Ústavu reči a literatúry československej. V tom čase sa začal venovať písaniu básní, v ktorých prejavil veľký cit pre rytmus vychádzajúc z národných piesní. Na ústave panovala tvorivá atmosféra pod pevnou rokou Juraja Palkoviča a Ľudovíta Štúra, ktorí mladých národovcov nabádali, aby boli bližšie k ľudu, zároveň ich vyzývali, nech prejdú z bernolákovčiny na spisovnú slovenčinu. Matúška sa chopil tejto výzvy a 9. septembra 1843 napísal báseň "Pri uvítaní bratov" – pravdepodobne prvú v spisovnej slovenčine.
V tomto turbulentnom období však na každého, kto sa zapojil do národného hnutia čakalo prenasledovanie, tresty a neistá budúcnosť. V roku 1844 dostal Štúr na poverenie inšpektora Jozefa Bajcsyho najprv zákaz prednášať a onedlho mu prišla aj výpoveď. Janka Matúšku to nesmierne trápilo a tak sa s ďalšími 21 študentmi rozhodol z lýcea odísť. Frustráciu zmiešanú so smútkom a hnevom vložil do básne Nad Tatrou sa blýska, ktorú zložil 5. marca 1844 a sprevádzala smútiacu delegáciu smerujúcu do Levoče. Vznikla na motív ľudovej piesne Kopala studienku, ktorú Matúška sám odporučil.
Neskôr odišiel pracovať ako vychovávateľ do Oravského Podzámku. Tu v roku 1848 organizoval slovenské národnooslobodzovacie hnutie. Po skončení povstania pracoval ešte krátko ako vychovávateľ v Oravskom Podzámku, v roku 1851 začal pracovať v štátnej službe a od roku 1870 bol správcom kancelárie súdu v Dolnom Kubíne. 14. januára 1851 sa oženil so Žofiou Veselovskou, meštiankou z Námestova.
V tomto zväzku však nebol najšťastnejší. Mrzutosť z nenaplneného pracovného života, sklamanie z neúspechu revolúcie, smútok nad rozpadnutými priateľskými väzbami nevplývali na neho najlepšie. Mal čoraz horšiu náladu a zatrpkol voči ľuďom. Podľa dobových svedectiev často chodieval do kasína, k čomu by Ľudovít Štúr, toľko brojaci proti hazardu, nemal pochopenie. Úradnícku službu vykonával svedomito, ale medzi zamestnancami nebol príliš obľúbený. Predčasne ho penzionovali v roku 1875. Janko Matúška zomrel 11. januára 1877 a na zasnežený pomník mu zhotovili nápis: „Svoji svojmu!“.
Tvorba.
Prvé básne a veršované povesti začal písať už počas štúdia na bratislavskom lýceu. Písal najmä vlastenecké básne, príležitostné básne a veršované povesti, v ktorých sa často inšpiroval ľudovou slovesnosťou. Nezaujímal ho ani taký príbeh ako taký, ale snažil sa o zobrazenie citového života hrdinu a vykreslenie atmosféry, v ktorej sa dej odohrával. Svoju literárnu kariéru ukončil počas revolučných rokov 1848 – 1849, no hoci bola jeho tvorba rozsahom neveľká, umožnila naplniť úlohy, ktoré boli vytýčené štúrovskou generáciou.

</doc>
<doc id="112368" title="Daniel Pastirčák" url="https://sk.wikipedia.org/wiki?curid=112368">
Daniel Pastirčák

Daniel Pastirčák (* 29. január 1959, Prešov) je slovenský básnik, prozaik, esejista, výtvarník a kazateľ Cirkvi bratskej. 
Životopis.
Daniel Pastirčák sa narodil v Prešove. Je absolventom Strednej umeleckej priemyselnej školy v Košiciach a v Bratislave (odbor keramika). Kratší čas pracoval v bratislavskej Mestskej galérii, potom študoval odbor reštaurovanie na dvojročnej nadstavbe a teológiu na Slovenskej evanjelickej bohosloveckej fakulte v Bratislave (1983 – 1987).
V súčasnosti pôsobí ako kazateľ Cirkvi bratskej v Bratislave na Cukrovej ulici 4. Svoje verše, prózy a eseje publikoval na prelome 80. a 90. rokov v "Slovenských pohľadoch" a "Tvorbe T", neskôr v "Romboide" a "Mostoch". Spolupracuje s rozhlasom i televíziou. Debutoval v roku 1993 "Damianova rieka – rozprávky o láske a večnosti". Kniha získala ocenenie Ibby. V roku 1997 vydal básnickú zbierku "Tehilim" a v roku 2000 rozprávkovú ságu "Čintet, alebo more na konci sveta". Kniha získala cenu VÚB. V roku 2005 publikoval svoju druhú básnickú zbierku "Kristus v Bruseli". Na vydanie pripravuje knihu "Malé mýty o počiatku". V roku 2015 bol hosťom 16. ročníka Měsíce autorského čtení (1. 7. až 4. 8. 2015), http://www.autorskecteni.cz/2015/cz/program/29-Daniel-Pastircak.
Okrem literatúry sa venuje aj tvorbe pre divadlo. Preložil hru od T. S. Eliota "Cocktail Party". V roku 2004 napísal novú verziu hry o Svätej Dorote, ktorá bola uvedená v Slovenskom národnom divadle. Pre bábkové divadlo napísal divadelnú verziu "Čintetu" uvedenú na divadelnom festivale v Toruni. Je autorom scenára hry "Vrchol v hmle" a filmového scenára "Budeme sa stretať v snoch", ktorý bol medzi piatimi scenármi nominovanými na ocenenie Český Lev.
Paralelne s literárnou tvorbou sa venuje aj výtvarnej tvorbe. Zúčastnil sa festivalov a výstav knižnej ilustrácie (Medzinárodné bienále knižnej ilustrácie v Martine, BIB '97 v Bratislave, Slovenské knižné ilustrácie v Múzeu umenia mesta Mikeli vo Fínsku, výstava ilustrácií vo Vancouveri v Kanade) a vystavoval na Slovensku a v zahraničí. Na konci 90. rokov mal samostatné výstavy v Londýne a v Prahe (v galerijnej kaviarni G + G a v priestoroch Rádia Slobodná Európa). Z výstav na Slovensku: 1997 – výstava obrazov v Bratislave v Klariskách v rámci Medzinárodného filmového festivalu; 2001 – výstava v Turčianskej galérii v Martine; 2002 – výstava obrazov a ilustrácií v Bratislave; 2003 – výstava so Zbyňkom Prokopom v Levoči v rámci projektu "Medzi dvoma horami" ; 2004 – výstava obrazov a ilustrácií vo Zvolene; 2005 – výstava obrazov v Poprade. V roku 2009 sa zúčastnil na výstave k dvadsiatemu výročiu Nežnej revolúcie v Levoči.
V poslednom čase sa venuje projektu výtvarných bohoslužieb, v ktorých sa výtvarná inštalácia a projekcia spája s improvizovanou hudbou a prvkami rituálu. Jedným z takýchto projektov bol "Ash Wednesday" podľa T. S. Eliota.
Tvorba.
Prvé diela publikoval v časopisoch "Tvorba" a "Slovenské pohľady", knižne debutoval v roku 1993 dielom "Damianova rieka". Jeho diela majú náboženský charakter, vyjadrený nielen častými stopami biblických výrazov, ale i archetypálnou metaforikou a najmä jeho druhé dielo "Tehilim" nesie tiež stopy autobiografickosti.

</doc>
<doc id="112371" title="Ľudo Zelienka" url="https://sk.wikipedia.org/wiki?curid=112371">
Ľudo Zelienka

Ľudo Zelienka (tiež Zeljenka, pseudonymy Ľudovít Radimovský, Ľudo Zelienka-Akela, Ľudo Zelienka-Detvan, Ľudo Zelienka-Hron, Ujo z Detvy a iné) (* 5. december 1917, Zvolen – † 8. august 1977, Bratislava) bol slovenský novinár, dramatik, publicista, pedagóg, redaktor, prekladateľ a ľudový rozprávač.
Životopis.
Narodil sa v robotníckej rodine Ľudovíta Zelienku a jeho manželky Paulíny, rodenej Kankovej. Vzdelanie získaval na reálnom gymnáziu vo Zvolene, na Učiteľskej akadémii v Banskej Bystrici, kde aj v roku 1939 maturoval, a neskôr študoval externe v Bratislave etnografiu a v roku 1968 tu aj promoval. 
V rokoch 1939 – 1940 pracoval ako učiteľ v Zolnej, v rokoch 1940 – 1944 bol riaditeľom školy v Budči. V roku 1944 sa aktívne zúčastnil Slovenského národného povstania, v rokoch 1945 – 1950 bol prednostom oddelenia a neskôr celého odboru na Povereníctve školstva a od roku 1950 až do smrti pracoval v Slovenskom pedagogickom nakladateľstve ako propagačný redaktor a neskôr šéfredaktor oddelenia časopisov. Zomrel v roku 1977 v Bratislave.
Tvorba.
Prvé literárne diela začal uverejňovať ešte počas stredoškolských štúdií v časopisoch Evanjelický posol spod Tatier a A-Zet, neskôr prispieval i do periodík Pravda, Práca, Smena, Sloboda, Hlas ľudu, Život a pod. Začal uverejňovaním fejtónov, čŕt a poviedok, no písal tiež rozhlasové hry, menšie rozhlasové dramatické útvary a skeče. Knižne debutoval v roku 1950 divadelnou hrou pre deti "Detvanček a Hopsasa vo svete nestratia sa". Tematicky čerpal z ľudovej slovesnosti i zo súčasnosti, snažil sa vzbudzovať lásku k prírode a zmysel pre povinnosť. V tvorbe pre deti sa venoval písaniu najmä humoristických próz, no tiež veselohier a zbieraniu anekdôt, vtipov a historiek. Je tiež autorom populárnych príručiek a spevníkov, estrádnych, rozhlasových a televíznych scenárov. Vynikol aj ako ochotník a ľudový rozprávač. Okrem vlastnej tvorby sa venoval tiež prekladom z maďarskej a českej literatúry, väčšinou humoristickej.

</doc>
<doc id="112417" title="Rad Bieleho dvojkríža" url="https://sk.wikipedia.org/wiki?curid=112417">
Rad Bieleho dvojkríža

Rad bieleho dvojkríža je vyznamenanie zriadené zákonom NR SR č. 37/1994 z 2. februára 1994 o štátnych vyznamenaniach. Zapožičiava sa občanom iných štátov, ktorí sa mimoriadnym spôsobom zaslúžili o Slovenskú republiku.
Rad bieleho dvojkríža má dva druhy – občiansky a vojenský; každý z nich má tri triedy. Pri zapožičiavaní jednotlivých tried sa vychádza z miery zásluh toho, komu sa rad zapožičiava.
Rad I. triedy.
Insígnie občianskeho a vojenského druhu I. triedy radu tvorí: radový kríž, veľká radová stuha, radová hviezda a radová stužka.
Radový kríž má priemer , je razený zo striebra, pozlátený. Lícna strana kríža je vyplnená bielym smaltom, ramená kríža sú lemované striebrom. Pod krížom je štít vyplnený červeným smaltom a olemovaný je pozláteným olivovým vencom, spod ktorého vybieha päť cípov polhviezdy. Cípy hviezdy tvoria pozlátené plastické lúče. Na rube kríža je v strede plastický štátny znak Slovenskej republiky, okolo ktorého je do kruhu umiestnený nápis SLOVENSKÁ REPUBLIKA, a matričné číslo. Kríž visí na pozlátenom závese, ktorý má priemer . Kríže občianskeho a vojenského druhu sa vzájomne líšia heraldickým stvárnením závesov. Závesom sa kríž upína na veľkú radovú stuhu pod dvojitú ozdobnú mašľu.
Kríž občianskeho druhu má pozlátený záves tvorený tromi plastickými lipovými listami na štylizovanej podložke.
Kríž vojenského druhu má pozlátený záves tvorený tromi plastickými lipovými listami na štylizovanej podložke v strede s dvoma prekríženými mečmi.
Veľká radová stuha je hodvábna, modro-červeno-modrá, s pomerom farieb 3/8:2/8:3/8, dlhá , široká . Veľká radová stuha sa nosí cez pravé plece k ľavému boku. V mieste, kde sa jej konce križujú na ľavom boku, je pripevnená dvojitá ozdobná mašľa.
Radová hviezda má priemer , je razená zo striebra, pozlátená, v priereze mierne oblo profilovaná. Osemcípu hviezdu tvoria plastické lúče, z ktorých najväčší vytvára cíp hviezdy. Na lícnej strane je v strede hviezdy dvojramenný kríž vyplnený bielym smaltom, ramená kríža sú lemované striebrom. Pod krížom je štít vyplnený červeným smaltom a olemovaný pozláteným olivovým vencom. Na rube hviezdy je v strede plastický štátny znak Slovenskej republiky, okolo ktorého je do kruhu umiestnený nápis SLOVENSKÁ REPUBLIKA, matričné číslo a pripínacia ihlica.
Radová stužka je hodvábna, modro-bielo-modrá, s pomerom farieb 3/8:2/8:3/8, dlhá , široká . V strede stužky je miniatúra, ktorú tvorí dvojkríž vyplnený bielym smaltom. Pod krížom je štít vyplnený červeným smaltom a olemovaný pozláteným olivovým vencom s priemerom . Stužka je napnutá na pravouhlej lište, na rube s pripínacou ihlicou.
Rad II. triedy.
Insígnie občianskeho a vojenského druhu II. triedy radu tvorí: radový kríž s náhrdelníkovou stuhou, radová hviezda a radová stužka (pozri ich zobrazenie).
Radový kríž má priemer , je razený zo striebra, pozlátený. Kríž občianskeho a vojenského druhu je heraldicky stvárnený rovnako ako radový kríž I. triedy. Kríž sa nosí na náhrdelníkovej stuhe.
Náhrdelníková stuha je hodvábna, modro-červeno-modrá, s pomerom farieb 3/8:2/8:3/8, dlhá , široká .
Radová hviezda má priemer , je razená zo striebra, pozlátená, heraldicky stvárnená rovnako ako radová hviezda I. triedy. Radová hviezda sa nosí na ľavej strane občianskeho odevu.
Radová stužka je stvárnená rovnako ako radová stužka I. triedy. Na miniatúre je strieborný olivový veniec.
Rad III. triedy.
Insígnie občianskeho a vojenského druhu III. triedy radu tvorí: radový kríž s náhrdelníkovou stuhou a radová stužka (pozri ich zobrazenie).
Radový kríž má priemer , je razený zo striebra, pozlátený. Kríž občianskeho a vojenského druhu je heraldicky stvárnený rovnako ako radový kríž II. triedy. Kríž sa nosí na náhrdelníkovej stuhe, ktorá je rovnaká ako stuha II. triedy.
Radová stužka je stvárnená ako radová stužka II. triedy. Na miniatúre je bronzový olivový veniec. Stužka sa nosí na ľavej strane občianskeho odevu, a to len vtedy, ak nahrádza nosenie iných radových insígnií.

</doc>
<doc id="112434" title="Iracionálne číslo" url="https://sk.wikipedia.org/wiki?curid=112434">
Iracionálne číslo

Iracionálne číslo je každé reálne číslo, ktoré nie je racionálne, čiže sa nedá vyjadriť pomerom dvoch celých čísel. Teda, iracionálne číslo je každé reálne číslo ktoré sa nedá vyjadriť v tvare formula_1, kde formula_2 a formula_3 sú celé čísla pričom formula_3 je nenulové. Príkladom iracionálneho čísla je formula_5.
História.
Už starovekí grécki geometri vedeli, že dĺžky niektorých úsečiek sa k sebe nemajú, ako žiadne dve celé kladné čísla. To sa dá v jazyku modernej matematiky ekvivalentne formulovať tak, že pomer dĺžok týchto úsečiek je iracionálne číslo. Medzi takéto dvojice úsečiek patria napríklad strana a uhlopriečka štvorca alebo strana a diagonála pravidelného päťuholníka. Takýmto dvojiciam dĺžok Gréci hovorili "nesúmerateľné dĺžky".
Treba pripomenúť, že staroveká grécka matematika považovala za čísla iba celé kladné čísla, čiže to, čomu sa dnes v jazyku modernej matematiky hovorí prirodzené čísla. Grécki geometri pôvodne verili tomu, že ktorékoľvek dve dĺžky sú v takom istom vzájomnom pomere, ako nejaké kladné celočíselné násobky nejakej pevne zvolenej dĺžky. Jeden z pôvodných zámerov gréckej matematiky bolo zredukovať otázky estetickej hodnoty geometrických tvarov na otázky vlastností prirodzených čísel skrývajúcich sa za pomermi dĺžok, ktoré možno na skúmaných útvaroch odmerať. Objavom nesúmerateľných dĺžok bol tento ambiciózny program odsúdený na rýchly koniec. Traduje sa, že stúpenci Pythagorovej školy existenciu nesúmerateľných dĺžok tajili. Ale ani napriek tomuto, na svoju dobu šokujúcemu objavu, Gréci nepripustili, že by číslom mohlo byť aj niečo iné, než celé kladné číslo. Desiata kniha Euklidovych základov sa venuje podrobnému študiu nesúmerateľnosti, ale aj pomerom dĺžok všeobecne.
Pojem iracionálneho čísla tak ako ho používame dnes, bol zavedený oveľa neskôr. Adjektívum "iracionálne" poukazuje iba na to, že takéto čísla nie sú racionálne v zmysle definície.
Dôkaz iracionality čísla formula_5.
Dokazujeme sporom. Predpokladajme, že formula_7 je racionálne číslo. To znamená, že existujú celé čísla formula_8 a formula_9 také, že
pričom formula_9 je rôzne od nuly a formula_8 a formula_9 sú nesúdeliteľné.
Umocnením oboch strán rovnice na druhú dostaneme, že formula_14. Z nenulovosti formula_9 vyplýva formula_16, teda číslo formula_17 je párne. Keďže formula_17 je štvorec, znamená to, že aj samo formula_8 je párne a možno ho vyjadriť v tvare formula_20, kde formula_2 je nejaké celé číslo. Keď posledný vzťah skombinujeme so vzťahom formula_16 zistíme, že formula_23, potom formula_24, čo znamená, že aj formula_25 je párne číslo. Znovu, keďže formula_25 je štvorec, znamená to, že aj formula_9 je párne.
Takto sme dokázali, že formula_8 aj formula_9 sú párne čísla a teda číslo 2 je ich spoločným deliteľom. Ale to je spor s predpokladom, že formula_8 a formula_9 sú nesúdeliteľné.

</doc>
<doc id="112476" title="Cape Canaveral Space Force Station" url="https://sk.wikipedia.org/wiki?curid=112476">
Cape Canaveral Space Force Station

Cape Canaveral Space Force Station (skratka: CCSFS; doslova: "Základňa vesmírnych síl Cape Canaveral"; v rokoch 1949 až 1963 a potom od 1973 do 2020 známa pod názvom Cape Canaveral Air Force Station; v rokoch 1963 až 1973 s názvom Cape Kennedy Air Force Station) je základňa Vesmírnych síl Spojených štátov ("United States Space Force") pre štarty kozmických nosičov na východnom pobreží USA. Nachádza sa na Cape Canaveral v štáte Florida a podlieha Patrickovej základni vesmírnych síl ("Patrick Space Force Base"), domovu Space Launch Delta 45. Základňa susedí s Kennedyho vesmírnym strediskom a do roku 2020 pôvodne patrila Vzdušným silám USA.
História.
Túto oblasť využíva vláda Spojených štátov už od roku 1949, keď prezident Truman založil na Cape Canaveral "Joint Long Range Proving Grounds" pre testovanie raketových striel. Miesto je pre tento účel ideálne, pretože dovoľuje vypúšťať rakety nad Atlantický oceán a je najbližšie zo všetkých oblastí Spojených štátov k rovníku, čo umožňuje využiť odstredivú silu Zeme pri štartoch rakiet.
V roku 1951 na neďalekej základni Banana River Naval Air Station U.S. Air Force založili Air Force Missile Test Center. Na Cape Canaveral AFS prebiehali testy pre balistické rakety Redstone, Jupiter, Pershing, Polaris, Thor, Atlas, Titan a Minuteman. Skupina štartovacích rámp pre rakety Titan (LC-15, 16, 19, 20) a rakety Atlas (LC-11, 12, 13, 14) vybudovaných na pobreží Atlantického oceánu vytvorila v 60-tych rokoch 20. storočia tzv. "Missile Row".
Prvý americký suborbitálny sa uskutočnil 1. mája 1957 práve z Cape Canaveral AFS. Pokus nasledovať sovietsky Sputnik 1 a vyniesť prvú americkú družicu do vesmíru však 6. decembra toho istého roku zlyhal. Po založení NASA v roku 1958 posádka základne vypúšťala rakety aj pre túto organizáciu. Raketa Delta postavená na základe rakety Thor 10. júla 1962 vyniesla prvú súkromnú telekomunikačnú družicu Telstar 1. Prvé lety s ľudskou posádkou pre NASA programy Mercury a Gemini štartovali zo štartovacích rámp LC-5, LC-14 a LC-19.
Južne od Kennedyho vesmírneho strediska boli vybudované štartovacie rampy 40 a 41 pre ťažké nosiče Titan III a Titan IV. Raketa Titan III mala približne rovnakú nosnosť ako Saturn IB, ale výrazne nižšiu cenu. Tieto rampy sa používali na vynášanie špionážnych, komunikačných a meteorologických družíc a pre medziplanetárne misie NASA. US Air Force tiež plánovali dva nezávislé lety s ľudskou posádkou, ktoré by taktiež štartovali z týchto rámp. Boli to programy Dyna-Soar, orbitálne raketové lietadlo (zrušené v roku 1963) a Manned Orbiting Laboratory, kozmická špionážna stanica s ľudskou posádkou (zrušená v roku 1969). V rokoch 1974 až 1977 vypustila NASA pomocou výkonného nosiča Titan-Centaur zo štartovacej rampy 41 sondy Viking a Voyager. Táto rampa sa stala hlavnou pre nepilotovanú nosnú raketu Titan IV.
Štartovacie rampy LC-37 a LC-41 boli prerobené pre štarty rakiet Delta IV a Atlas V. Tieto nové nosné rakety nahradia všetky predchádzajúce rakety Delta, Atlas a Titan.
Dňa 9. decembra 2020 bola základňa oficiálne transformovaná zo základne vzdušných síl na základňu vesmírnych síl, čím došlo aj k zmene jej názvu na "Cape Canaveral Space Force Station".

</doc>
<doc id="112482" title="Tomáš Petrík" url="https://sk.wikipedia.org/wiki?curid=112482">
Tomáš Petrík

Tomáš Petrík (* 31. október 1980, Modra) je slovenský šachový veľmajster. Najvyššie ELO dosiahol v októbri 2006 2544, dnes (október 2009) má ELO 2529. 
Vyhral 16. Memoriál Antonína Vaculíka 2006 v Zlíne. Petrík sa stal majstrom Slovenska aj v roku 2006, titul obhájil po roku 2005 v uzavretom turnaji. V roku 2008 4. za Petrom Vavrákom i Zuzanou Hagarovou (Štočkovou). Hral za Slovensko na 37. Šachovej olympiáde 2006 v Turíne. Ligovú súťaž hrá za ŠK Modru. Skončil informatiku na Univerzite Komenského v Bratislave, s diplomovkou na tému šachového stroja.
Máme aj ďalšieho významného Tomáša Petríka ktorý je z Košíc.Hrá basketbal a fortnite.V obidvoch veciach je brutálne dobrý ale vraví že chce ostať pri basketbale.Každopádne vieme že je veľmi dôležitý pre Slovensko. Držíme mu palce.

</doc>
<doc id="112559" title="Magion" url="https://sk.wikipedia.org/wiki?curid=112559">
Magion

Magion je názov radu malých umelých družíc Zeme určených na výskum parametrov MAGnetického poľa, IONosféry a plazmy v okolí Zeme. Tieto družice boli vyvinuté v Ústave fyziky atmosféry Akadémie vied ČR a od roku 1978 vypúšťané spoločne s väčšími satelitmi programu Interball alebo s družicami v rámci medzinárodného programu Interkozmos. Pohybovali sa po pretiahnutých eliptických dráhach, ktoré prechádzali oblasťami so zvýšeným žiarením a vo svojej najväčšej vzdialenosti zasahovali až za pás geostacionárnych družíc.
Komunikáciu s družicami udržiavala česká komunikačná rádiová stanica v Panskej Vsi.
Magion 1.
Bol vypustený 24. októbra 1978 zo sovietskeho arktického kozmodrómu Pleseck nosnou raketou Kozmos 3M spoločne s materskou družicou Interkozmos 18. Bola to prvá umelá družica Zeme česko-slovenskej výroby.
Po umiestnení na dráhe boli jej parametre:
Družica mala tvar kvádra o rozmeroch 30x30x16 cm a hmotnosť 15 kg. Z tohto telesa vyčnievali do priestoru komunikačné antény a prvky senzorov. Povrch bol pokrytý panelmi napájacích solárnych článkov. Stabilizáciu družice v priestoru zabezpečoval magnetický systém interakcií so zemským magnetickým poľom.
Medzi palubné vybavenie patril telemetrický vysielač v pásme 137 MHz o výkone 250 mW a vysielač v pásme 400 MHz o výkone 1,5 W. Na povelovanie a riadenie družice slúžil 24-kanálový systém s prijímačom na frekvencii 149 MHz. Prístroje na meranie fyzikálnych charakteristík boli predstavované Geiger-Mullerovým počítačom žiarenia, meračom nízkofrekvenčného elektomagnetického poľa, 16-kanálovým frekvenčným analyzátorom a experimentom s meraním elektrického a magnetického poľa do frekvencie 16 kHz.
Magion 1 ukončil svoju výskumnú činnosť 10. septembra 1981, kedy vstúpil do hustých vrstiev atmosféry a zhorel.
Magion 2.
Magion 2 bol vypustený 28. septembra 1989 tiež z kozmodrómu Pleseck, ale s využitím nosnej rakety Ciklon 3. Jeho materskou družicou bol Interkozmos 24.
Po umiestnení na dráhu boli parametre dráhy družice:
Družica bola oproti Magionu 1 podstatne väčšia. Bola tvorená 26-stenom a mala takmer guľový tvar. Jej hmotnosť dosahovala 50 kg. Vďaka väčšej ploche satelitu a solárnych článkov sa zvýšilo množstvo generovanej elektrickej energie na 12 W. Bola vybavená trojzložkovým a jednozložkovým magnetometrom, rádiovým spektrometrom, 3 plazmovými sondami, analyzátormi energetických častíc a vlnovým experimentom.
Magion 3.
Magion 3 bola vypustená 18. decembra 1991 z kozmodrómu Pleseck s využitím nosnej rakety Ciklon 3 spoločne s družicou Interkozmos 25.
Po umiestnení na dráhe boli parametre dráhy družice:
Družica bola rozmerovo i vybavením takmer zhodná s Magionom 2, hmotnosť sa zvýšila na 52 kg.
Rovnako prístrojové vybavenie bolo podobné, pribudol fotometer na meranie optických emisií vonkajšej atmosféry Zeme.
Magion 4.
Magion 4 bol vypustený 3. augusta 1995 z kozmodrómu Pleseck s využitím nosnej rakety Molnija spoločne s družicou Interball 1.
Po umiestnení na dráhe boli parametre dráhy družice:
Družice bola rozmerovo i vybavením takmer zhodná s Magionom 2 a 3, hmotnosť sa zvýšila na 59 kg. Rovnako prístrojové vybavenie bolo podobné, pribudol röntgenový fotometer a dvojzložková Langmuirova sonda.
Magion 5.
Magion 5 je zatiaľ posledná družica tejto série. Bol vypustený 29. augusta 1996 z kozmodrómu Pleseck s využitím nosnej rakety Molnija spoločne s družicou Interball 2.
Po umiestnení na dráhe boli parametre dráhy družice:
Družica bola rozmerovo i vybavením takmer zhodná s predchádzajúcimi družicami, hmotnosť sa zvýšila na 62 kg. Prístrojové vybavenie bolo podobné, pribudol analyzátor chladnej plazmy a 2 kamery na snímánie nočnej strany Zeme.
Krátko po dosiahnutí obežnej dráhy však bolo s družicou stratené spojenie, pretože správne nefungoval solárny napájací systém a došlo k vybitiu palubných akumulátorov. Družica tak bola považovaná za mŕtvu a iba občas bolo vykonávané povelové vysielanie aktivačných signálov. Po takmer 20 mesiacoch márneho čakania náhle 8. mája 1998 sa družica opäť prebudila a začala na Zem odosielať vedecké dáta. Predpokladá sa, že porucha sa odstránila vďaka opakovanému zahrievaniu zo slnečného žiarenia a prípadnému prepáleniu skratovaných spojov.

</doc>
<doc id="112577" title="Chata pod Soliskom" url="https://sk.wikipedia.org/wiki?curid=112577">
Chata pod Soliskom

Chata pod Soliskom () je najmladšou vysokohorskou chatou vo Vysokých Tatrách. Chata je v prevádzke počas celého roka.
História chaty.
Celoročná prevádzka klimatických kúpeľov na Štrbskom Plese vyvolala ďalšie investičné akcie, ktoré mali podporiť návštevnosť tejto lokality Vysokých Tatier. V súvislosti s pretekmi FIS (neskoršie Majstrovstiev sveta v klasických lyžiarskych disciplínach) v roku 1935 bol upravený starý skokanský mostík, postavený v roku 1926. V roku 1943 Klub slovenských turistov a lyžiarov vybudoval na svahu Predného Soliska lyžiarsku zjazdovku s vlekom, ktorý bol v tom čase najdlhším lyžiarskym vlekom v bývalom Česko-Slovensku. Už o rok neskôr pre lyžiarov neďaleko konečnej stanice vleku vyrástla prízemná drevená chata, ktorú uviedli do čiastočnej prevádzky 6. februára 1944. Dokončená bola v roku 1946. 
Chata bola postavená ako útočisko pre lyžiarov v zlom počasí a keďže počas nasledujúcich povojnových rokov nebola dostatočne využívaná, postupne začala chátrať. Tatranské hotely, ktoré ju po roku 1948 obhospodarovali, ju chceli asanovať. Krízovú situáciu pomohol riešiť horolezecký oddiel Vysoké Tatry, ktorého vedúcim bol Ivan Urbanovič starší. Horolezci opravili chatu, pracovníci TANAPu opravili chodníky do Furkotskej doliny a nová sedačková lanovka zo športového areálu na Solisko (uvedená do prevádzky v januári 1970) pomohla zvýšiť nielen návštevnosť chaty, ale aj novoupravenej zjazdovky z Predného Soliska na Štrbské Pleso. Cieľová stanica lanovky je len niekoľko metrov od chaty. 
V roku 1973 prevzala vedenie chaty Tatranská správa účelových zariadení SO ČSZTV. Po privatizácii v roku 1995 sa chata dostala do súkromných rúk a do roku 2003 prešla celkovou prestavbou. 
Prístupnosť chaty.
Chata je prístupná:
Turistické trasy z chaty:

</doc>
<doc id="112584" title="Vojtech Mihálik" url="https://sk.wikipedia.org/wiki?curid=112584">
Vojtech Mihálik

Vojtech Mihálik (* 30. marec 1926, Dolná Streda – † 3. november 2001, Bratislava) bol slovenský básnik, prekladateľ, publicista a politik.
Životopis.
Narodil sa v robotníckej rodine v Dolnej Strede a vzdelanie získaval v Seredi, Trnave a na filozofickej fakulte Univerzity Komenského v Bratislave, kde študoval odbor slovenčinafilozofia.
Po ukončení vzdelávania pracoval ako redaktor; v rokoch 19491950 vo vydavateľstve Kniha a v rokoch 19501951 vo vydavateľstve Slovenský spisovateľ; v rokoch 19521954 vo vojenskom časopise Československý voják, kde pôsobil počas základnej vojenskej služby. V rokoch 19541959 bol tajomníkom Zväzu slovenských spisovateľov a v rokoch 19651967 bol prvým tajomníkom a predsedom tohto zväzu. V rokoch 19601964 sa vrátil do vydavateľstva Slovenský spisovateľ ako šéfredaktor, v rokoch 19681969 sa venoval výhradne literárnej činnosti, v rokoch 19711973 pracoval ako odborný poradca pri predsedníctve vlády, v rokoch 19741977 sa opäť pokúsil venovať výhradne svojej literárnej tvorbe a v rokoch 19771985, keď odišiel do dôchodku, bol riaditeľom vydavateľstva Slovenský spisovateľ.
Okrem týchto zamestnaní sa angažoval i politicky. V rokoch 19641981 bol poslancom Slovenskej národnej rady, v rokoch 19691971 poslancom Federálneho zhromaždenia a v rokoch 19661981 bol členom Ústredného výboru Komunistickej strany Slovenska.
Dlhé roky sa v Novom slove mladých, prílohe Nového slova, venoval mladým adeptom poézie, z ktorých chcel vychovať básnikov ozajstného komunistického razenia. Viacerí neskôr publikovali básnické zbierky v knižnej podobe, no iba 34 ostali v literárnom živote natrvalo. Mihálik zo svojej pozície „komunistického pápeža poézie na Slovensku“ bránil priamymi zákazmi i sprostredkovanými cez ÚV KSS v publikovaní viacerým básnikom vtedajšej mladšej a strednej generácie, napr. Ivanovi Štrpkovi, Štefanovi Moravčíkovi, Milanovi Richterovi, Jánovi Švantnerovi, ktorí pre jeho politické zásahy boli sčast, alebo úplne vylúčení z literárneho života 70. rokov 20. storočia a niektorí až do konca 80. rokov.
Slovenská spisovateľka Daniela Kapitáňová v rozhovoroch v 10. rokoch 21. storočia spomenula sexuálne obťažovanie, ku ktorému malo zo strany Vojtecha Mihálika údajne dôjsť v 70. rokoch pri stretnutí ohľadom jej tvorby. 
Tvorba.
Písať básne začal vo svojich štrnástich rokoch, keď bol žiakom trnavského gymnázia a svoje diela uverejňoval v časopisoch Plameň, Rozvoj, Nový svet a Elán. Knižne debutoval v roku 1947 zbierkou "Anjeli". Svojimi dielami otvorene podporoval myšlienky komunizmu a kritizoval kapitalizmus. Vyjadril i svoj odpor voči hrozbe vojnového konfliktu. V sociálne zameranej lyrike si všímal predovšetkým neradostné osudy žien – vdov, opustených a bezdetných žien, starých židoviek –, ktorých životy kruto poznačila vojna. Okrem vlastnej tvorby sa venoval aj prekladaniu antickej, gréckej a rímskej literatúry (Sofokles, Aristofanes, Publius Ovidius Naso), poľskej poézie (Julian Tuwim, Stanisław Jerzy Lec a i.), ale tiež talianskej, francúzskej a americkej literatúry.

</doc>
<doc id="112647" title="Web site" url="https://sk.wikipedia.org/wiki?curid=112647">
Web site

Web site alebo website (do slovenčiny prekladané ako: webové sídlo, sídlo web, webová lokalita, webové miesto, web, jazykovo nevhodne: web sídlo/websídlo, web lokalita, websajt/web sajt, nejednoznačne: webové stránky/webová stránka, nejednoznačne a jazykovo nevhodne webstránky/webstránka/web stránky/web stránka, nejednoznačne: internetové stránky/internetová stránka) je súbor webových stránok (angl. web pages), zvyčajne v rámci jednej domény na internete.
Vysvetlenie pojmov.
Pod webovou stránkou (patriacou / na) website sa tu rozumie dokument zvyčajne v jazyku HTML/XHTML dostupný pomocou HTTP protokolu, ktorý prenáša informácie z webového servera website a zobrazuje stránku v používateľovom webovom prehliadači.
Všetky webové stránky (angl. web pages) internetu sa súhrnne nazývajú World Wide Web.
Zvyčajne website majú svoju adresu v sieti internet tzv. internetová doména. 
K stránkam (pages) na web site sa zvyčajne pristupuje zo spoločného koreňového URL zvaného domovská stránka (z angl. "homepage") a zvyčajne sú uložené na fyzicky rovnakom webovom serveri. 
Ostatné stránky website môžu byť hierarchicky organizované, napríklad pomocou menu a byť uložené aj inde ako v koreňovom adresáre (ale nemusia). Hyperlinky medzi stránkami (ktoré používateľ vidí ako URL) ak sú správne "nalinkované" (ak nie, zobrazí sa najčastejšie chyba 404) prevedú používateľa na ďalšiu stránku website alebo iné website. Stránky na jednom website môžu ale nemusia mať podobnú štruktúru a výzor. Ak je štruktúra rovnaká (napríklad wikipedia má menu vždy vľavo) používateľ si zvyčajne ani nevšimne kadiaľ po sídle prechádza a ako sa mení URL alebo umiestnenie v adresároch. Premávka tak tečie medzi rôznymi časťami web site. 
Orientáciu používateľa zabezpečuje na web site navigácia webového sídla. Medzi navigačné nástroje patrí napr. mapa stránok, vyhľadávanie a pod.
Druhy website.
Niektoré website vyžadujú registráciu užívateľa, aby umožnili prístup k ich (kompletnému) obsahu. Príkladom sú stránky Intranetu alebo sídla poskytujúce správy zo Slovenska, pornografiu, spravodajstvo, herné lokality, webové fóra, webové emailové služby a pod. 

</doc>
<doc id="112705" title="Zoznam štartovacích rámp na Cape Canaveral a ostrove Merritt" url="https://sk.wikipedia.org/wiki?curid=112705">
Zoznam štartovacích rámp na Cape Canaveral a ostrove Merritt

Cape Canaveral a priľahlý ostrov Merritt, blízko pobrežia Floridy, je domovom dvoch kozmodrómov, jedného civilného a jedného vojenského, na ktorých sa nachádza niekoľko štartovacích komplexov pre rakety.
Kennedyho vesmírne stredisko.
Kennedyho vesmírne stredisko má jeden aktívny štartovací komplex s dvoma odpaľovacími rampami. Z tohto komplexu štartovali rakety Saturn V, všetky pilotované lety na Skylab, Apollo-Sojuz a všetky štarty Space Shuttle. V súčasnosti využíva rampu 39A spoločnosť SpaceX na štarty rakiet Falcon 9 Block 5 a Falcon Heavy. Rampu 39B používa NASA pre svoju superťažkú nosnú raketu Space Launch System. Aktívne rampy a nosiče sú vyznačené tučne.
Cape Canaveral Space Force Station.
Cape Canaveral Space Force Station (CCSFS) bolo miesto štartov všetkých pilotovaných letov pred misiou Apollo 8 programu Apollo, ako aj mnohých iných dôležitých letov Ministerstva obrany (DoD) a NASA. Pre Ministerstvo obrany hralo druhú úlohu po základni Vandenberg Space Force Base v Kalifornii, ale stále odtiaľ štartovali mnohé kozmické sondy NASA, ako aj tých letov, ktoré ako nosiče použili nosiče United States Air Force. Aktívne rampy a nosiče sú vyznačené tučne.
Podporu letov pre CCSFS poskytuje aj neďaleká Patrickova základňa vesmírnych síl ("Patrick Space Force Base").

</doc>
<doc id="112789" title="Mikuláš Maník" url="https://sk.wikipedia.org/wiki?curid=112789">
Mikuláš Maník

Mikuláš Maník (* 26. máj 1975, Košice) je slovenský šachový veľmajster. Najvyššie ELO - 2512 - dosiahol v roku 2005, v listine z októbra 2009 mal 2439 bodov. 
Vyhral turnaje Lázně Bohdaneč 1996, 1997, "Open Tatry" 1998, Neuenburg 2005. Delil prvé miesto na Open Pardubice 1998. Slovenskú ligu hral za vtedajšieho majstra "ŠK Hoffer Komárno", dnes za Prakovce, rakúsku Bundesligu za Pamhagen. Dvakrát reprezentoval Slovensko na olympiádach. Maník je výborný hráč bleskoviek. Po Ignácovi Kolischovi bol jedným z najväčších talentov na Slovensku.

</doc>
<doc id="112834" title="Július Lenko" url="https://sk.wikipedia.org/wiki?curid=112834">
Július Lenko

Július Lenko (pseudonymy Daniel Jozef, Elo Strmina, J. Oknel, Valaský a i.) (* 10. december 1914, Hybe – † 18. január 2000, Bratislava) bol slovenský básnik a prekladateľ.
Životopis.
Narodil sa 10. decembra v Hybiach a vzdelanie získaval v Liptovskom Mikuláši a v Bratislave, kde študoval slovenčinu a nemčinu na Filozofickej fakulte Univerzity Komenského. Po ukončení vysokoškolského štúdia v roku 1939 pôsobil ako stredoškolský profesor v Humennom a Prešove, v rokoch 1945 – 1957 učil v Liptovskom Mikuláši. V roku 1957 začal pracovať na Povereníctve školstva a kultúry v Bratislave, od roku 1960 pracoval ako redaktor vydavateľstva Tatran, kde zotrval až do odchodu do dôchodku v roku 1977.
Jeho život a dielo mapuje aj dokumentárny film "Július Lenko" (STV Bratislava 1997, cyklus Portréty, scenár a réžia Fedor Bartko).
Tvorba.
Svoje prvé literárne diela začal uverejňovať už počas stredoškolských štúdií v časopise Slovenský ľud, Nový rod a Svojeť, neskôr publikoval i v časopisoch Slovenské smery, Slovenské pohľady, Elán, Pero a Nové slovo. Knižne debutoval v roku 1941 zbierkou básní "V nás a mimo nás". Jeho tvorba bola silne ovplyvnená poetizmom a nadrealizmom, ale i spisovateľmi ako Emil Boleslav Lukáč, Laco Novomeský, Ivan Krasko, zo zahraničných potom najmä Jiří Wolker. Vo svojich začiatkoch sa venoval témam dobového vysťahovalectva a ľúbostnej lyrike, neskôr sa v jeho tvorbe objavovali i témy vojny, utrpenia, neskôr i spomienky na detstvo a mladosť. Okrem vlastnej tvorby sa venoval i prekladaniu z nemčiny (Johann Wolfgang Goethe, Friedrich Schiller, Bertold Brecht, Heinrich Heine, Hermann Hesse, Novalis a i.), francúzštiny (Jean de La Fontain) a ruštiny (Alexander Sergejevič Puškin, Nikolaj Alexejevič Nekrasov, Ivan Andrejevič Krylov). Zaslúžil sa o založenie Múzea Janka Kráľa v Liptovskom Mikuláši.

</doc>
<doc id="112839" title="Vesmírny štartovací komplex 17 na Cape Canaveral Space Force Station" url="https://sk.wikipedia.org/wiki?curid=112839">
Vesmírny štartovací komplex 17 na Cape Canaveral Space Force Station

Vesmírny štartovací komplex 17 (; skratka: "SLC-17") bolo jedno zo štartovacích miest na Základni vzdušných síl Cape Canaveral na Floride.
Bol vybudovaný v roku 1956 pre skúšky balistickej rakety Thor, ale neskôr z neho štartovali kozmické sondy určené na prieskum Mesiaca a planét, solárne observatória a meteorologické družice.
LC 17 na Cape Canaveral Air Force Station má dve aktívne štartovacie rampy pre nosné rakety, 17-A a 17-B. Rampy obsluhuje 45th Space Wing US Air Force a uskutočnilo sa na nich viac ako 300 vojenských, NASA a komerčných štartov striel a rakiet.
Prvý štart na rampe 17-A sa uskutočnil 20. augusta 1957 (balistická raketa Thor) a na rampe 17-B 25. januára 1957. Začiatkom 60. rokov boli rampy upravené, aby na nich mohli štartovať modernejšie nosná rakety, ktoré vznikli na základe rakety Thor (Delta).
Od začiatku roka 1960 do konca roka 1965 štartovalo z komplexu 17 tridsaťpäť rakiet Delta. V tom čase bol komplex pod správou Air Force. V roku 1965 prešla správa komplexu pod NASA, ale v roku 1988 sa vrátila naspäť kvôli rozbehnutému programu rakiet Delta II.
Rakety Delta II štartovali z komplexu celú nasledujúcu dekádu. V roku 1997 bola rampa 17-B prerobená pre nový, silnejší nosič Delta III. Raketa Delta III z rampy úspešne odštartovala na svoj prvý let 23. augusta 2000.
Z komplexu štartovali rakety pre množstvo dôležitých misií NASA: Explorer a Pioneer, všetky sondy programu "Orbiting Solar Observatories", Solar Maximum, biologické družice (BIOS), infračervené observatóriá (TIROS) a geostacionárne družice v rámci programu GOES.

</doc>
<doc id="112939" title="Viktória Ráková" url="https://sk.wikipedia.org/wiki?curid=112939">
Viktória Ráková

Viktória „Viki“ Ráková (* 15. marec 1981, Rimavská Sobota), je slovenská herečka maďarskej národnosti. Je stálym hosťom maďarského národnostného divadla Thália v Košiciach. V minulosti hrala v slovenskom seriáli Panelák, ktorý vysielala televízia JOJ, kde hrala postavu Agáty Fodrászovej a hrala aj v sitcome Kutyil s.r.o., kde stvárnila Tünde Gyönyörű. Momentálne stvárňuje postavu Ildikó Komárom v komediálnom seriáli Susedia, vysielanom v televízii Markíza.
Po absolvovaní Obchodnej akadémie v Rimavskej Sobote, kde vyrastala, vyštudovala herectvo na VŠMU v Bratislave, ktoré úspešne dokončila v roku 2006. V súčasnosti žije v Chotíne s manželom hudobníkom Róbertom Lakatosom a synmi Bendegúzom (* 2015) a Benjamínom (* 2019). Vo voľnom čase rada varí, chodí do prírody a číta knihy.
Jej o tri roky starší brat Róbert Rák je futbalistom klubu MFK Zemplín Michalovce.

</doc>
<doc id="112947" title="Štartovací komplex 5 na Cape Canaveral Space Force Station" url="https://sk.wikipedia.org/wiki?curid=112947">
Štartovací komplex 5 na Cape Canaveral Space Force Station

Štartovací komplex 5 (; skratka: "LC-5") bolo jedno zo štartovacích miest na Základni vzdušných síl Cape Canaveral na Floride. Z rampy komplexu štartovali rôzne verzie rakiet Redstone a Jupiter.
Komplex je známy najmä ako miesto štartu pre let NASA Mercury-Redstone 3, ktorý vyniesol prvého amerického astronauta, Alana Sheparda, do vesmíru. Bol tiež miestom štartu Gusa Grissoma v lodi Mercury-Redstone 4. Lety Mercury-Redstone 1, Mercury-Redstone 1A a Mercury-Redstone 2 so šimpanzom Hamom na palube tiež štartovali z LC-5.
Celkovo sa na komplexe uskutočnilo 23 štartov, 16 rakety Redstone a 7 rakety Jupiter. Prvý štart sa uskutočnil 19. júla 1956 a posledný bol štart Gusa Grissoma v lodi Liberty Bell 7 21. júla 1961.
Z komplexov 5 a 6 sa 31. januára 1964 stalo múzeum, v ktorom je môžné vidieť originálne zariadenia použité pri letoch programu Mercury. Výlety do múzea organizuje Návštevnícke centrum Kennedyho vesmírneho strediska. 

</doc>
<doc id="113068" title="Konštantín Čársky" url="https://sk.wikipedia.org/wiki?curid=113068">
Konštantín Čársky

Konštantín Čársky (* 4. apríl 1899, Gbely – † 13. máj 1987, Bratislava), bol slovenský lekár, chirurg, univerzitný profesor. Pracoval hlavne v oblasti brušnej chirurgie a traumatológie.
Životopis.
Gymnázium študoval v Nitre, Skalici a Trnave. Medicínu začal študovať na Karlovej univerzite v Prahe a v roku 1921 prestúpil na Lekársku fakultu Univerzity Komenského v Bratislave. Promovaný bol v roku 1924. Pôsobil ako asistent na Chirurgickej klinike u profesora Kostlivého, ktorý ho vyslal na študijný pobyt do USA, kde získal cenné skúsenosti. Ako 32-ročný sa stal docentom chirurgie. Dňa 5. mája 1939 bol vymenovaný za riadneho profesora chirurgickej propedeutiky a ortopédie a súčasne bol vymenovaný za prednostu Klinickej chirurgickej propedeutiky a ortopédie. Túto funkciu zastával do roku 1941. V roku 1942 bol už oficiálne vymenovaný za prednostu Chirurgickej kliniky a vedúceho Katedry chirurgie Lekárskej fakulty Slovenskej univerzity, neskôr Univerzity Komenského. I. chirurgickú kliniku v Bratislave viedol 29 rokov.
Prof. Čársky bol členom Svetovej chirurgickej spoločnosti a predsedom Česko-slovenskej chirurgickej spoločnosti. Jeho vedecká činnosť bola mimoriadne plodná. Jeho habilitačnú prácu "Lokálna liečba chirurgických infekcií" poznali aj v zahraničí. U nás sa stal priekopníkom v septickej chirurgii. Venoval sa aj plastickej chirurgii.
Do dôchodku odišiel v roku 1971. Ako dôchodca sa plne venoval zdravotníckej osvete najmä v novinách, časopisoch, rozhlase a televízii. Zomrel v Bratislave, ale pochovaný je na novom cintoríne vo svojich rodných Gbeloch.

</doc>
<doc id="113126" title="Jaroslav Franek" url="https://sk.wikipedia.org/wiki?curid=113126">
Jaroslav Franek

Ing. Jaroslav Franek, CSc. (* 28. október 1946, Bratislava) je slovenský vedec, učiteľ a bývalý hovorca Ústredného zväzu židovských náboženských obcí a bývalý predseda Rady Slovenskej televízie.
Venuje sa problematike antisemitizmu a židovskej histórii. Vyučuje elektrotechniku na Fakulte elektrotechniky a informatiky Slovenskej technickej univerzity v Bratislave.
Životopis.
V rokoch 196469 študoval na Elektrotechnickej fakulte Slovenskej vysokej školy technickej v Bratislave odbor Fyzika tuhých látok. Po štúdiách pôsobil v roku 1970 ako odborný pracovník na Ústave anorganickej chémie SAV, 197178 odborný asistent na Matematicko-fyzikálnej fakulte, alebo Prírodovedeckej fakulte UK. 
Od 1978 pôsobil ako odborný asistent (v roku 2020 už ako externý spolupracovník) na Katedre teoretickej a experimentálnej elektrotechniky, Fakulty elektrotechniky a informatiky Slovenskej technickej univerzity. 
Pôsobil aj ako externý učiteľ na Inštitúte judaistiky UK v Bratislave, ktorý bol zriadený v roku 1996. 
Žije v Bratislave, je ženatý, otec dvoch detí.
Verejné pôsobenie.
Ako hovorca Ústredného zväzu židovských náboženských obcí viacero rokov formoval názory a postoje svojich spoluvercov, čo sa rozhodli ostať občanmi Slovenskej republiky.
30. januára 2001 Rada Slovenskej televízie (Rada RTVS, ktorá je kolektívny riadiaci orgán RTVS) zvolila za svojho predsedu Jaroslava Franeka.

</doc>
<doc id="113132" title="Prokop Diviš" url="https://sk.wikipedia.org/wiki?curid=113132">
Prokop Diviš

Prokop Diviš, vlastným menom Václav Divíšek, (* 26. marec 1698, Helvíkovice – † 21. december 1765, Znojmo-Přímětice), bol český rímskokatolícky kňaz, člen rádu premonštrátov, prírodovedec a vynálezca.
Za kňaza bol vysvätený v roku 1726. Keď bol farárom v juhomoravskej farnosti Přímětice, zostrojil prvý bleskozvod v Česku, ktorý v roku 1754 postavil na streche farskej budovy. Miestni sedliaci ho zničili v presvedčení, že bleskozvod je príčinou sucha a neúrody. Neskôr, keď si tí istí sedliaci uvedomili význam bleskozvodu, postavil ho Diviš priamo na veži kostola.
Bleskozvod vynašiel v roku 1749 Benjamin Franklin (často sa nesprávne uvádza, že ho ako prvý vynašiel v roku 1754 práve Diviš).
Je zaujímavé, že Diviš sa venoval aj teórii hudby. Dokonca je autorom ešte jedného slávneho vynálezuhudobného nástroja, nazvaného "Denis d´or" („Zlatý Diviš“). Zostrojil ho v roku 1753. Nástroj bol poháňaný elektrinou. Po Divišovej smrti tento nástroj previezli do Viedne. Tam sa však stratil a nikdy ho už nikto nenašiel.
Zaoberal sa štúdiom elektrických javov, využíval elektrinu na liečenie ľudí, čím sa stal predchodcom súčasnej elektroliečby.

</doc>
<doc id="113191" title="Komunikačné rozhranie" url="https://sk.wikipedia.org/wiki?curid=113191">
Komunikačné rozhranie

Komunikačné rozhranie je súbor elektronických prvkov potrebných na pripojenie zariadenia k inému zariadeniu, príp. ku komunikačnej zbernici, za účelom prenosu údajov. Týmto pojmom sa označuje aj súbor noriem, predpisov a komunikačných protokolov určujúcich vlastnosti takéhoto pripojenia. Takéto rozhranie môže byť definované nie len ako fyzický konektor, ale aj bezdrôtové, v rámci čipu, softvérové, alebo len virtuálne.
Podmnožinou komunikačného rozhrania je komunikačný port – externý konektor počítača, ktorý je presne definovaný po stránke mechanickej, elektrickej a komunikačnej.
Rozdelenie.
Komunikačné rozhrania je možné deliť podľa množstva kritérií, napríklad:

</doc>
<doc id="113211" title="Ústí nad Labem" url="https://sk.wikipedia.org/wiki?curid=113211">
Ústí nad Labem

Ústí nad Labem () je štatutárne mesto na severozápade Čiech, centrum Ústeckého kraja a okresu Ústí nad Labem. Do roku 1990 v meste sídlil Krajský národný výbor Severočeského kraja. Ústí nad Labem má rozlohu a s počtom 95 477 obyvateľov je siedmym najväčším mestom Česka.
Dejiny.
Oblasťou s najstaršou historickou tradíciou je okolie neďalekej obce "Stadice" (v súčasnosti časť Řehlovíc) ležiacej v údolí rieky Bíliny. Český kronikár Kosmas sem prisudzuje dej povesti o založení českej kráľovskej dynastie, rodu Přemyslovcov. Podľa jeho rozprávania bol práve tu bájny Přemysl Oráč vyzvaný, aby opustil svoj pluh, oženil sa s kňažnou Libušou a zasadol na kniežací stolec. Přemyslovci Čechám vládli približne od roku 800 až do roku 1306. Přemysl Otakar II. povýšil Ústie na mesto, pravdepodobne v polovici 13. storočia. Výsady, ktoré mestu udelil "Přemysl Otakar II.", potvrdil a rozšíril Ján Luxemburský. Mesto sa riadilo magdeburgským právom, malo právo slobodnej plavby aj míľové právo.
Priemysel.
Po búrlivom rozvoji priemyslu v 19. storočí bol aj v socializme uprednostňovaný ťažký priemysel. Priamo v centre mesta pozdĺž rieky Labe sú umiestnené podniky chemického a potravinárskeho priemyslu. Na severe mesta v "Úžine" bola plynáreň a na západe mesta v "Trnicích" tepláreň s kombinovanou výrobou výrobou elektriny a tepla. Na juhu pri Labe existovala veľká paneláreň. Ovzdušie mesta a povrchové vody boli silno znečistené. Významný bol aj prístav na Labe. Niektoré z týchto prevádzok boli zrušené (plynáreň, paneláreň) ale chemický a potravinársky priemysel sa ďalej rozvíja. Životné prostredie sa aj napriek tomu oveľa zlepšilo a za svoje úsilie o zlepšenie životného prostredia získalo mesto v rokoch 1999, 2000, a 2001 ocenenie Európskej komisie. Napriek týmto oceneniam je v súčasnosti zo strany mesta laxný prístup mestských orgánov k častým haváriám, ku ktorým v tunajšej chemickej továrni "Spolchemie" dochádza. V priebehu roku 2004 došlo dvakrát po sebe k únikom nebezpečných chemikálií do ovzdušia. Obyvateľstvo bolo informované so zhruba dvojhodinovým oneskorením. Nebezpečné prevádzky z centra mesta miznú, nahradzujú ich moderné a bezpečné technológie. To sa prejavuje napríklad súčasným stavom čistoty rieky Bíliny, ktorá ešte donedávna slúžila na rozrieďovanie nebezpečných chemických odpadov, ktoré "Spolchemie" produkovala.

</doc>
<doc id="113307" title="Collegium musicum (slovenská hudobná skupina)" url="https://sk.wikipedia.org/wiki?curid=113307">
Collegium musicum (slovenská hudobná skupina)

Collegium Musicum bola slovenská artrocková skupina, známa svojimi inštrumentálnymi kompozíciami.
Biografia skupiny.
Collegium Musicum vzniklo v roku 1969 v zostave Marián Varga (klávesy, organ), Fedor Frešo (basgitara), Dušan Hájek (bicie) a Fedor Letňan (gitara). Vedúcou osobnosťou skupiny bol Marián Varga. Skupina bola známa vlastnými interpretáciami známych klasických diel napr. „Hommage à J.S. Bach“ alebo „Concerto in D.“ od Josepha Haydna. Prvá personálna zmena nastala po nahradení Fedora Letňana Rasťom Vachom z formácie Blues Five (kde hral aj s Dušanom Hájekom). Rasťo Vacho musel ale skupinu opustiť počas štúdií. Do Collegium Musicum sa následne dostal český gitarista Pavel Váně, ktorý s nim nahral debutové EP "Hommage à J.S.Bach / Ulica plná plášťov do dažďa". Po návrate Rasťa Vacha skupina nahrala debutový album. Druhým a posledným odchodom Rasťa Vacha sa do skupiny dostal mladý talentovaný gitarista František Griglák. V tejto zostave nahrali jeden z najlepších slovenských albumov, "Konvergencie". V roku 1973 Collegium nahráva album "Collegium Musicum Live", v trio zostave. Po nahrávaní bol basgitarista Fedor Frešo nahradený Ivanom Belákom a do skupiny sa dostal nový gitarista Jozef Farkaš. V tejto zostave nahrali album "Marián Varga &amp; Collegium Musicum". Po odchode Dušana Hájeka sa do skupiny sa na poste bubeníka objavuje Peter Szapu a na poste gitaristu Andrej Horváth zo skupiny Bohémia. V roku 1976 sa nahráva ďalší album podobný "Zelenej pošte", s názvom "Na druhom programe sna". Na nahrávaní sa podieľali Radim Hladík, Pavol Hammel, Fedor Letňan, Tomáš Rédey, Ivan Belák, Dušan Hájek, Pavol Kozma a Peter Szapu. V roku 1977 sa Collegium rozpadá. V decembri 1977 sa dala dokopy pôvodná zostava Collegium Musicum Marián Varga (klávesy, organ), Fedor Frešo (basgitara), Dušan Hájek (bicie) spolu s novými postavami, spevákom Ľudovítom Noskom a gitaristom Karlom Witzom. V tejto zostave nahrali album "Continuo". V roku 1978 vznikol tiež muzikál, ktorý s Collegiom súvisí "Cyrano z predmestia". V roku 1979 vznikla opäť nová, posledná zostava s bubeníkom Pavlom Kozmom a gitaristom Petrom Peterajom. S hosťujúcim Pavlom Hammelom a gitaristom Petrom Peterajom nahrávajú pod značkou Collegium Musicum album "On a ona" s témou lásky a vzťahov. V roku 1981 Collegium Musicum nahralo posledný oficiálny album "Divergencie". Skupina sa rozpadla a Marián Varga prešiel na sólovú dráhu. V nasledujúcich rokoch sa Collegium príležitostne dávalo dokopy. Prvý comeback skupina absolvovala v roku 1992 s bubeníkom Cyrilom Zeleňákom. V roku 1997 Collegium Musicum vydávajú comebackový live album s názvom "Collegium Musicum '97". V roku 2008 sa dala skupina dohromady v zostave Marián Varga (klávesy, organ), František Griglák (gitara), Fedor Frešo (basgitara) a hosťujúci Martin Valihora (bicie). Svoj comeback uviedli na Československom Beatfeste v Lucerne spolu s kapelami Blue Effect, ETC, Progres, Fermáta, Prúdy, Synkopy 61, Michal Prokop &amp; Framus Five. V roku 2009 Collegium Musicum absolvovalo úspešné turné po slovenských mestách. V lete 2009 vystúpili na bigbítovom festivale "Dni legiend". V novembri roka 2009 Collegium Musicum nahráva CD/DVD v Divadle Aréna v Bratislave s aktuálnym koncertným repertoárom, spolu s Františkom Griglákom a bubeníkom Martinom Valihorom.
Platne boli vydané v Opuse v Bratislave. Ich hudbu možno porovnať s hudbou skupiny The Nice (po ktorej koncerte sa Marián Varga definitívne utvrdil v myšlienke na založenie Collegia Musica), ELP (Emerson, Lake &amp; Palmer).
Diskografia.
LP.
Pôvodné:
Exportné:
Koncertné:

</doc>
<doc id="113317" title="Planéta X" url="https://sk.wikipedia.org/wiki?curid=113317">
Planéta X

Planéta X je veľká hypotetická planéta obiehajúca okolo Slnka za obežnou dráhou Neptúna. Názov X neznamená poradové číslo 10, ale „neznáma“, pretože v čase hypotézy bolo známych len 8 planét slnečnej sústavy.
Jej existencia sa predpokladala na základe nezrovnalostí v pohyboch plynových obrov, hlavne Urána a Neptúna. Tieto nezrovnalosti boli z veľkej časti vysvetlené modernými meraniami.
Hoci Pluto bolo objavené ako výsledok hľadania planéty X, nie je považované za planétu X. Nepovažuje sa za ňu ani Eris.

</doc>
<doc id="113413" title="Steam (program)" url="https://sk.wikipedia.org/wiki?curid=113413">
Steam (program)

Program Steam slúži na online objednávanie, sťahovanie a hranie hier. Prvýkrát bol vydaný 22. marca 2002 firmou Valve Software. Na Steame je dostupných viac ako milión hier. V januári 2010 firma Valve oznámila, že Steam prekročil hranicu 25 milióna registrovaných užívateľských účtov. Dnes má viac ako miliardu účtov z ktorých je 125 miliónov aktívnych. Veľkou čiastkou sa o to zaslúžila aj potrebná aktivácia hier cez Steam ( , Mafia II, Counter Strike, Raft a iné). Steam je dostupný pre platformy Windows, OS X a od februára 2013 aj pre Linux.
Veľa herných firiem využíva Steam na distribúciu ich hier. Patria medzi ne napríklad , Activision, 2K Games, THQ, Sega, Codemasters, id Software, LucasArts, Capcom, Rockstar Games, Bethesda Softworks, Redbeet Interactive, a mnohí ďalší. Steam ( VALVe ) má najlepší VAC.
Komunita služby Steam.
11. Septembra 2007 bola spustená stránka steamcommunity.com, ktorá umožňuje používateľom medzi sebou komunikovať rôznymi spôsobmi. Každý používateľ tu má vlastnú stránku (profil), na ktorej sú informácie o tom koľko má priateľov, aké hry hrá, v akých skupinách je a „Steam Rating“ – hodnotenie služby Steam podľa počtu nahratých hodín.
Platba.
Na Steame je možné platiť kreditnou kartou VISA a Master Card, ďalej cez PayPal, Paysafecard, WebMoney, ClickandBuy, MoneyBookers. Hra je sprístupnená na stiahnutie hneď po dokončení nákupu (nie transakcie). Pre Európu sú ceny väčšinou uvádzané v eurách.
Free to Play hry.
Free to Play hry sú k dispozícii na Steame na stiahnutie zadarmo, napr. Team Fortress 2, Spiral Knights, Peggle, War Inc. Battlezone a iné. Avšak, v niektorých týchto hrách nie sú dostupné všetky možnosti, napr. v Team Fortress 2 Free to Play verzii nie je možné obchodovať.
Steam Cloud.
Služba Steam Cloud uchováva dáta o nastaveniach hry a uložených pozíciach na serveroch Steamu, aby bol na všetkých počítačoch herný zážitok rovnaký (funguje iba v podporovaných hrách označených bielym oblakom)
Budúcnosť Steamu.
Zopár veľkých herných spoločností si už rozbehla projekty podobné ako Steam (napr. Origin od EA Games, Uplay od Ubisoft). No pravdepodobne Steam už zaujal vedúcu pozíciu v digitálnej distribúcií hier. Podľa neoficiálnych štatistík sa viac ako 60 % hier predá na Steame. 
Mnoho ľudí sa živí predajom virtuálnych predmetov na steame.

</doc>
<doc id="113466" title="Benedikt Sőlőši" url="https://sk.wikipedia.org/wiki?curid=113466">
Benedikt Sőlőši

Benedikt Sőlőši (staršie: "Benedikt Szőllősi"; * 21. marec 1609, Rybník† 10. december alebo 15. december 1656, Kláštor pod Znievom) bol slovenský básnik a zostavovateľ.
Životopis.
Benedikt Szöllösi (Rybnícky) sa narodil v Rybníku v zemianskej rodine. Priezvisko Szöllösi je odvodené od rodnej obce, teda podľa maďarského názvu Rybníka Szöllös. V rokoch 1623 – 1630 študoval u Jezuitov v Trnave, v roku 1630 vstúpil do jezuitskej rehole. V štúdiu pokračoval v rokoch 1634 – 1636 na univerzite vo Viedni, kde študoval logiku, fyziku a metafyziku, v rokoch 1638 – 1639 študoval v Trnave kazuistiku a morálnu teológiu a v roku 1639 bol vysvätený za kňaza. Ako kňaz, misionár a učiteľ pôsobil na viacerých miestach Slovenska (Trnava, Užhorod, Košice, Kláštor pod Znievom, Spišská Kapitula), ale i v Maďarsku (Szendrő). 
Roku 1654 sa dostal do Spišskej Kapituly za apoštolského misionára k županovi Štefanovi Čákimu (* 1603 – † 1662). Tu sa stretáva so svojím starším spolužiakom Jurajom Soosom, trnavským rodákom, ktorý sa stáva jeho dobrodincom. Soos bol známy slovenský národovec a v šírení slovenského národovectva veľkodušne Szöllösiho podporoval, preto mu tento venoval celý trojstránkový latinský predhovor.
Posledné roky života Benedikta Szöllösiho trápila choroba. Utiahnutý v Kláštore pod Znievom zomrel 10. decembra 1656 v pomerne mladom veku. Benedikt Szöllösi sa vždy hlásil za Slováka a tak je zapísaný aj vo všetkých matrikách a zoznamoch. Okrem svojho materinského jazyka hovoril po latinsky, maďarsky a čiastočne nemecky.
Tvorba.
V roku 1655 zostavil a anonymne vydal prvý slovenský tlačený katolícky kancionál "Cantus catholici", ktorý predstavoval spevník cirkvou aprobovaných piesní v reči ľudu. V predslove k spevníku vysvetľuje autor pôvod náboženského spevu, vyzdvihuje zbožnosť a spevavosť svojho národa a pripomína misionársku činnosť Cyrila a Metoda medzi Slovanmi a právo nimi pokrstených národov používať domáci jazyk v liturgii. Táto myšlienka sa neskôr stala súčasťou mýtu o kontinuite cyrilometodskej tradície na Slovensku. Spevník samotný tvorí 290 piesní s notami, pričom nosnými piesňami sú piesne slovenského a najmä českého pôvodu. Sú tu piesne vianočné, veľkonočné, mariánske, ale tiež poučné a zaoberajúce sa témou svetskej márnosti a pominuteľnosti ľudského života, no až na jednu výnimku sa tu vôbec nenachádzajú piesne k svätým.

</doc>
<doc id="113504" title="Pavol Gašparovič Hlbina" url="https://sk.wikipedia.org/wiki?curid=113504">
Pavol Gašparovič Hlbina

Pavol Gašparovič Hlbina (vlastným menom Pavol Gašparovič, pseudonymy Pavol G. Hlbina, P. G. , pgh a i.; * 13. máj 1908, Veľké Kršteňany – † 21. október 1977, Bobot) bol slovenský kňaz, básnik, teoretik a prekladateľ.
Životopis.
Pochádzal z roľníckej rodiny a vzdelanie získaval vo Veľkých Kršteňanoch (19161921), Trnave (19211922), Nitre (19221929) a napokon v rokoch 19291934 študoval katolícku teológiu v Prahe. V rokoch 19341945 pôsobil ako kňaz na rôznych farách (napr. Rosina, Bošáca, Konská, Raková, Divina, Veľké Chlievany, Považská Bystrica, Nové Mesto nad Váhom) a od roku 1945 až do svojej smrti bol správcom fary v Bobote.
Tvorba.
Literárnej tvorbe sa začal venovať ešte počas stredoškolských štúdií, neskôr svoje diela publikoval v časopisoch Slovenské pohľady, Elán a časopisoch katolíckej moderny, ku ktorej sa hlásil (napr. Postup, Kultúra, Verbum, Prameň, Obroda a iné). Knižne debutoval zbierkou básní "Začarovaný kruh" v roku 1932. Odmietal surrealizmus, no je považovaný za vedúcu osobnosť slovenskej katolíckej moderny. Jeho diela sú inšpirované najmä modernou francúzskou poéziou (Charles Baudelaire, Paul Claudel, Arthur Rimbaud a i.), ktorých diela taktiež prekladal do slovenčiny. V jeho tvorbe sa prelína kresťanská mystika s citovým nepokojom, motívmi lásky, hľadaním nadpozemského sveta a večnosti. Okrem básnickej tvorby a prekladov sa venoval tiež písaniu recenzií.
V „tvorivom rozlete“ ho nepribrzdili ani zmeny po roku 1948. Predpokladalo sa, že podobne ako jeho ostatní skupinoví súpútníci k katolíckej moderny, bude aj on napĺňať niektorú z možností načrtnutého pofebruárového scenára (emigrácia – exil, rezignácia na kultúrno-spoločenskú i literárnu sebaprezentáciu, obmedzenie publikačných aktivít, bagatelizácia a dokonca i popieranie občianskych práv a slobôd literátov, perzekúcie, samizdatové publikovanie – ale na druhej strane aj spoločensko-politická angažovanosť, akceptácia ideologických východísk, naivita...). I keď Marta Keruľová (mk), ktorá spracovala heslo o P. G. Hlbinovi v Mikulovom Slovníku slovenských spisovateľov („"podľahol lacnej predstave o rýchlom a bezproblémovom vybudovaní nového sveta – ani on nebol pripravený na rafinovaný komunistický útok lži a násilia (...) sa umelecky neveľmi úspešne pokúsil zaujať kladný postoj k tzv. výstavbe socialistickej spoločnosti (...) napriek formálnej vycizelovanosti verša skĺzol do lit. schematizmu. Nepodarilo sa mu prevrstviť kresťanstvo so socializmom, postupne podľahol sklamaniu, dojmu o bezzmyslovosti poézie"“) i Jozef Melicher v "Zamlčovanej literatúre" („"Počiatočná eufória sa postupne zmenila na sklamanie, preto nie div, že v takýchto vnútorných rozporoch sa básnik na stránkach režimistickej tlače ozýval čoraz zriedkavejšie")“ vidia postoje P. G. Hlbinu zmierlivo, Jozef Brunclík v štúdii "Ideové postoje Pavla Gašparoviča Hlbinu v čase nástupe socializmu" tak ohľaduplný k jeho ľudskému, kňazskému a hlavne literárnemu smerovaniu po roku 1948 nie je: „"Postoje Pavla Gašparoviča Hlbinu v období budovania socializmu neboli v príkrom rozpore s nastoleným kurzom vládnej ideológie (...) Hlbina si poctivo, nadpriemerne horlivo vykonával svoje poslanie kolektivizačne angažovaného básnika a pokrokovo (lojálne) zmýšľajúceho kňaza. Snahu o koexistenčné usúvzťažňovanie kresťanstva a socializmu nevnímal z pozície rovnocenných entít, lež z marxisticko-leninského náhľadu a to značne deformovalo jeho ďalšie objektívne súdy, ktoré aj keď sa objavili v dobrom úmysle hlavne o sociálny zmier a boj za mier, takmer nikdy nevyvolali diskusiu o jeho naivne naoktrojovanej utópii – o vyrovnaní sa kresťanstva so socializmom z pohľadu možností socialistického zriadenia. Ba práve naopak – vyvolali zakaždým viacej napätia, averzie a separácie. I napriek tomu, že voči jeho postojom mali vážne výhrady viacerí súpútníci uvedeného zoskupenia katolíckych básnikov, Hlbina si stál neoblomne za svojím nadobudnutým presvedčením."“

</doc>
<doc id="113508" title="Mikuláš Šprinc" url="https://sk.wikipedia.org/wiki?curid=113508">
Mikuláš Šprinc

Mikuláš Šprinc (* 30. november 1914, Krompachy – † 31. máj 1986, Wickliffe, Ohio, USA) bol slovenský básnik, prozaik, esejista, redaktor, prekladateľ, katolícky kňaz a pedagóg.
Životopis.
Študoval v Levoči, neskôr pokračoval štúdiom katolíckej teológie v Spišskej Kapitule. Pôsobil ako kaplán v Spišskej Novej Vsi, od roku 1943 bol redaktorom mesačníka "Kultúra". Bol tiež riaditeľom Slovenskej katolíckej akadémie v Bratislave a generálnym tajomníkom Ústrednej charity. V roku 1945 po ukončení 2. svetovej vojny emigroval do zahraničia. Najprv pôsobil v Ríme, potom v roku 1946 odišiel do USA, kde bol tajomníkom Spolku slovenských spisovateľov a umelcov. V roku 1957 sa stal profesorom jazykov a filozofie umenia vo Wickliffe, kde žil až do svojej smrti.
Tvorba.
Začiatky jeho literárnej kariéry sa viažu k jeho stredoškolským štúdiám a publikoval ich v časopisoch "Podrast", "Rozvoj", "Svoradov", "Kultúra" či "Slovák". Knižne debutoval v roku 1939 zbierkou sonetov "Ozveny v samotách". Jeho diela sa vyznačujú senzitívnym vnímaním sveta, kňazskými reflexiami, meditáciami o duchovných a mravných hodnotách, vlastnými skúsenosťami, kresťanskými meditáciami o zmysle života, úvahami o úlohe človeka, ktorý má vytvoriť harmonický, tvorivý život a opierať sa o Boha, ale tiež motívy domova, prírody a oslava jej krásy. Venoval sa tiež štúdiu jazykov a prekladaním poézie. Okrem toho spolu s Karolom Strmeňom a Jánom J. Lachom založil v roku 1954 časopis "Most", ktorý sám redigoval takmer 30 rokov.

</doc>
<doc id="113509" title="Jihlava (mesto)" url="https://sk.wikipedia.org/wiki?curid=113509">
Jihlava (mesto)

Jihlava () je štatutárne mesto na rozhraní Moravy a Čiech, centrum kraja Vysočina. Leží na rieke Jihlava na rozlohe 8824 hektárov v nadmorskej výške 460-700 metrov nad morom a žije tu 50 714 obyvateľov.
Dejiny.
Prvá písomná zmienka o osade "Gyglaua" pochádza z listiny olomouckého biskupa Roberta z roku 1233. Jihlava bola v majetku kráľa Václava I. a niekedy v rokoch 1240–1243 bolo založené horné mesto. Nerastné bohatstvo podzemia sem lákalo nových obyvateľov i remeselníkov a už v roku 1249 sa z miestneho striebra razili prvé mince. Intenzívna ťažba si vyžadovala výstavbu obranného opevnenia, ktoré sa rozširovalo na základe listiny Přemysla Otakara II. z roku 1270, kedy bola Jihlava už mestom. Počas husitských vojen sa mesto ubránilo a v roku 1420 sa pridalo na stranu katolíkov. Opakované útoky pod vedením Jána Žižku aj Jána Roháča vážne poškodili opevnenie, okolie bolo spustošené a bola na čas zastavená aj ťažba, no mesto sa ubránilo. Práve v Jihlave boli v roku 1436 vyhlásené Bazilejské kompaktáta, ktoré mali priniesť do krajiny vytúžený pokoj, ktorým mal napomôcť aj mier s Táborom z roku 1441. 
Pokoj v meste netrval dlho, keďže katolícka Jihlava odmietla uznať korunováciu Jiřího z Poděbrad a ten ju po 4 mesačnom obliehaní v roku 1458 dobyl. Desaťročia trvajúci úpadok sa zastavil až začiatkom 16. storočia a nová renesančná výstavba po rozsiahlych požiaroch. Mesto sa okrem opäť oživujúceho baníctva preslávilo aj v novom odvetví - súkeníctve. Počas tridsaťročnej vojny bolo v marci 1645 mesto dobyté švédskym vojskom a po jeho odchode o dva roky neskôr žilo v Jihlave iba 1000 obyvateľov. Obchod so súknom však postupne v 18. storočí pomohlo mestu k prosperite, postupne sa začal rozvíjať aj priemysel a od roku 1850 bola Jihlava štatutárnym mestom. Rozvoju brániace hradby boli zbúrané a k mestu boli postupne pripájané okolité obce. 

</doc>
<doc id="113627" title="Zoznam hudobných článkov/!" url="https://sk.wikipedia.org/wiki?curid=113627">
Zoznam hudobných článkov/!

Tento index bol automaticky vygenerovaný podľa tejto . Obsahuje 16 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
"h.
"Heroes" (album)
...and the Beat Goes On! · ...Baby One More Time · ...Baby One More Time (skladba) · ...On the Radio (Remember the Days)
-1.
-123 min.
(i.
(I’ll Never Be) Maria Magdalena · (I Can’t Get No) Satisfaction · (I Just) Died in Your Arms
(o.
(One Glance Is) Holy
(s.
(Shake, Shake, Shake) Shake Your Booty
(w.
(What’s the Story) Morning Glory?

</doc>
<doc id="113695" title="Ján Buzássy" url="https://sk.wikipedia.org/wiki?curid=113695">
Ján Buzássy

Ján Buzássy (* 10. apríl 1935, Kočovce) je slovenský básnik a prekladateľ.
Životopis.
Narodil sa v úradníckej rodine a vzdelanie získaval v Bratislave, kde vyštudoval odbor knihovníctvo a slovenčina na Filozofickej fakulte Univerzity Komenského. Pracoval ako redaktor a neskôr i šéfredaktor časopisu Mladá tvorba, od roku 1971 pracoval ako redaktor vo vydavateľstve Slovenský spisovateľ, v rokoch 199495 bol šéfredaktorom časopisu Kultúrny život. V súčasnosti žije v Bratislave a venuje sa výlučne literárnej tvorbe a literárnym aktivitám.
Tvorba.
Prvé básne publikoval v časopisoch Mladá tvorba, Kultúrny život, Smena a ďalšie, knižne debutoval v roku 1965 zbierkou básní "Hra s nožmi". Jeho tvorba je ovplyvnená ako konkretistami, tak i dielom Miroslava Válka, beatnikmi, ale taktiež existencializmom. Vo svojich básniach hľadá prirodzenosť človeka, vyjadruje svoju nedôveru k civilizácii, vykresľuje pohyby živlov, ale tiež kultúrnych postáv, odhaľuje klam frazém, filozofických výrokov, je fascinovaný antikou. 

</doc>
<doc id="113759" title="Štartovací komplex 18 na Cape Canaveral Space Force Station" url="https://sk.wikipedia.org/wiki?curid=113759">
Štartovací komplex 18 na Cape Canaveral Space Force Station

Štartovací komplex 18 (; skratka: "LC-18") bolo jedno zo štartovacích miest na Základni vzdušných síl Cape Canaveral na Floride. Pozostáva z dvoch štartovacích rámp 18A a 18B.
Štartovacia rampa 18A bola použitá pre všetkých štrnásť štartov rakiet Viking a Vanguard v rámci programu Vanguard. Prvý sa uskutočnil 8. decembra 1956 a posledný 18. septembra 1959. Po ukončení programu sa rampa od 21. septembra 1960 do 10. júna 1965 využila pre desať štartov rakety Blue Scout Junior. 
Zo štartovacej rampy 18B sa uskutočnilo 17 štartov rakiet Thor. Prvý sa uskutočnil 4. júna 1958 a posledný 1. marca 1960. Od 7. januára 1961 do 13. apríla 1962 odtiaľ štartovalo šesť letov rakiet Blue Scout I a Blue Scout II. 
Štartovací komplex 18 bol deaktivovaný 1. februára 1967.

</doc>
<doc id="113784" title="Zoznam matematických článkov/B" url="https://sk.wikipedia.org/wiki?curid=113784">
Zoznam matematických článkov/B

Tento index bol automaticky vygenerovaný podľa tejto . Obsahuje 62 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
b-.
B-spline krivka
ba.
Balmerova rovnica · Banachov priestor · Banachova algebra · Banachova veta o pevnom bode · Barlaam z Kalábrie · Barry B. Hughes · Bartholomäus Pitiscus · Bayesova veta
bá.
Báza (vektorový priestor) · Bázický bod
bc.
BCD kód
be.
Beamer (LaTeX) · Bedřich Šofr · Bellova nerovnosť · Beloslav Riečan · Benoît Mandelbrot · Bernard Bolzano · Bernhard Neumann · Bernoulliho diferenciálna rovnica · Bernoulliho nerovnosť · Bernoulliho schéma · Beta funkcia · Bezprostredný úsudok
bé.
Bézierova krivka
bi.
Bicorn · Bijektívne zobrazenie · Biliarda · Bilineárna forma · Bilión · Binárna operácia · Binárna opozícia · Binárna relácia · Binárna sčítačka · Binárny strom (teória grafov) · Binomická rovnica · Binomická veta · Binomické rozdelenie · Biomatematika · Biometria · Bioštatistika
bj.
Bjørn Lomborg
bl.
Blaise Pascal · Bloková schéma
bo.
Bod (geometria) · Bodová grupa · Bogdan Gavrilović · Bohumil Pokorný · Bohumír Parízek · Boltzmannova rovnica · Bolzanova veta · Boolova algebra · Boris Nikolajevič Delone · Bottlingerov diagram
br.
Brachistochrona · Bravaisov-Pearsonov korelačný koeficient · Bridž · Brook Taylor · Brownov pohyb
bř.
Břetislav Novák (matematik)
bu.
Buraliho-Fortiho paradox · Business Process Model and Notation

</doc>
<doc id="113786" title="Zoznam matematických článkov/C" url="https://sk.wikipedia.org/wiki?curid=113786">
Zoznam matematických článkov/C

Tento index bol automaticky vygenerovaný podľa tejto . Obsahuje 39 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ca.
Calculus ratiotinator · Camille Jordan · Cantorov paradox · Cantorova diagonálna metóda · Cantorova-Bernsteinova veta · Carl David Tolmé Runge · Carl Friedrich Gauß · Carl Gustav Jacob Jacobi · Carl Ludwig Siegel · Carsten Thomassen · Catalanovo číslo · Cauchyho postupnosť · Cauchyho rovnica dynamickej rovnováhy · Cauchyho veta o strednej hodnote · Cauchyho-Schwarzova nerovnosť · Cayleyho-Hamiltonova veta
ce.
Celé číslo · Celočíselné programovanie · Centilión · Centimeter · Cesta (teória grafov)
cé.
Cédric Villani
ci.
Ciferný súčet · Ciprian Foias
cl.
Claude Elwood Shannon · Claude Chevalley · Claviov zákon · Clifford Gardner
co.
Colin Maclaurin · Consensus omnium · Constantin Carathéodory
cr.
Craig Arnold Tracy
cs.
Csaba Török (matematik)
cu.
Curtis Tracy McMullen
cy.
Cykloida · Cyklomatické číslo grafu · Cyklometria · Cyklometrická funkcia · Cyril Palaj

</doc>
<doc id="113787" title="Zoznam matematických článkov/G" url="https://sk.wikipedia.org/wiki?curid=113787">
Zoznam matematických článkov/G

Tento index bol automaticky vygenerovaný podľa tejto . Obsahuje 84 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ga.
Gabriel Andrew Dirac · Gabriel Corsan-Avendano · Gabriel Cramer · Gabriel Čeněk · Gabriel Čepčáni · Gabriel Lamé · Gabriel Semanišin · Galileiho transformácie · Galoisova teória · Gama funkcia · Gama rozdelenie · Gaspard Monge · Gaussov integrál · Gaussova krivka · Gaussova veta
ge.
Geometria · Geometrická metóda · Geometrická postupnosť · Geometrické rozdelenie · Geometrický priemer · Georg Alexander Pick · Georg Ferdinand Cantor · Georg Friedrich Bernhard Riemann · Georg Nöbeling · Georg Rhaeticus · George Boole · George Dantzig · George Darwin · George David Birkhoff · George Pólya · George Szekeres · Georgi Schischkoff · Georgij Feodosievič Voronoj · Geórgios Pachymeres · Gerald Beresford Whitham · Gerd Faltings · Gerhard Gentzen · Gerhard Mercator · Germund Dahlquist · Gerolamo Cardano
gg.
Ggplot2
gi.
Gilbert Strang · Gimel · GIMPS · Giovanni Alfonso Borelli · Giovanni Battista Zupi · Giovanni Demisiani · GIPF · Girard Desargues · Giuseppe Colombo · Giuseppe Peano
go.
Godfrey Harold Hardy · Goldbachova domnienka · Goniometria · Goniometrická funkcia · Googol · Googolplex · Googolplexplex · Goró Šimura
gö.
Gödelova veta · Gödelova veta o neúplnosti
gr.
Grace Chisholmová Youngová · Grad (uhol) · Gradient (matematika) · Graf (matematika) · Graf funkcie · Grafová postupnosť · Grahamovo číslo · Gramov-Schmidtov ortogonalizačný proces · Greenova-Taova veta · Greenove identity · Grigorij Alexandrovič Margulis · Grigorij Jakovlevič Pereľman · Gromovov-Wittenov invariant · Grupa (matematika) · Grupa transformácií · Grupoid
gu.
Guarino Guarini · Guido Fubini · Guillaume de l’Hospital · Guľa (matematika) · Gustav Bergmann · Gustav de Vries · Guus Zoutendijk

</doc>
<doc id="113792" title="Zoznam matematických článkov/H" url="https://sk.wikipedia.org/wiki?curid=113792">
Zoznam matematických článkov/H

Tento index bol automaticky vygenerovaný podľa tejto . Obsahuje 89 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ha.
Haldaneova dilema · Haló efekt · Hamiltonov operátor (Hamiltonovej funkcie) · Hamiltonovská kružnica · Hamiltonovský graf · Hana Kirchheimová · Hanna Neumannová · Hans Hahn · Hans Lewy · Harald August Bohr · Harmonické číslo · Harmonický priemer · Harold Widom · Hassler Whitney · Hausdorffov priestor · Hausdorffova miera · Hawthornský efekt
he.
Heinrich Behnke · Heinrich Martin Weber · Heinrich Tietze · Heinz Hopf · Heinz Prüfer · Heisuke Hironaka · Hektometer · Helena Rasiowa · Helge von Koch · Helmut Hasse · Hendrik Kloosterman · Henri Brocard · Henri Cartan · Henri Lebesgue · Henri Poincaré · Henry Briggs · Herbert Aaron Hauptman · Herman Hollerith · Herman Chernoff · Hermann Bondi · Hermann Flaschka · Hermann Minkowski · Hermann Schwarz · Herné štúdie · Herónov vzorec · Hertzsprungov-Russellov diagram · Heterarchia
hé.
Hérón z Alexandrie
hi.
Hierarchia · Hilary Putnam · Hilbertov priestor · Hilbertov program · Hilbertove problémy · Hillel Furstenberg · Hippasos z Metapontu · Histogram · Historiometria
hĺ.
Hĺbková analýza dát
hn.
Hnefatafl
ho.
Hoareova logika · Hodnota v riziku · Holomorfná funkcia · Homeomorfizmus · Homomorfia · Homomorfizmus (algebra) · Homomorfizmus grúp · Horný odhad · Horst Sachs · Hotellingovo rozdelenie
hr.
Hra (teória hier) · Hra s nulovým súčtom · Hrana (teória grafov) · Hranica · Hranica množiny · Hranice systému · Hraničný bod množiny · Hranol (mnohosten) · Hromadný bod
hu.
Husto usporiadaná množina
hy.
Hydrostatický paradox · Hyman Bass · Hypatia · Hyperbola (matematika) · Hyperbolická funkcia · Hyperbolický sínus · Hyperbolometrická funkcia · Hyperkocka · Hypocykloida · Hypoteticko-deduktívna teória · Hypotetický výrok · Hypotéza · Hypotéza kontinua

</doc>
<doc id="113793" title="Zoznam matematických článkov/K" url="https://sk.wikipedia.org/wiki?curid=113793">
Zoznam matematických článkov/K

Tento index bol automaticky vygenerovaný podľa tejto . Obsahuje 126 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ka.
Kalkul (logika) · Kalkulačka · Kallippos z Kyziku · Kalorimetrická rovnica · Kapteynova schéma · Kardinálne číslo · Karel Berka · Karel Dusl · Karel Koutský · Karen Uhlenbecková · Karl Heun · Karl Menger · Karl Pearson · Karl Weierstrass · Karnaughova mapa · Karol Borsuk · Karol Hadai · Karol Henrich Fuchs · Karol Hlučil · Karol Jordán · Karol Murgaš (pedagóg) · Karol Olszewski · Karol Rečičár · Karol Rovan · Karol Trnovský · Karol Walek · Karteziánska sústava súradníc (v najužšom zmysle) · Karteziánsky súčin · Kategorický úsudok · Kazimierz Kuratowski · Kazimierz Twardowski
ke.
Keithova cena · Kenneth Alan Ribet · Kenneth Appel · Keplerova rovnica
ki.
Kijoši Itó · Kilometer
kl.
Kladné číslo · Klasická logika · Klasická výroková logika · Klaus Friedrich Roth · Kleinova fľaša · Klesajúca funkcia
ko.
Kocka · Kofinál · Kognitívna selektivita · Kochova krivka · Kokonečná podmnožina · Kolmica · Kolmosť · Kologaritmus · Kombinatorická logika · Kombinatorika · Kombinácia (kombinatorika) · Kompaktná množina · Komplement grafu · Komplexná analýza · Komplexná jednotka · Komplexné číslo · Komponent grafu · Komutatívnosť · Koncepcia riešenia · Konečná množina · Konfirmácia (logika) · Konjunkcia (logika) · Konkávna funkcia · Konštanta · Konštanta výrokovej logiky · Konštantná funkcia · Konštruktivistická logika · Konštruktivistická matematika · Konštruktívna metóda · Kontingenčná tabuľka · Kontradikcia · Konvergencia numerickej metódy · Konvexná funkcia · Konvexná množina · Konvexný obal · Konzervatívne rozšírenie · Korelačný koeficient · Korelácia (štatistika) · Kornélia Kropiláková · Kosekans · Kosínus · Kosínusová veta · Kosoštvorec · Kostra grafu · Kotangens · Kotúč · Kovariancia (štatistika) · Kovariančná matica
kr.
Kripkeho štruktúra · Kristen Nygaard · Kruh · Kruhový diagram asynchrónneho motora · Kruskalov diagram · Kružidlo · Kružnica · Kružnica (teória grafov) · Kružnica deviatich bodov
kř.
Křišťan z Prachatic
kt.
Ktésibios
ku.
Kubická funkcia · Kunihiko Kodaira · Kurt Gödel · Kurt Reidemeister · Kužeľ · Kužeľosečka
kv.
Kvadratická forma · Kvadratická funkcia · Kvadratická rovnica · Kvadratický odhad · Kvadratický priemer · Kvadratúra kruhu · Kvadrika · Kvadriliarda · Kvadrilión · Kvantifikátor (logika) · Kvaternión · Kváder · Kvázimetrický priestor · Kváziusporiadanie · Kvetný diagram · Kvintiliarda · Kvintilión · Kvocient

</doc>
<doc id="113796" title="Zoznam matematických článkov/N" url="https://sk.wikipedia.org/wiki?curid=113796">
Zoznam matematických článkov/N

Tento index bol automaticky vygenerovaný podľa tejto . Obsahuje 77 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
n-.
N-árna operácia · N-členná relácia
na.
Nahradzovanie čísiel · Najmenší spoločný násobok · Najväčší spoločný deliteľ · Nanometer · Napierove kosti · Nashova rovnováha · Nassim Nicholas Taleb · Nathan Jacobson · Nathan Mendelsohn · Nathaniel Bliss
ná.
Náboj (matematická súťaž) · Náhodné číslo · Náhodnosť · Námorná míľa · Nárysňa · Násobenie · Názov (logika)
ne.
Nealgebrická rovnica · Neekvivalentná úprava rovnice · Neeuklidovská geometria · Negácia (logika) · Neklasická logika · Neklesajúca funkcia · Nekonečná množina · Nekonečno · Nekonečno (matematika) · Neostrá množina · Neplanárny graf · Nepozičná číselná sústava · Neprázdna množina · Nepriama úmernosť · Nepriamy dôkaz (logika) · Neprotirečivosť · Neprotirečivosť axiomatickej teórie · Nerastúca funkcia · Nerovnica · Nerovnosť · Nespočítateľná množina · Nesúdeliteľnosť · Nesúmerateľnosť · Neutrálny prvok · Nevyhnutná podmienka · Newcombov paradox · Newtonov polynóm · Nezáporné číslo · Nezávislá množina · Nezávislosť axiomatického systému
ng.
Ngô Bảo Châu
ni.
Niccolò Fontana Tartaglia · Nicolaas Govert de Bruijn · Nicolas Bourbaki · Niels Erik Nörlund · Niels Henrik Abel · Nikolaj Ivanovič Kondakov · Nikolaj Ivanovič Lobačevskij · Nikolaj Jegorovič Žukovskij · Nikolaj Nikolajevič Bogoľubov · Nikolaj Nikolajevič Luzin · Nikolaj Podtjagin · Nižšia premisa · Nižší termín
no.
Nomogram · Noniliarda · Nonilión · Norbert Wiener · Norman Dalkey · Normálne rozdelenie · Normovaný lineárny priestor · Nosič funkcie · Nota notae est nota rei ipsius
np.
NP-úplný problém
nu.
Numerická matematika · Numerická metóda · Numerické riešenie · NURBS

</doc>
<doc id="113799" title="Zoznam matematických článkov/O" url="https://sk.wikipedia.org/wiki?curid=113799">
Zoznam matematických článkov/O

Tento index bol automaticky vygenerovaný podľa tejto . Obsahuje 69 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ob.
Obdĺžnik · Obchodná činnosť · Obchodné rozpätie · Objektový jazyk · Objem (matematika) · Obkjektívna logika · Oblasť (matematika) · Oblasť úvahy · Obor hodnôt · Obor integrity · Obsah pojmu · Obyčajná diferenciálna rovnica · Obyčajná lineárna diferenciálna rovnica
od.
Odčítanie · Odhad · Odmocnina · Odôvodnenie · Odôvodnenosť · Odvesna · Odvodzovacie pravidlo · Odvodzovanie (logika) · Odvolanie sa na nevedomosť
oh.
Ohodnotený graf · Ohraničená funkcia · Ohraničená množina
ok.
Okolie (matematika) · Oktiliarda · Oktilión
ol.
Olaf Helmer · Olbersov paradox · Ole Rømer · Oleg Palumbíny · Oliver Heaviside
oľ.
Oľga Alexandrovna Ladyženská
om.
Omar Chajjám
on.
Ondrej Gábor · Ondrej Strečko
op.
Opačné číslo · Opakovateľnosť merania · OpenOffice.org Calc · Operačná analýza · Operand · Operant · Operácia s číslami · Operácia s matematickými objektami · Operátor nabla · Operátorový počet · Opísaná kružnica · Optimalizácia (matematika)
or.
Ordináta · Oreho veta · Orientované stromy · Ormond Stone · Ortodróma · Ortonormálna báza
os.
Os (geometria) · Oscar Zariski · Osemuholník · Oskar Morgenstern · Oskar Perron · Osmičková sústava · Osová súmernosť · Ostrouhlý trojuholník · Oswald Veblen
ot.
Otakar Borůvka · Oto Pecval · Otto Ludwig Hölder · Otto Toeplitz · Otvorená množina

</doc>
