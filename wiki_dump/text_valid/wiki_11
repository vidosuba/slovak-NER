<doc id="15867" title="Ján Filc" url="https://sk.wikipedia.org/wiki?curid=15867">
Ján Filc

Ján Filc (* 19. február 1953, Bratislava) je bývalý slovenský hokejový brankár, ktorý po ukončení aktívnej kariéry pôsobí ako hokejový tréner. V rokoch 20002002 a opätovne v 20092010 viedol slovenskú reprezentáciu. Jeho brat Marian bol reprezentantom ČSSR v krasokorčuľovaní.
Hráčska kariéra.
Od jedenástich rokov sa venoval hokeju ako brankár. V rokoch 1971 a 1972 získal dve bronzové medaily na MS juniorov.
Dva roky pôsobil v hlavnom mužstve Slovana Bratislava. Po ukončení vysokej školy prestúpil do Plastiky Nitra, kde hrával 10 rokov (s výnimkou ročného pôsobenia v Poprade v rámci povinnej vojenskej služby). Aktívnu kariéru ukončil ako 31-ročný pre pracovné povinnosti.
Jeho syn Róbert bol takisto hokejový brankár.
Trénerská kariéra.
V roku 1998 sa stal trénerom slovenskej reprezentácie do 20 rokov, o rok neskôr s ňou získal bronzovú medailu na MS vo Winnipegu.
Od 15. júna 1999 pôsobil ako tréner seniorskej slovenskej reprezentácie. Na svetovom šampionáte v roku 2000 v Petrohrade sa slovenské hokejové mužstvo umiestnilo na druhom mieste a získalo prvú medailu pre Slovensko. 
O dva roky na MS v Göteborgu sa slovenská hokejová reprezentácia stala víťazom šampionátu. Po tomto historickom úspechu slovenského hokeja Filc ukončil svoju trénerskú kariéru a stal sa členom Výkonného výboru Slovenského zväzu ľadového hokeja. Trénerom slovenskej reprezentácie sa po ňom stal František Hossa, pričom zmluva obsahovala klauzulu, že Filc ešte bude hlavným trénerom na Svetovom pohári 2004. Na tomto podujatí mužstvo obsadilo 8. miesto. 
4. júna 2008 SZĽH rozhodol o ukončení trénerského pôsobenia Júliusa Šuplera pri slovenskej reprezentácii, pričom Filc sa spomínal ako jeho možný nástupca (popri zámorských tréneroch). 26. júna bol vymenovaný za reprezentačného trénera (s platnosťou od 1. júla).
Ján Filc je najúspešnejším slovenským hokejovým trénerom v histórii, keď za štyri roky počas ktorých viedol reprezentáciu, dokázal získať dve medaily z majstrovstiev sveta - striebornú a zlatú.
Iné aktivity.
Popri pôsobení vo Výkonnom výbore SZĽH sa venuje podnikaniu a v decembri 2004 sa stal predsedom novozaloženej "Slovenskej únie športu".

</doc>
<doc id="15873" title="Róbert Švehla" url="https://sk.wikipedia.org/wiki?curid=15873">
Róbert Švehla

Róbert Švehla (* 2. január 1969, Martin) je bývalý česko-slovenský a slovenský reprezentant v ľadovom hokeji. Počas svojej aktívnej kariéry hrával na pozícií obrancu. 
Klubový hokej.
Bol hráčom Dukly Trenčín (19891992, 132 zápasov, 43 gólov), Malmö (199295), Florida Panthers (19952002) a Toronto Maple Leafs (200203). Patril k tzv. železným hráčom v NHL a je najproduktívnejším obrancom v histórií Floridy Panthers. Draftoval ho klub Calgary Flames v roku 1992 v 4. kole zo 78. miesta. V NHL odohral 655 zápasov, vsietil 68 gólov. 
Reprezentácia.
Držiteľ bronzových medailí z MS 1992 a 2003 a zo ZOH 1992. Reprezentoval Česko-Slovensko i Slovensko. 
Po ukončení aktívnej kariéry sa stal asistentom trénera slovenského reprezentačného družstva v ľadovom hokeji. Pôsobil v tejto funkcii na Majstrovstvách sveta v roku 2005. 
Dňa 18.8.2015 ho Výkonný výbor SZĽH vymenoval za generálneho manažéra Slovenskej reprezentácie.

</doc>
<doc id="15888" title="Tom a Jerry" url="https://sk.wikipedia.org/wiki?curid=15888">
Tom a Jerry

Tom a Jerry je americký animovaný seriál, má 162 dielov, bol nakrútený v rokoch 1940 až 1967. Je to najúspešnejší kreslený seriál na svete, ktorý dodnes milujú nielen deti, ale aj dospelí.
Popis.
Tom je kocúr, neustále naháňa myšiaka Jerryho. Ten na oplátku robí kocúrovi naschvály. Jednotlivé diely natočila spoločnosť MGM. Námet pre seriál podali William Hanna a Joseph Barbera.
Ďalšie postavy.
V mnohých dieloch sa okrem hlavných postáv objavujú ešte ďalšie postavy, napríklad malý šedý myšiak Tuffy, kačiatko, čierny kocúr Butch (vyslovuje sa [bač]), či dva buldogy – Spike a Tyke. Veľakrát sa tu objavuje aj ich majiteľka.
Zaujímavosti.
V prvom diele "Ako kocúr dostal padáka", ktorý vznikol 10. septembra 1940, sa ešte kocúr a myšiak volali Jasper a Jynx. Mená Tom a Jerry dostali až v druhom diele. Ďalšia zaujímavosť je, že keďže kresliari spoločnosti MGM neboli dostatočne výkonní, spoločnosť zadávala zákazky na výrobu dielov ďalším spoločnostiam. V rokoch 1961 – 1962 medzi ne patril Rembrandt Films Williama L. Snydera, ktorý pôsobil v Prahe, a na výrobe sa podieľali českí kresliari zo spoločnosti Bratři v triku. Celkom vytvorili 13 epizód, ktoré však bývajú hodnotené ako menej podarené.
V roku 2005 bol natočený celovečerný film "Tom a Jerry letia na Mars" (Tom and Jerry Blast Off to Mars).
Niektorým filmovým kritikom sa nepáčili scény, v ktorých ide doslova o život. Fiktívny program "Itchy &amp; Scratchy Show", ktorý sa objavuje v mnohých dieloch seriálu "Simpsonovci", paroduje najmä takéto surové scény. A asi okolo 20. rokov bol seriál pre deti s názvom Tom a Jerry, ale boli to dvaja ľudia, ktorí si pomáhali. 
Dabing.
Slovenská televízia (199 epizód).
Na slovenskom znení spolupracovali:

</doc>
<doc id="15900" title="Hlava štátu" url="https://sk.wikipedia.org/wiki?curid=15900">
Hlava štátu

Hlava štátu je najvyšší predstaviteľ politickej moci štátu, ktorý ho reprezentuje vo vnútornej aj zahraničnej politiky. Je to jeden z najvyšších ústavných orgánov štátu. Formálne má najvyššie miesto v hierarchii štátnych orgánov. 
Postavenie hlavy štátu.
Postavenie hlavy štátu sa môže v jednotlivých krajinách líšiť, v závislosti od niekoľkých faktorov, medzi ktoré patrí najmä forma vlády.
Hlava štátu v monarchii.
V monarchiách stojí na čele štátu panovník, pričom zväčša má titul kráľ, cisár, princ, knieža, veľkoknieža, vojvoda, sultán, emir a pod. V histórii rôznych krajín sa objavovali aj iné tituly, ktoré sa dnes už nepoužívajú, ako napr. cár, faraón, chán, šach, padišach či kalif. Unikátne postavenie má medzi panovníkmi pápež ako hlava mestského štátu Vatikán a zároveň hlava katolíckej cirkvi. 
Pomenovanie panovníckeho titulu je však druhoradé a priamo nevypovedá o skutočných právomociach hlavy štátu. Z tohto pohľadu je omnoho dôležitejšie rozlíšenie, či ide o absolutistickú alebo konštitučnú monarchiu.
Absolutistická monarchia.
V absolutistickej monarchii má panovník neobmedzenú moc nad štátom a jeho obyvateľmi. Aj táto koncepcia prešla historickým vývojom od kráľa Ľudovíta XIV., ktorý je známy pre svoj výrok „Štát som ja ("L’état c’est moi")“ až po osvietený absolutizmus napríklad na dvore Márie Terézie, kde už môžeme vidieť korekcie dovtedy neobmedzenej moci panovníka.
Dualistická monarchia.
Dualistická monarchia je akýmsi medzistupňom medzi konštitučnou a absolutistickou monarchiou. Panovník nemá neobmedzenú moc, no jeho postavenie naďalej zostáva pomerne silné. V súčasnosti sa medzi takéto monarchie zaraďujú napr. Jordánsko, Saudská Arábia a niektoré ďalšie arabské štáty (zväčša sultanáty a emiráty).
Konštitučná monarchia.
Konštitučné či parlamentné monarchie sú v súčasnosti najrozšírenejšie. Na ich čele stojí monarcha, ktorý je považovaný za symbol jednoty ľudu. Aj napriek tomu, že panovník nastupuje na trón na základe nástupníctva, v ústavách býva zakotvené, že všetka moc pochádza od ľudu (rovnako ako v republikách) a od neho odvodzuje svoju moc aj panovník. Najznámejším príkladom konštitučnej monarchie je Spojené kráľovstvo, ale konštitučnými monarchiami sú v podstate všetky európske monarchie.
Hlava štátu v republike.
V republike je na čele štátu vždy prezident, aj jeho právomoci sa však môžu značne líšiť v rôznych štátoch. Jeho skutočné postavenie býva často do značnej miery závislé od spôsobu kreácie. Ak prezident odvodzuje svoj mandát priamo od ľudu (voličov) a nie od parlamentu či iného orgánu, býva jeho postavenie zväčša silnejšie a nezávislejšie. Prezident je vždy volený, ale aj tu existuje celá škála rôznych volebných systémov. 
Prezident môže byť volený buď priamo občanmi ako je to napr. vo Francúzsku, Rusku, Rakúsku, Poľsku, Česku či na Slovensku], alebo nepriamo. V druhom prípade je prezident volený buď parlamentom (Švajčiarsko a napr. Slovensko do roku 1998) alebo prostredníctvom tzv. voliteľov (USA, India), alebo je na voľbu ustanovený osobitný zbor ako je to napr. v Nemecku či Taliansku.
Prezidentská republika.
Postavenie prezidenta je najsilnejšie v prezidentskej republike, kde právomoci výkonnej moci patria prezidentovi. Prezident v tomto prípade nestojí „na čele“ vlády, ale vláda je len kolektívnym poradným orgánom prezidenta. Prezident nielen reprezentuje krajinu navonok, ale aj riadi zahraničnú politiku štátu. Môže prekladať návrhy zákonov, vydávať akty nižšej právnej sily, vymenúvať sudcov atď. Typickým príkladom prezidentskej republiky je USA.
Neoprezidentská republika.
Neoprezidentská forma vlády, je podobne ako dualistická monarchia akýmsi medzičlánkom, medzi prezidentskou a parlamentnou formou vlády. Medzi jeho najvýznamnejšie právomoci patrí napr., že predsedá vláde a môže rozpustiť parlament. Takáto forma vlády je napr. vo Francúzsku.
Parlamentná republika.
Parlamentná republika je typická tým, že jedna zložka moci, a to moc zákonodarná, má v systéme deľby moci dominantné postavenie. Tým je poznačené aj postavenie prezidenta, ktoré je v tejto forme vlády najslabšie. Niekedy sa prezident dokonca uvádza, nie ako predstaviteľ výkonnej moci, ale ako najvyšší predstaviteľ štvrtej – kontrolnej moci v štáte. Aj v parlamentných republikách má však prezident niektoré významné právomoci – má právo relatívneho veta, môže rozpustiť parlament, menuje vysokých štátnych funkcionárov či vyhlasuje referendum. Parlamentnou republikou je aj Slovensko (spolu s väčšinou európskych krajín).
Hlava štátu v iných formách vlády.
Postavenie hlavy štátu v iných formách vlády, môže byť veľmi rôznorodé. Závisí najmä od vzťahu medzi výkonnou, zákonodarnou a súdnou mocou. Okrem individuálnej existuje aj kolektívna hlava štátu. Kolektívne hlavy štáty sa vyskytovali najmä v minulosti, napr. dvaja archágetovia v Sparte, dvaja regenti v republike San Maríno či Najvyšší soviet v ZSSR, môžu však existovať aj dnes, napr. Federálna rada vo Švajčiarsku.

</doc>
<doc id="15971" title="Jaromír Jágr" url="https://sk.wikipedia.org/wiki?curid=15971">
Jaromír Jágr

 
 
 
 
 
 
 
 
 
 
 
 
 
 
 
 
 
 
 
 
Jaromír Jágr (* 15. február 1972, Kladno) je český hokejista, hrajúci za klub Rytíři Kladno. Predtým v NHL pôsobil v kluboch Calgary Flames, Florida Panthers, New Jersey Devils, Boston Bruins, Pittsburgh Penguins, Washington Capitals, New York Rangers, Philadelphia Flyers, Dallas Stars a potom hral Kontinentálnu hokejovú ligu za Avangard Omsk. V NHL vyhral dvakrát Stanley Cup, päťkrát bol víťazom kanadského bodovania a stal sa historicky najlepším Európanom hrajúcim v NHL. Od roku 2008 je členom Siene slávy českého hokeja.
V decembri 2016 sa v historickej tabuľke produktivity počtom 1 889 bodov dostal na 2. miesto za Wayne Gretzkeho.
Kariéra.
Pittsburgh Penguins (1990 – 2001).
Jaromír Jágr bol draftovaný klubom Pittsburgh Penguins ako celkovo piata voľba 1. kola draftu v roku 1990. V roku 1991 a 1992 s Penguins vyhral Stanley Cup a stal sa najmladším hráčom v histórii NHL (19 rokov), ktorý strelil gól vo finálovom zápase Stanley Cupu.
V sezóne 1994/1995 vyhral Jaromír Art Ross Trophy, ktorá sa udeľuje najlepšiemu hráči kanadského bodovania. V boji o nej remizoval s Ericom Lindrosom, a tak o výhre musel rozhodnúť počet nastrieľaných gólov. Tie rozhodli v prospech Jágra (Jágr - 32; Lindros - 29). Ďalší rok Jágr vytvoril nový rekord počtu získaných kanadských bodov európskym hráčom - 149 a jeho 62 gólov a 87 asistencií sa stalo doterajším maximom jeho kariéry. Od sezóny 1997/1998 do sezóny 2000/2001 sa Jágr podarilo získať 4 Art Ross Trophy v rade. V roku 1999 dostal Jaromír Jágr Hart Memorial Trophy, udeľovanú novinári a funkcionári NHL nejužitečnějšímu hráči súťaže, a Lester B. Pearson Award, ktorá sa tiež udeľuje nejužitečnějšímu hráči, ale je volená hráči samotnými . V roku 1998 doviedol Jaromír Jágr českú hokejovú reprezentáciu na olympijských hrách v Nagane až k vytúženému zlatu.
Washington Capitals (2001 – 2004).
Do Washingtonu bol vymenený 11. júla 2001 s Františkom Kučerom za Krisa Beecha, Michala Sivka a Rossa Lupaschuka. Veľké očakávania, ktorá do neho Washington vkladal, však Jágr nenaplnil, a v januári 2004 bol nakoniec vymenený do klubu New York Rangers.
New York Rangers (2004 – 2008).
Počas lockoutu v NHL v sezóne 2004/05 hral Jágr najprv českú najvyššiu súťaž za HC Kladno a potom ruskú superligu za Avangard Omsk, s ktorým v tom istom roku zvíťazil v turnaji IIHF European Champions Cup.
V sezóne 2005/2006, konkrétne 2. marca 2006, sa Jaromír Jágr stal najlepším Európanom v NHL, keď v historickej tabuľke kanadského bodovania dostihol Jari Kurriho. K výhre 6:1 nad Philadelphiou prispel dvoma gólmi a jednou prihrávkou a tým zaokrúhlil svoju celkovú bilanciu v NHL na 1400 bodov. V novembri toho istého roku ho vyniesli ďalšie dva body za gól a asistenciu do siete Pittsburghu v historickom poradí produktivity na 12. miesto pred Slováka Stana Mikita. Jágr mal na konte 1468 bodov a nie je tak už pred ním žiadny hokejista s európskymi koreňmi.
Avangard Omsk (2008 – 2011).
4. júla 2008 Jaromír Jágr podpísal s vedením Avangardu Omsk dvojročnú zmluvu. Po dvojročnom pôsobení v ruskom klube sa aj napriek špekulácie o návrate do NHL rozhodol predĺžiť kontrakt aj o sezónu 2010/2011.
Philadelphia Flyers (2011 – 2012).
1. júla 2011 podpísal Jágr ako voľný hráč zmluvu s Philadelphiou a po troch rokoch sa vrátil do NHL. V 39 rokoch je jedným z piatich najstarších aktívnych hráčov v NHL. V sezóne odohral 73 zápasov vktorých si pripísal 54 kanadských bodov.
Dallas Stars (2012 – 2013).
Dňa 4. júla 2012 podpísal Jaromír Jágr, v tej dobe už voľný hráč, ročnú zmluvu s Dallas Stars za 4,55 miliónov dolárov.
Reprezentácia.
Jaromír Jágr získal s reprezentáciou Česka titul majstra sveta na majstrovstvách sveta v roku 2005 a zlatú olympijskú medailu na zimných olympijských hrách 1998 v Nagane a bronzovú na Zimných olympijských hrách 2006 v Turíne. Oblieka reprezentačný dres s číslom 68, ktoré odkazuje na Pražskú jar.
Zimné olympijské hry 2006.
Česko získalo na Zimných olympijských hrách 2006 bronzové medaily. Úvod olympiády českej reprezentácii nevyšiel, keď v základnej skupine skončila až na štvrtom, poslednom postupovom mieste, po prehrách so Švajčiarskom 2:3, Fínskom 2:4 a Kanadou 2:3. Vo štvrťfinále Česko vyradilo Slovensko. V semifinále ich vyradili neskorší zlatí medailisti Švédi a v boji o bronzové medaily porazili Rusko 3:0. Jaromír Jágr bol so siedmimi bodmi za dva góly a päť prihrávok druhý v českom mužstve za Martinom Strakom.

</doc>
<doc id="15975" title="Jedlo" url="https://sk.wikipedia.org/wiki?curid=15975">
Jedlo

Jedlo je látka prijímaná živými organizmami. Je hlavným zdrojom energie, výživy pre zvieratá a ľudí. Bez jedla umrie človek od hladu.
Podľa "Potravinového kódexu Slovenskej republiky" sa vymedzujú základné pojmy, ktoré súvisia s výrobou potravín, tabakových výrobkov a kozmetických prostriedkov, s ich manipuláciou a uvádzaním do obehu. Výroba a uvádzanie potravín do obehu slúži na zabezpečovanie zdrojov výživy ľudí; výroba a uvádzanie do obehu tabakových výrobkov a kozmetických prostriedkov slúži na uspokojovanie požiadaviek niektorých skupín ľudí.
Základné pojmy:

</doc>
<doc id="15999" title="Carrie (film)" url="https://sk.wikipedia.org/wiki?curid=15999">
Carrie (film)

Carrie je jeden z najúspešnejších filmov režiséra Briana De Palmu z roku 1976 v hlavnej úlohe so Sissy Spaceková ako Carrie, ktorá bola v roku 1977 nominovaná na Oscara za hlavnú úlohu vo filme.
Predstaviteľka pološialenej matky, náboženskej fanatičky, ktorá psychicky terorizuje svoju dcéru Carrie, Piper Laurie bola nominovaná v kategórii „Najlepšia herečka vo vedľajšej úlohe“. 
Film je adaptáciou románu Stephena Kinga "Carrie", ktorou začal svoju viac ako úspešnú kariéru autora hororov.

</doc>
<doc id="16011" title="Roberto Luongo" url="https://sk.wikipedia.org/wiki?curid=16011">
Roberto Luongo

Roberto Luongo (* 4. apríl 1979, Montreal, Quebec, Kanada) je bývalý kanadský reprezentant v ľadovom hokeji a brankár NHL.
Klubový hokej.
V NHL sa objavil prvýkrát v sezóne 1999/2000 v drese New York Islanders. Od nasledujúcej sezóny chytal s číslom 1 za klub Florida Panthers. Na sezónu 2005/2006 mal s Floridou uzavretú zmluvu na 3,2 mil. dolárov ročne. Od sezóny 2006/2007 do 2013/2014 chytal za Vancouver Canucks. V tíme Florida Panthers pôsobil od roku 2014 do roku 2019, vtedy ukončil profesionálnu hokejovú kariéru.
Držiteľ ceny Jennings Trophy za najnižší priemer inkasovaných gólov v sezóne 2010/2011 spolu s Corym Schneiderom.
Päťnásobný účastník All-Stare Game NHL.
Dvojnásobný víťaz QMJHL s tímom Val-d´Or Fureous.
Je prvým hráčom v histórii Floridy Panthers, ktorého číslo (#1) bolo vyradené.
Reprezentácia.
Reprezentoval Kanadu na majstrovstvách sveta v rokoch 2001, 2003, 2004 a 2005, získal tak dve zlaté a jednu striebornú medailu. 
V drese Kanady sa predstavil aj na Svetovom pohári v roku 2004 (kde priviedol Kanadu k víťazstvu) a na Olympijských hrách v rokoch 2006, 2010 a 2014.
Striebornú medailu získal aj na Majstrovstvách sveta juniorov do 20 rokov (kde bol vyhlásený za najlepšieho brankára turnaja).

</doc>
<doc id="16108" title="Jozef Urban (básnik)" url="https://sk.wikipedia.org/wiki?curid=16108">
Jozef Urban (básnik)

Jozef Urban (* 29. november 1964 Košice – † 28. apríl 1999 Zvolen) bol slovenský básnik, textár, publicista a novinár.
Životopis.
Vzdelanie získaval na Vysokej ekonomickej škole v Bratislave, kde študoval odbor ekonomika zahraničného obchodu. V rokoch 1988 – 1989 pracoval ako redaktor časopisu Literárny týždenník, neskôr bol tiež šéfredaktorom literárneho mesačníka Dotyky, šéfredaktorom týždenníka Mladé rozlety a riaditeľom galérie Bibiana, potom sa presťahoval do Zvolena. Tragicky zomrel dňa 28. apríla 1999.
Tvorba.
Jozef Urban debutoval básnickou zbierkou "„Malý zúrivý Robinson“" v roku 1985, za ktorú získal Cenu Ivana Kraska. V druhej polovici 80. rokov, kedy pôsobil ako šéfredaktor časopisu Dotyky, ho oslovil na textársku spoluprácu spevák Miroslav Žbirka. Medzi ich prvé spoločné hity patrila pesnička "„Len s ňou“". Podpísal sa tiež pod zabudnutý hit skupiny Broken Heart "„Neplač“" a megahit skupiny Money Factor "„Vráť trochu lásky medzi nás“", na albume Petra Lipu "Naspäť na stromy" má okrem titulnej piesne na konte aj text piesne "„Caracas“".
Počas svojej textárskej kariéry Jozef Urban spolupracoval s mnohými slovenskými interpretmi. Sú medzi nimi Beata Dubasová, Marcel Palonder, Oľga Záblacká, Vašo Patejdl, skupiny Money Factor, Dorian Gray, Broken Heart, Elán. 
Jozef Urban je autorom libreta k pôvodnému slovenskému muzikálu "Kráľ Dávid". Autorsky sa podieľal aj na soundtracku k tretiemu pokračovaniu filmovej série Fontána pre Zuzanu, na ktorom nájdeme aj kultovú pieseň v podaní Joža Ráža „Voda čo ma drží nad vodou“. V roku 1999 tragicky zahynul na následok havárie, kedy sa zrazil na svojom aute zn. Ibiza s protiidúcim kamiónom medzi Zvolenom a Detvou.
Dielo.
Muzikál.
Kráľ Dávid (muzikál)

</doc>
<doc id="16116" title="Jamie Heward" url="https://sk.wikipedia.org/wiki?curid=16116">
Jamie Heward

Jamie Heward (* 30. marec 1971, Regina, Saskatchewan, Kanada) je bývalý kanadský reprezentant v ľadovom hokeji.
Klubový hokej.
Jamie Heward bol obranca. Je 188 cm vysoký a váži 91 kg (údaj z roku 2005). 
V sezónach 1995/96 až 2001/02 hral v NHL za Toronto Maple Leafs, Nashville Predators a Columbus Blue Jackets. Od sezóny 2002/03 až do sezóny 2004/05 pôsobil v švajčiarskej hokejovej lige v kluboch "Servette Geneve", Zürich a "SCL Tigers Langnau". V sezóne 2005/06 sa opäť vrátil do NHL. Má uzavretú zmluvu na 450 tisíc dolárov s klubom Washington Capitals. Nosil dres s číslom 6.
Reprezentácia.
Reprezentoval s číslom 5 Kanadu na majstrovstvách sveta v roku 2005. 

</doc>
<doc id="16133" title="Rick Nash" url="https://sk.wikipedia.org/wiki?curid=16133">
Rick Nash

 
 
 
 
 
Rick Nash (* 16. jún 1984, Brampton, Ontário, Kanada) je kanadský reprezentant v ľadovom hokeji. 
Klubový hokej.
Rick Nash je útočník na ľavom krídle. Je 193 cm vysoký a váži 94 kg (údaj z roku 2005). Od sezóny 2002/03 hrá s číslom 61 v NHL za klub Columbus Blue Jackets. V sezóne 2004/05 (počas lockoutu v NHL) hral za Davos v švajčiarskej hokejovej lige. Na sezónu 2005/06 mal s Columbusom uzavretú zmluvu na 3,5 mil. dolárov. 12. marca 2008 sa stal piatym kapitánom tímu Blue Jackets v histórii.
Reprezentácia.
Reprezentoval Kanadu s číslom 61 na majstrovstvách sveta v roku 2005, 2007 a 2008 a na Zimných olympijských hrách 2006.

</doc>
<doc id="16159" title="National Hockey League" url="https://sk.wikipedia.org/wiki?curid=16159">
National Hockey League

National Hockey League, NHL je profesionálna športová organizácia, ktorú tvoria hokejové tímy v Spojených štátoch a v Kanade. Organizuje hokejovú súťaž družstiev pod rovnomenným názvom.
Liga bola založená v roku 1917 v Montreale a na úvod ju začali hrať štyri tímy. V súčasnosti má NHL 31 účastníkov, z ktorých je 24 situovaných v USA a 7 v Kanade.
Zápasy sú rozdelené na základnú časť a play-off, do ktorého postupuje osem najlepších družstiev z každej konferencie. 
Víťaz tejto ligy je víťazom play-off a získava najprestížnejšiu hokejovú trofej - Stanley Cup.
História.
Lockout v NHL.
Sezóna 2004/05 bola zrušená (tzv. lockout) kvôli nedohode medzi NHL a organizáciou zastupujúcou profesionálnych hráčov NHLPA (National Hockey League Players Association) o kolektívnej zmluve. Posledná kolektívna zmluva vypršala 15. septembra 2004. Obe strany nevedeli dospieť k dohode a tak bola celá hokejová sezóna zrušená. NHL sa tak stala prvou významnou severoamerickou športovou ligou v histórii, ktorá zrušila celú sezónu kvôli kolektívnemu vyjednávaniu. Túto situáciu využili hokejové družstvá v Európe, pretože počas lockoutu hral veľký počet hráčov NHL, vrátane slovenských, v európskych hokejových súťažiach. Nová kolektívna dohoda bola podpísaná až 22. júla 2005, čo umožnilo riadny štart sezóny 2005/06.
Pravidlá.
Odlišnosti od pravidiel IIHF.
Pravidlá v NHL obsahujú niekoľko odlišností od pravidiel zaužívaných na medzinárodných turnajoch, ktoré riadi Medzinárodná hokejová federácia.
Štruktúra.
V roku 1917, keď NHL vznikla, tak sa jej zúčastnili 4 kluby. "Kostrou" celej NHL sú tzv. Original Six kluby, čiže kluby, ktoré sú najstaršie v NHL. Medzi ne patrí Montreal Canadiens, Toronto Maple Leafs, Boston Bruins, New York Rangers, Chicago Blackhawks a Detroit Red Wings.
Týchto šesť klubov hralo až do prvej expanzie NHL, ktorá nastala v roku 1967, kedy pribudlo šesť nových klubov. Medzi novými destináciami na NHL mape boli aj dovtedy nehokejové štáty ako napríklad Kalifornia. Dôležitým bolo aj spojenie s WHA v roku 1979. Z WHA do NHL prešli štyri kluby (Winnipeg Jets, Edmonton Oilers, Quebec Nordiques a Hartford Whalers).
NHL sa postupne stále rozširovala až na súčasný počet 31 klubov. Posledné rozšírenie nastalo pred sezónou 2017/18, kedy sa súčasťou NHL stal aj tím Vegas Golden Knights . Zmenami prešli postupne divízie a konferencie. Aktuálny formát západnej a východnej konferencie a šiestich divízií existuje od sezóny 1998/1999.
NHL sa v budúcnosti rozšíri na 32 klubov. Tým (zatiaľ) posledným bude klub zo Seattle Kraken a nastúpiť by mal v sezóne 2021/22.

</doc>
<doc id="17362" title="Ondrej II. (Uhorsko)" url="https://sk.wikipedia.org/wiki?curid=17362">
Ondrej II. (Uhorsko)

Ondrej II. () (* 1177 – † 21. september 1235) bol v rokoch 1205 – 1235 kráľ Uhorska.
Pred nástupom na trón.
Ondrej II. nastúpil na trón za zvláštnych okolností. Jeho predchodcom bol jeho brat Imrich. Ešte počas života otca Bela III. vykonával Ondrej funkciu haličského kniežaťa, miestnej šľachte – bojarom sa však jeho vláda nepáčila, preto ho vyhnali. Neuspokojený mladík napadol vlastného brata – uhorského kráľa Imricha, ktorého chcel zbaviť trónu, alebo aspoň nejakých území, čo sa mu aj podarilo. Od roku 1197 sa stal pánom Dalmácie a Chorvátska, kde si počínal ako suverénny panovník. S bratom sa dostal ešte niekoľkokrát do sporov, ktoré sa vždy skončili prímerím. Nedôvera medzi bratmi však trvala. I preto je ťažko pochopiteľné, prečo Imrich určil pred smrťou za poručníka svojho syna Ladislava práve Ondreja. K malému následníkovi trónu sa Ondrej správal veľmi škaredo. Svedčí o tom i napomenutie pápežom Inocentom III. Keď však päťročný Ladislav zomrel, Ondrejovi nestálo v ceste na uhorský trón vôbec nič.
Uhorský kráľ.
Ako kráľ patril k najneschopnejším arpádovským panovníkom. Svedčí o tom jeho 14 vojenských výprav do Haliče, ktoré sa občas skončili i úspechom, ale haličskí bojari vždy Ondrejovu nadvládu zvrhli, takže toto územie sa nestalo natrvalo súčasťou Uhorska. Roku 1211 Ondrej II. požiadal Rád nemeckých rytierov o pomoc proti prenikajúcim Kumánom, začo im prisľúbil pozemky v Sedmohradsku (Burzenland). Keď Rád nemeckých rytierov v roku 1224 navrhol, aby bol podriadený priamo pápežovi a nie uhorskému kráľovi, musel v roku 1225 Uhorsko opustiť. Ani piata križiacka výprava, ktorej bol Ondrej vodcom, sa neskončila úspešne. Po pár mesiacoch neustálych porážok sa bez slávy musel vrátiť domov. Nákladné vojenské výpravy, prepychový život kráľovského dvora, rozdávanie úradov a majetkov cudzincom, to všetko boli príčiny, pre ktoré uhorská šľachta svojho kráľa nenávidela. Voči svojvôli, ktorá v krajine počas neprítomnosti Ondreja panovala, sa panovník postaviť nedokázal. Bohatí magnáti zašli tak ďaleko, že v roku 1213 počas jednej z výprav do Haliče zavraždili kráľovnú Gertrúdu. Logickým vyústením všetkých problémov, ktoré sa v krajine nahromadili, bolo vydanie Zlatej buly v roku 1222. Ondrej v nej prisľúbil, že nebude svojvoľne rozdávať majetky cudzincom, dodrží výsady strednej šľachty, ba dokonca dal šľachte možnosť vystúpiť proti nemu samotnému so zbraňou v ruke, pokiaľ by nedodržiaval prijaté záväzky. Namiesto upokojenia situácie však tento dokument priniesol len ďalšie spory. Ondrej dal rýchlo najavo, že sa ním vôbec nemieni riadiť. 
Na konci života sa musel vyrovnať so smrťou dcéry Alžbety, druhej manželky Jolany i syna Ondreja. Tretie manželstvo uzatvoril v máji 1234 s talianskou šľachtičnou Beatrix, s ktorou mal napokon syna Štefana (1236 – 1271), ktorý sa však narodil až po kráľovej smrti. Ondrej II. zomrel 21. septembra 1235, po čom bola jeho posledná manželka aj s malým Štefanom vyhnaná z Uhorska. Ondrej II. bol pochovaný v cisterciánskom kláštore "Igriș", no jeho hrob, ako aj celý kláštor, bol zničený Turkami.
Dohra.
Napriek neuznaným nárokom na trón sa s odstupom času táto rodová línia predsa len dostala na uhorský trón, keďže Štefanov syn sa v roku 1290 stal ako Ondrej III. kráľom. Jeho záhadnou smrťou sa však nezanechaním mužského potomka v roku 1301 skončila vláda Arpádovcov.

</doc>
<doc id="17363" title="Peter Orseolo" url="https://sk.wikipedia.org/wiki?curid=17363">
Peter Orseolo

Peter Orseolo (alebo Urseolo; ) (1011 – 1046(?)) bol v rokoch 1038 – 1041 a 1044 – 1046 kráľ Uhorska.
Rodina.
Narodil sa v Benátkach. Jeho otec bol benátsky dóža Otto Orseolo a matka Mária bola dcéra kniežaťa Gejzu. Počas svojho života mal dve manželky. Prvá, Judita, bola dcéra reznianskeho kniežaťa Ruprechta. Neskôr sa oženil s Juditou Schweinfurtskou, dcérou severobavorského markgrófa Henricha.
Nástup na trón.
Na trón ho určil jeho strýko Štefan I. hneď po smrti svojho syna Imricha. Obišiel tým oprávnené nároky členov arpádovského rodu, z čoho neskôr vzniklo mnoho sporov a vojen. Po otcovej smrti v roku 1031 žil Peter na uhorskom kráľovskom dvore. Kráľ Štefan I. ho vymenoval za vojvodcu kráľovského vojska. 
Po nástupe na trón zbavil kráľovnú Gizelu Bavorskú, vdovu po Štefanovi, akéhokoľvek politického vplyvu a vyhnal ju do izolácie na jeden z hradov (pravdepodobne na Vesprém). Dokonca zabral i jej majetky, ktoré dostala do vena, čím popudil voči sebe Bavorov aj samotného nemeckého kráľa Henricha III. Na prelome rokov 1039 a 1040 vpadol do Východnej marky spolu s českým kniežaťom Břetislavom a neskôr v auguste 1040 Henricha III. spoločne porazili. Počas spojenectva odrazil Peter aj útok poľského vojska. Z Poľska sa na uhorský trón chcel dostať Vazulov syn Belo.
V Uhorsku však Peter popularitu veľmi rýchlo stratil. Do vysokých úradov dosadzoval totiž výlučne cudzincov, predovšetkým Nemcov a Talianov, a na vlastných veľmožov nebral ohľad. Šľachta bola nespokojná a začala pripravovať voči nemu povstanie. Na jeho čelo sa postavil bývalý palatín Samuel Aba, švagor Štefana I.
Spor so Samuelom Abom.
Po vypuknutí povstania v roku 1041 ušiel Peter k svojmu švagrovi Adalbertovi, markgrófovi Východnej marky, pretože videl, že v Uhorsku stratil zázemie. Ani české knieža Břetislav mu nemohol prísť na pomoc, pretože sa bránil presile Henrichovho vojska. Od Adalberta zakrátko odišiel a hľadal pomoc u svojho bývalého nepriateľa Henricha III. "Po víťazstve v Čechách obrátil Henrich pozornosť na Uhorsko. Preto mu Petrova žiadosť o pomoc proti novému uhorskému kráľovi Samuelovi Abovi prišla mimoriadne vhod." V októbri 1041 uzavrel Henrich spojenectvo s Břetislavom a spoločne vpadli do Uhorska. Podarilo sa im dobyť 9 komitátov a do ich správy dosadil kráľ Henrich Domoslava, syna Ladislava Lysého.
V lete 1043 zaútočili nemecké vojská znovu na Uhorsko, ale Samuel Aba sa s Henrichom dokázal dohodnúť. Samuel Aba mu odstúpil pás územia na západ od riek Litavy a Moravy, čím vytýčil hranice medzi oboma celkami a Henrich sa zaviazal, že nebude podporovať nároky Petra Orseola na uhorský trón a uznáva Samuela za uhorského kráľa. Aba mal navyše prepustiť zajatcov a poslať Henrichovi cennosti. Keďže Samuel Aba neplnil poriadne mierové podmienky, nemecký kráľ Henrich sa do Uhorska znovu vypravil so svojím vojskom v polovici roku 1044 a spolu s ním prišiel aj Peter Orseolo. K Henrichovmu vojsku sa pripojilo i Břetislavovo české vojsko. Rozhodujúci boj sa odohral pri dedine Menfö 5. júla 1044. Časť uhorského vojska prešla k Petrovi a zvyšok spojenci porazili. Kráľ Samuel Aba bol na úteku prichytený, postavený pred súd a zakrátko popravený. Novým kráľom sa korunováciou v Stoličnom Belehrade stal znovu Peter Orseolo.
Spor s Vazulovými synmi.
26. mája 1045 prišiel Henrich do Stoličného Belehradu, kde mu Peter Orseolo prisahal lénnu vernosť ako odmenu za pomoc proti Samuelovi Abovi. Proti tomuto aktu, ale aj proti cudzincom a cirkvi začali zakrátko vznikať povstania. Peter zakročil v roku 1046 proti sprisahaniu synov Prokuja, strýka Štefana I., ale nezabránil, aby biskup Gerard spolu s niekoľkými veľmožmi vyslal poslov do Kyjevskej Rusi, so žiadosťou o príchod Vazulových synov Ondreja a Leventeho do Uhorska. V tom istom čase sa vzbúril aj békešský župan Vata. 
V septembri 1046 sa Ondrej a Levente stretli na hrade v Abovskom Novom Meste s Vatovými povstalcami, ktorí zavrhli západne kresťanstvo, chceli pozabíjať biskupov a kňazov a žiť podľa starých zvykov. Kráľ Peter sa dozvedel o ich príchode a ponáhľal sa do svojho sídla – Stoličného Belehradu. Predbehol ho však biskup Gerard so svojou skupinou, ktorú tvorili biskup Bystrík, biskup Buldus a biskup Benetus a Petra do mesta už nevpustili. Keď chceli biskupi potom pri Pešti privítať družinu Ondreja a Leventeho, prepadli ich Vatovi vojaci a okrem biskupa Beneta ich povraždili. Peter sa ešte proti povstalcom bránil niekoľko dní, musel však utiecť. Na úteku smerom k západným hraniciam Uhorska ho chytili a oslepili. O jeho ďalšom osude niet žiadnych hodnoverných dokladov.

</doc>
<doc id="17366" title="Mravec hôrny" url="https://sk.wikipedia.org/wiki?curid=17366">
Mravec hôrny

Mravec hôrny alebo mravec lesný () patrí do čeľade mravcovité a medzi štíhlopáse blanokrídlovce. Tento bežný a rozšírený mravec si vytvára veľké kopcovité hniezda, ktoré pozná každý, kto trávil čas v európskych nížinných lesoch. Tento druh sa prirodzene vyskytuje v Európe a Malej Ázii, no dnes ho môžme nájsť aj v Severnej Amerike. Tento druh je schopný vystreknúť zo zadočku kyselinu mravčiu, túto schopnosť používa väčšinou na obranu. Kyselina mravčia bola prvýkrát extrahovaná v roku 1671 anglickým prírodovedcom John Rayom a to destilovaním veľkého počtu rozdrvených mravcov tohto druhu.
Opis.
Robotnice sú dvojfarebné, červené a tmavo hnedé až čierne. Na chrbte hlavy a promesonotumu majú čiernu škvrnu, ktorej veľkosť sa môže líšiť. Oči majú pokryté zopár mikroskopickými chĺpkami. Zvyšok tela až na záhlavie a nohy majú sporadicky pokrytý dlhými, vzpriamenými chĺpkami. Tento druh mravca je polymorfický, veľkosť robotníc sa pohybuje medzi 4,59 mm a kráľovnej medzi 1215 mm.
Opis kolónie.
Hniezda týchto mravcov sú veľké, nápadné kopulovité kopy, pozostávajúce z trávy, vetvičiek alebo ihličia, často postavené pri práchnivejúcom pni, zvyčajne umiestnené na lesných čistinkách, kde na ne môžu dosiahnuť slnečné lúče. Veľké kolónie môžu mať 100 000 až 400 000 robotníc a 100 kráľovien. F. rufa je vysoko polygénny a často prijíma mladé oplodnené kráľovné z vlastnej materskej kolónie, čo vedie k starým, viackráľovnovým hniezdam, ktoré môžu obsahovať viac ako sto kráľovien produkujúcich vajíčka. Tieto hniezda môžu často merať niekoľko metrov do výšky a šírky. F. rufa je veľmi agresívne teritoriálna a často napadá a zabíja iné druhy mravcov v oblasti. "Svadobné lety" (lety počas, ktorých sa plodné samice a samce pária vo vzduchu,) sa uskutočňujú počas jari a často sú sprevádzané veľmými bojmi medzi susednými kolóniami, vrámci obnovy teritoriálnych hraníc. Nové kolónie vznikajú delením už existujúcich kolónií alebo spôsobom dočasného sociálneho parazitizmu, pričom hostiteľmi sú druhy skupiny F. fusca, najmä F. fusca a F. lemani. Počiatočné kolónie F. rufa boli tiež zaznamenané v hniezdach F. glebaria, F. cunnicularia a podobných druhov vrátane rodu Lasius. Kráľovná F. rufa vyženie existujúcu kráľovnú hniezda, nakladie vajíčka a existujúce robotnice sa starajú o jej potomstvo, až kým potomstvo úplne nepreberie hniezdo.
Potrava.
Primárna potrava F.rufa je sladký sekrét vošiek, ale lovia aj na bezstavovce, ako je hmyz a pavúky, ale vo veľkých množstvách konzumujú aj mŕtve rastliny či živočíchy. Tiež bolo pozorované kŕmenie sa živicou a inými rastlinnými tekutinami. Prispievajú aj k rozširovaniu rastlín ako sú paprade a iné rastliny, ktoré majú olejnaté semienka, ktorých pach ich priťahuje. Tento druh mravcov požiera len mastnú časť semienka, zvyšok vynášajú von z hniezda a odhadzujú. Trasy na ktorých hľadajú potravu, môžu byť až 100 metrov dlhé. Väčšie robotnice boli pozorované, zbierať potravu ďalej od hniezda. F. rufa sa bežne používa v lesníctve a často sa nasádza do oblasti ako forma ochrany proti škodcom.

</doc>
<doc id="17516" title="Jozef Murgaš" url="https://sk.wikipedia.org/wiki?curid=17516">
Jozef Murgaš

Jozef Murgaš (* 17. február 1864, Tajov-Jabríková – † 11. máj 1929, Wilkes Barre, Pensylvánia, USA) bol slovenský rímskokatolícky kňaz, maliar a vynálezca, priekopník bezdrôtovej telekomunikácie. Pravdepodobne ako prvý na svete uskutočnil rádiový prenos hovoreného slova. Svojimi patentmi si získal uznanie celého sveta.
Životopis.
Jozef Murgaš sa narodil v Tajove. Bol synom Jána Murgaša a Zuzany Murgašovej (rod. Slamovej). Základnú školu absolvoval v rodnom Tajove, neskôr študoval na gymnáziu v Banskej Bystrici (1876 – 1880), ale zaujímalo ho predovšetkým maliarstvo. V r. 1880 – 1882 študoval v bratislavskom seminári a neskôr do roku 1884 v ostrihomskom. Roku 1888 bol vysvätený za rímskokatolíckeho kňaza. V 1889 – 1890 študoval maliarstvo v Budapešti, potom štyri roky na akadémii výtvarného umenia v Mníchove. Vo všetkých kostoloch, v ktorých ako kňaz pôsobil, namaľoval oltárny obraz.
Už na štúdiách v Ostrihome sa zaujímal o elektrotechniku. V roku 1896 odišiel do USA do novozaloženej baníckej obce Wilkes Barre, kde žilo 300 slovenských rodín. Tu sa začal hlbšie zaujímať o elektrotechniku. 2. októbra 1903 podal Jozef Murgaš vo Washingtone svoju prvú prihlášku na uznanie patentu a 10. mája 1904 mu pridelil federálny patentový úrad vo Washingtone Murgašovi dva patenty. Prvý známy ako "Zariadenie na bezdrôtovú telegrafiu" a druhý ako "Spôsob prenášania správ bezdrôtovou telegrafiou". V prvom patente bola vysielacia stanica vybavená anténou spojenou s menšou guľôčkou. Na prijímacej stanici bola anténa a telefónne slúchadlo. V druhom patente je originálny spôsob prenášania správ pomocou bezdrôtovej telegrafie, ktorý spočíva vo vysielaní a prijímaní nespojitých signálov s navzájom odlišnou frekvenciou. Na základe týchto dvoch patentov sa vo Philadelphii vytvorila na využívanie Murgašovho vynálezu účastinná spoločnosť Universal Aether Telegraph Co. Výsledkom jeho ďalšej práce boli ďalšie patenty o. i. vlnomer (1907), elektrický transformátor (1907), zariadenie na výrobu elektromagnetických vĺn (1908), bezdrôtová telegrafia (1909), detektor elektromagnetických vĺn (1909), prístroj na výrobu elektrických oscilácií (1911), navijak na udicu (1912), spôsob a zariadenie na výrobu elektrických oscilácií (1916). 
Jeho najvýznamnejším objavom ale zostáva dosiahnutie bezdrôtového prenosu hovoreného slova pred svedkami, čím sa zapísal do histórie ako vynálezca rádia. Vôbec prvý raz sa mu to podarilo už 27. apríla 1905. 23. novembra 1905 zorganizoval rádiové spojenie, ktoré sa uskutočnilo medzi obcami Scranton a Wilkes-Barre, vzdialenými od seba 30 km. Murgaš umožnil rozhovor ich starostom, ktorí to písomne potvrdili.
Bol známy aj ako zberateľ húb, minerálov a rastlín, mal unikátnu zbierku hmyzu (asi 9 000 exemplárov).
Počas prvej svetovej vojny sa angažoval pri vytvorení spoločného štátu Čechov a Slovákov v Československej republike. Pomocou svojich kontaktov pripravil pôdu pre rokovania na podporu vzniku ČSR, ktorá mala vzniknúť na základe dohody z 30. mája 1918 v Pittsburghu. Murgaš bol jedným zo signatárov Pittsburskej dohody. Zorganizoval medzi americkými Slovákmi zbierku s výťažkom 1 milión dolárov na základný valutový fond ČSR. 
Na Slovensko sa vrátil v roku 1920. Chcel sa tu usadiť natrvalo, vyučovať elektrotechniku na niektorej škole, čo mu ale úrady neumožnili, lebo na to údajne nemal kvalifikáciu, preto sa vrátil naspäť do USA. Zomrel 11. mája 1929 vo Wilkes Barre.
V kultúre.
V roku 1989 bol nakrútený životopisný dvojdielny televízny film o živote J. Murgaša s názvom "Reverend" v réžii Miloša Pietora, v hlavnej úlohe Milan Kňažko.
Podľa príbehu Jozefa Murgaša vzniklo v roku 2008 divadelné predstavenie "Niekto to rád slovenské", v podaní Radošinskeho naivného divadla.
Pamiatky.
V Tajove, v dome, kde sa Murgaš narodil, je pamätná izba a na miestnom cintoríne je symbolický hrob s pohrebným monumentom Murgaša. Jozef Šebo, zakladateľ pamätnej izby a pamätníka, sa o ne staral veľmi dôkladne. Pamätná izba obsahuje originály fotiek a obrázkov, niektoré jeho maľby, taktiež unikátne kúsky z jeho zbierky motýľov, modely jeho patentov bezdrôtovej telegrafie a taktiež rôzne dokumenty. Rovnako tam možno vidieť minimodel Murgašovej originálnej antény postavenej spoločnosťou Universal Aether Telegraph Co. vo Wilkes-Barre v roku 1905.&lt;br&gt;
&lt;br&gt;
Ďalšie objekty a pamiatky: 
Na počesť Jozefa Murgaša a na podporu rozvoja telekomunikácií na Slovensku je každoročne udeľovaná Cena Jozefa Murgaša prostredníctvom Slovenskej elektrotechnickej spoločnosti a Ministerstva dopravy a výstavby Slovenskej republiky pre: 

</doc>
<doc id="17528" title="Fuzzy logika" url="https://sk.wikipedia.org/wiki?curid=17528">
Fuzzy logika

Fuzzy logika je odbor matematiky odvodený z teórie fuzzy množín, v ktorom sa logické výroky ohodnocujú stupňom príslušnosti (tiež index vágnosti), ktorého hodnoty sú v intervale od 0 do 1. V klasickej výrokovej a predikátovej logike, sa výroky ohodnocujú buď ako pravdivé, alebo nepravdivé — v binárnom vyjadrení ako 1 alebo 0. Fuzzy logika je vhodnejšia pre množstvo reálnych rozhodovacích úloh. Používa sa napríklad v umývačkách riadu, pračkách, autopilotoch, parkovacích senzoroch atď.
Fuzzy logika bola formulovaná roku 1965 Lotfim Zadehom z Kalifornskej univerzity v Berkeley.
Funkcia príslušnosti vo fuzzy logike umožňuje priradiť príslušnosť k množinám v rozmedzí od 0 do 1, vrátane oboch hraničných hodnôt. Fuzzy logika tak umožňuje matematicky vyjadriť pojmy ako „trochu“, „dosť“ alebo „veľa“. Presnejšie, umožňuje vyjadriť čiastočnú príslušnosť k množine.
Stupeň príslušnosti je často zamieňaný s pravdepodobnosťou. Tieto pojmy sú ale rozdielne. Fuzzy hodnota je priradená funkcii príslušnosti k vágne definovaným množinám a nepredstavuje pravdepodobnosť nejakého javu. Príkladom môže byť napríklad 30 ml vody v 100 mililitrovom pohári spolu s dvoma fuzzy množinami: Plná a Prázdna. Čiastočne naplnený pohár potom pripadá z 0.7 k Prázdnej a z 0.3 k Plnej.
Aplikácia.
Fuzzy logika sa používa, ak sa systém nedá exaktne opísať a je v ňom veľký rozptyl hodnôt.
Príkladom je ľudská reč. Ľudská reč (prevedená do počítača ako napr. wav súbor) sa dá zapísať ako poradie nejakých hodnôt v čase. Ale ani ten istý človek nepovie to isté slovo úplne rovnako a preto pre to isté slovo dostaneme od toho istého človeka dva rôzne wav súbory, ktoré sa ale graficky podobajú. Keď sa však porovnajú bajt po bajte, tak sa nerovnajú. Na riešenie tohto problému možno použiť fuzzy logiku.
Fuzzy algoritmy nie sú matematicky zložité; pre navrhovanie stačia aj stredoškolské znalosti matematiky. Takéto algoritmy bývajú spravidla veľmi robustné a odolné proti chybám hodnôt a šumom. Ich nevýhodou je, že môžu byť dosť nepresné. V takom prípade sa kombinujú s lineárnymi regulátormi.
Fuzzy čísla.
Fuzzy číslo je číslo, ktoré má dve zložky: hodnotu a rozptyl. Ak je rozptyl nulový, tak sa fuzzy číslo stáva reálnym číslom.
Kanonické fuzzy čísla majú tvar Gaussovho zvonu. Pre zjednodušenie sa v praxi nahradzujú trojuholníkmi, ktoré fungujú rovnako dobre. Gaussove čísla majú tú výhodu, že ich možno sčítavať, odčítavať, násobiť a aj deliť a ostávajú to stále len Gaussove čísla.
Pre toto je fuzzy logika dosť dobre použiteľná aj v matematickej štatistike (a niekedy aj opačne). Preto sa dá veľmi dobre použiť v teórii spoľahlivosti systémov.
Fuzzy riadenie a regulácia.
Fuzzy riadenie a regulácia bola prvá oblasť kde bola fuzzy logika nasadená. Tu sa fuzzy nasadzuje dvoma spôsobmi:
Všetky fuzzy regulátory majú:
Defuzzifikácia môže byť Mandaniho alebo Sugenova.
Príklady.
Príklad 1.
Definíciou určená zima je keď je pod 5 °C a teplo je keď je nad 30 °C. Keď je zima, sa spustí kúrenie, keď je teplo, klimatizácia.
Aby sa ošetrili všetky stavy, tak je interval určený tak, aby sa pri nijakej teplote v rozsahu nestalo, že zároveň zima aj teplo budú 0%.
Napríklad je 20 °C – to je na 40 % zima a 60 % teplo – takže zjednodušená regulácia (Mamdaniho regulátor a Sugenov regulátor to robia inak) by bola na 40% kúrenie a na 60% klimatizácia - ale len v prípade, keď sú závislosti od klimatizácie a kúrenia lineárne.
Príklad 2.
K definovaným hodnotám vyššie sa pridá hodnota pre príjemnú teplotu, t. j. napr. 20 °C. Tabuľka by potom vyzerala takto:
Keď je zima, tak sa kúri, keď je teplo, tak sa spustí klimatizácia, keď je príjemne, tak sa nerobí nič.
Hodnoty sú schválne nastavené tak, aby pri 20 °C bolo teplo aj zima na 0 %.
Pri teplote napr. 15 °C je z 33 % zima a zo 66 % príjemne. Takže sa spustí kúrenie na 33 % a to je všetko (alebo zo 66 % nič a to je zase nič).
Tieto dva príklady sú dosť primitívne, pretože tabuľka je jednorozmerná. Pri dvojrozmerných modeloch existuje okrem teploty napr. ešte aj derivácia teploty podľa času.
Fuzzy operácie.
Fuzzy konjunkcia je binárna operácia T, zorazenie [0,1] x [0,1] → [0,1]. Pre lubovoľné x, y, z ∈ [0,1] fuzzy konjunkcia spĺňa:
T(x, y) sa označuje aj ako formula_1. Jej konkrétna interpretácia závisí od zvolenej logiky, napr.:
Fuzzy disjunkcia je binárna operácia S, zorazenie [0,1] x [0,1] → [0,1]. Pre lubovoľné x, y, z ∈ [0,1] fuzzy disjunkcia spĺňa:
S(x, y) sa označuje aj ako formula_5. Jej konkrétna interpretácia závisí od zvolenej logiky, napr.:
Fuzzy negácia je unárna operácia formula_9, zorazenie [0,1] → [0,1]. Pre lubovoľné x, y ∈ [0,1] fuzzy negácia spĺňa:
Jej konkrétna interpretácia závisí od zvolenej logiky, napr.:

</doc>
<doc id="17543" title="Žalúdok" url="https://sk.wikipedia.org/wiki?curid=17543">
Žalúdok

Žalúdok (gréc. "gaster" alebo "stomachos"; lat. "ventriculus") je vakovito rozšírený orgán spájajúci pažerák a tenké črevo. Časť tesne pod vyústením pažeráka sa nazýva vchod alebo kardia (lat. "cardia"). Doľava nahor sa rozširuje dno (lek. "fundus ventriculi"). Najväčšia časť je telo žalúdka (lat. "corpus ventriculi"), ktoré sa skladá z prednej a zadnej steny, tie sa spájajú v malom a veľkom zakrivení (lat. "curvatura major et minor ventriculi"). Na svojom dolnom konci je žalúdok zakončený vrátnikom (lat. "pylorus"), ktorý je uzatvárateľný silným zvieračom (lat. "musculus sphincter pylori"). Žalúdok je uložený v brušnej dutine, pod ľavou klenbou bránice, medzi slezinou a pečeňou. Jeho tvar a dĺžka sa menia v závislosti na naplnení a polohe tela.
Dôležitým reflexným ochranným dejom je zvracanie. Je to vyprázdňovanie žalúdka pažerákom a ústami von z tela. Zvracanie nastáva najmä pri neprimeranom podráždení žalúdka nadmerným obsahom, požitím dráždivých látok alebo aj dráždením iných častí tráviacej sústavy.

</doc>
<doc id="17544" title="Hrubé črevo" url="https://sk.wikipedia.org/wiki?curid=17544">
Hrubé črevo

Hrubé črevo ( "intestinum crassum" alebo "colon") je trubicovitý orgán, je pokračovaním tenkého čreva. Jeho dĺžka je približne 1,5 m. V horných častiach je jeho hrúbka až 8 cm, smerom ku konečníku sa rozširuje. Keďže sliznica hrubého čreva nemá klky, neprodukuje žiadne tráviace šťavy. Dochádza hlavne k vstrebávaniu vody, niektorých vitamínov, solí a liekov. Z tenkého čreva sa do hrubého čreva presúvajú nestrávené zvyšky potravy, voda, žlčové farbivá a odlúpené bunky epitelov. Obsah čreva sa zahusťuje a pôsobením kvasných baktérií (vznikajú plyny ako oxid uhličitý, metán, merkaptány) a hnilobných baktérií (vzniká amoniak, sulfán, fenol a pod.) sa rozkladá a mení na výkaly. 
Anatómia.
Hrubé črevo sa skladá zo siedmich častí:
Slepé črevo je mierne rozšírený začiatok hrubého čreva (pozri obrázok). Ľudovo nazývané "„slepé črevo”" je správne červovitý prívesok slepého čreva (lat. "appendix vermicularis"). Nachádza sa v pravej bedrovej jame, je vyplnené lymfoidným tkanivom.
Konečník - prostredníctvom črevnej peristaltiky hrubého čreva sa do konečníka presunú výkaly. Podráždením steny konečníka nastáva pocit nutkania na stolicu. Vyvolá sa defekačný (vyprázdňovací) reflex, pri ktorom zmrštená svalovina konečníka a súčasne ochabnutý vonkajší aj vnútorný zvierač konečníka vyprázdnia obsah konečníka.

</doc>
<doc id="17555" title="Haiku" url="https://sk.wikipedia.org/wiki?curid=17555">
Haiku

Haiku () je žáner japonskej poézie pozostávajúci tradične zo 17 slabík (presnejšie mór) usporiadaných do troch veršov obsahujúcich 5 + 7 + 5 mór.
Pomenovanie.
Pojem "haiku" je odvodený z prvej časti japonského slova "haikai" (), čo je humorná alebo ľudová forma žánru renga (), a z druhej časti slova "hokku" (), úvodnej slohy básní "renga" alebo "renku". Sloha "hokku" otvárala básnické dielo, čo z nej vytváralo dôležitý prvok, ktorý sa vyvinul na nezávislú báseň, najmä pod vplyvom Bašóa Macua (16441694). 
"Hokku" sa stala známou ako "haiku", keď Šiki Masaoka (18671902) navrhol toto pomenovanie ako skratku spojenia "haikai no ku" (). V súčasnosti sa aj pre pôvodné slohy "hokku" používa častejšie názov "haiku".
Pôvod haiku.
Vznik haiku sa odvodzuje od japonskej reťazovej básne renga. Bola obľúbená v obdobiach Kamakura a Muromači. Skladala sa z 50 až 100 strof a každú túto lyrickú sekvenciu komponovali striedavo vždy dvaja alebo viacerí básnici. Prvá strofa bola fixovaná na určité ročné obdobie a volala sa "hokku". Hoci renga vznikla na cisárskom dvore, neskôr sa rozšírila medzi ľud a stala sa veľmi populárnou pod názvom "haikai". Vrchol dokonalosti dosiahla v 15. storočí.
Japonská tradícia vraví, že prvé samostatné trojveršie haiku napísal Rjúho Nonoguči. Bol prvý, čo zozbieral úvodné slohy z básní renga, z tzv. ľahkovážnych básní "haikai-hokučó", a zostavil z nich zbierku haiku. V 17.storočí sa rozvinula literárna vlna skladateľov haiku, ktorí sa nazvali haidžin a komponovanie haiku sa stalo ich životným štýlom.
Pre schopnosť názorne zobraziť problém a nenásilne tak podať partnerovi v rozhovore poukaz na rozpor v jeho tvrdeniach sa haiku uplatňovalo v diplomatických kruhoch a na cisárskom dvore. Trojveršie haikai sa stalo aj súčasťou umenia haiga.
Stavba trojveršia.
Stavba trojveršia klasického haiku má svoj kánon. Jeho vznik sa odvodzuje od taoizmu a zenbudhizmu, v ktorých dominovali krátke poučenia majstrov.
Kigo.
Prvý verš obsahuje "kigo" (季語), ustálené slovo alebo slovné spojenie symbolizujúce jedno z ročných období alebo udalosti v roku. Tradičné výrazy "kigo" sú usporiadané v špecializovaných básnických slovníkoch saidžiki (歳時記) s vysvetlivkami a ukážkami z diel.
Kiredži.
Predel alebo cezúra, "kiredži" (切れ字), je tradične ustálené slovo alebo častica na konci verša. Má prerušiť tok myšlienok, naznačiť paralelu medzi predchádzajúcim a nasledujúcim veršom. Ak sa nachádza na konci tretieho verša, má zavŕšiť báseň alebo vrátiť čitateľa opäť na jej začiatok.
Charakteristika.
Tradičné japonské haiku reflektuje prírodné javy, klimatické a geografické, flóru a faunu, človeka. Slovné spojenie "kigo" musí mať vzťah ku klimatickým podmienkam, aké vládnu v okolí japonského mesta Edo – dnes Tokio. Opisuje situáciu medzi dvomi elementami, napríklad žaba a rybník, slimák a hora Fudži, vietor a vták, všíma si kontrapunkt medzi týmito subjektami a vyjadrí ho v poslednom verši. Nepoužívajú sa básnické obrazy a figúry známe v západnej poézii, ani viazaný verš s rýmom.
Pre haiku platia štyri zásady: 
Charakteristika moderného haiku.
Moderné haiku formovalo už i západné umenie. Počas reformy Meidži sa Japonsko otvorilo svetu a začali vplývať na seba japonské a západné umenie. Prvú konjunktúru v Európe zažilo japonské umenie v 19. storočí, pozri štýl japonéria. Odvtedy sa datuje vznik západného haiku. Forma tohoto haiku je aktuálne rôznorodá, veľmi voľné poňatie v počte slabík, témach a publikovaní na rôznych médiách. Ale väčšina autorov zachováva aspoň kontrapunkt v treťom verši a kireji v druhom verši a báseň je obvykle trojriadková.
Slovenská podoba haiku.
Nie je ustálená norma písania haiku v slovenčine. Tradicionalistickí slovenskí haidžini však zohľadňujú zvukovú podobu slabík - mór - a prispôsobujú počet slabík. Preto sa môže stať, že slovenské haiku môže mať o dve písané slabiky viac alebo menej, podľa toho, ako znie vyslovená písaná podoba.
Haiku Žaba.
Asi najznámejším haiku je „Žaba“ od jedného zo zakladateľov tohto básnického štýlu Bašóa:
Vo veľmi voľnom preklade:
Prebásnené:

</doc>
<doc id="18688" title="Babôčka pávooká" url="https://sk.wikipedia.org/wiki?curid=18688">
Babôčka pávooká

Babôčka pávooká ("Aglais io"), ľudovo tiež "pávie oko," je motýľ z čeľade babôčkovité ("Nymphalidae").
Rozmnožovanie.
Babôčka pávooká kladie vajíčka skoro na jar, až 500 naraz. Húsenice sú lesklej čiernej farby so šiestimi radmi ostnatých hrotov a radom bielych bodiek na každom segmente, liahnu sa asi po týždni a živia sa žihľavou a chmeľom.
Strava.
Dospelé jedince pijú nektár z kvitnúcich rastlín, vrátane ozdobných krov, púpav, repíka, konope a ďateliny, ale aj miazgu stromov a hnilé ovocie. Motýle sa usadzujú na kvetoch bodliakov, lopúchov či ďateliny, ale často ich možno zahliadnuť aj na iných rastlinách, ako sajú sladký nektár. Nezriedka ich vidno, ako posedávajú na opadanom prezretom ovocí, ktoré ich láka svojou výraznou arómou.V horských oblastiach sa babôčky uskromnia aj s kamzičníkmi či starčekmi. Živí sa nektárom z kvetín.
Výskyt.
Žije takmer všade. Nájdeme ju v nížinných oblastiach na záhradách, ale aj na horských lúkach. Odolná je aj voči nepriaznivým vplyvom ľudskej činnosti a zásahom do prírody. Kým iné živočíchy, motýle nevynímajúc, si takéto zásahy tvrdo odskákali a ich populácia sa postupne zmenšila, bábôčka [pávooká] vzdoruje zmenám veľmi hrdinsky. Aj keď je pravda, že ak by vedela rozprávať, asi by nám nepekne vyčinila, že jej najkrajšie lúky a polia zastaviame obludnými logistickými centrami. Je rozšírená v celej Európe. Jej hostiteľskou rastlinou je Urtica dioica L.Humulus lupulus L. Motýle sa usadzujú na kvetoch bodliakov, lopúchov či ďateliny, ale často ich možno zahliadnuť aj na iných rastlinách, ako sajú sladký nektár. Nepokosený trávnik je pre babôčky raj na zemi. 

</doc>
<doc id="18703" title="Ubuntu" url="https://sk.wikipedia.org/wiki?curid=18703">
Ubuntu

Ubuntu je kompletná distribúcia operačného systému Linux pre pracovné stanice a servery, založená na linuxovej distribúcii Debian. Projekt Ubuntu sponzoruje spoločnosť Canonical (spoločnosť vlastní Mark Shuttleworth). Názov distribúcie je odvodený z juhoafrického konceptu Ubuntu, čo približne znamená „ľudskosť iným“. 
Na rozdiel od komunity Debian, komunita Ubuntu pravidelne každých 6 mesiacov vydáva novú verziu distribúcie a poskytuje pre jednotlivé verzie podporou počas ďalších 18 mesiacov. Takto sa Ubuntu snaží bežnému používateľovi poskytnúť aktuálny/aktualizovaný a súčasne dostatočne stabilný operačný systém na princípe slobodného softvéru. Aktuálna beta verzia Ubuntu je 21.04. Beta verzia ubuntu sa stane stabilnou 22.apríla.2021. 
Existuje aj mobilná verzia Ubuntu, ktorá sa nazýva Ubuntu Touch. 
Požiadavky na hardvér.
Desktopová verzia ubuntu momentálne podporuje už iba AMD64 architektúry, staršie verzie do 17.10 podporovali aj Intel x86 (32bit). Serverová verzia podporuje aj ARM, IBM PowerPC a IBM Z, LinuxONE a poskytuje základnú podporu pre RISC-V. Staršie verzie neoficiálne podporovali aj IA-64 (Itanium) a PlayStation 3 architektúry (avšak Sony oficiálne prestala podporovať operačné systémy tretích strán na PS3 s firmvérom 3.21 vydaným 1. apríla 2010). Podporovaná GPU je potrebná pre zapnutie desktopových efektov.
Komponenty a licencovanie.
Ubuntu rozdeľuje softvér do štyroch základných sekcií, nazývaných „komponenty“. Jednotlivé komponenty sa od seba líšia rozdielnym typom licencovania a úrovňou poskytovanej podpory. Štandardne sa inštalujú balíky z komponentu "main", tieto balíky majú spĺňať základné potreby bežných používateľov počítačov, plus niektoré balíky z komponentu "restricted", ktoré sú absolútne nevyhnutné pre použiteľnosť operačného systému.
Komponent "main" obsahuje iba balíky, ktoré sú v súlade s licenčnými podmienkami Ubuntu a ktorých podporu zabezpečuje tím Ubuntu. Cieľom je zahrnúť všetko potrebné na bežné používanie Linuxových systémov. Balíky v tomto komponente majú garantovanú technickú podporu a včasné bezpečnostné záplaty.
Komponent "restricted" obsahuje softvér, ktorý vývojári Ubuntu podporujú, pretože je dôležitý, ale nie je dostupný s vhodnou slobodnou licenciou a preto nie je obsiahnutý v komponente "main". Patria sem binárne balíky grafických kariet alebo ovládačov. Úroveň podpory je viac obmedzená, ako pre balíky z komponentu "main", pretože vývojári nemusia mať prístup k zdrojovým kódom takýchto balíkov (napr. ovládače od firiem nVIDIA alebo ATI). Používanie binárnych balíkov prináša riziko neznámeho kódu, ktorý môže spáchať v systéme škodu. V tejto súvislosti sa hovorí o ultraortodoxnej distribúcii Ubuntu a podľa vyjadrenia Marka sa pripravuje už pre najbližší upgrade . 
Komponent "universe" zahŕňa široký záber softvéru, ktorý môže, ale nemusí mať reštriktívnu licenciu, no tím Ubuntu pre tento softvér neposkytuje žiadnu podporu. Takto používatelia získajú možnosť inštalovať rôzne druhy programov v rámci balíkového systému Ubuntu, ale zároveň sú spomínané balíky oddelené od balíkov s podporou v komponentoch "main" a "restricted".
Existuje ešte komponent "multiverse", ktorý obsahuje nepodporované balíky, ktoré nespĺňajú požiadavky na Slobodný softvér.
Verzie.
Približne každých šesť mesiacov tím Ubuntu uverejňuje ďalšiu verziu distribúcie Ubuntu, pričom každá z nich má svoje vlastné kódové označenie a číslo verzie. Číslo verzie je vytvorené podľa dátumu uverejnenia verzie, takže napríklad "4.10" predstavuje dátum uverejnenia október 2004. Od roku 2006 je vydávané aj LTS (long term support) verzie s predĺženou podporou štandardne na 5 rokov, u spinov 3 roky. Nižšie je zoznam verzií Ubuntu. 
 
V budúcnosti má existovať ešte verzia s kódovým názvom Grumpy Groundhog. Táto verzia má byť trvalo označená ako "nestabilná a testovacia". Grumpy Groundhog bude získavať zdrojové kódy priamo zo systému na správu zdrojových kódov (konkrétne CVS z ) množstva programov a aplikácií, ktoré sú dodávané s Ubuntu.
Verzia Dapper Drake je prvá verzia s dlhodobou podporou, Canonical ju podporuje 3 roky na desktope a 5 rokov na serveri. Aktuálna verzia Ubuntu je 20.10 s názvom Groovy Gorilla. 

</doc>
<doc id="18714" title="Albín Brunovský" url="https://sk.wikipedia.org/wiki?curid=18714">
Albín Brunovský

Albín Brunovský (* 25. december 1935, Zohor† 20. január 1997, Bratislava) bol slovenský maliar, grafik, ilustrátor, autor výtvarných návrhov na bankovky a poštové známky, predstaviteľ imaginatívneho realizmu. Pôsobil ako pedagóg na Vysokej škole výtvarných umení v Bratislave.
Život.
Narodil sa v Zohore, vo vtedajšom Česko-Slovensku na Vianoce, 25. decembra 1935. Od roku 1955 do roku 1961 študoval na Vysokej škole výtvarných umení v Bratislave u profesora Vincenta Hložníka. Potom od roku 1966 vyučoval na rovnakej škole knižnú tvorbu až do roku 1990. Brunovský tvoril hlavne ilustrácie do detských knižiek, ale vytvoril aj poslednú sériu československých bankoviek. V roku 1985 dostal titul národný umelec. 
Brunovský experimentoval s množstvom rôznych techník. Tvoril drevorezbou, linorytom, rôznymi technikami upravoval fotografie, a samozrejme maľoval aj na plátno. Medzi jeho inšpirácie patrila poézia a literatúra. 
Brunovský je jeden z najvýznamnejších maliarov povojnového výtvarného umenia. Jeho diela majú surrealistické tendencie, a používa sa aj pojem Brunovského škola, čo označuje prepájanie fantazijných a reálnych prvkov a ovládanie klasických grafických techník. Brunovský mal mnoho nasledovateľov a jeho študenti vytvorili aj poslednú sériu slovenských korún.

</doc>
<doc id="18746" title="Branč (hrad)" url="https://sk.wikipedia.org/wiki?curid=18746">
Branč (hrad)

Branč (-normovaný názov) alebo Brančský hrad sú zrúcaniny hradu, ktoré sa nachádzajú v Myjavskej pahorkatine na homoľovom kopci vo výške , priamo nad miestnou časťou obce Podbranč, Podzámkom.
Dejiny.
Pohraničný hrad strážiaci cesty cez Malé Karpaty na Moravu. Hrad Branč dal postaviť magister Aba z Hlohovca v rokoch 1251 – 1261. Najstaršia písomná zmienka je z roku 1317. Hrad sa rozkladá na ploche približne vo výške Je rozdelený na dve časti: dolný hrad a stredný hrad. Stredný hrad je od dolného výrazne oddelený suchou priekopou, ktorá je už miestami zasypaná suťou z hradieb stredného hradu. Stredný hrad sa funkčne delí na dve časti: severné nádvorie stredného hradu a obytná palácová časť. Bolo tu 40 izieb. Na západnom nádvorí dolného hradu (pri pomníku) bola studňa, dnes však po nej nie sú žiadne stopy, pretože je zasypaná.
Na hrade sa vystriedalo asi 40 majiteľov. Medzi najznámejších patria: Matúš Čák Trenčiansky, uhorský kráľ Karol Róbert, Matej Korvín, český kráľ Ján Luxemburský, Žigmund Luxemburský, Stibor zo Stiboríc. So Žigmundom Luxemburským sa spája rozsiahla prestavba hradu. Výsledkom bol typicky gotický skalný hrad. Posledným vlastníkom bol František Ňári. Ten sa po konvertovaní na katolícku vieru okamžite angažoval pri prenasledovaní príslušníkov iného vierovyznania. Najmä jeho zásluhou boli na hrade väznení kalvínski a evanjelickí kňazi, ktorí zomreli v jamách (väzenie po obvode múru) a majú na hrade pomník. V roku 1752 vlastnil hrad tzv. brančský kosesorát. Po vybudovaní kaštieľa v Sobotišti zostal hrad opustený, chvíľu na ňom zostal kastelán. Keďže bol hrad opustený, ľahko ho napadli a vypálili Turci.
Opis.
Čiastočne zakonzervované hradné zrúcaniny.
Prístup.
Z obce Podzámok po vyznačenom chodníku. Asi sto metrov pod hradom je parkovisko. Z Myjavy vedie modrá turistická značka.

</doc>
<doc id="18754" title="Magnus Johansson" url="https://sk.wikipedia.org/wiki?curid=18754">
Magnus Johansson

Magnus Johansson (* 4. september 1973, Linköping, Švédsko) je bývalý švédsky hokejista a reprezentant.
Klubový hokej.
Magnus Johansson je obranca. Je vysoký a váži (údaj z roku 2005). V sezóne 2004 – 2005 hral za Linköpings HC v švédskej hokejovej Elitserien. V sezóne 2007/2008 sa mu prvýkrát podarilo dostať do NHL.Na začiatku sezóny nastupoval za Chicago Blackhawks, ktoré ho v priebehu sezóny vymenilo do Florida Panthers.Od sezóny 2008/2009 pôsobí v tíme KHL Atlant Mytišči. Nosí dres číslo 7.
MS 2005.
Magnus Johansson reprezentoval Švédsko na majstrovstvách sveta v roku 2005, kde sa jeho mužstvo umiestnilo na štvrtom mieste. Nastúpil vo všetkých deviatich zápasoch Švédska.
MS 2006.
Tréner Bengt-Åke Gustafsson ho nominoval i na Majstrovstvá sveta v hokeji 2006 v lotyšskej Rige, kde získal zlatú medailu.
MS 2007.
Súčasťou reprezentácie bol aj o rok neskôr na šampionáte v Moskve.

</doc>
<doc id="18758" title="Jadrová syntéza" url="https://sk.wikipedia.org/wiki?curid=18758">
Jadrová syntéza

Jadrová fúzia je reakcia, v ktorej sú dve alebo viac atómových jadier kombinované za vzniku jedného alebo viacerých rôznych atómových jadier a subatomárnych častíc (neutrónov alebo protónov). Rozdiel v hmotnosti medzi reaktantmi a produktmi sa prejavuje buď uvoľňovaním alebo absorpciou energie. Tento rozdiel v hmotnosti vzniká v dôsledku rozdielu v atómovej „väzbovej energii“ medzi atómami pred a po reakcii. Fúzia je proces, ktorý poháňa aktívne alebo hviezdy s hlavnou sekvenciou alebo iné hviezdy vysokej veľkosti.
Princíp.
Dve jadrá sú kladne nabité a dostať ich k sebe tak blízko, aby sa mohli zlúčiť (aby mohli účinkovať jadrové sily), je možné, len ak majú dostatočne veľkú energiu na prekonanie potenciálovej bariéry. Jednou z možností je, že im udelíme vysokú rýchlosť napríklad silným zahriatím. Teplota musí dosiahnuť niekoľko miliónov stupňov Celzia. Takúto teplotu neznesie žiaden materiál, preto musí byť „horiace“ palivo oddelené od stien zariadenia vákuom.
Látky pri týchto teplotách sú v stave plazmy, sú úplne ionizované, preto je možné na ich izoláciu použiť magnetické pole, ktoré udrží palivo v bezpečnej vzdialenosti od stien. Po naštartovaní reakcie sa palivo zahrieva aj energiou uvoľnenou z fúznej reakcie. Aby sa reakcia udržala, musí byť hustota atómov v reaktore pomerne veľká, čo sa dosahuje pomocou silného magnetického poľa.
Reakcie.
Maximálny energetický prínos by mala taká reakcia, pri ktorej by sa zlúčili voľné protóny a neutróny do výsledného jadra. Pravdepodobnosť takéhoto javu je však veľmi nízka. Preto sa uvažuje len o zlučovaní 2 jadier.
formula_1
formula_2
Syntéza medzi tríciom a deutériom.
Na produkciu energie by bola použitá reakcia plynného deutéria a plynného trícia. Deutérium sa nachádza vo vode (v 500 hektolitroch vody je asi 1 kg deutéria), trícium by sa muselo vyrábať z lítia. Produktom reakcie je čisté hélium, neutrón a asi 17 MJ (4,722 kWh) energie. Táto energia je vo forme kinetickej energie rozdelená v pomere hmotností vzniknutého hélia a neutrónu.
Časť tejto energie sa použije na udržanie reakcie, väčšia časť ale bude zahrievať výmenníky a tvoriť energetický zisk. Najbližšie k tomuto cieľu sa zatiaľ principálne dostal TOKAMAK. Ropné krízy urýchlili výskum a stavbu veľkého tokamaku JET v anglickom Culhame, je však prevádzkovaný v pulznom režime. Dokáže na jeden pulz vyrobiť až 22 MJ energie (6,11 kWh) a podarilo sa mu dosiahnuť 65% výťažnosť (pomer vyprodukovanej/vstupnej energie).
Budúcnosť tejto technológie sa dnes vkladá do projektu ITER - stavby najväčšieho Tokamaku na svete s nadnárodnou účasťou EÚ, Japonska, Číny, USA, Indie, Ruska a Kórei.
Miesto.
ITER bude postavený v Cadarache vo Francúzsku.
Termojadrová fúzia v jadre Slnka.
Termojadrová fúzia v Slnku prebieha v protón-protónovom cykle. Slnko je zdrojom žiarivej energie s výkonom 3,9x1026 wattov už niekoľko miliárd rokov. Teplota v strede slnka je 1,5x107 Kelvinov. Z toho vyplýva, že kinetická teplota (stredná kinetická energia) protónov je 1.3 keV. Táto energia je hlboko pod energetickým prahom termonukleárnej fúzie, ktorý je približne 400 keV.
Napriek tomu termojadrová fúzia v Slnku prebieha. Túto skutočnosť môžeme vysvetliť dvoma efektmi. Podľa Maxwellovho rozdeľovacieho zákona existuje nezanedbateľné množstvo protónov s kinetickou energiou vyššou ako približne 400keV. Druhým dôvodom je existencia kvantovo-mechanického tunelového efektu, ktorý dovoľuje, aby určitá časť protónov s energiou nižšou ako je prahová energia termonukleárnej reakcie prekonala potenciálové bariéry. Skutočnosť, že iba malý zlomok protónov má energiu blízku prahovej energii termonukleárnej fúzie, vysvetľuje pomalé vyžarovanie energie. V opačnom prípade by došlo v krátkej dobe (v porovnaní s dobou existencie Slnka) k fúzii všetkých protónov a Slnko by vyhaslo a život na Zemi by nebol možný.

</doc>
<doc id="18791" title="Chrúst obyčajný" url="https://sk.wikipedia.org/wiki?curid=18791">
Chrúst obyčajný

Chrúst obyčajný ("Melolontha melolontha", Linné, 1758) je zástupca čeľade skarabeusovité. 
Je to veľký chrobák merajúci až , lietajúci zvyčajne za súmraku, kedy môže svojimi náletmi človeka obťažovať. Vyskytuje sa v Európe a zasahuje tiež do mierneho pásma Ázie. V polovici 20. storočia bol kvôli používaní pesticídov takmer vyhubený, ale od 80. rokov, kedy sa obmedzilo používanie pesticídov, sa jeho stavy opäť zvyšujú. Pre chrústa obyčajného je charakteristické hnedé sfarbenie a zlaté chĺpky pod krovkami. Dospelé dosahujú veľkosť 25 – . Samec má na tykadlovej paličke 7 lístkov, zatiaľ čo samička ich má iba 6.
Samička zahrabáva až 80 vajíčok v hĺbke 10 –  do zeme. Z nich sa larvy začnú liahnúť za 4 – 6 týždňov. Larvy (pandravy) sú aktívne iba na jar a v lete. V zimných mesiacoch prezimujú 20 –  pod povrchom. Žijú v zemi 4 až 5 rokov, kým nedorastú do veľkosti 4 – . Na jeseň sa zakuklia a koncom apríla či v máji vylieza dospelý chrúst. Takmer okamžite sa spári a po dvoch týždňoch samička kladie vajíčka.

</doc>
<doc id="18792" title="Energia" url="https://sk.wikipedia.org/wiki?curid=18792">
Energia

Energia (E) vo fyzike je schopnosť fyzikálnej sústavy konať prácu (W), čiže práca uložená vo fyzikálnej sústave. Inými slovami je to miera všetkých foriem pohybu hmoty.
Charakteristika.
Energia sa premieňa na prácu a naopak. Platí, že zmena energie deja prebiehajúceho v danej sústave sa rovná práci vykonanej na sústave zvonka alebo práci odovzdanej smerom von.
Všetky druhy energií (mechanická, tepelná, svetelná, vodná atď.) možno zredukovať na dva/tri druhy:
Ak sústava prechádza z pokoja do pohybu alebo naopak, pričom sa jej nedodáva ani neodoberá mechanická práca, ostáva súčet polohovej a kinetickej energie nemenný.
Podľa teórie relativity sú hmota a energia ekvivalentné, pretože hmote prisudzujeme energiu o hodnote m.c2 (čiže E= m.c2). Z toho vyplýva, že aj v najmenších čiastočkách existuje istý druh pohybu, ktorého mierou je m.c2.
Druhy energie.
Nasleduje výber druhov energie. Neexistuje nijaký všeobecne ustálený systém triedenia druhov energie (ani kritérií, ani systém ako taký).
a) Еnergie súvisiace s existenciou, pohybom a interakciou hmotných telies
b) Energia poľa, čiže energie súvisiace s fyzikálnymi poľami:
c) Všeobecne:
Všetky druhy energie sa môžu vzájomne („do seba navzájom“) premieňať. Pre súčet všetkých energií v uzavretej sústave platí Zákon zachovania energie.

</doc>
<doc id="18803" title="Gravitačné pole" url="https://sk.wikipedia.org/wiki?curid=18803">
Gravitačné pole

Gravitačné pole je fyzikálne pole, v ktorom je veličinou poľa (čiže veličinou priradenou každému bodu poľa) intenzita gravitačného poľa Kg (ktorá je číselne identická s gravitačným zrýchlením). V nejakom bode existuje gravitačné pole, ak v tomto bode pôsobí na akúkoľvek časticu/teleso sila gravitačná sila. Gravitačné pole existuje okolo každej častice/telesa na svete. Albert Einstein ho chápe ako zakrivenie časopriestoru v okolí danej častice/daného telesa.
Charakteristika.
Gravitačná sila patrí medzi sily pôsobiace na diaľku, preto bolo užitočné zaviesť pojem gravitačné pole. Pomáha nám predstaviť si, ako je pôsobenie na diaľku možné – predpokladáme totiž, že na seba nepôsobia vzdialené telesá navzájom, ale že na teleso pôsobí gravitačné pole rozprestierajúce sa všade v priestore.
Toto gravitačné pole okolo seba vytvára každý hmotný objekt. Jeho intenzita vychádza z Newtonovho gravitačného zákona a pre teleso zanedbateľných rozmerov hmotnosti "m" má vo vzdialenosti "r" veľkosť
Intenzita gravitačného poľa je pritom vektorová veličina, jej veľkosť je daná uvedeným vzťahom, smeruje vždy ku hmotnému bodu, ktorý túto intenzitu vyvolal. Ak do bodu, v ktorom je intenzita gravitačného poľa "E" umiestníme teleso hmotnosti "M", sila naňho pôsobiaca má veľkosť formula_2. Môžeme si všimnúť, že takto dostávame presne to ako priamym dosadením do Newtonovho zákona. To je, samozrejme, nutnosť. Gravitačné pole je užitočné nie kvôli spôsobu výpočtu, ale kvôli tomu, že nám umožňuje si predstaviť pôsobenie na diaľku.
Ak je gravitačné pole vytvárané viacerými telesami, intenzita poľa v ľubovoľnom bode priestoru je daná vektorovým súčtom intenzít od jednotlivých telies. Teda
Môžeme si navyše všimnúť, že toto pôsobenie na diaľku je okamžité, hneď ako pohneme hmotným objektom, zmení sa gravitačné pole ním vytvárané v celom vesmíre. Toto je v zjavnom rozpore s Einsteinovou teóriou relativity, podľa ktorej sa žiadny signál nemôže šíriť väčšou rýchlosťou než je rýchlosť svetla. Aj to je jeden z dôvodov, prečo považoval Albert Einstein za potrebné opraviť Newtonov gravitačný zákon.
Gravitačné pole je konzervatívne (keď v ňom teleso prenesieme po uzavretej krivke, v celkovom súčte nevykonáme žiadnu prácu), preto je v ňom možné zaviesť potenciál. Potenciál bodového telesa hmotnosti "m" vo vzdialenosti "r" má tvar
Následne môžeme vypočítať vzťahom formula_5 aj potenciálnu energiu telesa s hmotnosťou "M" vo vzdialenosti "r" od telesa hmotnosti "m" ako
Znamienko mínus tu vyjadruje príťažlivosť gravitácie (keď sú telesá blízko seba, majú vďaka znamienku mínus v poslednom vzťahu menšiu energiu než keď sú od seba ďaleko). Dosadením hmotnosti a polomeru Zeme do posledného vzťahu zistíme, že teleso s hmotnosťou 1 kilogram má na povrchu Zeme energiu asi -60 miliónov Joulov. Ak „dosadíme“ do vzťahu pre potenciálnu energiu nekonečnú vzdialenosť, dostaneme nulovú energiu. Teda aby sme preniesli teleso s hmotnosťou 1 kilogram z povrchu Zeme niekam veľmi ďaleko (do nekonečna), potrebujeme 60 miliónov Joulov. V prepočte na výhrevnosť uhlia sú to iba 3 kilogramy uhlia. Problémom kozmonautiky preto nie je ani tak táto energia ako to, že okrem "užitočného nákladu" vynáša raketa do vzduchu aj sama seba (v skutočnosti treba započítať aj odpor vzduchu, rakety totiž dosahujú pomerne veľké rýchlosti aj v hustých vrstvách atmosféry).
Potencionálnu energiu v Jouloch môžeme vyjadriť aj pomocou Planckových jednotiek, keď za gravitačnú konštantu :formula_7 dosadíme:
kde
Potom Potenciálna energia, resp. Gravitačná energia bude:

</doc>
<doc id="18829" title="Prvá intifáda" url="https://sk.wikipedia.org/wiki?curid=18829">
Prvá intifáda

Prvá intifáda bolo povstanie alebo ozbrojený konflikt medzi Izraelom a najmä Arabmi žijúcimi na územiach zabraných v predchádzajúcich konfliktoch medzi týmito znepriatelenými stranami. Niekedy sa vojna označuje aj ako "Vojna kameňov", najmä pre slabú výzbroj, ktorú používali Arabi. Za začiatok konfliktu sa považuje niekoľko dátumov, všeobecne však možno za začiatok považovať rok 1987. 
Príčinou konfliktu bolo napätie v utečeneckých táboroch a ako rozbuška zapôsobila skreslená správa z 9. decembra 1987. V izraelskom meste Aškelon sa stala dopravná nehoda. Nákladné auto vtedy zabilo štyroch Palestínčanov a deviatich zranilo. Túto udalosť však časť Arabov označila za chladnokrvný akt pomsty. Vznikla fáma, že auto riadil príbuzný židovského obchodníka, ktorého predtým zabili v pásme Gazy. Po 27 palestínskych utečeneckých táboroch sa táto verzia rozšírila rýchlosťou blesku.
Nepokoje sa pomaly rozrástli a do jej konca v roku 1993 (podpísania mierovej zmluvy z Osla) si vyžiadali podľa rôznych zdrojov 2000 obetí na arabskej strane.

</doc>
<doc id="18895" title="Akantit" url="https://sk.wikipedia.org/wiki?curid=18895">
Akantit

Akantit je minerál kryštalizujúci v monoklinickej sústave, chemicky sulfid strieborný - Ag2S.
Charakteristika.
Akantit vytvára prizmatické kryštály. Má typickú sivú až zelenočiernu farbu a čierny vryp. Je nepriehľadný a má kovový lesk. Pri teplote nad 177 °C sa mení na kubickú formu -argentit.
Vznik.
Vzniká na hydrotermálnych žilách v asociácii s proustitom, striebrom, pyrargyritom a ďalšími sírnikmi.
Poznávanie.
Je rozpustný v zriedenej kyseline dusičnej. Ľahko sa taví, pričom uvoľňuje sírne výpary.

</doc>
<doc id="18900" title="Ametyst" url="https://sk.wikipedia.org/wiki?curid=18900">
Ametyst

Ametyst je minerál, fanerokryštalická odroda kremeňa tmavofialovej, fialovej až červenofialovej farby. Ak sa v tej istej hornine nachádza ametyst s citrínom, nazýva sa "ametrín".
Jeho názov pochádza zo starogréckeho slova "amethustos", znamenajúceho neopitý. Názov sa viaže na starogrécku legendu o pôvode ametystu, podľa ktorej najvyšší boh Zeus rozlial kalich s vínom na biely kremeň, ktorý potom prijal farbu vína. 
Charakteristika.
Kremeň je priehľadný až priesvitný nerast so skleným leskom na čerstvom povrchu. Odroda ametyst je typická svojím nádherným fialovým sfarbením. Ametyst vzniká prevažne hydrotermálne. Na svetle môže blednúť, pod vplyvom tepla zase žltne a mení sa na citrín. Množstvo kameňov, ktoré sa predávajú ako citríny, sú v skutočnosti tepelne upravené, zväčša menej kvalitné ametysty.
Výskyt.
Tento nerast sa vyskytuje zvyčajne vo vyvretých, premenených a usadených horninách a bežne ho možno nájsť aj na rudných žilách.
Ametyst v histórii.
Starovekí Gréci verili, že ich pitie vína z ametystovej nádoby ochráni pred otravou. Staroveké mezopotámske civilizácie z ametystu vyrábali valcové pečatidlá s vyrytým náboženským obrazom a menom majiteľa. Ametyst si cenili aj starovekí Egypťania, ktorí ho používali pri výrobe šperkov. V časoch raného kresťanstva sa verilo na upokojujúce vlastnosti ametystu. Ametyst bol symbolom vysokého duchovného stavu, ktorý musia prijať biskupi. Z tohto dôvodu sa ametystové prstene stali súčasťou biskupských insígnií. Ametyst bol vždy spájaný s čistotou a zbožnosťou. Uprednostňovali ho členovia kráľovských rodín, lebo fialová sa považovala za vladársku farbu. Najviac cenené boli ametysty s nádychom červenej, ktorú spôsobujú stopy mangánu. V Tibete sa ametyst považuje za kameň zasvätený Budhovi.
Súčasné využitie.
V dnešnej dobe sa ametyst fazetuje alebo brúsi na kabošony. Nebrúsené prizmatické kryštály sa nosia ako bižutéria.
Poznávanie.
Kremeň sa rozpúšťa v kyseline fluorovodíkovej.
Lokality.
Vo svete.
Najznámejšie náleziská sú na Urale (Rusko), v Brazílii (Minas Gerais, Mato Grosso, Rio Grande de Sul, Serra Mar), ale aj v Uruguaji, na Srí Lanke, v Barme, Zimbabwe, v Mozambiku, na Madagaskare a v Austrálii. Kryštály z brazílskych a uruguajských nálezísk sa nachádzajú ako lúčovité masy, v ktorých sa jednotlivé kryštály podobajú pyramídam. Náleziská ametrínov sú napríklad v Bolívii.
Na Slovensku.
Aj na Slovensku sa vyskytovali nádherné drúzy ametystov drahokamovej kvality. Až do dlhé kryštály sa našli v hydrotermálnych žilách ložiska Banská Štiavnica, ale ametysty sa vyskytovali aj v ložisku Hodruša-Hámre, Vyhne a Zlatá Baňa. Ďalšie výskyty sú známe z Kremnice.

</doc>
<doc id="18913" title="Analcím" url="https://sk.wikipedia.org/wiki?curid=18913">
Analcím

Analcím je minerál kryštalizujúci v triklinickej sústave, chemicky hydratovaný hlinitokremičitan sodný - NaAlSi2O6·H2O. Patrí do skupiny zeolitov.
Charakteristika.
Analcím pomerne často tvorí pekné kryštály. Bývajú nepriehľadné až priehľadné, biele, ružovkasté. Časté sú aj kryštalické agregáty, býva kusový. Má biely vryp. Lesk analcímu je sklený. 
Vznik.
Vzniká predovšetkým v dutinách čadičov, andezitov a iných sopečných hornín.
Poznávanie.
Zahrievaním analcímového prášku v skúmavke, sa prášok zakalí a uvoľní sa vodná para, ktorá sa vyzráža na stenách. 
Výskyt na Slovensku.
Vyskytuje sa veľmi zriedkavo v dutinách nízkotatranských melafýrov, Malužiná, Svidovo, Čierny Váh, na východnom Slovensku, v Malých Karpatoch a inde.

</doc>
<doc id="18939" title="Jozef Banáš" url="https://sk.wikipedia.org/wiki?curid=18939">
Jozef Banáš

Ing. Jozef Banáš (* 27. september 1948, Bratislava) je slovenský prozaik, dramatik, diplomat a politik. 
Literárna činnosť.
Popri literárnej tvorbe sa venuje aj politickej publicistike a esejistike. Jeho eseje a úvahy o politike vychádzajú aj v zahraničných médiach.
Kritika.
Je považovaný za šíriteľa konšpirácií a dezinformácii.
Súkromný život.
Jozef Banáš je ženatý a má dve dcéry, jednou z nich je známa moderátorka Adela Vinczeová.
Spolupráca s ŠtB.
Podľa podkladov Ústavu pamäti národa bol agentom ŠtB v rokoch 19741989 pod krycím menom Lotos, e. č. 15537, 39641. Banáš tvrdí, že žiadnu spoluprácu nepodpísal a jeho podpis v zväzkoch ŠtB je falošný. Napriek trojročnému úsiliu o vydanie údajného podpisu na písmoznalecké skúmanie, Ústav pamäti národa toto odmietol. Banáš podal v novembri 2005 trestné oznámenie Generálnej prokuratúre SR na neznámeho páchateľa za falšovanie úradnej listiny.

</doc>
<doc id="18952" title="Aragonit" url="https://sk.wikipedia.org/wiki?curid=18952">
Aragonit

Aragonit je minerál kryštalizujúci v rombickej sústave, chemicky uhličitan vápenatý – CaCO3. Podobný je minerál kalcit.
Charakteristika.
Aragonit vytvára prizmatické, predĺžené kryštály, často zdvojčatené. Po vzájomnom prerastaní mávajú dvojčatá pseudohexagonálny tvar. Tento nerast môže mať aj stĺpcovitý, kvapľovitý, vláknitý, lúčovitý alebo koralom podobný habitus. V takom prípade sa nazýva železný kvet (pozri nižšie). Aragonit býva biely, bezfarebný, sivý, žltkastý, zelenkavý, modravý, podľa druhu prímesí. Má biely vryp. Je to priehľadný až priesvitný minerál so skleným leskom.
Vznik.
Aragonit vzniká v premenených a usadených horninách, jaskyniach vápencových oblastí, na rudných žilách a okolo termálnych prameňov. Často vypĺňa pukliny v sopečných horninách.
Nachádza sa aj v škrupinách niektorých mäkkýšov.
Poznávanie.
Aragonit sa so šumením rozpúšťa v studenej zriedenej kyseline chlorovodíkovej. V ultrafialovom svetle často fluoreskuje.
Výskyty na Slovensku.
Banská Štiavnica, Hodruša-Hámre, Konrádovce, Ochtiná (Ochtinská aragonitová jaskyňa), Podrečany, Rudňany, Smolník, Spišská Nová Ves, Špania Dolina, Vechec.
Odrody a podobne.
Aragonit má viacero odrôd:
Modrozelený aragonit sa (najmä) v minulosti označoval aj ako igloit či iglit (podľa náleziska Spišská Nová Ves – po maď. Igló), nejde o samostatnú odrodu.
Názov aragonit sa niekedy nesprávne stotožňuje s odrodou aragonitu železný kvet alebo s odrodou aragonitu hrachovec .
Aragonit je tiež významný napr. v týchto látkach:

</doc>
<doc id="18970" title="Celestín (minerál)" url="https://sk.wikipedia.org/wiki?curid=18970">
Celestín (minerál)

Celestín je minerál kryštalizujúci v rombickej sústave, chemicky je to síran strontnatý (SrSO4).
Charakteristika.
Vytvára zrnité agregáty, niekedy sa vyskytuje aj vo forme stĺpcovitých, tabuľkovitých alebo pyramidálnych kryštálikov. Farbu má svetlomodrú, takmer priehľadnú. Je to priehľadný minerál so skleným leskom.
Vznik.
Vzniká na hydrotermálnych rudných žilách.
Poznávanie.
Je veľmi krehký, typická je jeho modrastá farba.
Výskyty na Slovensku.
Krásne svetlomodré kryštáliky spolu s aragonitom na rudných žilách v Španej Doline pri Banskej Bystrici. Známy je aj z Novej šachty v Banskej Štiavnici.

</doc>
<doc id="18987" title="Ceruzit" url="https://sk.wikipedia.org/wiki?curid=18987">
Ceruzit

Ceruzit je minerál kryštalizujúci v rombickej sústave, chemicky uhličitan olovnatý - PbCO3.
Názov je odvodený od latinského slova "cerussa", ktorý použil v roku 1565 Conrad Gessner pre označenie olovenej beloby. V roku 1832 F. S. Beudant tento termín použil pre minerál. Termín ceruzit v roku 1845 použil W. Haidinger.
Charakteristika.
Tento minerál vytvára kopijovité, tabuľkovité alebo ihličkovité kryštály, ktoré sú štiepateľné podľa prizmatických plôch. Vyskytuje sa aj ako drobnozrnné kríčkovité alebo hviezdicovité agregáty. Je to bezfarebný minerál, priesvitný až priehľadný, niekedy sfarbený prímesami. Vryp je biely, lesk diamantový.
Vznik.
Vzniká predovšetkým v oxidačnej zóne olovených a polymetalických ložísk.
Poznávanie.
Na rozdiel od iných uhličitanov sa nerozpúšťa v kyseline chlorovodíkovej. V kyseline dusičnej šumí.

</doc>
<doc id="18989" title="Ferberit" url="https://sk.wikipedia.org/wiki?curid=18989">
Ferberit

Ferberit je minerál kryštalizujúci v tetragonálnej sústave, chemicky wolfráman železnatý - FeWO4. Je to železnatý koncový člen rady ferberit - hübnerit.
Charakteristika.
Ferberit je čierny nepriehľadný minerál s polokovovým leskom a hnedočiernym vrypom. Vyskytuje sa vo forme tenkých tabuľkových, až čepeľovitých kryštálov.
Vznik.
Je to častý minerál vysokoteplotných hydrotermálnych roztokov, greisenov a granitových pegmatitov. Ako sprievodné minerály sa spolu s ferberitom vyskytujú scheelit, topás, markazit, pyrit, hematit a živce.
Výskyt.
Vyskytuje sa väčšinou na rudných žilách, buď vo forme samostatných kryštálov ak ryštalických drúz, alebo ako výplň dutín. Nakoľko je pomerne dobre odolný voči zvetrávaniu, vyskytuje sa tiež v náplavoch. 
Lokality.
Vyskytuje sa v Španielsku, Portugalsku, Anglicku, Peru. Väčšie kryštály sa nachádzajú v Nemecku, Francúzsku, USA (Colorado, Idaho, Nové Mexiko, Kalifornia), Číne, Ugande a Južnej Kórei.
Ekonomický význam.
V prípade väčších akumulácií sa ťaží ako ruda volfrámu.

</doc>
<doc id="19033" title="Galenit" url="https://sk.wikipedia.org/wiki?curid=19033">
Galenit

Galenit je minerál kryštalizujúci v kubickej sústave, chemicky sulfid olovnatý - PbS.
Charakteristika.
Galenitové kryštály majú tvar kociek, oktaédrov alebo kubokaédrov. Tento hojný rudný minerál sa však vyskytuje aj vo forme zrnitej, vláknitej, prípadne vo forme zrnitej masy. Jeho farba aj vryp sú olovenosivé. je nepriehľadný a má kovový lesk.
Vznik.
Vzniká na hydrotermálnych žilách pri prenikaní horúcich roztokov do vyšších vrstiev zemskej kôry. Môže sa vyskytovať spolu s ďalšími minerálmi, napríklad s kremeňom, kalcitom, chalkopyritom a sfaleritom.
Poznávanie.
Galenit sa rozpúšťa v kyseline chlorovodíkovej, pričom vzniká nepríjemne páchnúci sírovodík.
Výskyty na Slovensku.
Banská Štiavnica, Ochtiná, Poniky, Pukanec, Zlatá Baňa.
Ekonomický význam.
Je to najvýznamnejšia ruda olova. Môže sa z neho získavať aj striebro. Kedysi sa používal v jednoduchých rádiách - v takzvaných "kryštálkach", ako usmerňovač.

</doc>
<doc id="19038" title="Masarykova univerzita" url="https://sk.wikipedia.org/wiki?curid=19038">
Masarykova univerzita

Masarykova univerzita () je česká verejná vysoká škola univerzitného typu, ktorá bola založená v roku 1919. Skladá sa z deviatich fakúlt a sídli v Brne.
Podľa počtu študentov v akreditovaných študijných programoch ide o druhú najväčšiu vysokú školu v Česku. Zároveň má najvyšší počet prihlášok od slovenských študentov spomedzi vysokých škôl v Česku.
Súčasným rektorom od 1. septembra 2019 je prof. MUDr. Martin Bareš, Ph.D. Predtým bol rektorom dve volebné obdobia doc. PhDr. Mikuláš Bek, Ph.D.
História.
O vznik Masarykovej univerzity sa zaslúžil najmä Tomáš Garrigue Masaryk, profesor Karlovej univerzity a neskorší prvý prezident Česko-Slovenska. V rámci svojej vedeckej a politickej činnosti venoval pozornosť rozvoji česko-slovenských vysokých škôl a už od osemdesiatych rokov 19. storočia zdôrazňoval potrebu širokej konkurencie vo vedeckej práci. V tejto súvislosti poukazoval na to, že vtedajšia jediná česká univerzita k svojmu rozvoju potrebuje konkurentku. Zriadenie druhej českej univerzity bolo dlhé roky jednou z jeho politických priorít a mal v tejto otázke podporu rady profesorov, študentov i širokej verejnosti.
Najväčším problémom sa ukázala voľba miesta pre túto univerzitu. Napriek tomu, že všeobecne prevládal názor, že by mala byť založená v Brne, proti boli najmä brnianski Nemci, ktorí Brno politicky úplne ovládali a báli sa oslabenia svojho vplyvu. To bolo dokonca zdrojom nacionálnych konfliktov, ktoré vyvrcholili tragickými pouličnými zrážkami v roku 1905 pri príležitosti tzv. Volkstagu.
Až koniec vojny a rozpad Rakúska-Uhorska priniesol priaznivejšie podmienky pre založenie novej univerzity. Zriadená bola zákonom číslo 50 Sb. zo dna 28. januára 1919 a v dobe svojho vzniku mala štyri fakulty (právnicku, lekársku, prírodovedeckú a filozofickú). Napriek tomu, že zákon predpokladal výstavbu univerzitného areálu do roku 1930, podarilo sa realizovať iba budovu právnickej fakulty.
Nacistická okupácia spôsobila univerzite ťažké materiálne i ľudské straty (napríklad z prírodovedeckej fakulty bola popravená alebo umučená štvrtina profesorského zboru). Ďalší neblahé zásahy nasledovali zo strany komunistickej moci po roku 1948. Najrozsiahlejšie čistky prebehli na právnickej fakulte, ktorú muselo opustiť 46 % študentov; v roku 1950 bola zrušená úplne. V rokoch 1960 – 1990 niesla univerzita z politických dôvodov meno "Univerzita Jana Evangelisty Purkyně". Roku 1946 bola zriadená pedagogická fakulta, ktorá však medzi rokmi 1953 a 1964 stála mimo zväzok univerzity.
Obnovenie slobodných pomerov po novembri 1989 umožnilo univerzite ďalší rozvoj. Boli založené štyri nové fakulty, a to ekonomicko-správna (1990), informatiky (1994), sociálnych štúdií (1998), športových štúdií (2002).
Za vlastný informačný systém bola univerzite udelená v roku 2005 európska cena "EUNIS Elite Award". Medzinárodná spolupráca je realizovaná mimo iného v rámci "Compostela Group of Universities" a "Utrecht Network".
V roku 2010 sa otvoril Univerzitný kampus Bohunice v brnianskych Bohuniciach, ktorý na rozlohe 42 hektárov poskytol nové priestory pre lekársku, prírodovedeckú a fakultu špotových štúdii. Nachádza sa v bezprostrednej blízkosti Fakultnej nemocnice Bohunice.
V decembri 2017 univerzita predstavila nový vizuálny štýl, spracovaný agentúrou Studio Najbrt. Predošlé logo bolo používané od roku 1990.
Ďalšie názvy.
Masarykova univerzita vznikla v roku 1919 pod názvom Masarykova universita so sídlom v Brne, zákonom č. 50/1919 Z. z.
V roku 1960 došlo k redukcii počtu jej fakúlt na tri a premenovaniu na Universita Jana Evangelisty Purkyně v Brně, vládnym nariadením č. 120/1960 Zb.
K pôvodnému názvu sa univerzita vrátila od roku 1990 ako Masarykova univerzita, pretože novou kodifikáciou češtiny v sedemdesiatych rokoch zmizla možnosť používania dubletov "univerzita", "universita".
V období rokov 1998 – 2005 bola univerzita vedená ako Masarykova univerzita v Brně, podľa prílohy zákona o vysokých školách. 
V roku 2006 sa sídelné mesto, mylne uvádzané v názve, opäť vypustilo. 
V súčasnosti je tak Masarykova univerzita podľa prílohy zákona o vysokých školách zo všetkých verejných a štátnych vysokých škôl v Česku jedinou, ktorá pri svojom názve neuvádza svoje sídlo.

</doc>
<doc id="19049" title="Manhattan" url="https://sk.wikipedia.org/wiki?curid=19049">
Manhattan

Manhattan je ostrov ležiaci na východe USA, na dolnom toku rieky Hudson, a je vytvorený okrem nej ešte riekami Harlem a East River. Manhattan je zároveň jedným z piatich samosprávnych obvodov mesta New York. Samosprávny obvod Manhattan má totožné hranice s administratívnym okresom New York (anglicky "New York County") a zahŕňa okrem územia ostrova Manhattan ešte niekoľko malých ostrovov a malú časť pevniny. Má rozlohu a v roku 2017 tam žilo 1 644 727 obyvateľov. 
Geografia.
Okres New York a samosprávny obvod Manhattan sú územne totožné. Okres New York, tvoriaci súčasť mesta New York, už nemá nižšie organizačné jednotky. Zahŕňa celý ostrov Manhattan, obklopený riekami Hudson, Harlem a East River a okrem toho niekoľko menších ostrovov, vrátane Rooseeveltovho ostrova, U Thantovho ostrova (oficiálne známy ako Belmont Island) a malej časti pevniny (Mramorový kopec) susediacej s Bronxom. Mramorový kopec bol pôvodne časťou ostrova Manhattan, ale Harlem River Ship Canal, vykopaný koncom 19. storočia ho oddelil od zvyšku ostrova a nakoniec časť pôvodného koryta rieky Harlem, oddeľujúceho Mramorový kopec od Bronxu, bola zasypaná.
Ostrov Manhattan je dlhý a široký v najširšej časti. Okres New York (a teda aj samosprávny obvod Manhattan) má . Z toho je pevná zem a vodná plocha. Vodná plocha tvorí 32% z celkovej plochy.
Manhattan je spojený mostami a tunelmi s New Jersey na západe a tromi ďalšími samosprávnymi obvodmi mesta New York: s Bronxom na severovýchode a Brooklynom a Queens na východe a juhu. Jediné priame spojenie so Staten Island, piatym obvodom mesta New York, je trajektom.
Dejiny.
Meno Manhattan pochádza z jazyka pôvodných obyvateľov územia, indiánov z kmeňa Algonquin, a v preklade znamená kopcovitý ostrov alebo miesto opojenosti. Ostrov bol osídlený Holanďanmi v roku 1624. V roku 1625 postavili na južnom cípe ostrova pevnosť Fort Amsterdam, ktorá sa stala jadrom holandského osídlenia v Severnej Amerike nazvaného New Amsterdam, z ktorého sa neskôr stalo mesto New York. Pevnosť bola postavená na obranu najmä proti anglickým a francúzskym útokom. Tvrdí sa, že ostrov Manhattan kúpil v roku 1626 Peter Minuit, guvernér New Amsterdamu, od domorodých obyvateľov kmeňa Lenape za tovar v hodnote 60 guldenov pre Holandskú západoindickú spoločnosť.
V druhej anglo-holandskej vojne medzi Anglickom a Holandskom vtedajší guvernér Peter Stuyvesant odovzdal New Amsterdam bez boja do rúk Angličanom 24. septembra 1664. Osídlenie bolo premenované na New York, na počesť vojvodu z Yorku, brata anglického kráľa Karola II., ktorému bolo územie pridelené a ktorý sa stal neskôr kráľom Jakubom II.
V roku 1683 bol vytvorený okres New York, ako jeden z prvých 12 okresov štátu New York.
Demografia.
Manhattan je najhustejšie osídlenou oblasťou v USA, s hustotou 28 154/km² (2017). V roku 1910 hustota dosiahla vrchol, v tom čase dosiahla táto hodnota dokonca 46 428,9/km².

</doc>
<doc id="19068" title="Texas" url="https://sk.wikipedia.org/wiki?curid=19068">
Texas

Texas je štát Spojených štátov amerických, ktorý sa pripojil v roku 1845 ako 28. člen federácie. Hlavným mestom je Austin, najväčším mestom je Houston. S rozlohou a počtom obyvateľov 25 145 561 (sčítanie 2010) žijúcich v 254 okresoch štátu sa zaraďuje Texas medzi druhý najväčší a druhý najľudnatejší štát USA. Okolo polovica obyvateľstva štátu Texas žije v metropolitných oblastiach Dallasu/Fort Worth alebo Houstonu.
Názov štátu pochádza zo slova táysha, čo znamená "priatelia", alebo "spojenci". Texas deklaroval nezávislosť od Mexika v roku 1836 a najbližšie desaťročie sa volal Texaská republika. V roku 1845 sa Texas pripojil ako 28. štát USA. Je to iba jeden zo štyroch štátov, ktoré boli nezávislé národy predtým ako sa stali súčasťou Spojených štátov amerických.
Texas sa rozprestiera na juhu a juhovýchode Spojených štátov amerických.
Texas je medzinárodne známy pre jeho rozvinutý energetický a vesmírny priemysel a pre lodný kanál známy ako Port of Houston - najväčší v Spojených štátoch pre medzinárodné obchody a šiesty najväčší prístav na svete. Texas má druhú najrozvinutejšiu ekonomiku USA po Kalifornii. Texaské liečebné stredisko v Houstone je najväčšou zdravotnou inštitúciou sveta s rozsiahlou výskumnou činnosťou.
Vláda a politika.
Ústava Texasu bola prijatá v roku 1876. Rovnako ako iné ústavy amerických štátov, explicitne rozdeľuje výkonné právomoci jednotlivých inštitúcií. Zákon o právach /Bill of Rights/ je rozsiahlejší, ako jeho federálny náprotivok a obsahuje články, ktoré sú jedinečné pre Texas.
Dvojkomorová zákonodarná moc sa skladá z Texaskej Snemovne reprezentantov (Texas House of Representatives) so 150 členmi, a zo Senátu Texasu (Texas Senate) s 31 členmi. Predseda snemovne sa nazýva Hovorca parlamentu (Speaker of the House) a zástupca guvernéra (Lieutenant Governor) je predsedom Senátu.
Významné mestá.
Najväčším mestom je Houston, nasledovaný San Antoniom a Dallasom. Všetky tri mestá majú viac ako jeden milión obyvateľov.
Doprava.
Letiská v Texase.
V Texase sa nachádza 730 letísk, čo ho ako štát zaraďuje na druhé miesto v počtu letísk v U.S.A. Najväčšie z hľadiska veľkosti a počtu prepravených cestujúcich je Dallas-Fort Worth International Airport (DFW), ktoré je s rozlohou 73,15 km2 najväčšie letisko v Spojených štátoch a štvrté najväčšie letisko sveta. Korporácia American Airlines/American Eagle, tretia najväčšia letecká spoločnosť sveta, používa Dallas ako svoj hlavný uzol. Nízkonákladové Southwest Airlines majú hlavný uzol na druhom dallaskom letisku Dallas Love Field. V počet prepravených cestujúcich sú najväčšou leteckou spoločnosťou na svete.
Druhým najväčším letiskom Texasu je houstonské George Bush Intercontinental Airport (IAH). Je to najväčší uzol Continental Airlines, ktoré v Houstone majú sídlo. Letisko ponúka najviac letov do destinácií v Mexiku z celých Spojených štátov. Ďalšie štyri najdôležitejšie letiská. z ktorých každé prepraví viac ako 4 milióny cestujúcich za rok sú: Austin-Bergstrom International Airport, William P. Hobby Airport, San Antonio International Airport, a Dallas Love Field. Najmenším letiskom štátu, ktoré je označené ako medzinárodné, je Del Rio International Airport.
Železnice Texasu.
Súčasťou tradície Texasu je štátna tradícia vznikajúca z poháňania hovädzieho dobytka k železniciam v Kansase. Prvou železnicou v Texase bola "Buffalo Bayou, Brazos and Colorado Railway", sprevádzkovaná v roku 1853. Prvou železnicou, ktorá prepojila Texas na sever, bola v roku 1872 otvorená Missouri–Kansas–Texas Railroad. V dĺžke železničnej siete bol Texas od roku 1911 na prvom mieste v U.S.A. Dĺžka železníc v Texase bola najväčšia v roku 1932 s 27 484 kilometrami, do roku 2000 ale poklesla na 22 540 km.
Ako Dallas, tak aj Houston disponujú systémom ľahkého metra. Rýchlodráha Trinity Railway Express (TRE) spája Fort Worth s Dallasom. V Austine rýchlodráha Capital MetroRail prepája mesto so severozápadnými predmestiami.
Amtrak prevádzkuje tri významné pravidelné linky, denne premáva Texas Eagle (Chicago – San Antonio) a Heartland Flyer (Fort Worth – Oklahoma City; trikrát týždenne premáva Sunset Limited (New Orleans – Los Angeles) so zastávkami v Texase.

</doc>
<doc id="19076" title="Meď" url="https://sk.wikipedia.org/wiki?curid=19076">
Meď

Meď ("cuprum") je chemický prvok v Periodickej tabuľke prvkov, ktorý má značku Cu a protónové číslo 29. Meď je ušľachtilý nealotropický kov s kockovou, plošne stredenou kryštálovou sústavou, červenej farby. Má vysokú tepelnú vodivosť, tvárnosť za tepla aj studena a dobrú odolnosť proti korózii.
Pôvod názvu.
V časoch Rímskej ríše sa meď ťažila na ostrove Cyprus (po lat. Cyprium) – odtiaľ pochádza názov cuprum.
Vlastnosti medi.
Niektoré ďalšie mechanické vlastnosti (neuvedené v informačnej tabuľke).
Odolnosť proti korózii.
Dobrú odolnosť medi proti korózii spôsobujú dva faktory:
Proti atmosférickej korózii chráni meď medenka – vrstva hydratovaných uhličitanov medi. Má tiež dobrú odolnosť v roztokoch kyselín bez oxidačných účinkov (kyselina chlorovodíková, kyselina fluorovodíková), ak nie sú prevzdušnené. Nepriaznivo pôsobia na meď chlór, amoniak a zlúčeniny síry.
Vodíková nemoc medi.
Ak meď obsahuje prímes viac ako 0,03 % kyslíka, je náchylná na praskanie. Pri teplotách nad 400 °C z plynnej atmosféry do medi difunduje vodík a reaguje podľa rovnice:
Vodná para vyvolá v medi vnútorné tlaky spôsobujúce trhliny a dutiny.
Využitie medi.
Meď sa na technické účely využíva ako čistý kov (asi 55 % produkcie), aj ako zliatina s rôznymi prvkami (zvyšok). Až 75 % medených výrobkov sa použije v elektrotechnike, ďalej nasleduje strojárstvo, potravinárstvo a chemický priemysel. Používa sa napríklad pri výrobe drôtov, plechov, potrubia a mincí, v poľnohospodárstve pri ošetrovaní chorôb plodín, na ochranu dreva, kože a tkanív. Z dôvodu jej vysokej elektrickej a tepelnej vodivosti sa tiež používa ako metabolit. Bežná medná soľ ako sulfát, uhličitan, kyanid, oxid a sulfid sa používa ako fungicíd, zložka v keramike a pyrotechnike, pre pokovovanie elektrolytov ako aj ďalšie aplikácie v priemysle. Zliatiny medi, bronz a mosadz, sa používajú na výrobu prístrojov a náradia v rozličných odvetviach.
Zliatiny medi.
Zliatiny medi tvoria dve hlavné skupiny:
Zlúčeniny medi.
Najčastejšími zlúčeninami sú oxid meďnatý, oxid meďný a sulfid meďnatý. Je súčasťou rúd (napr. chalkopyrit CuFeS2, chalkozín Cu2S, kuprit Cu2O a malachit CuOH2.CuCO3).
Biologický význam.
Meď je esenciálnym prvkom pre všetky vyššie rastliny a živočíchy. Po absorpcii v tráviacej sústave sa viaže na albumín a transportuje sa do pečene. V krvi sa viaže na plazmový proteín ceruloplazmín.
Je súčasťou rozličných enzýmov, v podobe centier medi v cytochróm-C oxidáze a v superoxid dismutáze (obsahuje meď a zinok). Popri úlohe v enzýmoch sa meď využíva na biologický elektrónový transport. Modré medené bielkoviny, ktoré participujú na elektrónovom transporte zahŕňajú napríklad azurín a plastocyanín. Názov „modrá meď“ pochádza z intenzívnej modrej farby vyplývajúcej z prenosu náboja z ligandu na kov (ligand-to-metal charge transfer – LMCT), absorpčné pásmo komplexu je okolo 600 nm.
Pravdepodobne zinok a meď si konkurujú pri absorpcii v tráviacom trakte, preto strava s prevahou jedného z týchto minerálov môže znamenať nedostatok druhého. Odporúčaná denná dávka medi pre zdravých dospelých je 0,9 mg/denne.
Toxicita.
Všetky zlúčeniny medi, ak nie je známy opak, treba považovať za toxické. Smrteľná dávka síranu meďnatého pre človeka je približne 7 až 10 gramov. Meď je po zinku a železe tretím najpočetnejším stopovým prvkom v organizme. Navrhovaná bezpečná koncentrácia v pitnej vode pre ľudí sa líši v závislosti od zdroja, ale má tendenciu sa ustáliť od 1,5 do 2 mg/L. Potravinový referenčný príjem: tolerovateľná horná hranica konzumácie potravinovej medi pre dospelých zo všetkých zdrojov je 10 mg/denne.
Dôležitý podiel toxicity medi pochádza z jej schopnosti prijímať a darovať elektróny pri zmene oxidačného stavu. To katalyzuje vznik veľmi reaktívnych radikálových iónov, ako napríklad hydroxylového radikálu, spôsobom podobným Fentonovej reakcii. Túto katalytickú aktivitu využívajú enzýmy, s ktorými je meď normálne asociovaná a je preto toxická len ak je oddelená a nesprostredkovaná. Toto zvýšenie množstva nesprostredkovaných voľných radikálov sa nazýva oxidatívny stres a je predmetom aktívneho výskumu pri rozličných chorobách, kde meď môže mať dôležitú, ale menšiu rolu než pri akútnej toxicite.

</doc>
<doc id="19093" title="Ian McKellen" url="https://sk.wikipedia.org/wiki?curid=19093">
Ian McKellen

Sir Ian Murray McKellen CH CBE (* 25. máj 1939, Burnley, Spojené kráľovstvo) je známy britský divadelný a filmový herec. Za svoju kariéru si zahral vo viacerých známych aj kultových filmoch, ale preslávil sa hlavne stvárnením postavy čarodejníka Gandalfa v trilógii "Pán prsteňov." Získal cenu Tony, bol viackrát nominovaný na cenu Akadémie, teda na Oscara. Za svoj život hral Shakespearove diela, moderné divadlo, fantasy žáner aj sci-fi.
V roku 1988 priznal svoju homosexuálnu orientáciu. Bol jedným zo zakladateľov organizácie za práva homosexuálov, lesieb a bisexuálov "Stonewall."
V roku 1979 sa stal nositeľom Radu britského impéria a v roku 1991 ho kráľovná pasovala na rytiera za jeho prácu a prínos pre divadlo.
Detstvo a mladosť.
Narodil sa v Burnley, Lancashire, Anglicko, ale väčšinu detstva prežil vo Wigane. Jeho otec Murray McKellen bol stavebný inžinier. Mal o 5 rokov staršiu sestru Jean. Boli silne kresťanská, ale nie ortodoxná rodina. Keď mal 12 rokov, zomrela mu matka Margery Lois (rodená Sutcliffe). Otca stratil keď mal 24 rokov.
Chodil do chlapčenskej časti školy Bolton School a jeho herecká kariéra začala v Bolton Little Theatre. Dostal štipendium na St Catharine's College v Cambridge.
Kariéra.
Ian sa venoval herectvu v divadle aj vo filme. Vystupoval vo viacerých anglických divadlách vrátane Royal Shakespeare Company a Laurence Olivier's National Theatre Company. Hral postavy ako bol Macbeth, Jago, kráľ Lear.
Vo svete ho však viac preslávil film. Filmovú kariéru začal v roku 1969 postavou Georga Matthewsa v Dotyku lásky (A Touch of Love), ale až v roku 1990 sa stal uznávaným vďaka niekoľkým filmovým hitom. V roku 1993 hral vo filme "Six Degrees of Separation" spolu s Donaldom Sutherlandom. V tom istom roku sa objavil v menších rolách v televíznych seriáloch a tiež vo filme "Posledný akčný hrdina", kde si zahral Smrť. Pokračoval filmom "And the Band Played On" o objave AIDS, za čo získal "CableACE Award" za vedľajšiu úlohu vo filme a nomináciu na Emmy v kategórii významná vedľajšia úloha.
V roku 1995 hral titulnú úlohu v modernom filme Richard III, kde cestoval v čase do budúcnosti.
Vo filme Nadaný žiak (Apt Pupil), nakrútenom podľa knihy Stephena Kinga si zahral nacistického dôstojníka žijúceho pod falošným menom v USA.
V roku 1998 bol nominovaný na Oscara ako najlepší herec vo filme "Bohovia a príšery". Zahral si rolu Magneta vo všetkých troch častiach X-mena. Medzi prvým a druhým dielom X-mena už natáčal Gandalfa v sérii "Pán prsteňov". Získal ocenenie Actors Guild za najlepšiu vedľajšiu úlohu vo filme o bol tiež nominovaný na cenu Academy Awards v rovnakej kategórii.
V roku 2006 si zahral v da Vinciho kóde, postavu sira Leigha Teabinga. Ukázal sa v sebaparodujúcej postave v Simpsonovcoch. V roku 2007 získal Primetime Emmy Award za najlepšieho hosťujúceho herca – komediálny seriál. V roku 2009 sa objavil ako väzeň číslo dva v remaku filmu Väzeň. 10. januára 2011 bolo oficiálne potvrdené jeho účinkovanie v postave Gandalfa vo filmovej adaptácii Hobita.
Kampaň za práva LGBT.
Ian sa priznal k svojej sexuálnej orientácii v začiatkoch svojej kariéry, čo podľa mienky jednotlivcov mohlo mať negatívny vplyv na rast jeho kariéry. Aktívne sa účastní kampane za práva lesbičiek, homosexuálov a bisexuálov.
Osobný život.
Keď mal osemnásť rokov, zaľúbil sa do Dereka Jacobiho. Bola to ale láska neopätovaná. Jeho prvým dlhoročným partnerom sa stal učiteľ dejepisu z Boltonu, Brian Taylor. Ich vzťah začal v roku 1964 a trval osem rokov. Žili v Londýne, kde sa Ian venoval svojej hereckej kariére. V roku 1978 na festivale v Edinburghu stretol svojho druhého partnera Seana Mathiasa.
Od roku 2006 bojuje s rakovinou prostaty. 

</doc>
<doc id="19101" title="Blatnica (hrad)" url="https://sk.wikipedia.org/wiki?curid=19101">
Blatnica (hrad)

Blatnica (-normovaný názov) alebo Blatnický hrad je zrúcanina nachádzajúca sa v pohorí Veľká Fatra na nízkom vápencovom chrbte Plešovice (), oddeľujúcom Gaderskú dolinu od Turčianskej kotliny, zhruba 2 km od obce Blatnica.
Dejiny.
Blatnický hrad na strmom kopci za obcou rovnakého mena vznikol v druhej polovici 13. storočia a prvú správu o ňom máme z roku 1300, keď bol jeho majiteľom Peter z Brezovice. Neskôr sa stal kráľovským majetkom. Hrad postavili na ochranu cesty zvanej "magna via", vedúcej z Nitry na sever. Keď sa začala používať západnejšie situovaná pohodlnejšia komunikácia z Nitry cez Mošovce do Martina a ďalej na sever, stará cesta pod menom "antiqua via" stratila svoj pôvodný význam a dôležitosť hradu upadla. Preto panovníci nemali oň väčší záujem. Dávali ho často do zálohu, a tak hrad prechádzal v 15. a v prvej polovici 16. storočia rukami rôznych držiteľov (Pongrác zo Sv. Mikuláša, Peter Komorovský, rodiny Necpalskovcov a i.), ktorí ho často skôr iba spravovali a využívali, než udržiavali. 
Hrad rozšírili až Révaiovci, ktorí ho dostali do vlastníctva roku 1540. V druhej polovici 16. a na začiatku 17. storočia vybudovali veľké predhradie s novými budovami. 
Na konci 17. storočia sa hradu zmocnili povstalci Imricha Tököliho a na začiatku 18. storočia aj kuruci Františka II. Rákociho. Po utíchnutí povstaní význam Blatnického hradu upadol. V roku 1744 ho dali ešte opraviť, v roku 1790 však už nebol obývaný a odvtedy pomaly pustol.
Opis hradu.
Hrad sa skladal z dlhého, pomerne úzkeho paláca, zosilneného na severnej a južnej strane polkruhovitými vežami a chráneného na severovýchodnej strane strmou priepasťou. Západná veža, postavená na zraniteľnejšom mieste, je oveľa mohutnejšia a väčšia ako východná. Sprístupňovalo ju samostatné točité schodisko, postavené na jej južnej strane. Na juhovýchodnej, prístupnejšej strane bolo malé nádvorie uzavreté hradbami so štvorbokou vežou. Múr opevnenia, ktorý obklopoval prvé nádvorie, mal na západe vstup ponad priekopu vysekanú do skaly. Chránila ho otvorená oblá bašta.
Zachované je murivo západnej veže, ktorá sa čnie aj dnes do veľkej výšky a sú na nej vidieť štrbinové strieľne. Horný hrad zovretý medzi dve veže sa značne rozpadáva - hlavne jeho spojovacia palácová časť. Na hospodárskych budovách v dolnom hrade je celkom zachovalé nárožné kvádrovanie. Murivo sa pomaly zvetráva do doliny, hlavne nad strmým úbočím. Na obe plochy po baštách je možné vystúpiť a je odtiaľ nádherný výhľad. Hrad je však prístupný, tak ako každá ruina, len na vlastné nebezpečenstvo a preto je potrebná primeraná opatrnosť.

</doc>
<doc id="19110" title="Sklabiňa (hrad)" url="https://sk.wikipedia.org/wiki?curid=19110">
Sklabiňa (hrad)

Sklabiňa (-normovaný názov) alebo Sklabinský hrad je zrúcanina na nevysokom návrší () tesne nad obcou Sklabinský Podzámok v dolnej časti Kantorskej doliny v severozápadnej časti Veľkej Fatry, 9 km na východ od Martina.
Dejiny.
Hrad vznikol v prvej polovici 13. storočia na mieste staršieho hradiska. V priebehu 13. storočia sa stal strediskom hradného panstva. Od roku 1328 bol sídlom stolice. V roku 1436 hrad vyhorel, po čom ho postupne nákladne upravili. V súčasnej dobe sa hrad opravuje znovu.
Hrad dostal v roku 1527 nového majiteľa, Františka Révaia, ktorý sa stal veľmi skoro dedičným županom Turca. V roku 1554 hrad rozšíril o južné, druhé predhradie. Tieto stavebné úpravy súviseli aj s tureckým nebezpečenstvom, ktoré ohrozovalo predovšetkým južné kraje dnešného Slovenska. 
Opis hradu.
Najstaršou časťou je horný hrad nepravidelného pôdorysu s vnútorným nádvorím, ktoré postupne zastavali obytnými a hospodárskymi budovami. Dominujúcou bola mohutná hranolová veža, situovaná na najvyššom bode brala. V rokoch 14601480 hrad prestavali a rozšírili o predhradie na severnej strane, ktoré opevnili dvoma polygonálnymi baštami. V roku 1468 na mieste, kde stála kedysi východná veža, postavili kaplnku. V roku 1554 hrad opravili a dostavali druhé predhradie chránené baštou. 
Súčasný stav.
Z hradu sa zachovala značná časť murív kaplnky, v ktorej sa zachovali gotické nábehy rebier klenby, časti veže, palácov, hospodárskych budov, opevnenia, bášt i kaštieľa. Miestami stoja múry do výšky niekoľkých metrov, inde sú viditeľné len v teréne. Napriek tomu je pôdorys hradu veľmi dobre čitateľný. Na kaplnke sa zachovali aj ostenia gotických, pôvodne lomených okien, zvyšky omietky a na zrúcanine kaštieľa viaceré renesančné architektonické detaily (okná, portál, nábehy rebier).
Hrad Sklabiňa prevzalo občianske združenie DONJON, ktoré pripravuje záchranné práce. Dobrovoľníci postupne odstraňujú náletovú vegetáciu. Je prístupný, no prehliadka vrátane malej expozície vo vstupnej bašte je spoplatnená. Aktuálne (rok 2020) má hrad dve budovy so strechami.
Kaštieľ.
V rokoch 16101612 si Révaiovci postavili v treťom predhradí pohodlný renesančný poschodový kaštieľ, ktorý podľa vtedajších obranných požiadaviek opevnili. Kaštieľ bol sídlom Turčianskej stolice až do polovice 18. storočia, keď postavili nový župný dom v Martine. Kaštieľ bol obývateľný až do roku 1944, keď ho v rámci partizánskych bojov hitlerovské vojská podpálili. Odvtedy je v ruinách. V roku 1970 sa uskutočnili opravné práce pri vstupe do areálu, aj v priestore pred ním. 

</doc>
<doc id="19119" title="Síra (nerast)" url="https://sk.wikipedia.org/wiki?curid=19119">
Síra (nerast)

Síra je minerál kryštalizujúci v rombickej sústave, chemicky je tvorená molekulami síry S8.
Charakteristika.
Síra je krehký nekov. Vytvára tabuľkovité a dipyramidálne kryštály. Vyskytuje sa však aj v celistvej a práškovitej podobe alebo tvorí povlaky a náteky. Má jasnú citrónovožltú až žltkastohnedú farbu a biely vryp. Síra patrí k priehľadným až priesvitným minerálom so skleným až mastným leskom.
Vznik.
Vytvára sa okolo sopečných kráterov a termálnych prameňov.
Poznávanie.
Síra sa taví pri nízkej teplote a vylučuje oxid siričitý.

</doc>
<doc id="19147" title="Síra" url="https://sk.wikipedia.org/wiki?curid=19147">
Síra

Síra (z lat. "Sulphur") je chemický prvok v Periodickej tabuľke prvkov, ktorý má značku S a protónové číslo 16. 
Periodickej sústave prvkov sa nachádza v skupine VI A (16. skupina). Patrí medzi chalkogény. Je to žltá kryštalická látka, kryštalizuje v kosoštvorcovej a jednoklonnej sústave. V prírode sa vyskytuje v elementárnej forme alebo vo forme zlúčenín (sulfidy, sírany). Síra je biogénny prvok, nachádza sa v aminokyselinách cysteín a metionín. V chemickom priemysle má široké použitie.
Zlúčeniny.
Z organických zlúčenín treba spomenúť tioly (merkaptány), ktoré sa pridávajú do zemného plynu pre ľahšiu detekciu.
Vlastnosti.
Pri normálnej teplote je síra tuhá, žltá látka. Má veľmi slabý zápach. Horí modrým plameňom pričom vzniká oxid siričitý. Síra je vo vode nerozpustná, je málo rozpustná v nepolárnych rozpúšťadlách (benzén, toluén) ale je dobre rozpustná v sírouhlíku. Bežne sa vyskytuje v oxidačných stupňoch -2, +2, +4 a +6. Síra vytvára stále zlúčeniny so všetkými prvkami okrem prvkov skupiny vzácnych plynov. Základnou štruktúrou sú molekuly S8, ktoré vytvárajú cyklické reťazce vo forme koruny. Boli pripravené cyklické reťazce s rôznym počtom atómov, ktoré majú odlišnú kryštálovú štruktúru. Najznámejšie alotropické modifikácie sú: kosoštvorcová (rombická) a jednoklonná (monoklinická) S8. Amorfná síra vytvára polymérne reťazce Sn. Amorfná (alebo plastická) síra sa dá pripraviť náhlym ochladením roztavenej síry. Amorfná síra je metastabilná a po niekoľkých hodinách až dňoch sa zmení na kryštalickú.
Použitie.
Síra má široké uplatnenie v modernom priemysle. Používa sa v suchých článkoch, čistiacich prostriedkoch, vo fungicídoch a ako vulkanizačné činidlo. Keďže je horľavá používa sa pri výrobe zápaliek, pušného prachu a náplní pre ohňostroje. 
Jej zlúčenina, kyselina sírová, je jednou z chemikálií s najširším použitím v chemickom priemysle. Používa sa pri spracovávaní rôznych rúd, pri výrobe hnojív, pri spracovávaní ropy atď.
Úloha v biologických systémoch.
V živých organizmoch sa síra vyskytuje vo forme anorganických a organických zlúčenín. Je to biogénny prvok, ktorý je dôležitý pre tvorbu bielkovín. Je súčasťou každej bunky tela, pretože sa nachádza v aminokyselinách (metionín, cysteín) a tým pádom v bielkovinách a enzýmoch. Niektoré baktérie využívajú sírovodík namiesto vody ako donor elektrónov v jednoduchých procesoch podobných fotosyntéze.
Pri štúdiu metabolizmu sa zistila rôznorodosť jej zlúčenín, ktoré sa v ľudskom organizme nachádzajú, čo poukazuje na jej význam pre človeka. Tvorí súčasť niektorých vitamínov (biotín, kyselina lipová, tiamín), koenzýmu A, heparínu, glutatiónu, lipidov v mozgu atď. Reťazce inzulínu sú navzájom viazané dvoma disulfidovými väzbami. Zlúčeniny síry majú svoju významnú úlohu pri metabolizme tukov. Metabolické štúdie s obéznymi ženami, ktorým bola podávaná potrava s rôznym množstvom bielkovín a energie, poukazujú na to, že metabolizmus síry je úzko spojený s metabolizmom dusíka.
V ľudkom organizme je malé množstvo síry prítomné aj vo forme síranov a to sodných alebo draselných, v krvi a tkanivách. Najmä v moči je prítomná vo forme síranov . Získané poznatky o jej metabolizme v ľudskom organizme vedú niektorých fyziológov k predpokladu, že organizmus využíva len síru s oxidačným číslom mínus dva.
Bohatým zdrojom síry sú syry, strukoviny a vajcia . Zlúčeniny síry nachádzajúce sa v cesnaku siatom, napr. aliín, alicín, alycysteín a iné sa dostávajú do krvi niekoľko minút po použití. Medzi takéto látky patrí aj ajoén, ktorý pôsobí proti malárii a znižuje zrážanlivosť krvi. Ajoén sa viaže na krvné doštičky v miestach naviazania fibrinogénu, čím blokuje jeho spojenie s nimi.
Z uvedeného vyplýva, že síra je pre ľudí esenciálny prvok. Ale niektoré zlúčeniny síry, predovšetkým sírovodík H2S a oxid siričitý SO2 majú na ľudský organizmus toxické účinky. Síra patrí medzi tie prvky, ktorých niektoré zlúčeniny sú pre ľudský organizmus nenahraditeľné a iné znižujú funkčnosť častí organizmu, prípadne spôsobujú aj smrť.

</doc>
<doc id="19148" title="Tina Turner" url="https://sk.wikipedia.org/wiki?curid=19148">
Tina Turner

Tina Turner, vlastným menom Annie Mae Bullocková (* 26. november 1939, Nutbush, Tennessee, USA) je švajčiarska rocková speváčka amerického pôvodu, jedna z najpopulárnejších hviezd 80. rokov 20. storočia s charakteristickým zachrípnutým, ale silným hlasom.
Život.
Narodila sa v meste Nutbush v Tennessee. Od detstva spievala v kostolnom zbore gospely. Jej spev bol však natoľko výrazný, nehodil sa k hudbe spievanej s pokorou, až ju zo zboru vyhodili. Gospel však Annie otvoril cestu k rhythm and bluesu a k soulu.
Koncom päťdesiatych rokov odišla do St. Louis, kde spoznala hudobníka Ike Turnera, vedúcu osobnosť skupiny Kings of Rhythm. V roku 1958 po svadbe, jej Ike navrhol zmeniť si meno na umelecké Tina Turner. Po tejto zmene začali vystupovať ako Ike and Tina Turner Revue s rhythm and bluesovým repertoárom. Odtiaľ sú šlágre "I Idolize You", "It's Gonna Work Out Fine, Poor Fool" a "Tra La La La La". Úspech mali hlavne v R&amp;B hitparádach. Najúspešnejším rokom pre Tinu a Ikea bol rok 1971, kedy sa revivalom skladby „Proud Mary“ skupiny Creedence Clearwater Revival dostali do americkej hitparády Top 10. Skladba bola z albumu "Workin' Together", ktorý bol ich najpredávanejším vôbec. 
Extravagantný spôsob života Ike Turnera, jeho alkoholová a drogová závislosť, agresívne a brutálne správanie sa k Tine (fyzicky ju napádal), viedli v roku 1976 k ich rozvodu. Rozvod a problémy s ním spojené nemali za následok len rozpad skupiny, ale zabrzdili aj sľubne sa rozvíjajúcu Tininu sólovú kariéru. Z manželstva si ponechala iba svoje umelecké meno. Počas nasledujúcich ôsmich rokov spievala v kluboch a kasínách soulový repertoár. Jej vtedajšia finančná situácia nebola vôbec dobrá, o čom svedčí aj fakt, že bola určitú dobu odkázaná na potravinové lístky. 
Triumfálne prerazila v roku 1984 ako rocková hviezda. Tina Turner zmenila nielen svoj hudobný štýl, ale aj svoj skromný javiskový vzhľad na vzhľad megahviezdy a stala sa sexsymbolom. Roky 1984 až 1992 boli pre Tinu najúspešnejšie v celej kariére.V tomto období nahrala rad nezabudnuteľných hitov: "Private Dancer" (zložil Mark Knopfler), "We Don't Need Another Hero" (z filmu Mad Max, v ktorom si zahrala epizódnu úlohu), "Simply the Best", "Typical Male", "Steamy Windows", "I Can′t Stand the Rain" a "It Takes Two" (duet s Rodom Stewartom).
V roku 1985, deväť rokov od rozvodu s Ikeom Turnerom dostala Tina štyri ceny Grammy a zlatú platňu.
Na koncerte v Rio de Janeiro počas turné "Break Every Rule" bolo 180 000 divákov. Tento rekord sa podarilo prelomiť až o niekoľko rokov Paulovi McCartneymu.
V roku 1991 Tinu Turner spolu s Ike Turnerom uviedli do Rock and rollovej siene slávy (Rock and Roll Hall of Fame). 
Začiatkom roka 2013 sa vzdala amerického občianstva v prospech švajčiarskeho.
Tina &amp; Ike Turner Revue.
V skupine Tina &amp; Ike Turner Revue pôsobili:
Diskografia.
Tina Turner.
Podľa bestsellerovej autobiografie "I, Tina" nakrútil v roku 1993 režisér Brian Gibson film Tina/Čo s tým má spoločné láska v hlavnej úlohe s Angelou Bassett ako Tinou a Laurence Fishburneom, ktorý stvárnil Ikea.

</doc>
<doc id="19180" title="Vyvretá hornina" url="https://sk.wikipedia.org/wiki?curid=19180">
Vyvretá hornina

Vyvretá hornina alebo magmatická hornina alebo zriedkavo eruptívna hornina je hornina, ktorá vznikla kryštalizáciou z chladnúcej magmy.
Magmatické horniny sú tvorené prevažne kremitými minerálmi (kremeň, sľudy, živce, pyroxény, amfiboly a olivín, celkovo viac ako 90 % obsahu). Ostatné minerály, ak sú prítomné, sa nazývajú akcesorické. Momentálne je opísaných asi 700 druhov magmatických hornín, väčšina z nich sa tvorí v zemskej kôre, sú však známe aj z iných vesmírnych telies.
Intruzívne a extruzívne horniny.
Rozoznávame dve hlavné skupiny vyvretých hornín:
Klasifikácia.
Klasifikácia magmatických hornín je komplikovaná. To má viacero príčin (čiastočne historické, čiastočne závisiace od vlastností samotnej magmy, čiastočne aj od samotných klasifikačných kritérií, ktoré môžu byť rôzne). V minulosti bolo opísaných a klasifikovaných iba zopár hornín. V súčasnosti je tendencia dávať každej opísanej hornine nové meno. Príčina tkvie v rôznych podmienkach (teplotné podmienky kryštalizácie, odlišné chemické zloženie magmy, vplyvy prostredia), takže existuje množstvo rôznych variet hornín. Vyvreté horniny sa klasifikujú na základe minerálneho a chemického zloženia, výskytu a textúr.
Podľa minerálneho (modálneho) zloženia.
Základ rozdelenia vyvretých hornín podľa minerálneho zloženia je obsah felzických, alebo mafických minerálov:
Na presnejšiu klasifikáciu vyvretých hornín sa používajú ternárne diagramy, kde jednotlivé vrcholy trojuholníka predstavujú zastúpenie určitého minerálu. Najbežnejší je QAP (Quartz (kremeň), Alkali (Na-K) feldspar (alkalický živec), Plagioclase (plagioklas)) pre horniny so zvýšeným obsahom kremeňa, alebo FAP (Foid (foid), Alkali feldspar (alkalický živec), Plagioclase (plagioklas)) pre horniny bez, alebo s akcesorickým množstvom kremeňa.
Často sa tieto dva diagramy spájajú do tzv. QAPF diagramu. Tieto diagram však možno využiť len na klasifikáciu bežných svetlých a tmavých hornín (granit, granodiorit, diorit, bazalt, atď.). Na klasifikáciu ultrabázických hornín sa využívajú modifikácie QAPF diagramu (s inými minerálmi vo vrcholoch trojuholníka).
Podľa textúry a štruktúry.
Textúra je dôležitý rozlišovací prvok vyvretých hornín, najmä výlevných, aj keď informácia o textúre horniny je iba doplnková. Textúra horniny, zahrňujúca opis veľkosti, tvaru, orientácie a distribúcie minerálnych zŕn, ako aj medzizrnovej výplne umožňuje určiť, či sa má výlevná hornina označiť termínom tuf, ignimbrit, alebo jednoducho láva..Štruktúra magmatickej horniny je mikroskopický súhrn znakov odrážajúcich prostredie kryštalizácie magmy, veľkosť, tvar a distribúciu minerálnych zŕn. Štruktúru, ktorá vystihuje vnútornú stavbu horniny, ovplyvňuje rýchlosť chladnutia magmy alebo lávy, rozmiestnenie a usporiadanie minerálov a zloženie taveniny. Neexistuje však celkom jasná hranica medzi textúrou a štruktúrou magmatickej horniny, lebo niektoré štruktúry je možné pozorovať voľným okom a naopak. Poznáme širokú škálu štruktúr magmatických hornín, cca 90 (Hejtman, 1956), ale štyri najzákladnejšie sú: faneritická, afanitická, sklovitá a pyroklastická.
Podľa chemického zloženia.
Klasifikácia podľa chemického zloženia je odvodená od TAS diagramu, ktorý dáva do pomeru obsah alkálií (Na2O + K2O) voči obsahu SiO2. Základné rozdelenie je nasledovné:
Ďalšie typy hornín sú:

</doc>
<doc id="19191" title="Larry Flynt" url="https://sk.wikipedia.org/wiki?curid=19191">
Larry Flynt

Larry Claxton Flynt, Jr. (* 1. november 1942, Lakeville, Kentucky, USA – † 10. február 2021, Los Angeles, Kalifornia, USA) bol americký vydavateľ, šéf spoločnosti "Larry Flynt Publications" (LFP), ktorá vydáva viac ako dvadsať časopisov, vrátane slávneho "Hustlera" s ročným obratom asi 150 miliónov dolárov.
Absolvoval niekoľko súdnych sporov týkajúcich sa prvého dodatku k ústave USA o garancii základných slobôd, keďže obsah spomínaného pornografického časopisu „Hustler“ jeho odporcov veľmi poburoval.
Životopis.
Narodil sa v Magoffin County v Kentucky do chudobných pomerov. Matka sa rozviedla s otcom alkoholikom a keď mal desať rokov presťahoval sa s ňou do Indiany.
Ako pätnásťročný v roku 1958 narukoval do armády, neskôr prestúpil k námorníctvu, odkiaľ odišiel v roku 1964 a otvoril prvý striptízový klub v Daytone v Ohiu, ku ktorému pribudli ďalšie kluby. V roku 1974 vyšlo prvé číslo magazínu "Hustler".
Bol päťkrát ženatý, najdlhšie so štvrtou manželkou Altheou od roku 1976 do roku 1987. Althea, chorá na AIDS, zomrela pravdepodobne na predávkovanie heroínom. Má päť detí.
Od roku 1978, kedy ho postrelil atentátnik, je ochrnutý od pása nadol. Joseph Paul Franklin, ktorý je vo výkone trestu za štyri vraždy, sa k svojmu činu prihlásil dobrovoľne po tom, ako bol v USA uvedený film Miloša Formana "Ľud verzus Larry Flint." Priznal sa, že impulzom k streľbe bola fotografia v časopise „Hustler“, na ktorej súložil beloch s černoškou (Franklin bol členom rasistického Kukluxklanu). Po doznaní požiadal o trest smrti.
Po Franklinovom útoku sa presťahoval s Altheou do Los Angeles, kde si v Bel Air kúpil honosné sídlo.
Najstaršia dcéra Tonya Flynt-Vega sa ho zriekla, stala sa z nej zarytá kresťanská bojovníčka proti pornografii a v roku 1998 ho vo svojej knihe "Hustled" obvinila, že ju ako dieťa zneužíval, čo Flynt poprel.
Flyntove podniky.
V roku 1970 otvoril s bratom Jimmym, ktorý je jeho celoživotný obchodný partner, osem striptízových klubov v mestách Columbus, Toledo, Akron a Cleveland v štáte Ohio.

</doc>
<doc id="19217" title="Alexandr Sergejevič Puškin" url="https://sk.wikipedia.org/wiki?curid=19217">
Alexandr Sergejevič Puškin

Alexandr Sergejevič Puškin (; * 6. jún 1799, Moskva – † 10. február 1837, Petrohrad) bol ruský romantický básnik a prozaik.
Život a dielo.
Po otcovi Sergejovi Ľvovičovi pochádzal zo starého šľachtického rodu, matka Nadežda Osipovna bola vnučkou černocha Ibrahima Hannibala, krstného syna a obľúbenca cára Petra Veľkého. Mal ešte dvoch súrodencov: sestru Oľgu a brata Leva. Už ako dieťa mal rád knihy a zaujímal sa o literatúru. V roku 1811 vstúpil do lýcea v Cárskom sele, prestížneho učilišťa pre budúcu ruskú elitu. Tam sa začína rozvíjať jeho básnický talent. V roku 1817 zložil maturitné skúšky a zamestnal sa na ministerstve zahraničných vecí. 
V Petrohrade vstupuje do literárneho spolku Arzamas a dostáva sa do víru veľkého sveta, spoznáva liberálne myšlienky prichádzajúce z Francúzska. Schádza sa so spolkom Zelená lampa. Od intímnej lyrickej tvorby prechádza k básňam oslavujúcim slobodu ducha a mysle. V roku 1820 bol z Petrohradu vypovedaný pre svoje satirické básne. Istý čas žil na juhu Ruska a na rodinnom statku pri Pskove. Cestuje po Kryme a Kaukaze. V Kišiňove nadväzuje kontakty s neskoršími dekabristami. Ešte v ten istý rok vyšla jeho lyrická poéma "Ruslan a Ľudmila" a zároveň dokončuje poému "Kaukazský zajatec".
V roku 1823 je po intervenciách priateľov preložený do Odesy pod kuratelu kniežaťa Voroncova. Píše poému "Bachčisarajská fontána" a "Cigáni". Začína písať svoje vrcholné dielo – "Eugena Onegina". V roku 1825 dokončil tragédiu "Boris Godunov", žartovnú poému "Gróf Nulin" a ďalej pokračuje v písaní "Eugena Onegina". 
V decembri 1825 umrie cár Alexander I. a v Petrohrade vypukne povstanie dekabristov, zhodou náhod sa ho však Puškin nemôže zúčastniť. V roku 1826 mu nový cár Mikuláš I. povolil pobyt v Moskve, kde Puškin žil pod dohľadom polície a pracoval ako cárov osobný cenzor. Cár odmieta Puškinovu stať "O ľudovej výchove", v ktorej sa Puškin snažil pomôcť svojim uväzneným a vyhnaným priateľom – dekabristom; a taktiež cár nepovolí vydať "Borisa Godunova". 
Neskôr, v roku 1827, sa púšťa do písania románu o svojom pradedovi – "Černoch Petra Veľkého". O dva roky na to vydáva poému "Poltava" a vydáva sa na svoju druhú cestu po Kaukaze. V apríli 1830 žiada o ruku vtedy osemnásťročnú Natáliu Gončarovovú, ktorá bola považovaná za jednu z najoslnivejších petrohradských krásavíc. Odchádza na jej statok Boldino. Medzitým v Rusku vypukne cholera a Puškin je nútený ostať v Boldine a čakať niekoľko mesiacov. Nastáva povestná „boldinská jeseň“ – obdobie najväčšej Puškinovej kreativity. Okrem 40 lyrických básní sa z Boldina vracia s poviedkami, štyrmi malými tragédiami: "Skúpy rytier", "Mozart a Salieri", "Kamenný hosť" a "Hostina v čase moru", ale najmä s dokončeným románom vo veršoch – "Eugen Onegin". 
Vo februári 1831 sa žení s Gončarovovou a definitívne sa sťahuje do Petrohradu. Opäť pracuje ako ministerský úradník a študuje v cárskych archívoch materiály k historickej práci o Petrovi Veľkom. Nasledujúci rok sa stáva otcom – narodila sa mu dcéra Mária, nasleduje dcéra Natália a synovia Alexander a Grigorij. V roku 1833 udelil cár Puškinovi najnižšiu dvorskú hodnosť, aby Puškinova manželka, ktorej sa otvorene dvoril, mala prístup na všetky dvorské plesy. Medzitým Puškin odchádza na Ural zbierať informácie k dejinám Pugačovovej vzbury. Dokončuje novelu "Piková dáma" a svoju vrcholnú poému "Medený jazdec". 
Zomiera 10. februára 1837 po zranení, ktoré utŕžil v súboji s Georgesom d'Anthèsom dva dni predtým.
Výberová bibliografia.
Do slovenského jazyka Puškinovu poéziu a prózu prekladali Janko Jesenský, Ivan Kupec, Milan Rúfus, Július Lenko a najnovšie Ján Ferenčík, Ján Buzássy a Ján Štrasser.

</doc>
<doc id="19218" title="Zniev (hrad)" url="https://sk.wikipedia.org/wiki?curid=19218">
Zniev (hrad)

Zniev (-normovaný názov; iné názvy: Znievsky hrad; vo vrcholnom stredoveku: Turiec, Turčiansky hrad) je zrúcanina na vápencovom vrchu Zniev vo výške , teda takmer nad mestečkom Kláštor pod Znievom. Hradný vrch tvorí severné zakončenie samostatného pohoria Žiar, nadväzujúceho na Lúčanskú časť Malej Fatry.
Dejiny.
V listine z roku 1243, ktorú vydal uhorský kráľ Belo IV., sa hrad uvádza ako "castrum Turus". Vznikol však pravdepodobne predtým pri staršej osade, ktorá v roku 1113 patrila zoborským benediktínom. O jeho staviteľoch sa dozvedáme z listiny kráľa Bela IV. z roku 1253, v ktorej oceňuje zásluhy Ondreja, syna Ivankovho za to, že tu s veľkou námahou dal postaviť hrad. 
Od polovice 13. storočia bol komitátnym hradom, a preto sa volal Turčianskym. Pred rokom 1266 sa osada pod hradom stala poddanským mestečkom. Pôvodný kráľovský hrad sa v roku 1320 stal majetkom prepošta. Pravdepodobne v tomto čase ho rozšírili o objekt situovaný východne, na nižšie položenej terase. V 14. storočí Turiec vyčlenili z veľkej Zvolenskej stolice a vznikla samostatná Turčianska stolica. Jej sídlom sa stal Sklabinský hrad. 
Význam hradu upadal a z tohto obdobia pochádza aj jeho nové pomenovanie, hrad Zniev. V roku 1530 tamojší hradný kapitán odovzdal objekt Kostkovi, ktorý bol v službách Jána Zápoľského. Keď neskôr kapitán kráľa Ferdinanda I. hrad dobýjal, ťažko ho poškodil. V nasledujúcich desaťročiach často menil majiteľov, ktorí postupne jednotlivé objekty opravovali. V roku 1605 hrad získali Bočkajovci, 1681 Tököliovci a 1705 Rákociovci. Posledná správa z roku 1713 nás informuje, že tu bol uschovaný archív. Po tomto roku hrad postupne upadal. 
V rokoch 19621963 sa vykonal na hrade archeologický výskum (G. Balaša).
Opis.
Na najvyššom mieste vrchu Zniev stáli budovy horného hradu, ktoré postupne ustupovali smerom k dolnej budove, vzdialenej od horného hradu asi . Horný hrad chránila šijová priekopa a vežová stavba. Ďalej tu boli pravdepodobne hospodárske budovy a obytné budovy stráží. Dolná novšia budova bola pravdepodobne typu palácovej stavby, ale mala aj obranné prvky. Hrad bol vystavaný na ťažko dostupnom vrchu a bol klasickým stredovekým hradom.
Súčasný stav.
Z hradu dnes ostali veľmi poškodené základy budov a stavieb v hornom hrade. Poschodová budova, situovaná nižšie, je zo 14. storočia. Má zachované nárožné kamenné kvádre a na severe, smerom do priekopy, sú zvyšky smolného nosa. Z neskorších stavieb stojí len torzo malej vežičky, pristavanej ku gotickej pozdĺžnej budove na jej východnej strane. Z ostatných objektov sú viditeľné len nepatrné zvyšky murív prerastené vegetáciou. Horný hrad je odčítateľný v konfigurácii terénu.

</doc>
<doc id="19225" title="Jozef Buček" url="https://sk.wikipedia.org/wiki?curid=19225">
Jozef Buček

Mgr. Jozef Buček (* 6. mája 1960, Košice) je bývalý poslanec Národnej rady Slovenskej republiky za stranu SMER-SD. 
Životopis.
Jozef Buček absolvoval v roku 1984 Pedagogickú fakultu UPJŠ v Prešove. Do roku 1992 pracoval ako učiteľ a riaditeľ základnej školy. Od roku 1992 do 1994 bol obchodným riaditeľom "UPRAKO a.s." Košice a od 1994 do 2002 generálnym riaditeľom "UNIKO a.s. Košice".
Vo volebnom období 20022006 bol poslancom NR SR za stranu SMER (od roku 2005 SMER - sociálna demokracia). Za poslanca za stranu SMER-SD bol zvolený aj vo volebnom období 20062010 , ale od 20. júla 2006 sa vzdal mandátu a nastúpil do funkcie štátneho tajomníka Ministerstva vnútra SR.
Od 29. novembra 2006 sa stal splnomocnencom vlády pre zabezpečenie vstupu SR do Schengenského priestoru. Od 19. augusta 2009 bol splnomocnencom vlády pre integrovaný záchranný systém (IZS).
Vo voľbách v roku 2010 bol opätovne zvolený za poslanca za SMER-SD. Stal sa členom výboru NR SR pre obranu a bezpečnosť, osobitného kontrolného výboru NR SR na kontrolu činnosti SIS a vedúcim stálej delegácie NR SR v "Zhromaždení Západoeurópskej únie".
Od roku 2016 do roku 2020 bol poslanec NR SR zvolený za stranu SMER-SD. Kandidoval na 50. mieste. Dostal 1 753 platných prednostných hlasov. Bol overovateľom výboru NR SR pre obranu a bezpečnosť a podpredsedom osobitného kontrolného výboru NR SR na kontrolu činnosti Vojenského spravodajstva. Do parlamentu sa dostal v apríli ako náhradník po odstúpení Jána Počiatka.

</doc>
<doc id="19242" title="Béla Bugár" url="https://sk.wikipedia.org/wiki?curid=19242">
Béla Bugár

Ing. Béla Bugár (* 7. júl 1958, Bratislava) je slovenský politik maďarskej národnosti. V rokoch 19902020 bol 30 rokov nepretržite poslancom postupne SN FZ, SNR a NR SR. V rokoch 20022006, 20102012 a opäť v rokoch 20162020 bol trojnásobným podpredsedom Národnej rady Slovenskej republiky (NR SR). V rokoch 19912007 bol predsedom politickej strany MKDH (od roku 1998 pod názvom SMK-MKP), v rokoch 20092020 bol predsedom strany Most-Híd.
V januári 2018 bol 3. najdôveryhodnejším politikom na Slovensku. V júni 2018 sa stal kandidátom na prezidenta vo voľbách v roku 2019.
Politická činnosť.
Kandidatúra na prezidenta.
9. júna 2018 snem MOST – HÍD Bugára jednohlasne zvolil za kandidáta strany do nachádzajúcich prezidentských volieb. Svoju kampaň plánuje spustiť na jeseň 2018. Po vybraní za kandidáta povedal: „V poslednom období sme boli svedkami rôznych turbulencií a som presvedčený, že prezident by mal byť v týchto sporoch ako partner a pomocník a nie oponent a aktivista za každú cenu.“
Volebné obdobie 2020-2024.
Bugár v parlamentných voľbách vo februári 2020 kandidoval z druhého miesta kandidátnej listiny MOST-HÍD, kde boli zastúpené aj strany MKDA-MKDSZ, ŠANCA a RIS. Bugár získal 29 059 hlasov (prvé miesto v strane), avšak MOST-HÍD získal iba 59 174 hlasov (2,06 %) a do parlamentu sa nedostal. Bugár následne odstúpil z postu predsedu strany.

</doc>
<doc id="19243" title="Jozef Burian" url="https://sk.wikipedia.org/wiki?curid=19243">
Jozef Burian

Ing. Jozef Burian (* 21. september 1961, Košice) je poslancom Národnej rady Slovenskej republiky, od roku 2012 do roku 2016 pôsobil ako štátny tajomník Ministerstva práce, sociálnych vecí a rodiny SR. Je členom SMERu - sociálnej demokracie.
Profesionálna kariéra.
V roku 1984 absolvoval Vysokú školu ekonomickú v Bratislave, DP FR Košice. Do roku 1992 pracoval v Hutných stavbách Košice. Od roku 1992 do roku 2002 pracoval vo vrcholnom manažmente v rôznych spoločnostiach.
Kritika.
Jozef Burian je kritizovaný za to, že bol spoločníkom v úžerníckej spoločnosti EX CREDIT s.r.o. Jedným zo spoločníkov vo firme EX CREDIT s.r.o. je aj úžernícka nebanková spoločnosť POHOTOVOSŤ. Okrem toho bol aj spoločníkom v úžerníckej spoločnosti G.I.C. Cash, a.s., ktorá v minulosti vymáhala pohľadávky formou zasielania korešpondenčných lístkov, pričom klientom odmietla na telefonickej linke poskytnúť informácie, aby mohli svoje dlhy rýchlo uhradiť.

</doc>
<doc id="19244" title="Dušan Čaplovič" url="https://sk.wikipedia.org/wiki?curid=19244">
Dušan Čaplovič

doc. PhDr. Dušan Čaplovič, DrSc. (* 18. september 1946, Bratislava) je bývalý poslanec Národnej rady Slovenskej republiky, pôvodne historik a archeológ. Pôsobil ako podpredseda vlády Slovenskej republiky a minister školstva. Bol tiež podpredsedom strany SMER – sociálna demokracia. 
Je členom redakčných rád viacerých domácich a zahraničných historických a archeologických časopisov.
Politická činnosť.
Dušan Čaplovič po roku 1970 v čase tzv. normalizácie vstúpil do KSČ. Od roku 2001 je podpredsedom strany SMER, ktorá od 1. januára 2005 pôsobí pod názvom SMER – sociálna demokracia a zároveň členom jej predsedníctva. Bol tieňovým ministrom školstva, vedy a kultúry za stranu SMERu. V roku 2002 bol zvolený za poslanca NR SR. Bol členom Výboru NR SR pre nezlučiteľnosť funkcií a Výboru NR SR pre vzdelanie, vedu, šport a mládež, kultúru a médiá. 
Počas vlády Roberta Fica v rokoch 20062010 bol podpredsedom vlády pre vedomostnú spoločnosť, európske záležitosti, ľudské práva a menšiny.
V rokoch 20102012 bol predsedom Výboru NR SR pre vzdelávanie, vedu, mládež a šport. Od 4. apríla 2012 bol ministrom školstva, 2. júla 2014 podal demisiu.
V roku 2016 bol zvolený za poslanca NR SR za stranu SMER-SD. Kandidoval na 21. mieste. Dostal 2 962 platných prednostných hlasov. Bol členom osobitného kontrolného výboru NR SR na kontrolu činnosti Vojenského spravodajstva a overovateľom výboru NR SR pre verejnú správu a regionálny rozvoj.

</doc>
<doc id="19260" title="Vretienka obyčajná" url="https://sk.wikipedia.org/wiki?curid=19260">
Vretienka obyčajná

Vretienka obyčajná ("Zygaena filipendulae") patrí do čeľade motýľov, z ktorej žije na Slovensku asi 25 druhov. Popísal ju v roku 1758 Carolus Linné v desiatom vydaní Systema naturae. Patrí medzi nočné motýle, ale zvyčajne ich nájdeme cez deň, preto je presnejšie ak ich priraďujeme k motýľom s dennou aktivitou. Patrí k najhojnejším druhom tejto čeľade.
Vzhľad druhu.
Predné krídla jedincov sú čierno-tmavomodro sfarbené s červenými škvrnami, ktoré niekedy u niektorých jedincoch splývajú. Zadné krídla sú červené s čierno-tmavomodrým okrajovým lemom.
Bionómia druhu.
Samička motýľa kladie vajíčka na niektoré bôbovité rastliny. Po zakuklení prečká druh zimu v podobe kukly v kokóne. Motýľ sa liahne koncom jari až začiatkom leta. Jedinci (imága) sú jedovatí.

</doc>
<doc id="19284" title="Mark Twain" url="https://sk.wikipedia.org/wiki?curid=19284">
Mark Twain

Mark Twain, vlastným menom Samuel Langhorne Clemens (* 30. november 1835, Florida, Missouri, USA – † 21. apríl 1910, Redding, Connecticut, USA), bol americký spisovateľ, satirik a humorista. Preslávil sa najmä knihami "Dobrodružstvá Toma Sawyera" a "Dobrodružstvá Huckleberyho Finna". Svojho času patril medzi najpopulárnejšie americké celebrity. William Faulkner ho označil za prvého skutočného amerického spisovateľa.
Životopis.
Narodil sa ako šieste zo siedmich detí. V roku 1839 sa jeho rodina presťahovala do mesta Merovice. Jeho otec zomrel, keď mal Mark 11 rokov. V rokoch 1853 - 1856 pracoval ako kníhtlačiar v New York City, Philadelphii, St. Louis a Cincinnati. V rokoch 1857 - 1861 pracoval ako kormidelník na rieke Mississippi. Táto časť jeho života neskôr inšpirovala jeho román "Život na Mississippi" ako aj jeho výber pseudonymu. "Mark Twain" bol totiž jeden z pokrikov, ktorým sa udávala hĺbka rieky, znamenal hĺbku 2 siahy (asi 12 stôp, alebo 3,7 m), čo bola bezpečná hĺbka pre plavbu. Clemens sa neskôr začal živiť ako profesionálny novinár, dopisovateľ a spisovateľ. V roku 1870 sa oženil s Oliviou Langdonovou. V roku 1871 sa presťahoval aj s rodinou do Hartfordu v štáte Connecticut. V posledných rokoch svojho života čelil finančným problémom. Ťažko znášal smrť svojej manželky, ako aj dvoch z jeho troch detí. Zomrel v roku 1910 a pochovaný je v Elmire v štáte New York.
Tvorba.
V roku 1865 prenikol prvýkrát do širšieho povedomia vďaka poviedke "Slávna skákajúca žaba z okresu Calaveras".

</doc>
<doc id="19297" title="Ostrihomsko-budapeštianska arcidiecéza" url="https://sk.wikipedia.org/wiki?curid=19297">
Ostrihomsko-budapeštianska arcidiecéza

Ostrihomsko-budapeštianska arcidiecéza () je arcibiskupstvo v Maďarsku. Od 7. decembra 2002 až doteraz na jej čele stojí arcibiskup Péter kardinál Erdő.
Zaberá územie od Ostrihomu po Budapešť v celkovej rozlohe , na ktorom býva (2003) 2 094 000 obyvateľov, z toho 60% katolíkov (1 258 000). 
V súčasnosti sa člení na 16 dekanátov, v ktorých je spolu 151 farností (apríl 2004). 
Ako sufragánne diecézy sú jej podriadené diecézy Győr (Ráb), Székesfehérvár (Stoličný Belehrad) a grécko-katolícka diecéza Hajdúdorog.
Dejiny.
Do roku 1918 pozri samostatný článok Ostrihomská arcidiecéza.
Po prvej svetovej vojne, rozpade Uhorska a vzniku Česko-Slovenska sa väčšina územia arcidiecézy dostala mimo hraníc Maďarska. Táto časť arcidiecézy bola vyčlenená do samostatnej apoštolskej administratúry so sídlom v Trnave. Formálne boli cirkevno-právne pomery doriešené až v roku 1977, keď vznikla na území Slovenska Bratislavsko-trnavská rímskokatolícka arcidiecéza. 
Od 31. mája 1993 sa Ostrihomská arcidiecéza na základe apoštolskej konštitúcie "Hungarorum gens" pápeža Jána Pavla II. oficiálne nazýva Ostrihomsko-budapeštianska arcidiecéza.

</doc>
<doc id="19298" title="Trnavská arcidiecéza" url="https://sk.wikipedia.org/wiki?curid=19298">
Trnavská arcidiecéza

Trnavská arcidiecéza alebo Arcibiskupstvo Trnava, v úradnom styku Rímskokatolícka cirkev Trnavská arcidiecéza je rímskokatolícka arcidiecéza na Slovensku so sídlom v Trnave. Od 30. augusta 2013 spravuje arcidiecézu arcibiskup Ján Orosch.
História.
Trnavská arcidiecéza bola zriadená 30. decembra 1977. V tento deň pápež Pavol VI. vydal apoštolskú konštitúciu "Praescriptionum sacrosancti", ktorou oddelil územie Trnavskej apoštolskej administratúry od Ostrihomskej arcidiecézy a povýšil ju na arcidiecézu. Za katedrálu bol určený kostol sv. Jána Krstiteľa v Trnave. Pápež súčasne aj apoštolskú konštitúciu "Qui divino", ktorou bola zriadená samostatná slovenská cirkevná provincia. Za metropolitné arcibiskupstvo bola ustanovená Trnavská arcidiecéza a ako sufragánne biskupstvá jej boli podriadené všetky diecézy na Slovensku. Týmito apoštolskými konštitúciami bolo po vyše 60 rokoch zavŕšené úsilie o definitívne doriešenie cirkevno-právneho postavenia slovenských diecéz po rozpade Uhorska v roku 1918.
Obe konštitúcie vyhlásil František kardinál Tomášek 7. júla 1978 na slávnostnej svätej omši v katedrálnom kostole sv. Jána Krstiteľa v Trnave. 
Na čele arcidiecézy stál až do svojej smrti 13. novembera 1987 Július Gábriš, ktorý bol na čele Trnavskej administratúry od roku 1973. K dohode medzi komunistickým Československom a Svätou stolicou o jeho menovaní za arcibiskupa-metropolitu nedošlo a preto spravoval arcidicézu ako apoštolský administrátor. 14. novembra 1987 zbor konzultorov zvolil za dočasného administrátora seredského dekana Jána Sokola. Túto voľbu obratom potvrdil Vatikán a neskôr ho akceptoval aj štát. Po rokovaniach medzi ČSSR a Svätou stolicou, bolo 26. júla 1989 zverejnené menovanie Jána Sokola za prvého arcibiskupa-metropolitu a 10. septembra 1989 bol Ján Sokol slávnostne inaugurovaný do úradu arcibiskupa.
Dňa 31. marca 1995 pápež Ján Pavol II. apoštolskou konštitúciou "Pastorali quidem permoti" zriadil Košickú cirkevnú provinciu a ako sufragánne biskupstvá jej podriadil Spišské a Rožňavské biskupstvo. Súčasne bola Trnavská arcidiecéza premenovaná na Bratislavsko-trnavskú arcidiecézu a Dóm sv. Martina v Bratislave bol vyhlásený za konkatedrálu. Ako sufragánne biskupstvá zostali Nitrianske a Banskobystrické biskupstvo.
14. februára 2008 sa na základe rozhodnutia pápeža Benedikta XVI. zreorganizovali slovenské rímskokatolícke diecézy. Bratislavsko-trnavská arcidiecéza bola premenovaná späť na Trnavskú arcidiecézu a jej územie bolo výrazne zmenšené. Z územia na západe vznikla Bratislavská arcidiecéza a územie na východe bolo začlenené do Nitrianskej a Banskobystrickej diecézy. Metropolitným sídlom sa stala Bratislava, ale aj napriek tomu zostal Trnave titul arcidiecéza. Trnavský arcibiskup však nemá právo nosiť pálium, odznak hodnosti metropolitu. Pápež akceptoval voľbu Jána Sokola a potvrdil ho vo funkcii Trnavského arcibiskupa a zároveň mu udelil osobné privilégium nosiť pálium, ktoré obdržal ešte ako metropolita.
18. apríla 2009 Benedikt XVI. prijal rezignáciu Jána Sokola a za nového arcibiskupa menoval redemptoristu Róberta Bezáka, ktorý v čase menovania bol správcom farnosti Banská Bystrica - Radvaň.
Pápež Benedikt XVI. 2. júla 2012 odvolal bez uvedenia dôvodov arcibiskupa Róberta Bezáka z vedenia arcidiecézy a arcidiecéza bola v stave "sede vacante". Súčasne s odvolaním arcibiskupa bol za apoštolského administrátora "sede vacante" menovaný Ján Orosch.
Arcibiskupi a apoštolskí administrátori.
Súčasný arcibiskup.
Dňa 11. júla 2013 vymenoval pápež František apoštolského administrátora "sede vacante" Trnavskej arcidiecézy Jána Oroscha za arcibiskupa. Kánonické prevzatie úradu sa uskutočnilo v Katedrále sv. Jána Krstiteľa v Trnave 30. augusta 2013.
Pomocní biskupi.
Pomocný biskup.
V súčasnosti arcidiecéza nemá pomocného biskupa.
Dekanáty.
Dekanáty arcidiecézy sú v mestách:

</doc>
<doc id="19324" title="Ivan Hopta" url="https://sk.wikipedia.org/wiki?curid=19324">
Ivan Hopta

PhDr. Ivan Hopta, CSc. (* 19. september 1958) je slovenský politik, predseda ľavicovej strany ÚSVIT. 
Komunálna politika.
Od roku 1994 je nepretržite poslancom Mestského zastupiteľstva v Humennom. V roku 2006 zo 173 kandidátov získal druhý najväčší počet hlasov. Štyri roky predtým bol prvý. Bol stálym kritikom bývalého primátora Humenného Vladimíra Kostilníka, s ktorým vedie aj súdny spor. Vo volebnom období 2001 – 2005 bol zvolený za poslanca Prešovského samosprávneho kraja v okrese Humenné za Komunistickú stranu Slovenska (KSS). Vo volebnom období 2006 – 2009 okres Humenné nezastupoval.14. novembra 2009 bol Ivan Hopta opäť zvolený do krajského zastupiteľstva, tentoraz za svoju novú stranu, ÚSVIT. Poslanec Hopta je podpredsedom Komisie školstva, mládeže, telesnej výchovy a športu.
Národná rada.
Vo volebnom období 2002 – 2006 bol zvolený za poslanca NR SR za KSS. Bol členom Výboru NR SR pre ľudské práva, národnosti a postavenie žien, členom Výboru pre školstvo, kultúru a médiá , ako aj členom Výboru pre nezlučiteľnosť funkcií NR SR. Počas svojho pôsobenia v parlamente predsedal skupine priateľstva s balkánskymi štátmi a Rumunskom a Bulharskom. Bol členom trojčlennej slovenskej parlamentnej delegácie na stretnutí parlamentov svete v Mexiku.
Strana ÚSVIT.
V priebehu volebného obdobia 2002 – 2006 z KSS vystúpil a pôsobil ďalej v národnej rade aj v zastupiteľstve samosprávneho kraja ako nezávislý poslanec. V máji 2005 založil novú ľavicovú stranu ÚSVIT a stal sa jej predsedom. Podľa Hoptovho vyjadrenia citovaného na serveri atlas.sk Strana Úsvit zastáva názor, že „Národná rada SR by mala ešte do komunálnych volieb prijať zákon, ktorý by obmedzil zotrvávanie vo funkcii primátorov a starostov obcí najviac na dve funkčné obdobia a zároveň by znížil platy starostom, ale najmä primátorom miest, ktoré sú mnohokrát väčšie ako platy ministrov“.

</doc>
<doc id="19384" title="Roháč veľký" url="https://sk.wikipedia.org/wiki?curid=19384">
Roháč veľký

Roháč veľký alebo staršie roháč obyčajný (lat. "Lucanus cervus") je druh z čeľade roháčovité. Podľa Medzinárodnej únie na ochranu prírody a prírodných zdrojov roháč veľký patrí medzi takmer ohrozené druhy, trend celkovej populácie je klesajúci, populácia klesá najmä v severnej Európe . Je rozšírený na väčšine územia Európy.
Žije najmä v dubových a zmiešaných lesoch na juhu a východe Slovenska. Trávi odumierajúce drevo a urýchľuje tak kolobeh organických látok v prírode. Je to najväčší chrobák na Slovensku, dosahuje veľkosť až .
Výskyt a stav na Slovensku.
Na území Slovenska je rozšírený v listnatých lesoch (najmä dubových) južnej a východnej časti.
Ekosozologický status v roku 2001 "LR" - menej ohrozený v roku 2011 "EN" - silne ohrozený.
Odhadovaná veľkosť populácie v rokoch 20072012 pre alpský bioregión bola 100 000500 000 a pre panónsky bioregión 100 000300 000 jedincov. Krátkodobý trend za posledných 12 rokov (20002012) aj dlhodobý trend od roku 1988 (19882012) boli "stabilné" v oboch bioregiónoch. Kvalita biotopov bola vyhodnotená ako "priemerná" pre panónsky bioregión a "dobrá" pre alpský bioregión.
Odhadovaná veľkosť populácie v rokoch 20132018 bola pre alpský bioregión 100 000500 000, vyjadrená v jednotkách v sieti 1x1 km, bola a pre panónsky bioregión 100 000300 000, vyjadrená v jednotkách v sieti 1x1 km, bola . Krátkodobý trend veľkosti populácie za posledných 12 rokov (20072018) bol v oboch bioregiónoch hodnotený ako "stabilný".
Opis.
Dospelé jedince sa objavujú od konca mája do začiatku augusta a sú najviac aktívne vo večerných hodinách. Samičky roháča kladú svoje vajíčka do rozkladajúceho sa dreva. Larvy, ktoré majú tvar podobný písmenu C, sú slepé a živia sa rozkladajúcim sa drevom pňov, starých stromov a kríkov, v hnijúcich drevených plotoch a v kompostových hromadách. Larvy majú mäkké, krémovo sfarbené priesvitné telo so šiestimi oranžovo zafarbenými nohami a oranžovou hlavou, na ktorej sa vynímajú ostré, hnedo sfarbené hryzadlá.
Na svojich nohách majú larvy kefky, ktoré používajú pre komunikáciu (tzv. striduláciu) s ostatnými larvami rovnakého druhu. Larva prechádza niekoľkými fázami vývoja a po 3 až 5 (8) rokoch sa zakukľuje. Entomológ Charlie Morgan koncom 70. rokov objavil, že kukla roháča žije asi tri mesiace v pôde a v lete sa vyliahne dospelý chrobák, ktorý sa odlieta páriť s jedincom opačného pohlavia. Dospelé chrobáky žijú len niekoľko týždňov a živia sa nektárom a šťavou stromov a rastlín. Lietajú počas súmraku a ich pomalý let je sprevádzaný charakteristickým hlboko bzučivým zvukom. Samce lietajú oveľa častejšie ako samice.
Prirodzenými nepriateľmi roháčov sú straky, jazvece, líšky, ježkovia, mačky a hlavne ďatle.
Sexuálny dimorfizmus.
U roháča veľkého sa prejavuje sexuálny dimorfizmus, ktorý spočíva v tom, že samce majú väčšie hryzadlá a sú aj celkovo väčšie ako samice. Hoci hryzadlá vyzerajú hrozivo a môžu mať , sú príliš slabé na to, aby ublížili. Naopak menšie samičie hryzadlá môžu spôsobiť bolestivé uhryznutie. Samčie hryzadlá sa podobajú na parožie jeleňa a chrobáky ich používajú rovnako ako jelene k zápasu medzi sebou a táto podoba dala tomuto chrobákovi vedecké i všeobecné meno v mnohých jazykoch.
Poddruhy.
Najznámejšie poddruhy sú:
Ochrana.
Žije v dutinách starých stromov a v mŕtvych pňoch v lesoch a hájoch. S odstraňovaním starých stromov a pňov mizne aj prirodzené prostredie a zdroj obživy tohto chrobáka. Znižuje sa tak jeho populácia, ale aj ostatných druhov chrobákov žijúcich v rovnakom prostredí.
Je zákonom chránený, spoločenská hodnota je 100 € (Vyhláška MŽP č. 170/2021). 
Roháč veľký je druh európskeho významu, ktorý sa vyskytuje v 115 územiach európskeho významu (v roku 2011 v 104 územiach).

</doc>
<doc id="19385" title="Ján Kovarčík" url="https://sk.wikipedia.org/wiki?curid=19385">
Ján Kovarčík

Ing. Ján Kovarčík (* 2. júl 1951, Poľný Kesov) je slovenský politik, bývalý poslanec Národnej rady Slovenskej republiky.
Ján Kovarčík absolvoval Ekonomickú fakultu Vysokej školy poľnohospodárskej v Nitre. Do roku 1989 vykonával rôzne vedúce hospodárske funkcie, po roku 1989 pôsobil v Nemecku. Po návrate na Slovensko sa stal spoluzakladateľom Rádia Nitra, s. r. o. Od roku 1995 do roku 1998 pracoval ako prednosta Okresného úradu v Nitre. Od roku 1998 do roku 2002 bol generálnym riaditeľom Rádia Hviezda FM.
Ján Kovarčík do roku 1989 nebol organizovaný v žiadnej politickej strane. V roku 1989 stal jedným zo zakladateľov Verejnosti proti násiliu v Nitre. V HZDS pôsobí od roku 1992. V roku 2003 bola strana premenovaná na ĽS-HZDS. Od 20. apríla 2001 do 4. júna 2005 bol podpredsedom ĽS-HZDS pre mediálnu politiku. V súčasnosti je predsedom Krajského predstavenstva HZDS v Nitre.
Ján Kovarčík bol zvolený za poslanca NR SR vo volebnom období 2002-2006 za HZDS. Bol členom Výboru NR SR pre obranu a bezpečnosť.

</doc>
<doc id="19396" title="Jozef Stank" url="https://sk.wikipedia.org/wiki?curid=19396">
Jozef Stank

Ing. Jozef Stank, Csc. (* 26. október 1940, Nitra – † 7. marec 2005, Bratislava) bol slovenský minister obrany a vedúci kancelárie prezidenta.
Životopis.
V roku 1964 vyštudoval vyštudoval Strojnícku fakultu Slovenskej vysokej školy technickej, obor Organizácia a riadenie výroby. Do roku 1989 pracoval v elektrotechnickom priemysle v rôznych hospodárskych funkciách až po riaditeľa podniku Tesla Bratislava.
Jozef Stank bol od roku 1986 poslancom Federálneho zhromaždenia ČSSR za komunistickú stranu. Od novembra 1989 do mája 1990 bol predsedom komisie pre dohľad nad vyšetrovaním udalostí 17. novembra na Národnej triede v Prahe. V decembri 1989 ho zvolili za prvého podpredsedu Federálneho zhromaždenia ČSFR. Mandát poslanca najvyššieho zákonodarného zboru a funkciu podpredsedu Federálneho zhromaždenia ČSFR vykonával až do konca decembra 1992, od roku 1990 za Stranu demokratickej ľavice (SDĽ). Od roku 1993 začal pôsobiť na Ministerstve zahraničných vecí SR. Od konca júna 1998, po odchode Ivana Mjartana z postu veľvyslanca Slovenska v Česku, pôsobil Jozef Stank ako chargé d’affaires slovenského veľvyslanectva v Prahe. Od 3. decembra 1998 do 2. januára 2001 bol Jozef Stank veľvyslancom Slovenska v Česku. Na post ministra obrany nastúpil v januári 2001 po tom, ako na tento post abdikoval jeho stranícky kolega Pavol Kanis. V rokoch 2002 až do júna 2004 zastával Jozef Stank post vedúceho Kancelárie prezidenta SR - bol kancelárom prezidenta Rudolfa Schustera.
Osobný život.
Jozef Stank bol ženatý a mal tri deti.
Ocenenia.
2002 - Pribinov kríž I. triedy

</doc>
<doc id="19418" title="Jana Laššáková" url="https://sk.wikipedia.org/wiki?curid=19418">
Jana Laššáková

JUDr. Jana Laššáková (* 22. máj 1952, Plavnica) je slovenská sociálnodemokratická politička, bývalá poslankyňa a podpredsedníčka Národnej rady Slovenskej republiky, členka Výboru NR SR pre ľudské práva a národnostné menšiny a predsedníčka parlamentného klubu strany SMER – sociálna demokracia. V novembri 2014 bola na jeden deň poverená výkonom funkcie predsedu NR SR. Od roku 2017 je Sudkyňa Ústavného súdu. V januári 2018 ju na poste šéfky SMERu v banskobystrickom kraji vystriedala jej menovkyňa Ľubica Laššáková. 
Štúdium a kariéra.
V roku 1976 absolvovala štúdium na Právnickej fakulte Univerzity Komenského v Bratislave. Pracovala ako právnička v Slovenských lučobných závodoch š. p. Hnúšťa (1976 – 1984), na Generálnom riaditeľstve SLOVCEPA, Banská Bystrica (1984 – 1987) a v Biotike š. p. Slovenská Ľupča (1987 – 1993). V rokoch 1993 – 2002 pôsobila ako komerčná právnička.
Politická činnosť.
Jana Laššáková je predsedníčkou krajskej organizácie strany SMER - sociálna demokracia v banskobystrickom kraji a členkou predsedníctva strany. Ako poslankyňa NR SR za túto stranu pôsobí od roku 2002.
Členstvo v strane jej zaniklo 13. decembra 2017 kvôli menovaniu do sudcovskej funkcie. Rezignovala tiež na funkciu predsedníčky Krajskej organizácie Smeru-SD v Banskobystrickom kraji.
Sudkyňa Ústavného súdu.
Po takmer trojročnom spore prezidenta Andreja Kisku s Národnou radou SR o vymenovaní ústavných sudcov 6. decembra 2017 Ústavný súd SR rozhodol, že Kiska musí vymenovať siedmich sudcov zvolených NR SR napriek jeho výhradám o ich odbornosti. Aj keď Kiska rozhodnutie kritizoval, za sudcov 14. decembra vymenoval troch zo zvolených: Mojmíra Mamojku, Miroslava Duriša a Janu Laššákovú.
Kritika.
Podľa informácií denníka Plus jeden deň získali neziskové organizácie priateľa poslankyne Jany Laššákovej štátny príspevok na zriadenie tzv. sociálneho podniku. Laššáková je tiež kritizovaná pre signalizovanie poslancom NR SR za stranu SMER-SD ako majú postupovať pri hlasovaní. 

</doc>
<doc id="19425" title="Zuzana Martináková (politička)" url="https://sk.wikipedia.org/wiki?curid=19425">
Zuzana Martináková (politička)

Zuzana Martináková (* 5. máj 1961, Púchov) je bývalá slovenská politička, bývalá novinárka, bývalá predsedníčka Slobodného fóra, dnes moderátorka v TV Pravda.
Profesionálna kariéra.
Vyštudovala slovenčinu a francúzštinu na Filozofickej fakulte Univerzity Komenského v Bratislave. Od r. 1988 pôsobila v Slovenskom rozhlase a od roku 1993 pracovala v slovenskej redakcii BBC. 
Politická kariéra.
Do politiky vstúpila po tretej materskej dovolenke, keď ju do vznikajúcej SDKÚ odporúčal poslanec Ivan Šimko. Neskôr sa stala podpredsedníčkou SDKÚ a napokon aj Národnej rady SR. Zuzana Martináková bola poslankyňa NR SR vo volebnom období 20022006 (bola členka Výboru NR SR pre sociálne veci a bývanie).
Slobodné fórum.
Na začiatku roka 2004 opustila SDKÚ a rezignovala na svoju ústavnú funkciu, aby založila nový politický subjekt Slobodné fórum. V roku 2004 o jeden hlas zvíťazila nad svojím protikandidátom Ivanom Šimkom a stala sa prvou predsedníčkou SF. V parlamentných voľbách v roku 2006 sa Slobodné fórum nedostalo do parlamentu (získalo len 3,47% hlasov voličov, potrebných bolo minimálne 5%).
27. septembra 2008 oznámila svoju kandidatúru v nadchádzajúcej voľbe prezidenta na návrh Republikovej rady Slobodného fóra, ktorá sa uskutočnila v Košiciach. V prvom kole voľby prezidenta  21. marca 2009 sa umiestnila na štvrtom mieste a získala 5,12 % hlasov.
Súkromný život.
Z prvého manželstva má syna Michala a Juraja. S druhým manželom, bývalým novinárom Mariánom Bednárom, ktorý bol riaditeľ Sekcie komunikácie Kancelárie prezidenta SR Gašparoviča, má syna Tomáša. 

</doc>
<doc id="19441" title="Columbia (raketoplán)" url="https://sk.wikipedia.org/wiki?curid=19441">
Columbia (raketoplán)

Columbia (podľa označenia NASA pre orbitálne dopravné prostriedky OV-102) bol prvý americký raketoplán, ktorý vzlietol do vesmíru. Jeho prvá misia STS-1 trvala od 12. do 14. apríla 1981. Ako skúšobný prototyp mala "Columbia" najmohutnejšiu vnútornú konštrukciu krídel zo všetkých raketoplánov. Pri prvých letoch bola jej hlavná palivová nádrž ET natretá bielym protipožiarnym náterom, pri ďalších letoch sa kvôli zvýšeniu nosnosti prestal tento náter používať. "Columbia" bola jediným raketoplánom, ktorý sa nikdy nespojil s nijakou vesmírnou stanicou. Nebola na to vhodná kvôli svojej veľkej hmotnosti. "Columbia" absolvovala celkovo 28 letov do vesmíru. 
História.
Konštrukcia.
Stavba "Columbie" sa začala 25. marca 1975 v Palmdale v Kalifornii. Svoj názov dostala podľa lode menom "Columbia", ktorej velil Američan Robert Gray, a ktorá ako prvá americká loď oboplávala svet. Podľa iných zdrojov bola pomenovaná po malej plachetnici, ktorá skúmala ústie rieky Columbia. Tento istý názov niesol aj veliteľský modul Apolla 11. 28. júna 1976 sa začala montáž kabíny pre posádku, v januári nasledujúceho roka konštrukcia vertikálneho stabilizátora. V júli 1978 bolo ukončené pripájanie dverí do nákladového priestoru ku konštrukcii orbitera. V marci 1979 bola "Columbia" prevezená z Palmdale na leteckú základňu Edwards.
Testovanie.
Po dokončení výroby bol raketoplán 24. marca 1979 lietadlom Shuttle Carrier Aircraft (SCA) dopravený do Kennedyho vesmírneho strediska (KSC) na Floride, a začal byť pripravovaný na svoju prvú misiu. Na KSC prebehlo niekoľko ďalších testov, napríklad testy turbočerpadiel hydrauliky APU (Auxiliary Power Unit), ktoré prebehli 3. novembra 1979. 19. marca 1981 došlo v priebehu pozemných testov k nehode. Po úspešnom zakončení záverečných predštartovných operácií chcela skupina technikov skontrolovať systémy motorov SSME (Space Shuttle Main Engines). Technici uvoľnili panel, v následku čoho došlo k úniku dusíka. V nedýchateľnej atmosfére čistého dusíku stratili vedomie, pričom jeden z nich na mieste zomrel, a o dva týždne na následky tejto nehody zomrel aj ďalší technik.
Misie.
Prvej misii (STS-1) velil skúsený John Young a pilotom bol nováčik Robert Crippen. "Columbia" bola na obežnej dráhe od 12. apríla do 14. apríla 1981 a Zem obehla 36-krát. "Columbia" potom absolvovala ešte ďalšie štyri lety za sebou, kým nebol v prevádzke ďalší americký raketoplán – "Challenger". Pri prvých misiách, kedy posádku tvorili iba dvaja piloti, bola dokonca vybavená katapultovacími kreslami. Nijaký iný operačný raketoplán nikdy nemal katapultovacie kreslá, a aj na "Columbii" sa prestali používať od prvého letu viacčlennej posádky, pretože z technických dôvodov nie je možné na palubu raketoplánu umiestniť viac ako dve katapultovacie kreslá. V roku 1983 sa uskutočnila prvá misia so šiestimi astronautmi (STS-9), medzi ktorými bol aj prvý neameričan na palube raketoplánu Ulf Merbold. 12. januára 1986 vyniesla "Columbia" na obežnú dráhu prvého amerického hispánca, ktorým bol Franklin Chang Díaz, a taktiež prvého člena Snemovne reprezentantov, Billa Nelsona. Ďalšie prvenstvo si "Columbia" pripísala 5. marca 1998, keď NASA vymenovala veliteľku ďalšej misie raketoplánu "Columbia" Eileen Collinsovú, ktorá sa tak stala prvou veliteľkou raketoplánu.
Počas 22-ročného obdobia svojich letov "Columbia" dvakrát absolvovala dôkladnú údržbu, opravu a modernizáciu nazývanú OMDP (Orbiter Maintenance Down Period). Prvú úpravu absolvovala v rokoch 1994 – 1995, druhú v rokoch 1999 – 2000. Po druhej úprave prekonala vyše 100 zmien a jej hmotnosť klesla približne o , vďaka odstráneniu nepotrebných káblov a prístrojov. Prázdny orbiter s motormi SSME tak vážil .
Zánik.
Raketoplán "Columbia" bol zničený pri svojej poslednej misii, STS-107. 1. februára 2003 sa vracala zo svojej šestnásťdňovej vedeckej misie. 16 minút pred plánovaným pristátím však riadiace stredisko stratilo s raketoplánom spojenie. Podľa radarových meraní sa "Columbia" rozpadla nad Texasom vo výške asi pri rýchlosti /s. Zahynulo všetkých sedem astronautov na palube. Podľa neskorších vyšetrovaní bolo príčinou tejto tragédie poškodenie tepelného štítu na nábežnej hrane krídla. Toto poškodenie spôsobil pri štarte kus penovej izolácie, ktorý odpadol z hlavnej palivovej nádrže. Do vzniknutej štrbiny vnikla žeravá plazma a zničila celý raketoplán. NASA urobila množstvo opatrení známych pod názvom RTF (Return to Flight) opatrenia, ktoré zvýšili bezpečnosť pri ďalších letoch zostávajúcich troch orbiterov.
Zoznam misií.
Úplný zoznam misií v programe Space Shuttle absolvovaných s orbiterom "Columbia". Do svojho zničenia vo februári 2003 absolvovala "Columbia" 28 letov, celkovo obehla Zem 4 808-krát a preletela pritom vzdialenosť .

</doc>
<doc id="19455" title="Ján Mikolaj" url="https://sk.wikipedia.org/wiki?curid=19455">
Ján Mikolaj

Prof. Ing. Ján Mikolaj, CSc. (* 19. október 1953, Košice) je vysokoškolský pedagóg a politik. V rokoch 2006 - 2010 pôsobil ako minister školstva a podpredseda vlády SR.
Životopis.
Promoval v roku 1977 na Vysokej škole dopravnej v Žiline. V rokoch 1977 až 1983 pracoval ako stavbyvedúci na viacerých dopravných a inžinierskych stavbách. V roku 1983 nastúpil ako odborný asistent na "Katedru Železničného a cestného staviteľstv"a Vysokej školy dopravnej. V roku 1986 obhájil Kandidátsku dizertačnú prácu. Docentom sa stal v roku 1990. V rokoch 1993 až 1995 vykonával funkciu prodekana Stavebnej fakulty.
V roku 1990 absolvoval 9 týždňovú stáž na Nottingham University v Spojenom kráľovstve. V roku 1994 absolvoval dvojtýždňový seminár pre manažérov v Bruseli.
Od roku 1995 až do roku 1998 pracoval vo funkcii generálneho riaditeľa Slovenskej správy ciest. V roku 1998 bol vymenovaný za profesora v odbore "Teória a konštrukcie dopravných stavieb". Od roku 1999 je profesorom na "Katedre cestného staviteľstva a Technológie a manažmentu stavieb" Žilinskej univerzity. V rokoch 2002 až 2006 bol poslancom Národnej rady Slovenskej republiky. Od júla 2006 bol podpredsedom vlády a ministrom školstva SR. V súčasnosti je poslancom Národnej rady Slovenskej republiky a vedúcim "Katedry technológie a manažmentu stavieb" na Žilinskej univerzite.
Je autorom dvoch monografii a 80 vedeckých článkov. V rokoch 1996 až 2006 bol členom výboru pre financovanie a ekonomické hodnotenie C–9, "Svetovej cestnej organizácie AIPCR" a členom "Internal Road Federation". Bol členom niekoľkých vedeckých rád, pracovných skupín akreditačnej komisie, predsedom "Národného komitétu AIPCR". Je predsedom komisie pre habilitačné a inauguračné konanie v odbore "Technológia a manažment stavieb". V rokoch 2006 až 2010 bol predsedom "Rady vlády pre vedu a výskum", poradného orgánu vlády SR.
Od júla 2017 bol neúspešným kandidátom na predsedu Žilinského samosprávneho kraja v krajských voľbách v roku 2017.

</doc>
<doc id="19459" title="Tibor Mikuš" url="https://sk.wikipedia.org/wiki?curid=19459">
Tibor Mikuš

Ing. Tibor Mikuš, PhD. (* 22. október 1952, Zeleneč) je bývalý predseda Trnavského samosprávneho kraja, bývalý poslanec Národnej rady Slovenskej republiky, bývalý predseda mimoparlamentnej centristickej politickej strany Nová demokracia a bývalý riaditeľ Slovenských elektrární, viacnásobný česko-slovenský a slovenský majster v karate.
Profesionálna kariéra.
Bol tiež prezidentom Zväzu zamestnávateľov energetiky Slovenska a členom vedeckej rady Fakulta elektrotechniky a informatiky Slovenskej technickej univerzity
Športová kariéra.
Tibor Mikuš je štrnásťnásobný česko-slovenský a slovenský majster v karate. Je tiež trénerom na medzinárodnej scéne a držiteľom titulu majster športu za dosiahnuté úspechy.

</doc>
<doc id="19465" title="Karol Mitrík" url="https://sk.wikipedia.org/wiki?curid=19465">
Karol Mitrík

Ing. Karol Mitrík (* 23. október 1946, Spišská Nová Ves, Česko-Slovensko) je slovenský politik, bývalý poslanec Národnej rady Slovenskej republiky ako aj bývalý riaditeľ Slovenskej informačnej služby. 20. mája 2015 ho poslanci Národnej rady SR zvolili za predsedu Najvyššieho kontrolného úradu SR.
Komunálna politika.
V období rokov 1990 - 1994 pôsobil ako prednosta mestského úradu a zástupca primátora mesta Spišská Nová Ves. V rokoch 1994 až 2002 bol v tomto meste primátorom za KDH. Karol Mitrík bol poslancom zastupiteľstva Košického samosprávneho kraja vo volebnom období 2001 - 2005. Bol zvolený vo voľbách v roku 2001 ako člen Slovenskej demokratickej a kresťanskej únie za koalíciu SDKÚ, SMER, SMK v okrese Spišská Nová Ves. Vo voľbách do krajského zastupiteľstva v roku 2005 kandidoval za koalíciu SDKÚ, DS, SZS. Získal 1 751 hlasov a skončil na druhom mieste medzi nezvolenými kandidátmi.
Národná rada.
Karol Mitrík patrí medzi zakladajúcich členov SDKÚ a do roku 2006 bol predsedom jej regionálneho zväzu v Košiciach. Vo volebnom období 2002 - 2006 bol za túto stranu zvolený za poslanca NR SR. Bol členom Výboru NR SR pre verejnú správu, Osobitného kontrolného výboru NR SR na kontrolu činnosti SIS a Výboru NR SR na kontrolu použitia informačno-technických prostriedkov. V Bratislave, 24. augusta 2010 bol Mitrík vymenovaný prezidentom Ivanom Gašparovičom do funkcie nového riaditeľa Slovenskej informačnej služby (SIS). Mitrík vo funkcii nahradil Jozefa Magalu (SMER), ktorého Gašparovič vymenoval 27. júla 2006. Z tejto fukncie bol odvolaný 3. mája 2012.
Najvyšší kontrolný úrad.
20. mája 2015 bol Karol Mitrík zvolený za predsedu Najvyššieho kontrolného úradu SR. Návrh podal predseda SDKÚ-DS, Pavol Frešo. Mitrík dostal v tajnej voľbe 82 hlasov. Jeho protikandidátmi boli Henrieta Crkošová a Maroš Žilinka. Mitrík nahradil v úrade nominanta HZDS, Jána Jasovského, ktorému uplynulo funkčné obdobie v roku 2012, avšak kandidáti v štyroch voľbách nedostali dostatočný počet hlasov.

</doc>
<doc id="19485" title="Dušan Muňko" url="https://sk.wikipedia.org/wiki?curid=19485">
Dušan Muňko

Ing. Dušan Muňko (* 24. september 1944, Hontianske Tesáre) je slovenský politik, od roku 2002 s prestávkami súčasný poslanec Národnej rady Slovenskej republiky za stranu SMER – sociálna demokracia. Zastával tiež úrad štátneho tajomníka na Ministerstve životného prostredia SR a generálneho riaditeľa Sociálnej poisťovne.
Životopis.
Dušan Muňko vyštudoval Strojnícku fakultu SVŠT. Pracoval najskôr v priemysle a od roku 1976 v cestovnom ruchu na vrcholových manažérskych pozíciách. Od roku 1995 do 2002 bol generálnym riaditeľom SATUR, a.s.
Dušan Muňko patrí k zakladajúcim členom strany SMER. Za Smer bol do roku 2020 zvolený za poslanca v šiestich po sebe idúcich obdobiach. Bol poslancom NR SR prvýkrát vo volebnom období 20022006 za stranu SMER, ktorá od 1. januára 2005 pôsobí pod názvom SMER – sociálna demokracia, bol členom Výboru NR SR pre pôdohospodárstvo. V nasledovnom volebnom období 20062010 si poslanecký mandát neuplatňoval, v auguste 2006 bol menovaný do funkcie štátneho tajomníka Ministerstva životného prostredia SR, úrad zastával do augusta 2008, keby bol vymenovaný za Generálneho riaditeľa Sociálnej poisťovne. Z pozície riaditeľa ho v roku 2010 na návrh Jozefa Mihála odvolala vláda Ivety Radičovej, v roku 2012 však súd rozhodol, že tento krok bol protiprávny a Muňko zastával post riaditeľa poisťovne opäť v rokoch 2012-2016. V minulosti bol Dušan Muňko členom predsedníctva strany SMER – sociálna demokracia a podpredsedom tieňovej vlády SMERu pre strategický rozvoj a informačné technológie. 
Vo volebnom období 20102012 bol členom výboru NR SR pre sociálne veci. 
Po voľbách v roku 2020 bol opätovne zvolený do funkcie poslanca Národnej rady SR, pôsobí ako člen Výboru NR SR pre financie a rozpočet.
Kontroverzie.
Vzťah s ŠtB.
V registračných protokoloch zväzkov Štátnej bezpečnosti figuruje od roku 1979 ako agent ŠtB osoba s menom „Dušan Muňka“, krycím menom „Slávik“ a dátumom narodenia 24. septembra 1944. Podľa informácií zo spisu, ktorý ŠtB na Muňka viedla, „bol nápomocný pri príprave a realizácii preventívnovýchovných opatrení uskutočňovaných so zamestnancami i externými sprievodcami CK Slovakoturist“.
Chov papagájov.
Muňko bol v roku 2002 podozrivý z nelegálnej držby ohrozených papagájov. Pri domovej prehliadke v roku 2002 vyšetrovatelia zistili, že chová chránené tropické papagáje, vrátane vzácnych a ohrozených druhov amazoňana pestrého. Celkovo mal Muňko mať až 62 chránených dru­hov za vyše milióna slovenských korún. Muňko nevedel vydokladovať, ako a za čo si papagájov zadovážil.

</doc>
<doc id="19486" title="God Save the Queen" url="https://sk.wikipedia.org/wiki?curid=19486">
God Save the Queen

God save the Queen je štátna hymna Spojeného kráľovstva. Prvýkrát bola zverejnená v roku 1745 v Londýne.
Text.
1. God save our gracious Queen ,
Long live our noble Queen,
God save the Queen!Send her victorious,
Happy and glorious,
Long to reign over us;
God save the Queen!
2. O Lord our God arise,
Scatter her enemies
And make them fall;
Confound their politics,
Frustrate their knavish tricks,
On Thee our hopes we fix,
God save us all!
3. Thy choicest gifts in store
On her be pleased to pour;
Long may she reign;
May she defend our laws,
And ever give us cause
To sing with heart and voice,
God save the Queen!
4. Not in this land alone,
But be God's mercies known,
From shore to shore!
Lord make the nations see,
That men should brothers be,
And form one family,
The wide world over.
5. From every latent foe,
From the assassins blow,
God save the Queen!
O'er her thine arm extend,
For Britain's sake defend,
Our mother, prince, and friend,
God save the Queen!
6. Lord grant that Marshal Wade
May by thy mighty aid
Victory bring.
May he sedition hush,
And like a torrent rush,
Rebellious Scots to crush.
God save the King!

</doc>
<doc id="19499" title="Pavol Paška" url="https://sk.wikipedia.org/wiki?curid=19499">
Pavol Paška

Mgr. Pavol Paška (* 23. február 1958, Košice – † 6. apríl 2018 Košice) bol slovenský politik. Bol podpredsedom strany SMER – sociálna demokracia a bývalý predseda Národnej rady Slovenskej republiky (20062010, 20122014).
Život.
Pavol Paška absolvoval v roku 1985 Filozofickú fakultu Univerzity Komenského v Bratislave, študijná kombinácia marxisticko-leninská filozofia, v kombinácii s marxisticko-leninskou estetikou. Zároveň pôsobil ako predseda fakultného výboru SZM, čo bola predĺžená ruka komunistickej strany. V rokoch 19781980 pracoval v Zdroji, š.p. Košice, v období 19851986 v Krajskom osvetovom stredisku v Košiciach, v rokoch 19891990 na Obvodnom národnom výbore – ObKS KE II, KVP a v rokoch 19901992 na Miestnom úrade KVP, Košice. Od roku 1992 bol súkromným podnikateľom. 6. apríla 2018 zomrel v aute na parkovisku v areáli košickej Železničnej nemocnice s poliklinikou na následky infarktu.
Politická činnosť.
Pavol Paška bol podpredsedom strany SMER - sociálna demokracia a členom jej predsedníctva. Bol zvolený za poslanca NR SR vo volebnom období 20062010 za SMER, ktorý od 1. januára 2005 pôsobí pod názvom SMER - sociálna demokracia. 
Vo volebnom období 20022006 bol predsedom Zahraničného výboru NR SR a členom Výboru NR SR pre zdravotníctvo a Osobitného kontrolného výbor NR SR na kontrolu činnosti SIS.
V januári 2014 Paška navrhol, aby sa úrad verejného ochrancu práv presťahoval z Bratislavy do Košíc. Podľa Pašku by ombudsmanka mala „sídliť bližšie k problematickým oblastiam“. Jana Dubovcová presun považuje za „trest a výstrah[u] verejnému ochrancovi práv za aktivity, ktoré vykonáva“ a upozornila aj na veľké náklady sťahovania.
V novembri 2014 bolo jeho meno spájané s kauzou predraženého CT prístroja v nemocnici v Piešťanoch. Pod tlakom verejnej mienky a viacerých protestoch oznámil v noci z 15. na 16. novembra, že odstúpi z funkcie predsedu NR SR. 
25. novembra 2014 ho vo funkcii predsedu NR SR nahradil Peter Pellegrini, za ktorého v tajnej voľbe hlasovalo 120 poslancov parlamentu.

</doc>
<doc id="19527" title="Viliam Soboňa" url="https://sk.wikipedia.org/wiki?curid=19527">
Viliam Soboňa

MUDr. Viliam Soboňa (* 24. október 1947, Bardoňovo) je slovenský lekár a politik. V roku 1993 bol minister zdravotníctva a v období 20022006 poslancom Národnej rady Slovenskej republiky.
Je riaditeľom NsP Levice, n.o.
Životopis.
Narodil sa v Bardoňove neďaleko Nových Zámkov. Po štúdiu na Lekárskej fakulte Univerzity Komenského v Bratislave pracoval ako lekár interného oddelenia Nemocnice v Nových Zámkoch. V roku 1995 sa presťahoval do Sliača, kde sa stal riaditeľom Kúpeľov Sliač až do roku 1999. 
Politická činnosť.
Viliam Soboňa bol poslancom Federálneho zhromaždenia za HZDS a po vzniku samostatného Slovenska v roku 1993 bol nominovaný do funkcie ministra zdravotníctva. Po odchode z postu nebol vo vysokej politike. 
V parlamentných voľbách v roku 2002 bol zvolený za poslanca národnej rady za HZDS. Bol predsedom Osobitného kontrolného výboru NR SR na kontrolu činnosti SIS, členom Výboru NR SR pre životné prostredie a ochranu prírody a členom Výboru NR SR na kontrolu použitia informačno-technických prostriedkov. 
Po skončení funkčného obdobia poslanca v roku 2006 mal právo nastúpiť na pôvodný post poradcu na Krajskom úrade v Banskej Bystrici, neučinil tak v zákonnej lehote a jeho pracovný pomer bol pre neospravedlnenú absenciu ukončený. 
Kandidoval na post župana banskobystrického VÚC.

</doc>
<doc id="19531" title="Plavecký hrad" url="https://sk.wikipedia.org/wiki?curid=19531">
Plavecký hrad

Plavecký hrad (-normovaný názov; iné názvy: hrad Plavec, historicky podľa jeho pôvodného vlastníka: Detrekov kameň) je zrúcanina hradu, ktorá sa nachádza nad obcou Plavecké Podhradie na kopci Pohanská na západnom úpätí Malých Karpát.
Doložené názvy.
K tvaru Plavec: Plosenstein, Castrum Plawcz
K tvaru Detrekov Kameň: Detrech, Detruh, Detrekö, Detrekövár
Dejiny.
Ako väčšina stredovekých hradov na území dnešného Slovenska, aj Plavecký hrad vznikol v rámci vlny výstavby nových hradov po mongolskom vpáde do Uhorska. Z retrospektívnej listiny Ondreja III. z roku 1291 sa dozvedáme o darovaní zeme Kuchyňa Belom IV. Detrichovi, synovi bratislavského richtára Kunta.
Ten pravdepodobne z iniciatívy kráľa na tomto území postavil hrad. Presný rok jeho vzniku nepoznáme, bolo to pravdepodobne v 50. až 60. rokoch 13. storočia. Vieme, že existoval už v roku 1273, keď sa pod ním odohrala bitka medzi uhorským vojskom a vojskom Přemysla Otakara II.
Pôvodne mal hrad najmä strážnu funkciu. Vďaka svojej polohe mohol kontrolovať pohraničnú oblasť Uhorského kráľovstva a hranice s Českým kráľovstvom. Vďaka dohľadu na hrad Branč a na hrady Ostrý Kameň a Korlátka, ktorý umožňovala predsunutá hláska, si s nimi mohol Plavecký hrad vymieňať signály v prípade ohrozenia. Hrad taktiež chránil a kontroloval cestu, ktorá viedla na úbočí hradného kopca. Postupne sa z neho stalo hospodárske a správne centrum
Hrad vznikol ako kráľovská pohraničná pevnosť medzi rokmi 1256 až 1273. Od roku 1398 bol majetkom Stibora zo Stiboríc. Do 16. storočia ho vlastnili grófi zo Svätého Jura a Pezinka, potom Serédyovci, 15531575 Fuggerovci, po nich Balašovci. V čase, keď patril hrad Štefanovi Balašovi, v rokoch 1579 až 1584 na hrade fungovala jedna z prvých kníhtlačiarní na Slovensku. Z produkcie protestantnského spisovateľa a cirkevného hodnostára Petra Bornemisu vyšli na Plaveckom hrade kalendáre, biblie, spevník a iné tlače.
Od 1641 nepretržite až do 20. storočia boli jeho vlastníkmi Pálfiovci. V druhej polovici 16. storočia hrad prestavali na renesančnú pevnosť s dolnými nádvoriami. Postupne ho znovu opevňovali a udržiavali aj v priebehu 17. storočia, keď ho doplnili o nové delové bašty. V roku 1706 ho poškodilo cisárske vojsko, ktoré ho dobylo od povstalcov. Odvtedy ho už neobnovili. Sídlo panstva prešlo v polovici 17. storočia do Malaciek.
Na hrade prebiehajú konzervačné práce.
Zaujímavosti v okolí.
V okolí hradu sa nachádzajú aj ďalšie pamiatky a zaujímavosti. Na rovnakom vrchu sa nachádza hradisko Pohanská. Pri severnom úbočí vrchu sa nachádza Plavecká jaskyňa. Na južnom úpätí vrchu Pohanská sa nachádzajú zvyšky obvodových múrov zaniknutého kláštora. V Plaveckom podhradí sa nachádza tiež renesančný kaštieľ.
Prístup.
Prístup na hrad je možný z dvoch miest.

</doc>
<doc id="19733" title="Rudolf Žiak" url="https://sk.wikipedia.org/wiki?curid=19733">
Rudolf Žiak

Mgr. Rudolf Žiak (* 27. máj 1955) je bývalý zamestnanec SIS, slovenský politik, podpredseda strany Hnutie za demokraciu, vedúci odboru SO/RO pre ROP Úradu Prešovského samosprávneho kraja.
Maturoval na umeleckej priemyslovke, špecializoval sa na maľbu a grafiku. V štúdiu pokračoval na Filozofickej fakulte UK v Bratislave. 
Pôsobenie v HZDS.
Rudolf Žiak bol do roku 1998 šéfom rozviedky SIS. Bolo to v čase, keď bol riaditeľom SIS Ivan Lexa. V rokoch 1998 až 2002 vykonával funkciu podpredsedu HZDS pre zahraničnú politiku. V parlamentných voľbách 2002 bol zvolený za poslanca národnej rady za HZDS. V parlamente bol členom zahraničného výboru. V období rokov 2002 až 2004 bol ako poslanec NR SR pozorovateľom v Európskom parlamente. Bol členom politickej frakcie UEN, kde vykonával funkciu podpredsedu.
Pôsobenie v Ľudovej únii.
Rudolf Žiak sa pridal ku skupine 11 poslancov parlamentu, ktorí začiatkom roka 2003 pod vedením Vojtecha Tkáča, vystúpili z HZDS a založili novú politickú stranu Ľudová únia (v roku 2007 bola premenovaná na Liberálnu stranu). Rudolf Žiak sa stal lídrom koalície ĽÚ a Hnutia za demokraciu vo voľbách do Európskeho parlamentu v roku 2004. Po neúspechu strany v týchto voľbách Rudolf Žiak z ĽÚ vystúpil a stal sa členom strany Hnutie za demokraciu (HZD).
Pôsobenie v Hnutí za demokraciu.
Rudolf Žiak bol v HZD zvolený za podpredsedu. Kongres strany ho 18. februára 2006 potvrdil vo funkcii podpredsedu pre zahraničie, kultúru a šport. V parlamentných voľbách v roku 2006 kandidoval na treťom mieste kandidátky HZD. Strana však získala iba 0,63% hlasov a do parlamentu sa nedostala.

</doc>
<doc id="19789" title="Zvieratník" url="https://sk.wikipedia.org/wiki?curid=19789">
Zvieratník

Zvieratník alebo zverokruh alebo zodiak je hypotetický pás pozdĺž ekliptiky pozostávajúci zo súboru dvanástich obdĺžnikov na oblohe.
Každý obdĺžnik sa nazýva znamenie zvieratníka a je 30° dlhý a 18° široký. Každé znamenie má kratšie (18-stupňové) steny spoločné s ďalšími dvoma znameniami. Ich osou je ekliptika. Znamenia sa nazývajú podľa dvanástich z trinástich súhvezdí, s ktorými sa v minulosti čiastočne kryli. Znamenia sú pevne viazané na jarný bod. V dôsledku precesie sa pohybujú spolu s ním.
Na základe pohybu telies Slnečnej sústavy na pozadí znamení sa vypracúvajú horoskopy. Pri zostavovaní horoskopu je najdôležitejšie slnečné znamenie – obdĺžnik, v ktorom bolo Slnko v dátume narodenia človeka. Existujú aj horoskopy zostavené na základe mesačných znamení – obdĺžnikov, v ktorých bol Mesiac v dátume narodenia. V tropickom roku Slnko zvyčajne vstupuje do znamenia okolo 21. dňa v mesiaci. Dátum, kedy vstúpi do rovnomenného súhvezdia, je samozrejme úplne iný. Tabuľka dole ukazuje dátum vstupu a výstupu Slnka do znamenia v tropickom roku, v siderickom roku a do rovnomenného súhvezdia.

</doc>
<doc id="19796" title="Audi" url="https://sk.wikipedia.org/wiki?curid=19796">
Audi

Audi AG je nemecký výrobca automobilov, ktorý je prémiovou značkou v skupine Volkswagen Group. Spoločnosť má sídlo v Ingolstadte v Bavorsku.
História štyroch kruhov.
Znak Audi, „štyri kruhy“, je symbolom jedného z najstarších výrobcov vozidiel v Nemecku. Predstavuje splynutie štyroch, do tej doby nezávislých výrobcov, Audi, DKW, Horch a Wanderer. Spolu so značkou NSU, ktorá k nim pristúpila v roku 1969, tvoria korene dnešnej akciovej spoločnosti Audi.
Súčasné modely.
S (Sport) modely.
RS (RennSport/Racing) modely

</doc>
<doc id="19828" title="Pablo Picasso" url="https://sk.wikipedia.org/wiki?curid=19828">
Pablo Picasso

Pablo Picasso (* 25. október 1881, Malaga Španielsko – † 8. apríl 1973, Mougins Francúzsko), bol španielsky maliar a sochár, významný umelec 20. storočia.
Žil takmer celý život vo Francúzsku. Jeho otec bol José Ruiz y Blasco; jeho matka María Picasso y López. V mladosti sa podpisoval ako Ruiz Blasco po svojom otcovi, ale približne od roku 1901 začal používať meno svojej matky.
Životopis.
Narodil sa v španielskej Malage a asi najznámejší je ako zakladateľ kubizmu spolu s George Braqueom. Za svojho dlhého života však vyprodukoval široké a rôznorodé dielo, z ktorého sú najznámejšími diela z Modrého obdobia, kde sú ústrednými postavami pohybujúci sa akrobati, harlekýni, prostitútky, žobráci a umelci. Je známy ako spoluzakladateľ kubizmu ale i iných smerov, ktoré pomáhal rozvíjať a objavovať. Jeho najznámejšie kubistické diela sú Avignonské slečny - 1907 (Les Demoiselles d'Avignon) a Guernica - 1937 (Guernica) = vyobrazenie nemeckého bombového Guernici cez Španielsku občiansku vojnu. Mnohým toto veľké plátno stelesňuje nehumánnosť, brutalitu a zúfalstvo vojny. Maľovanie obrazu bolo zachytené sériou fotografií Picassovou najznámejšou milenkou, Dorou Maar, ktorá bola sama uznávanou umelkyňou. "Guernica" visela v newyorskom Múzeu moderného umenia mnoho rokov; podľa dohody s Picassom sa plátno nemalo vrátiť do Španielska, kým sa tam neobnoví demokracia. V roku 1981 sa "Guernica" vrátila do Španielska a bola vystavená v Casón del Buen Retiro. V roku 1992 sa maľba stala jednou z atrakcií madridského múzea "Reina Sofía" po jeho otvorení.
V začiatkoch v detstve a puberte demonštroval mimoriadny maliarsky talent keď maľoval v realistickom štýle; cez prvé desaťročie dvadsiateho storočia sa jeho štýl začal meniť - začal experimentovať s rozličnými teóriami, technikami a nápadmi. Jeho revolucionársky výkon mu priniesol svetové renomé a nesmierne bohatstvo, urobil z neho jedného z najznámejších postáv dvadsiateho storočia.
Hoci bol Picasso v prvom rade maliar (vlastne veril, že umelec "musí" byť maliarom, aby mohol byť považovaný za umelca), tiež pracoval na malých keramických a bronzových soškách, kolážach a dokonca napísal nejakú poéziu. „"Je suis aussi un poète"“ (Som aj básnik), hovoril žartom svojim priateľom.
Niekoľko Picassových obrazov sa zaraďuje medzi najdrahšie maľby na svete. 4. mája 2004 sa Picassova maľba "Garçon à la pipe" (Chlapec s fajkou) vydražila u Sothebyho za 104 miliónov USD, čím ustanovila nový cenový rekord.
Keď nepracoval, neznášal samotu. V Paríži mal okruh významných priateľov v štvrtiach Montmartre a Montparnasse, vrátane osobností ako André Breton, Guillaume Apollinaire, spisovateľka Gertrude Steinová a iných. Okrem manželky či prvoradej priateľky si zvyčajne vydržiaval niekoľko mileniek.
Picasso bol extrémne talentovaný ako maliar a kreslič, dokonca aj na štandard svetového umelca. Pracoval s rovnakou zručnosťou s olejom, vodovými farbami, pastelom, uhlíkom, ceruzkou a atramentom. Bol preslávený tým, že komplexné scény modeloval len pomocou niekoľkých geometrických tvarov v jeho kubistických prácach so zmiešaným médiom, ale aj tým, že produkoval po celý svoj život majstrovské portréty. Picassove skice jeho priateľov perom a atramentom z kubistického a neskoršieho obdobia sú cenené pre ich dovtedy nedoceňovanú vierohodnosť a stali sa príkladom jeho schopností. Picasso sa v sfére umenia vskutku pohyboval s ľahkosťou, aj napriek obmedzenému akademickému cviku (dokončil iba prvý ročník Kráľovskej akadémie v Madride). Jeho prirodzený talent bol znásobený divou pracovnou etikou, ktorá prežila do posledných rokov jeho dlhého života.

</doc>
<doc id="19829" title="Gravitačná singularita" url="https://sk.wikipedia.org/wiki?curid=19829">
Gravitačná singularita

Gravitačná singularita sa vyskytuje, keď astrofyzický model, spravidla založený na všeobecnej teórii relativity, predpokladá bod nekonečnej zakrivenosti časopriestoru. Tento pojem je úzko spätý s matematickým významom pojmu „singularita“: gravitačná singularita sa vyskytne, ak z rovníc dostaneme matematickú singularitu.
Kozmologický model vesmíru, zahŕňajúci Veľký tresk, obsahuje gravitačnú singularitu na začiatku času (t=0). V „singularite Veľkého tresku“ model predpovedá, že hustota vesmíru a zakrivenie časopriestoru sú paradoxne nekonečné. Avšak, základný model Veľkého tresku neobsahuje kvantové efekty, takže sú jeho predpovede platné až od chvíle krátko po navrhovanej singularite.
Singularita tiež existuje vnútri čiernej diery, kde všeobecná teória relativity predpokladá oblasť nekonečného zakrivenia. V nerotujúcej čiernej diere sa singularita nachádza v jedinom bode súradnicového systému modelu a nazýva sa „bodová singularita“. V rotujúcej čiernej diere sa singularita nachádza na kruhu a nazýva sa „kruhová singularita“. Rotujúcim čiernym dieram sa niekedy tiež hovorí Kerrove čierne diery. 
Až do začiatku 90. rokov minulého storočia sa myslelo, že všeobecná teória relativity skrýva každú singularitu za horizontom udalostí, čím robí existenciu nahej singularity nemožnou. To je známe ako princíp kozmickej cenzúry (po anglicky cosmic censorship principle). Avšak v roku 1991 previedli Stuart Shapiro a Saul Teukolsky počítačové simulácie rotujúceho disku prachu, ktoré naznačili, že všeobecná teória relativity povoľuje nahé singularity. Ako by tieto objekty vyzerali nie je zatiaľ známe. Tiež nie je známe, či by sa singularity objavili, keby sa odstránili zjednodušujúce predpoklady, ktoré boli použité, aby sa vôbec mohli simulácie uskutočniť. 
Mnohí fyzici veria, že gravitačné singularity sú „nefyzikálne“, mysliac tým, že všeobecná teória relativity nakoniec upúšťa od presného popisu gravitácie niekde v okolí oblasti, ktorá by inak bola singularitou. Všeobecne sa predpokladá, že teória kvantovej gravitácie - teória, ktorá zjednocuje všeobecnú teóriu relativity s kvantovou mechanikou - by poskytla lepší opis toho, čo sa nachádza tam, kde všeobecná teória relativity predpokladá singularitu. Žiadna teória kvantovej gravitácie však zatiaľ nebola experimentálne potvrdená.

</doc>
<doc id="19837" title="Univerzita Mateja Bela v Banskej Bystrici" url="https://sk.wikipedia.org/wiki?curid=19837">
Univerzita Mateja Bela v Banskej Bystrici

Univerzita Mateja Bela v Banskej Bystrici so sídlom v Banskej Bystrici bola zriadená dňom 1. júla 1992. 
Univerzita je pomenovaná podľa Mateja Bela, slovenského polyhistora, encyklopedistu, filozofa, pedagóga, kazateľa a osvietenca. Vznikla zlúčením Fakulty ekonomiky služieb a cestovného ruchu v Banskej Bystrici (FESCR), VŠE Bratislava a Pedagogickej fakulty v Banskej Bystrici. Spočiatku mala univerzita tri fakulty: Ekonomickú fakultu, Fakultu humanitných a prírodných vied a Pedagogickú fakultu. V roku 1995 sa Fakulta humanitných a prírodných vied rozdelila na dve samostatné fakulty.
V akademickom roku 2016/2017 mala univerzita takmer 8 000 študentov. Z tohto počtu bolo zahraničných študentov 2,5%.
Fakulty.
Univerzita Mateja Bela má v súčasnosti 6 fakúlt:
Vedenie univerzity.
Rektorom univerzity je od 18. novembra 2014 docent Ing. Vladimír Hiadlovský, PhD., bývalý dekan Ekonomickej fakulty UMB. Vo funkcii nahradil prof. PhDr. Beatu Kosovú, CSc., ktorá bola rektorkou od roku 2006. Doc. Ing. Vladimír Hiadlovský, PhD., bol dňa 9. mája 2018 zvolený akademickým senátom univerzity za rektora aj na funkčné obdobie rokov 2018 až 2022.
Prvým rektorom bol Prof. PhDr. Ján Findra, DrSc.

</doc>
<doc id="19841" title="Ekonomická univerzita v Bratislave" url="https://sk.wikipedia.org/wiki?curid=19841">
Ekonomická univerzita v Bratislave

Ekonomická univerzita v Bratislave je najstaršia vysoká škola ekonomického zamerania na Slovensku. Vznikla v roku 1940 ako súkromná Vysoká obchodná škola v Bratislave (VOŠ). V roku 1945 bola škola poštátnená a premenovaná na Slovenskú vysokú školu obchodnú. Od roku 1949 bol tento názov zmenený na Vysoká škola hospodárskych vied a od roku 1952 na Vysoká škola ekonomická (VŠE). Terajší názov Ekonomická univerzita v Bratislave bol stanovený na základe zákona č. 292/1992 Zb. SNR zo dňa 28. apríla 1992.
Počas svojej existencie vychovala vyše 110 000 absolventov. V súčasnosti tu študuje viac ako 7200 študentov.
V rámci výchovno-vzdelávacej činnosti Ekonomická univerzita organizuje vysokoškolské štúdium bakalárske, inžinierske, doktorandské a celoživotné vzdelávanie občanov(vo firmách).
Poskytuje vysokoškolské vzdelávanie v 18 akreditovaných študijných programoch 1. bakalárskeho), v 31 študijných programoch 2. (magisterského) a v 16 študijných programoch 3. (doktorandského) stupňa štúdia na 6 fakultách v Bratislave a na jednej fakulte v Košiciach. EUBA ponúka možnosť študovať vybrané predmety v cudzích jazykoch a to v rámci doplnkového nemeckofónneho štúdia v spolupráci s Univerzitou Martina Luthera v Halle a čiastočného frankofónneho štúdia v spolupráci s Univerzitou Pierre Mendes France v Grenobli s možnosťou získať certifikát zahraničnej univerzity. Okrem toho ponúka celouniverzitné študijné programy: na 1. stupni štúdia Cudzie jazyky a interkultúrna komunikácia, na 2. stupni štúdia celouniverzitné študijné programy vyučované v cudzích jazykoch – Medzinárodný finančný manažment v nemčine, Medzinárodný manažment v angličtine a Manažment predaja vo francúzštine s možnosťou získania dvojitého diplomu (v študijných programoch medzinárodný finančný manažment a manažment predaja).
V rámci spolupráce s European School of Management v Paríži študujú vybraní študenti po skončení prvého stupňa na tejto vysokej škole.
Študenti majú možnosť ako cudzie jazyky študovať angličtinu, nemčinu, francúzštinu, španielčinu, ruštinu, maďarčinu a taliančinu. 
EUBA administruje multiregionálne programy v oblasti vysokého školstva, ako je CEEPUS, ERASMUS, Letná škola Danubia a iné. EU v Bratislave úspešne absolvovala medzinárodnú evalváciu, vykonanú Európskou asociáciou univerzít (EUA).
Fakulty.
Ekonomická univerzita v Bratislave má v súčasnosti 7 fakúlt:

</doc>
<doc id="19869" title="Bram Stoker" url="https://sk.wikipedia.org/wiki?curid=19869">
Bram Stoker

Abraham „Bram“ Stoker (* 8. november 1847, Dublin – † 20. apríl 1912, Londýn) bol írsky spisovateľ, jeden z popredných predstaviteľov hororovej literatúry. Jeho najznámejším dielom je román "Dracula".
Životopis.
Bram Stoker sa narodil v dublinskom Clontarfe ako tretí zo siedmich detí Charlotty a Abrahama Stokerovcov. Takmer do jeho ôsmich rokov ho neidentifikovaná choroba držala na posteli a bránila mu nielen chodiť, ale aj dlhšie stáť. Údajne mu matka v tejto dobe rozprávala ľudové príbehy a keltské mýty. Táto choroba a bezmocnosť boli traumatizujúcou skúsenosťou poznateľnou v jeho dielach – napríklad ako dlhotrvajúci spánok a vzkriesenie z mŕtvych v Draculovi. Lekári nepovažovali za zázrak len jeho chorobu, ale tiež jeho uzdravenie. Po ňom začal žiť normálnym životom a dokonca sa stal atlétom a futbalovou hviezdou na miestnej Dublinskej univerzite, kde študoval históriu, literatúru a fyziku na "Trinity College". Bol prezidentom tunajšej filozofickej spoločnosti a audítorom spoločnosti historickej.
Napriek tomu sa už od mladosti chcel stať spisovateľom, nakoniec nastúpil na úradnícke miesto na Dublinskom hrade. Táto kariéra ho však nijako neuspokojovala, a tak začal pracovať aj ako novinár a divadelný kritik. Jeho záujem o divadlo viedol k dlhoročnému priateľstvu s hercom Henrym Irvingom. V tomto čase napísal aj svoje prvé dielo: "Duties of Clerks of Petty Sessions in Ireland: Collected Works of Bram Stoker" vydané však až v roku 1879. Publikoval svoje prvé poviedky "The Crystal Cup" (1872), "The Chain of Destiny" (1875) a "The Spectre of Doom (1880)".
Stoker sa roku 1878 oženil s Florence Balcombeovou, vtedajšou priateľkou Oscara Wilda. Verí sa, že práve pre tento sobáš Wilde opustil Írsko. Bram so svojou ženou sa potom presťahovali do Londýna, kde v roku 1878 odporučil Henry Irving Bramovi prácu hereckého manažéra v "London's Lyceum Theatre". Tam zostal 27 rokov. Rok po presťahovaní sa Stokerovcom narodil syn Noel. Vďaka svojmu priateľstvu s Irvingom sa Stoker dostal do londýnskej vyššej spoločnosti, kde sa stretol s maliarom Jamesom McNeilom Whistlerom a s Arthurom Conanom Doylom.
Roku 1882 vydal Stoker svoju prvú knihu "Under the Sunset" a román "The Snake's Pass" v roku 1890. Zároveň sa začal pripravovať na svoj ďalší román, ktorým bol Dracula vydaný roku 1897. Po Irvingovej smrti roku 1905 pokračoval Stoker v písaní a okrem iného vydal "The Jewel of Seven Stars" (1903), "Personal Reminiscences of Henry Irving" (1906), a "The Lair of the White Worm" (1911). Stoker zomrel v roku 1912.

</doc>
<doc id="19870" title="Pľúca" url="https://sk.wikipedia.org/wiki?curid=19870">
Pľúca

Pľúca (lat. j. č. "pulmo", mn. č. "pulmones") sú orgán patriaci do dýchacej sústavy. Slúžia na výmenu kyslíka zo vzduchu a oxidu uhličitého z krvi počas dýchania a na tvorbu krvných doštičiek.
Ľudské pľúca.
Ľudské pľúca sú rozdelené na ľavú a pravú časť. Ľavá časť sa skladá z dvoch a pravá z troch pľúcnych lalokov. Pľúca dospelého človeka sa skladajú z približne 300 miliónov alveol, ktoré spolu zaberajú plochu okolo 140 m².
Objem ľudských pľúc je priemerne 4 - 6 litrov. Je to ovplyvnené viacerými faktormi, ako napríklad telesná konštrukcia (vyšší ľudia majú obyčajne väčšie pľúca), telesná kondícia (športovci majú väčšie pľúca), alebo pohlavie (ženské pľúca sú o 20 – 25% menšie než mužské).
Pľúca cicavcov.
Pľúca cicavcov majú špongiovitú štruktúru. Pri dýchaní je do nich podtlakom nasávaný vzduch. Tento podtlak je vytváraný zväčšovaním objemu hrudníka, čo zabezpečujú medzirebrové svaly a bránica. Vzduch je do pľúc nasávaný cez hrtan, priedušnicu, priedušky a priedušničky až do alveol, ktoré sú obklopené kapilárami. Na tomto mieste sa difúziou do krvi dostáva kyslík a odvádza sa z nej oxid uhličitý.
Umiestnenie.
Pľúca sú umiestnené v hrudníku a sú chránené hrudným košom. Na povrchu pľúc sa nachádza tenká priľnavá blana, nazývaná popľúcnica (lat. "pleura pulmonalis", alebo "pleura visceralis"). Na vnútornej strane hrudného koša sa nachádza podobná blana, ktorej hovoríme pohrudnica (lat. "pleura parietalis"). Medzi týmito blanami sa nachádza malé množstvo mazľavej tekutiny - pleurálnej tekutiny, ktorá zabezpečuje ich hladké vzájomné kĺzanie a jednoduché oddelenie. Ľavá strana pľúc je menšia ako pravá, čím vzniká priestor pre srdce.

</doc>
<doc id="19876" title="Dýchacia sústava" url="https://sk.wikipedia.org/wiki?curid=19876">
Dýchacia sústava

Dýchacia sústava umožňuje živým organizmom pre život nevyhnutnú výmenu plynov. Živočíchy pomocou dýchacej sústavy získavajú kyslík a zbavujú sa oxidu uhličitého. Väčšina druhov rastlín naopak spracúva pri procese fotosyntézy oxid uhličitý a produkuje kyslík.
Dýchacia sústava u ľudí a zvierat.
U ľudí a ostatných cicavcov sú hlavnou časťou dýchacej sústavy pľúca. Dýchacia sústava je zodpovedná za prívod vzduchu do a von z pľúc počas dýchania, teda za výmenu plynov.
Zloženie a funkcia.
Dýchaciu sústavu ľudí a zvierat môžeme rozdeliť na dve funkčne odlišné časti. Prvá, prívodná časť má za úlohu ohrev, zvlhčovanie a prečisťovanie vzduchu vstupujúceho do pľúc. Druhá, dýchacia časť, má za úlohu výmenu kyslíka a oxidu uhličitého medzi krvou a vzduchom. K ďalším dôležitým funkciám patrí udržiavanie rovnováhy vnútorného prostredia (pH), a vydávanie zvukov (u človeka tvorba slov).

</doc>
<doc id="19877" title="Vlad III." url="https://sk.wikipedia.org/wiki?curid=19877">
Vlad III.

Vlad III. alebo Vlad III. Ţepeş (* 8. november 1431, Sighişoara, Rumunsko – † 1476, Bukurešť, Rumunsko), známy aj ako Drăculea či Ţepeş (Cepeš), bol knieža Valašského kniežatstva v rokoch 1448, 1456 – 1462 a 1476. Turci ho nazývali aj Kaziglu Bey (po slovensky: "Princ Narážač").
Život.
Narodil sa v Sighişoare v Sedmohradsku v rodine kniežaťa Vlada II. Ako 12 ročný spoločne s mladším bratom odišiel do Osmanskej ríše, kde bol štyri roky vazalom osmanského pašu. Po tom ako sa dozvedel, že bojari zabili jeho otca Vlada II. a staršieho brata Mirceu II. ho Turci oslobodili a vymenovali na trón Valašského kniežatstva, ktorý však musel neskôr pod tlakom Jána Huňadyho opustiť. Po úteku do moldavského kniežatstva, kde sa zdržal štyri roky, a po smrti tunajšieho kniežaťa Romana II., spoločne s Štefanom III. odišiel do Uhorska a štyri roky prežil v Sedmohradsku pri hraniciach s Valašským kniežatstvom. V roku 1456 sa s pomocou uhorských a valašských bojarov dostal na trón Valašského kniežatstva. Začiatkom jeho vlády sa v zajatí nachádzalo takmer 500 tisíc ľudí a počas svojej šesťročnej vlády (1456 – 1462) bez ohľadu na svoje chúťky zlikvidoval vyše 100 tisíc ľudí.
Viedol boje za centralizovanú moc s bojarmi, a kvôli zabezpečeniu proti prípadnému nájazdu nepriateľa ozbrojil slobodných roľníkov a mešťanov. Od roku 1461 odmietol platiť daň tureckému sultánovi Mehmedovi II. Pre zradu bojarov bol nútený odísť do Uhorska, kde ho obvinili zo spolupráce s Osmanskou ríšou. V roku 1476 ho zabili bojari.
Prezývky.
Čert.
Vlad Ţepeş bol druhým synom kniežaťa Vlada II. zvaného tiež Dracul (po slovensky Čert), ktorý získal tento prídomok na základe svojej príslušnosti k rytierskemu Dračiemu rádu (po latinsky Societas Draconistrarum). Keďže vo vtedajšej rumunčine neexistovalo slovo pre draka (dnes je to "dragon"), táto prezývka bola odvodená od názvu tohto rytierskeho rádu a začali ho volať "Vlad Dracul". Aj keď v latinčine "draco" znamená "drak", v rumunčine slovo "drac" znamená "čert". Ďalej, pridaním člena určitého, vznikne slovo "Dracul". Vlad III. zdedil po otcovi aj jeho prezývku.
Turci nazývali obyvateľov tejto oblasti "draguli" a ich panovníka začali nazývať "Dragulea". Prezývka "Draculea" a potom "Dracula" sa teda vyvinula s najväčšou pravdepodobnosťou stretnutím slov "Dragulea" a "Dracul". Túto prezývku údajne používal potom aj sám Vlad Ţepeş, ako dodatok k svojmu menu, najmä pre jeho nepriateľov. Stala sa totiž synonymom čerta, diabla, zla a krutosti v tej najextrémnejšej forme.
Narážač.
Prezývku Ţepeş – Narážač dostal Vlad III. podľa jeho údajne obľúbenej metódy mučenia a popravovania – napichovania obetí na kôl, ktorú si údajne osvojil počas jeho väznenia u Turkov. Mnohé zo správ o jeho krutosti sa dnes považujú skôr za legendy, ktoré sa šírili ohováračskými letákmi v Nemecku a Rusku po jeho smrti, vďaka vynálezu tlačiarenského lisu.
Jeden z nich zobrazuje Vlada III., ako večeria pri prestretom stole na vŕšku, na ktorom je celý les kolov s narazenými mŕtvymi Turkami.
Stal sa inšpiráciou pre írskeho spisovateľa Brama Stokera k napísaniu slávneho románu Dracula.

</doc>
<doc id="19897" title="Grösslingová ulica (Bratislava)" url="https://sk.wikipedia.org/wiki?curid=19897">
Grösslingová ulica (Bratislava)

Grösslingová ulica (kedysi "Grössling-Gasse" alebo "Grössling-utca") je ulica v Starom Meste, Bratislave. Ulica nie je pomenovaná podľa osoby a správne sa volá "Grösslingová" a nie "Grösslingova", ako sa často mylne označuje.
Dejiny.
Najstarší doložený názov znie Ressling (1765) a Grösslingweg (1771). Pochádza z pomenovania priľahlého záhonu Grössling rozprestierajúceho sa na dnešnom Hviezdoslavovom námestí až po Prievoz, ktorý bol pomenovaný podľa dunajskej ryby hrúz škvrnitý (po nemecky nárečovo "Kressling"). Tento druh ryby žil v ramene Dunaja, ktoré sa v minulosti nachádzalo v miestach, kde je dnes táto ulica.
Na území dnešnej ulice sa pôvodne nachádzali nivy, záhrady a parky záhonu Grössling, ktoré boli v 18. storočí zastavané. Pôvodne k ulici patrila aj dnešná Medená ulica. Od roku 1955 do roku 1990 sa Grössligová ulica volala "Ulica Červenej armády". V roku 1968 po okupácii vojskami Varšavskej zmluvy, boli snahy premenovať ulicu na Dubčekovu ulicu. 
V minulosti na Grösslingovej ("Ulici Červenej armády" ulici) sídlilili:
V dnešnej dobe na Grösslingovej ulici sídlia niektoré významné inštitúcie ako napríklad:

</doc>
<doc id="19915" title="Bratislava – mestská časť Staré Mesto" url="https://sk.wikipedia.org/wiki?curid=19915">
Bratislava – mestská časť Staré Mesto

Bratislava – mestská časť Staré Mesto (iné názvy: Bratislava-Staré Mesto, Mestská časť Staré Mesto, Staré Mesto; ) je mestská časť Bratislavy, v ktorej sa nachádza historické centrum mesta, nábrežie Dunaja a hradný vrch. Centrum mesta je mestskou pamiatkovou rezerváciou.
Je to turistami najnavštevovanejšia časť Bratislavy. Okrem historických pamiatok tu nájdeme mnoho barov, reštauračných zariadení, galérií, veľvyslanectiev, konzulátov a štátnych úradov a inštitúcií. 
Rozdelenie.
Jadro Starého Mesta tvorí historické centrum Bratislavy nachádzajúce sa medzi bývalými mestskými hradbami. Staré Mesto môžeme rozdeliť do štyroch oblastí, na "západnú časť", "severnú časť", "východnú časť" a na "Bratislavské nábrežie".
"Západná časť Starého Mesta" sa líši od jeho ostatných častí. Rozkladá sa na vŕškoch malokarpatského predhoria, zastavaných najmä vilovou zástavbou. Bratislavské vŕšky od juhu ohraničuje strmý svah zvažujúci sa k Dunaju. Podobne výrazná je aj ich západná hranica, ktorou je Mlynská dolina. Severné ohraničenie Bratislavských vŕškov tvorí dopravná komunikácia využívajúca Lamačskú bránu, zníženinu južnej časti Malých Karpát. Na východe táto bratislavská vilová oblasť pozvoľne klesá k Palisádam a historickému centru Bratislavy. Na plochom vrchu na jej juhovýchodnom okraji sa nachádza Bratislavský hrad. Na východných a južných svahoch hradného kopca sa rozprestiera Podhradie.
Historické pamiatky.
Medzi historické pamiatky patria nasledovné paláce:
Ďalšie významné pamiatky v tejto oblasti:
Mimo historického centra, na hradnom vrchu, sa vyníma Bratislavský hrad a pamätník Slavín.
Národnostné zloženie.
1991:
2001:
2011:
Šport.
Pôsobí tu futbalový oddiel klubu TJ Sokol Bratislava. Synchronizované plávanie, Iuventa Bratislava.

</doc>
<doc id="19917" title="Fridrich II. (Svätá rímska ríša)" url="https://sk.wikipedia.org/wiki?curid=19917">
Fridrich II. (Svätá rímska ríša)

Fridrich II., zvaný Roger, (* 26. december 1194, Jesi, Taliansko – † 13. december 1250, Torremaggiore) z rodu Hohenstaufovcov bol sicílsky kráľ od roku 1198, od roku 1212 nemecký kráľ a od roku 1220 cisár Svätej rímskej ríše.
Roku 1212 vydal Zlatú bulu sicílsku, bol účastníkom šiestej križiackej výpravy (korunovaný za jeruzalemského kráľa). Od Al-Kamila získal v roku 1229 Jeruzalemské kráľovstvo, ktoré prenechal svojmu synovi, Konrádovi IV.
Bol vysoko vzdelaný a ovládal niekoľko jazykov okrem nemčiny aj latinčinu, taliančinu, francúzštinu a gréčtinu.
V rokoch 1220–1234 bol jeho spolukráľom Henrich VII. a v rokoch 1237–1250 Konrád IV. V rokoch 1246-1247 bol jeho protikráľom Henrich Raspe a v rokoch 1247–1250 Viliam Holandský.

</doc>
<doc id="19921" title="Rokfortská stredná škola čarodejnícka" url="https://sk.wikipedia.org/wiki?curid=19921">
Rokfortská stredná škola čarodejnícka

Rokfortská stredná škola čarodejnícka, skrátene "Rokfort" (angl.: Hogwarts School of Witchcraft and Wizardry, skrátene "Hogwarts", česky: Škola čar a kouzel v Bradavicích, skrátene "Bradavice") je čarodejnícka škola z fantasy série Harry Potter, ktorá sa nachádza vo Spojenom kráľovstve, presnejšie v Škótsku. Bežní ľudia(muklovia) ju vidia ako ruiny hradu, pred ktorým je tabuľa: Nebezpečenstvo zosuvu, prosím, nevstupovať. Je to jediná vzdelávacia inštitúcia pre čarodejníkov vo Veľkej Británii. Bola založená okolo roku 1000 štyrmi legendárnymi čarodejníkmi, ktorí si vytvorili vlastné fakulty: (Chrabromil, Bifľomor, Bystrohlav, Slizolin) Richard Chrabromil (po angl. Godric Gryffindor), Brigita Bifľomorová (Helga Hufflepuff), Brunhilda Bystrohlavová (Rowena Ravenclaw) a Salazar Slizolin (Salazar Slytherin).
Neskôr nastali medzi Salazarom Slizolinom a ostatnými troma čarodejníkmi nezhody. Salazar Slizolin zastával názor, že Rokfort smú navštevovať len deti z čarodejníckych rodín (teda čistokrvní), žiadne deti čarodejníkov a muklov, ľudí, ktorí nevedia čarovať. Tieto rozpory sa neskôr až natoľko vyostrili, že sa Slizolin nakoniec urazil a z Rokfortu odišiel. Avšak sa predpokladalo, že skôr ako tak učinil, vybudoval na škole Tajomnú komnatu. Chrabromil si sňal z hlavy svoj klobúk a začaroval ho, aby hovoril, potom zakladatelia doňho vliali svoje sny. Odvtedy až dodnes sa noví študenti triedia pomocou tohto triediaceho klobúka. Každá fakulta má určité charakteristické vlastnosti. 
"V Chrabromile, tam sa zídu udatní a odvážni, čo statočne s chrabrým srdcom uskutočnia dávne sny. V Bifľomore, tam je taktiež pre poctivcov miesta dosť, pre tých, ktorí vždy si splnia svoju školskú povinnosť. Mnohí budú v Bystrohlave, predsa hlavy bystré ste, tam vždy posielam len takých, čo majú um na mieste. No aj v takom Slizoline nebývajú žiaci zlí, do aleluja sa drvia, aby svoj cieľ dosiahli."
Rokfort navštevujú žiaci vo veku jedenásť až sedemnásť rokov (v deň sedemnástich čarodeji dosahujú čarodejnícku plnoletosť). Múry a areál Rokfortu chránia mnohé starobylé zaklínadlá a čary, aby sa zabezpečila telesná a duševná bezpečnosť jeho obyvateľov. Školský rok sa začína 1. septembra. Žiaci sa na školu dostanú zo stanice King's Cross z nástupišťa 9 a 3/4 (prejdením cez kamennú stenu medzi 9. a 10. nástupišťom) Rokfortským expresom. Z Rokfortu sa nedá premiestňovať, nech už je spôsob akýkoľvek (výnimkou je riaditeľ a domáci škriatkovia)
Rokfortské učebnice.
6. ročník.
Každý učiteľ vždy vybral z ktorých učebníc bude učiť, predošlé riadky sú knihy, čo potrebovali Harry, Ron, Hermiona a ich spolužiaci.
Hodnotenie žiakov.
Žiaci sú hodnotení šiestimi známkami. Hodnotia sa hlavne na V.Č.Ú. (Vynikajúca Čarodejnícka Úroveň) v piatom ročníku a na M.L.O.K.-och (Mimoriadna Legálna Odborná Kategória) v siedmom ročníku.
Hymna Rokfortskej strednej školy čarodejníckej.
Rokfort, škola vysoká si,
uč nás, svet to ocení, 
aj tí, čo sú holohlaví, 
aj ucháni zelení. 
Nalievaj nám vedomosti
svojim zlatým lievikom,
nech nám v hlavách rozrastú sa 
ako ten strom pod slnkom. 
Nauč nás, čo vedieť treba, 
do hláv vtlč, čo chýba v nich, 
verme, že raz dočkáme sa
nádherných čias kúzelných.

</doc>
<doc id="19922" title="100 slovenských korún" url="https://sk.wikipedia.org/wiki?curid=19922">
100 slovenských korún

100 slovenských korún (sto slovenských korún, slovenská stokorunová bankovka, slovenská stokorunáčka alebo hovorovo slovenská stokoruna) je bankovka, ktorá platila na Slovensku od roku 1993 do 16. januára roku 2009.
Lícna strana.
Na lícnej strane bankovky je zobrazená Madona podľa plastiky z oltára Narodenia v kostole svätého Jakuba v Levoči. Autorom gotickej plastiky je významný stredoveký sochár a rezbár Majster Pavol z Levoče.
Rubová strana.
Na rubovej strane bankovky je miesto pôsobenia Majstra Pavla - Levoča s dvoma dominantami, kostolom svätého Jakuba a historickou radnicou. Týmto motívom sa prelína vyobrazenie svorníka zo sakristie starého minoritského kostola v Levoči.

</doc>
<doc id="19929" title="200 slovenských korún" url="https://sk.wikipedia.org/wiki?curid=19929">
200 slovenských korún

200 Sk je bankovka, ktorá platila na Slovensku od roku 1995 do 16. januára roku 2009.
Lícna strana.
Na lícnej strane bankovky je vytlačený portrét Antona Bernoláka (1762-1813), kňaza, jazykovedca, jedného z predstaviteľov slovenského národného obrodenia, stúpenca osvietenských ideálov. Do dejín slovenského národa sa zapísal ako prvý kodifikátor slovenského spisovného jazyka - tzv. bernolákovčiny.
Rubová strana.
Na rubovej strane bankovky je vyobrazená historická veduta Trnavy z 18. storočia. V popredí dominuje súčasný pohľad na symbol mesta - renesančnú Mestskú vežu.

</doc>
<doc id="19930" title="500 slovenských korún" url="https://sk.wikipedia.org/wiki?curid=19930">
500 slovenských korún

500 Sk je bankovka, ktorá platí na Slovensku od roku 1993 do 16. januára roku 2009.
Lícna strana.
Námetom lícnej strany bankovky je jedna z najvýznamnejších osobností slovenského národa 19. storočia - Ľudovít Štúr, hlavný tvorca koncepcie slovenskej národnej samobytnosti, kodifikátor spisovnej slovenčiny.
Rubová strana.
Rubovú stranu tvorí kompozícia Bratislavského hradu s barokovým chrámom svätého Mikuláša a časťou veže gotického kostola Klarisiek. Uprostred kompozície je najstaršie pôdorysné vyobrazenie Bratislavy z 15. storočia z drevorytu CHRONICA PICTA - Bratislavský hrad, tri kostoly v opevnení a štylizované zobrazenie Dunaja.

</doc>
<doc id="19931" title="1000 slovenských korún" url="https://sk.wikipedia.org/wiki?curid=19931">
1000 slovenských korún

1 000 Sk je bankovka, ktorá platila na Slovensku od roku 1993 do 16. januára roku 2009.
Lícna strana.
Na lícnej strane bankovky je portrét Andreja Hlinku (* 1864 – † 1938), významnej osobnosti moderných slovenských dejín, ktorý výrazne ovplyvnil národnouvedomovací proces a spoločensko-politický pohyb na Slovensku.
Rubová strana.
Na rubovej strane bankovky sú vyobrazené prvky, ktoré súvisia s miestami jeho pôsobenia. Ústredným motívom je Madona Ochrankyňa zo stredovekej nástennej maľby rímskokatolíckeho kostola v Liptovských Sliačoch pri Ružomberku. Ľavú časť bankovky vypĺňa obraz rímskokatolíckeho kostola sv. Ondreja v Ružomberku a v ľavej časti plášťa Madony je zakomponovaný motív Hlinkovho mauzólea.

</doc>
<doc id="19932" title="5000 slovenských korún" url="https://sk.wikipedia.org/wiki?curid=19932">
5000 slovenských korún

5 000 Sk je bankovka, ktorá platila na Slovensku od roku 1993 do 16. januára roku 2009.
Bankovka s nominálnou hodnotou 5 000 Sk bola najvyššou korunovou bankovkou používanou na Slovensku.
Lícna strana.
Na lícnej strane bankovky je portrét Milana Rastislava Štefánika (* 1880 – † 1919), významného diplomata, politika, vojaka a astronóma, doplnený po ľavej strane výtvarnými prvkami znázorňujúcimi Slnko a polmesiac charakterizujúce časť jeho života, ktorú venoval výskumom a pozorovaniam v oblasti astronómie.
Rubová strana.
Na rubovej strane bankovky je zobrazená mohyla M. R. Štefánika na Bradle. Cez tlačový obrazec sa prelína časť súhvezdia Veľkej medvedice a v pravej hornej a dolnej časti obrazca sú vyobrazené kvety ponikleca veľkokvetého.

</doc>
<doc id="19933" title="Pečeň" url="https://sk.wikipedia.org/wiki?curid=19933">
Pečeň

Pečeň (iné názvy: hepar, hovorovo pečienka ; gr. "hepar"; lat. "iecur", "jecur") je exokrinná žľaza u stavovcov, vrátane človeka. Hrá dôležitú úlohu pri metabolizme, a preto sa zaraďuje do tráviaceho systému. Slúži na detoxikáciu organizmu, ako zásobáreň glykogénu, tvorbu plazmových bielkovín a tvorbu žlče.
Anatómia.
Pečeň u ľudí je exokrinná žľaza (žľaza s vonkajším vylučovaním). Váži priemerne 1,5 kilogramu, preto je najväčším orgánom brušnej dutiny. Nachádza sa v pravej hornej časti brucha, pod pravou klenbou bránice. Čiastočne presahuje až pod ľavú bránicovú klenbu.
Farba pečene je hnedočervená, konzistencia je mäkká a poddajná. Žľaza je krehká, preto pri úrazoch často vzniká prasklina (lek. ruptúra) s masívnym život ohrozujúcim krvácaním.
Tvar pečene je veľmi špecifický, dá sa prirovnať pri pohľade spredu k pravouhlému trojuholníku. Prepona smeruje doľava dolu, kratšia odvesna sa nachádza vpravo a dlhšia odvesna sa nachádza hore (z pohľadu na ľudské telo). Povrch pečene sa delí na časť priľahlú k bránici (lat. "pars diaphragmatica") a časť priľahlú k ostatným orgánom brušnej dutiny (lat. "pars visceralis"). Na prednej strane sú tieto dve plochy rozdelené ostrou spodnou hranou (lat. "margo inferior").
Peritoneálny obal pečene (lat. "tunica serosa") ju pokrýva takmer celú, vbieha do rýh a záhybov a na povrchu prechádza do väzivových závesov pečene: "ligamentum teres hepatis", "ligamentum falciforme hepatis" a "ligamentum coronarium". Pod týmto obalom sa nachádza vrstva riedkeho väziva (lat. "tunica subserosa") a pod ňou samotný väzivový obal pečene (lat. "tunica fibrosa"). Ten je obzvlášť pevný na holej ploche (lat. "area nuda"), ktorá nie je pokrytá "tunica serosa".
Pečeň je tvorená štyrmi lalokmi. Pravý (lat. "lobus dexter") je najväčší, ľavý (lat. "lobus sinister") o niečo menší. Ďalšie dva najmenšie sú chvostový lalok (lat. "lobus caudatus") a pravouhlý lalok (lat. "lobus quadratus"). Z funkčného hľadiska, kvôli chirurgickým zákrokom na pečeni, je praktické delenie na 8 segmentov, podľa zásobenia cievami a odtoku žlče žlčovými cestami.

</doc>
<doc id="19937" title="Jaromír Nohavica" url="https://sk.wikipedia.org/wiki?curid=19937">
Jaromír Nohavica

Jaromír Nohavica (* 7. jún 1953, Ostrava) je český folkový spevák, textár, skladateľ, gitarista a hráč na heligónku. 
Životopis.
Jaromír Nohavica pochádza z Ostravy. Prvú pieseň napísal už v ôsmich rokoch. Na gitaru hrá od svojich trinástich rokov, pričom pôvodne jeho otec chcel, aby hral na husle, k tým ale nepriľnul. Začal študovať na Vysokej škole banskej, ale štúdium prerušil, diaľkovo študoval na Strednej knihovníckej škole v Brne (19781981). Vystriedal niekoľko zamestnaní než sa stal textárom na voľnej nohe. Skladal texty pre ostravských spevákov a kapely. V tejto oblasti sa preslávil textom „Lásko, voníš deštěm“ (v origináli „She's Gone“ od skupiny Black Sabbath) pre Mariu Rottrovú, ale písal tiež napr. pre Věru Špinarovú. V súčasnosti žije v Českom Tešíne, je ženatý a má dve deti. Jeho literárnym obľúbencom je Bohumil Hrabal. V roku 2006 Nohavica priznal v rozhovore s českým týždenníkom Respekt, že bol koncom osemdesiatych rokov tri roky spolupracovníkom ŠtB.
Tvorba.
V hudobnej oblasti sa preslávil textom "Lásko, voníš deštěm" (v origináli „She's Gone“ od skupiny Black Sabbath) pre Mariu Rottrovú. Ako pesničkár – sólový spevák si získaval svoje publikum hlavne koncertmi v kluboch. Jeho prvé skladby sa šírili medzi jeho obdivovateľmi pomocou amatérskych nahrávok jeho koncertov na magnetofónových páskach. Napriek tomu, že mu v tom období nevyšla žiadna platňa a pre vtedajší česko-slovenský rozhlas a televíziu bol takmer tabu, získaval si stále väčšiu a väčšiu popularitu. Jeho radenie medzi elitných českých folkových pesničkárov sa začalo počas festivalu Folkový kolotoč v Porube v marci 1982, kde okrem iného zaspieval svoj preklad textu piesne od ruského pesničkára Bulata Okudžavu „Stretnutie s Puškinom“ a vlastnú, dnes sa už dá povedať, že zľudovenú pieseň „Když mě brali za vojáka“. Spolupracoval s menej významnými regionálnymi kapelami, ale tiež napr. so skupinou Čechomor. Nohavica spieva vlastné pesničky, ale tiež preklady piesní ruských autorov Vysockého, Okudžavy alebo Semyona Slepakova. Okrem pesničkárskej tvorby prekladá Mozartove opery do češtiny. 
Prvá LP platňa "Darmoděj" mu vyšla pomerne neskoro, až v roku 1988. S elektrifikovanou sprievodnou kapelou spieval prvýkrát na koncertnej platni "Jaromír Nohavica a Kapela: Koncert" (1998). Postupne sa stal jedným z najpopulárnejších českých spevákov a v roku 2004 získal aj niekoľko ocenení. Časopis "Rock &amp; pop" vyhodnotil Nohavicove "Divné století" ako najlepší český hudobný album od roku 1989. 
Akadémia populárnej hudby zaradila pri vyhlasovaní výsledkov ceny "Anděl 2003" Nohavicu do Siene slávy a bol nominovaný v dvoch ďalších kategóriách.
V roku 2006 získal za český preklad opery Cosi fan tutte Cenu Sazky a Divadelních novin. V roku 2007 preložil operu Don Giovanni. Vo februári 2008 bol vydaný album Ikarus, ktorý bol nahraný na ôsmich koncertoch v Ostrave v januári 2008.
Posledný album Poruba nahral v roku 2017 so sprievodnou skupinou:

</doc>
<doc id="19949" title="Zoznam lunárnych astronautov" url="https://sk.wikipedia.org/wiki?curid=19949">
Zoznam lunárnych astronautov

Dvadsaťštyri astronautov bolo na alebo v blízkosti Mesiaca. Dvanásť z nich pristálo a chodilo po jeho povrchu.
Všetci to boli muži zo Spojených štátov amerických (Eugene Cernan pôvodom zo Slovenska ) , ktorí cestovali na Mesiac v rámci programu Apollo americkej vesmírnej agentúry NASA v čase od decembra 1968 do decembra 1972.
Okrem týchto 24 ľudí žiadny iný človek neopustil obežnú dráhu Zeme (do vzdialenosti väčšej ako niekoľko stoviek kilometrov); vzdialili sa od Zeme na väčšiu vzdialenosť, ako ktokoľvek iný.
Ľudia, ktorí vkročili na povrch Mesiaca.
Do roku 2016 iba títo dvanásti ľudia vkročili na povrch Mesiaca, každý iba v jednej misii. Žiadny človek nevkročil na Mesiac od roku 1972.
Ľudia, ktorí sa priblížili k Mesiacu bez pristátia.
Na všetkých vymenovaných misiách sa zúčastnili traja astronauti. Jeden ostal na orbite Mesiaca, pokiaľ druhí dvaja pristáli na povrchu. Ďalšie misie Apollo 8, Apollo 10 a Apollo 13 mali trojčlennú posádku a dostali sa do blízkosti Mesiaca (vstúpili na orbitu Mesiaca – prvé dve misie, kým Apollo 13 len preletelo okolo). Takže ďalších dvanásť ľudí sa dostalo do blízkosti Mesiaca:
Lovell, Young a Cernan boli jediní traja astronauti, ktorí boli na dvoch mesačných misiách. Z týchto troch iba Lovell nevkročil na mesačný povrch. Lovell a Haise sa mali dostať na povrch, ale porucha Apolla 13 im to znemožnila.

</doc>
<doc id="20029" title="Alberta" url="https://sk.wikipedia.org/wiki?curid=20029">
Alberta

Alberta je jedna z desiatich kanadských provincií. V roku 2005 oslavovala sté výročie vytvorenia samostatnej provincie.
Hlavné mesto Alberty je Edmonton. Najväčším mestom je Calgary, ktoré je priemyselným centrom Alberty. Je umiestnené v južnej časti provincie. Ďalšími významnými mestami sú Brooks, Banff, Canmore, Fort McMurray, Grande Prairie, Lethbridge, Lloydminster, Medicine Hat a Red Deer. 
V roku 2004 žilo v Alberte 3 183 312 obyvateľov. Až 81 % populácie žije v mestách.
Alberta je pomenovaná podľa princeznej Louise Caroline Alberta (18481939), štvrtej dcéry kráľovnej Viktórie. Princezná bola tiež manželkou Sira Johna Campbella, ktorý bol generálnym guvernérom Kanady v rokoch 18781883. Jazero Lake Louise bolo tiež pomenované na počesť princeznej Louise.
Turistika.
Alberta je vyhľadávanou turistickou destináciou už od začiatku 20. storočia. Hlavnými atrakciami sú lokality vhodné pre lyžovanie a pešiu turistiku. Podľa odhadov navštívi ročne obidve hlavné centra provincie, teda Edmonton a Calgary, zhruba 4 milióny ľudí. Vyhľadávané sú takisto Skalnaté vrchy a národné parky Jasper a Banff, ktoré ročne navštívi zhruba 3 milióny ľudí.
Demografia.
Etnické zloženie.
Za materinský jazyk považuje angličtinu až 81,84 % obyvateľov provincie. Na druhom mieste je čínsky jazyk, ktorým hovorí 2,69 % obyvateľov. Tesne za ním nasleduje nemecký jazyk (2,68 %). Počet obyvateľov, ktorý sa hlási k nemeckým koreňom je však oveľa väčší. Až 20,9 % obyvateľov sa hlási nemeckému etnickému pôvodu. Francúzsky jazyk je materinským jazykom 2,02 % obyvateľov provincie. K ukrajinskému jazyku sa hlási 1,17 % obyvateľov. Ukrajinský pôvod však udáva až 10,2 % obyvateľov provincie. Menšie skupinky sa hlásia aj k talianskemu jazyku (0,48 %), poľskému jazyku (0,71 %), arabskému jazyku (0,52 %), holandskému jazyku (0,67 %), vietnamskému (0,57 %), ale aj k slovenskému jazyku (0,06 %). 
Náboženstvo.
Protestanti predstavujú 38,95 % obyvateľov provincie. Z nich najpočetnejší sú príslušníci Zjednotenej cirkvi Kanady (13,47 %), za nimi nasledujú anglikáni (5,86 %), luteráni (4,85 %), baptisti (2,50 %), mormóni (1,72 %), pentekostalisti (1,45 %), Svedkovia Jehovovi (0,64 %) a iní.
K rímskym katolíkom sa hlási 26,69 % obyvateľov provincie (hlavne írskeho, francúzskeho, talianskeho a poľského pôvodu). K ukrajinským katolíkom sa hlási 0,98 % obyvateľov.
K rôznym pravoslávnym cirkvám patrí 1,56 % obyvateľov, hlavne gréckeho, rumunského, srbského, ruského či ukrajinského pôvodu.
V poslednom čase stúpli počty vyznávačov islamu (1,67 %), budhizmu (1,14 %), sikhizmu (0,8 %) a hinduizmu (0,54 %).
Bez vyznania je 23,08 % obyvateľov Alberty.

</doc>
<doc id="20067" title="Ľuboš Lackovič" url="https://sk.wikipedia.org/wiki?curid=20067">
Ľuboš Lackovič

Ing. Ľuboš Lackovič (* 17. september 1957, Trenčín) bol primátor Považskej Bystrice vo rokoch 19942006 a podpredsedom ĽS-HZDS pre územnú správu od 14. júna 2003 do 4. júna 2005.
Životopis.
Ľuboš Lackovič v roku 1981 absolvoval Stavebnú fakultu Slovenskej vysokej školy technickej v Bratislave. V rokoch 19931994 bol prednostom Obvodného úradu v Považskej Bystrici. V roku 1994 bol zvolený za primátora mesta Považská Bystrica. Bol predsedom Asociácie primátorov a starostov.
Ľubomír Lackovič zastával v roku 2002 post poslanca NR SR za HZDS.
Do funkcie podpredsedu ĽS-HZDS pre územnú správu bol zvolený 14. júna 2003. Snem ĽS-HZDS, konaný dňa 4. júna 2005 v Prešove, schválil zníženie počtu podpredsedov strany zo šesť na dvoch. Ľuboša Lackoviča na funkciu podpredsedu Vladimír Mečiar nenavrhol.
Po neúspechu v komunálnych voľbách v roku 2006 od mesta dostal odmeny vo výške „50 percent súčtu platov za prvý až tretí štvrťrok a vo výške 40 percent súčtu platov za posledný štvrťrok tohto roku“ (čiže okolo pol milióna korún) pričom jeho plat bol vtedy 88 tisíc korún mesačne.

</doc>
<doc id="20120" title="Hlucháň hôrny" url="https://sk.wikipedia.org/wiki?curid=20120">
Hlucháň hôrny

Hlucháň hôrny (iné názvy: tetrov hlucháň, hlucháň lesný, hlucháň obyčajný; lat. "Tetrao urogallus") je vták z čeľade bažantovité ("Phasianidae"). Hlucháň je obyvateľom severnej tajgy a hustých európskych lesov. Na Sibíri zasahuje až k rieke Lene. Jeho areál rozšírenia sa podobá areálu rozšírenia borovice lesnej a čučoriedky. Podľa Medzinárodnej únie na ochranu prírody a prírodných zdrojov hlucháň hôrny patrí medzi najmenej ohrozené druhy, trend celkovej populácie je klesajúci z dôvodu ničenia jeho biotopov. Dôsledkom je zmenšenie areálu rozšírenia najmä na západnom a východnom okraji následkom lokálneho vymiznutia. Európska populácia je stúpajúca.
Opis.
Hlucháň hôrny je najväčší z čeľade bažantovité, dospelý samec meria až a váži 1 až 1,5 kilogramov, farba operenia je tmavá s nevýrazne sfarbenou hlavou a svetlým zobákom. Jeho výrazný chvost má široké oblé zakončenie. Samica je asi o menšia a je sfarbená hrdzavo-hnedo.
Výskyt a stav na Slovensku.
Odhadovaný počet hniezdiacich párov je 500 - 700, zimujúcich jedincov 1 100 - 2 000. Na Slovensku bolo dokázané alebo pravdepodobné hniezdenie v 26,80 % a zimovanie v 24,90 % mapovacích kvadrátoch. Veľkosť populácie vykazuje "výrazný pokles" viac ako o 50 %. Veľkosť územia, na ktorom sa vyskytuje, vykazuje "mierny pokles" od 20 % - 50 %. Ekosozologický status v roku 1995 "V" - zraniteľný. V roku 1998 "VU:A1cd,B2acd" - zraniteľný. V roku 2001 "VU" - zraniteľný. V roku 2014 "EN A2ac; C2a(i)" - silne ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status. 
Za posledných asi 30 rokov hlucháňov u nás ubúda (údaj 1983), v období mapovania v rokoch 1980 - 1999 prežívali už len miestne malé populácie v nasledujúcich pohoriach: Belianske Tatry, Vysoké Tatry, Západné Tatry, Nízke Tatry, Malá Fatra, Veľká Fatra, Kremnické vrchy a Slovenské rudohorie. 
Spôsob života, biotop a potrava.
Po väčšine roka žije tetrov skryto a samotársky v miestach kde nie je rušený prítomnosťou človeka; potrebuje vhodný životný priestor o rozlohe až 30 kilometrov štvorcových. Obýva slnečné zmiešané a ihličnaté lesy alebo rašeliniská, kde si opatruje potravu zberom a hrabaním. Živí sa bobuľami, travinami, ihličím a mravcami. 
K jeho prirodzeným predátorom patria kuna lesná a líška obyčajná, vajcia z hniezd vyberajú straky a vrany.
Hniezdenie.
Na jar začína tokať ešte za tmy v korunách stromov a tok dokončuje na zemi. Samica znáša a zahrieva 5 (6) až 10 (12) vajec, kuriatka sa liahnu po 28 dňoch o ktoré sa sama stará. V prvom roku života v priemere prežije len asi desať percent mláďat. 
Iné.
Tetrov hlucháň a tetrov skalný sa niekedy v prírode krížia. Kríženec pripomína vzhľadom i veľkosťou viac hlucháňa. Poľovníci mu hovoria tetrovec. 
Ochrana.
Je zákonom chránený, spoločenská hodnota je 4610 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Hlucháň hôrny je druh európskeho významu, ktorý sa vyskytuje v 13 chránených vtáčich územiach.
Druh je zaradený do smernici o vtákoch (Príloha I).
Dôležitým faktorom v ochrane všetkých lesných druhov vtákov sú správne spôsoby obhospodarovania lesov, nerúbať v hniezdnej dobe a nie veľkoplošným holorubným spôsobom.
V roku 2020 Európska komisia zažalovala Slovensko za nedostatočnú ochranu hlucháňa hôrneho. Ministerstvo životného prostredia sa snaží odvrátiť prehru v tomto konaní vytvorením novej rezervácie zameranej špeciálne na hlucháne v národnom parku Nízke Tatry s názvom Prírodná rezervácia Hluchánia.

</doc>
<doc id="20122" title="Jarabica poľná" url="https://sk.wikipedia.org/wiki?curid=20122">
Jarabica poľná

Jarabica poľná ("Perdix perdix") je drobná, pôvodne stepná, dnes poľná kura, vták z čeľade bažantovité ("Phasianidae"). Obýva západnú a centrálnu Palearktídu. Po úspešnej introdukcii žije od začiatku 20. storočia v severnej časti USA a v Kanade. Podľa Medzinárodnej únie na ochranu prírody a prírodných zdrojov jarabica poľná patrí medzi najmenej ohrozené druhy, trend celkovej populácie je klesajúci na celom území jej prirodzeného rozšírenia, európska populácia prudko klesá rýchlosťou viac ako 25% za obdobie troch generácií (11.5 roka), ako bolo zistené v rokoch 19802013.
Opis.
Jarabica poľná meria 29 - s rozpätím krídel 45 - a váži 300 – 480 g. Obe pohlavia majú podobné sfarbenie.
Samec má jasnejšie farby ako samica a na jar má za okom viditeľné kožné záhyby. Chrbát hrdzavohnedý, na spodnej časti tela má zreteľnú čiernu škvrnu. Samica má tmavú škvrnu na brušnej časti malú, chrbtovú stranu bez hrdzavých farieb a na hlave má svetlý pás nad okom.
Jarabice lietajú nízkym letom s prudkým trepotaním krídlami, ktorý prerušujú úsekmi kĺzavého letu. Dobrým poznávacím znakom sú tehlovo červené kormidlové perá na bočných stranách chvosta a rovnako zafarbené vzory na hlave.
Hlas.
Samec sa ozýva vŕzgavým "čí-rí", "čerrek, kerrek" alebo "kirr-rek, kierr-ik", najmä večer (hlas je možné počuť v krátkom filme v galérii nižšie). Pri vyplašení vzlietnu s hlasno trepotavým zvukom krídel a ozývajú sa "pitt,pitt .. pik .. pitt .. prrr, pik ..".
Výskyt a stav na Slovensku.
Na Slovensku patrí medzi stále vtáky, počas celého roka nepreletuje ďalej než do vzdialenosti 2 km. Jarabica poľná je typická pre kultúrnu krajinu. Po roku 1988 sa stala vzácnou, jej početnosť oproti roku 1973 klesla o 96,4 %. V ďalších rokoch sa jej stavy začali zvyšovať, najmä na západnom Slovensku, okrem zmeny intenzity poľnohospodárstva a klimatických podmienok, k tomu prispievalo aj intentívne vypúšťanie do prírody. V rokoch 1993 - 1995 bolo ročne vypustených 4000 až 6000 jedincov. Na Východoslovenskej nížine je veľmi zriedkavá.
Hniezdenie bolo dokázané alebo pravdepodobné na 80,2 % mapovacích kvadrátov, zimovanie na 69,50 % mapovacích kvadrátov. Vyskytuje sa od nížiny do , pozorovania existujú aj z vyšších nadmorských výšok, napríklad 5. júna 2001 boli pozorované dva jedince v Chránenom vtáčom území Volovské vrchy na vrcholovej lúke Kojšovskej holi 
Odhadovaný počet hniezdiacich párov je 3 000 - 8 000, zimujúcich jedincov 7 000 - 17 000. Veľkosť populácie má "výrazný pokles", viac ako o 50%. Veľkosť územia, na ktorom sa vyskytuje, vykazuje "mierny pokles" od 20% - 50%. Ekosozologický status v roku 1995 "V" - zraniteľný. V roku 1998 "LR:nt", "LR" - menej ohrozený druh, "nt" - takmer ohrozený taxón. V roku 2014 "EN:A2ac" - silne ohrozený druh. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Biotop.
Jarabica poľná žije v rozmanitých suchších kultúrnych lokalitách s medzami, remízkami a na pláňach s porastom vyšších krov. Obľubujú porasty ďatelín a lucerny.
Hniezdenie.
Koncom zimy, za mierneho počasia už vo februári, sa kŕdliky rozpadajú do párov. Tok prebieha v mesiacoch marec a apríl. Samica hniezdi na zemi vystlanej steblami, kde znesie až 22 svetložltých až hnedastých vajec. Sedí na nich len samica 23 – 25 dní, samec nesedí na znášek, zohrieva však kuriatka po vyliahnutí. O vyliahnuté jarabíčence sa starajú oba rodičia a zostávajú spolu až do jesene, kedy sa spájajú s inými. 
Potrava.
Jarabica poľná sa živí celoročne zelenou rastlinnou potravou, v lete a na jeseň rôznymi semenami, v zime a na jar najmä zelenými časťami rastlín, v letnom období aj hmyzom (rovnokrídlovce, dvojkrídlovce, blanokrídlovce, chrobáky a iné), ktorý je hlavnou zložkou potravy mláďat.
Ochrana.
Jarabica poľná je zákonom chránená, spoločenská hodnota je 663,87 € (Vyhláška MŽP č. 579/2008 Z.z.). Nie je cieľovým druhom žiadneho chráneného vtáčieho územia na Slovensku.

</doc>
<doc id="20131" title="Žeriav popolavý" url="https://sk.wikipedia.org/wiki?curid=20131">
Žeriav popolavý

Žeriav popolavý alebo staršie žeriav obyčajný ("Grus grus") je druh z čeľade žeriavovité. Hniezdi v celej palearktíde, žije hlavne v severovýchodnej Európe a na Sibíri. Každoročne migruje najmä cez východné, menej stredné Slovensko, v roku 2009 bolo doložené prvé hniezdenie na Slovensku, hniezdi v severnejších susediacich krajinách, ako Česko (znovu od roku 1989), Poľsko a Ukrajina. Podľa Medzinárodnej únie na ochranu prírody a prírodných zdrojov žeriav popolavý patrí medzi najmenej ohrozené druhy, trend celkovej aj Európskej populácie je stúpajúci.
Vzhľad.
Je to do siva sfarbený vták o niečo väčší ako bocian biely s dlhými nohami, dlhým krkom a pomerne silným, klinovitým zobákom. Od podradu dropy sa odlišuje voľne visiacim perím na chvoste. Celkové zafarbenie oboch pohlaví je sivé (mladých vtákov hnedosivé), s čiernym čelom, bradou, záhlavím, hrdlom, krajmi a koncami krídel a chvostom. Líca, boky hrdla a väzy sú biele, temenná škvrna je červená. Žeriavy lietajú v klinovitých formáciách a ozývajú sa nezameniteľnými trúbivými zvukmi.
Výskyt a stav na Slovensku.
Žeriavy sú sťahovavé vtáky, zimujú v Stredomorí a v Malej Ázii, kam odlietajú v priebehu júla a augusta, návrat na hniezdisko je počas marca a apríla. 
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 NA - (regionálne) nepríslušný. Žeriav popolavý je jeden z 15. nehodnotených druhov, z niektorého z nasledujúcich dôvodov: o ktorých pravidelnom hniezdení u nás existujú údaje z menej ako 10 posledných rokov, sú v štádiu rozširovania areálu, hniezdia alebo hniezdili u nás len sporadicky alebo ojedinele.
Biotop.
Obývajú rybníky s rozsiahlym rákosím, prípadne močiarovitým územím, v ktorých si z rastlinného materiálu stavajú kopovité hniezda, ale aj vlhké a riedke lesy.
Hniezdenie.
Pri dvorení predvádzajú žeriavy charakteristický tanec, pri ktorom sa klaňajú a vyskakujú do výšky. V apríli až máji znášajú zvyčajne dve vajcia, na ktorých obidvaja striedavo sedia asi jeden mesiac. Mláďatá sú nekrmivé a rodičia ich vodia ďalších 8 – 10 týždňov. Aj potom sa rodina zdržuje pohromade.
Potrava.
Žeriavy sa živia hmyzom, rastlinami, zrnom a hľúzami alebo korienkami. Pri ťahu sa žeriavy často zdržujú na poliach.
Ochrana.
Je zákonom chránený, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="20183" title="Rozmnožovanie (biológia)" url="https://sk.wikipedia.org/wiki?curid=20183">
Rozmnožovanie (biológia)

Rozmnožovanie (iné názvy: množenie, tokogónia, reprodukcia) je vytváranie nových jedincov (potomkov) existujúcimi jedincami (rodičom alebo rodičmi) u všetkých živých organizmov. Rozmnožovanie je jedna zo základných vlastností živých organizmov (živej hmoty), umožňuje zachovanie druhu, a tým kontinuitu života. Rozmnožovanie nemusí byť nevyhnutne spojené s nárastom počtu jedincov. 
Rozlišujú sa dve základné formy rozmnožovania:
Existuje viacero prechodných typov rozmnožovania (niekedy uvádzaných pod názvom jednopohlavné rozmnožovanie): partenogenéza (resp. apomixia), gynogenéza (merospermia), hybridogenéza a androgenéza.
Z iného hľadiska sa rozlišuje monocytogénne a polycytogénne rozmnožovanie, pozri pod Nepohlavné rozmnožovanie

</doc>
<doc id="20196" title="Tridentsko-Horná Adiža" url="https://sk.wikipedia.org/wiki?curid=20196">
Tridentsko-Horná Adiža

Tridentsko-Horná Adiža alebo Tridentsko-Južné Tirolsko (po taliansky: "Trentino-Alto Adige", po nemecky: "Trentino-Südtirol") je autonómny región na severe Talianska. Pozostáva z dvoch rozdielnych oblastí, taliansky hovoriaceho Tridentska (Trentino) a prevažne nemecky hovoriaceho Horná Adiža/Južného Tirolska (Alto Adige/Südtirol). Región bol súčasťou Rakúsko-Uhorska, až kým nebol pripojený k Taliansku v roku 1919. Medzi rokmi 1919 a 1947 sa nazýval "Venezia Tridentina" (Tridentské Benátky).

</doc>
<doc id="20246" title="Súľov-Hradná" url="https://sk.wikipedia.org/wiki?curid=20246">
Súľov-Hradná

Súľov-Hradná je obec na Slovensku v okrese Bytča (Žilinský kraj).
Poloha.
Obec leží v Súľovskej kotline, výraznej depresii v centrálnej časti Súľovských vrchov. Nachádza sa v juhovýchodnom výbežku okresu Bytča a riečka Hradnianka pretína západne od obce "Súľovskou tiesňavou" veniec hôr, vytvárajúca tak priestor pre jediné cestné spojenie cez Jablonové.
Turistika.
Jedinečná poloha v objatí hôr s množstvom prírodných i historických zaujímavostí vytvára zo Súľova atraktívnu lokalitu. Ponúka krásy Súľovských skál s možnosťami turistických výletov i lezeckých aktivít, vhodné terény pre cykloturistiku, ale aj dostupnosť Súľovského, Hričovského no i Lietavského hradu. 

</doc>
<doc id="20273" title="Nové Škótsko (provincia)" url="https://sk.wikipedia.org/wiki?curid=20273">
Nové Škótsko (provincia)

Nové Škótsko (angl. "Nova Scotia", fran. "Nouvelle-Écosse", gaelsky "Alba Nuadh") je jedna zo štyroch atlantických provincií a jedna z desiatich kanadských provincií. Je druhou najhustejšie osídlenou kanadskou provinciou a zároveň druhou najmenšou podľa rozlohy (po provincii Ostrov princa Eduarda). Hlavné a zároveň najväčšie mesto je Halifax.
Provincia Nové Škótsko leží na polostrove rovnakého mena (polostrov Nové Škótsko), ostrove Cape Breton a priľahlých ostrovoch. Od provincie New Brunswick ju oddeľuje zátoka Bay of Fundy.
Územie Nového Škótska bolo niekoľko tisícročí obývané jednym z Prvých národov, Mi'kmaq. V roku 1605 tu Francúzi založili svoje prvé sídlo v Severnej Amerike, Port-Royal. Port-Royal slúžil počas niekoľkých storočí ako hlavné mesto francúzskej kolónie Akádia. Pevnosť Louisbourg bola centrom zápasu o kontrolu nad týmto uzemím medzi Britmi a Francúzmi. Francúzsko sa vzdalo svojich nárokov v Parížskej zmluve v roku 1763. Tisíce britských loyalistov sa usadilo v Novom Škótsku počas Americkej vojny za nezávislosť. V roku 1867 Nové Škótsko, New Brunswick a Provincia Kanada (dnes Ontário a Quebec) založili dnesnú Kanadu. 

</doc>
<doc id="20292" title="Natalie Portman" url="https://sk.wikipedia.org/wiki?curid=20292">
Natalie Portman

 
Neta-Lee Heršlagová (* 9. jún 1981, Jeruzalem) je izraelsko-americká herečka, producentka a režisérka. Na radu svojich rodičov používa umelecké meno Portman (rodné priezvisko jej starej mamy). Z otcovej strany je židovsko-poľského pôvodu. Je vydatá za Benjamina Millepieda, choreografa a tanečníka z filmu "Čierna Labuť", s ktorým má syna.
Životopis.
Hereckú kariéru odštartovala v roku 1994 ako objav vo filme Leon, kde si zahrala po boku francúzskej hviezdy Jeana Rena. Z ďalších výrazných postáv, ktoré stvárnila, je možné menovať kráľovnú Amidalu a Padmé z , prenasledovanú Evey z "V ako Vendetta" alebo Oskarom ocenenú Čiernu labuť (Black Swan). V anglickej verzii Simpsonovcov od roku 2007 dabuje postavu Darcy. Neta-Lee Heršlagová sa zúčastňovala na environmentálnych aktivitách už od detstva. Od dvanástich rokov bola členka environmentalisticko-hudobno-tanečnej skupiny „The World Patrol Kids“. Vyhlasuje sa za milovníka zvierat, od ôsmich rokov je vegetariánka. Vo voľnom čase sa zúčastnila na aktivitách spojených s predvolebnou kampaňou Demokratickej strany USA v roku 2004, ale zúčastňuje sa aj na aktivitách na potlačenie chudoby. Jej rodičia otec Avner Heršlag je izraelský lekár specializujúcí sa na plodnosť a reprodukční lekárství, jej matka Shelley Stevensová je americká žena v domácnocti, ktorá je zároveň jej agentkou. 

</doc>
<doc id="20439" title="Adresa IP" url="https://sk.wikipedia.org/wiki?curid=20439">
Adresa IP

Adresa IP alebo IP adresa je logický číselný identifikátor daného uzla (najčastejšie počítača) v sieti, ktorý komunikuje s inými uzlami prostredníctvom protokolu IP (napríklad Internet).
Adresa IP je (v protokole IP verzie 4) 32-bitové číslo, takže teoreticky existuje 4 294 967 296 (viac než 4,5 miliardy) možných adries. Je nepraktické a nepohodlné pracovať s takto zapísaným číslom, preto sa 32 bitov adresy IP delí na štyri 8-bitové čísla (číslo v rozsahu 0 – 255), ktoré sa zapisujú v desiatkovej sústave oddelené bodkou, napríklad 207.142.131.205.
Adresa IP je buď priamo priradená nejakému sieťovému rozhraniu, alebo je prideľovaná dynamicky pomocou DHCP (Dynamic Host Configuration Protocol) servera.
Na lepšiu prácu s internetovými adresami sa k adrese IP väčšinou viaže nejaké meno (angl. hostname), napr. "www.wikipedia.org". Prevod mien a adries IP je zabezpečovaný mechanizmom DNS (Domain Name System), t. j. celosvetovo organizovaným množinou serverov, ktoré udržujú záznamy o registrovaných doménach a im pridelených adresách IP. Ak teda v prehliadači zadáte adresu „www.wikipedia.org“, hľadá sa v zoznamoch týchto DNS-serverov príslušná adresa IP, na ktorú je potom presmerovaná vaša požiadavka.
Nie je pravda, že každý počítač na svete má jedinečnú adresu IP. Je tomu tak len vtedy, ak má daný uzol priamy prístup na Internet. Ak teda ide o sprostredkované spojenie, napr. proxy-bránou, počítače vnútri podsiete môžu mať adresy nezávislé od zvyšného internetu.
Pred pár rokmi sa ukázalo, že rapídne zvyšovanie pripojených počítačov do Internetu spôsobuje, že počet adries IP, ktoré možno zaznamenať 4 číslami 0 – 255 (takmer 4,3 miliardy!), už nebude na jednoznačnú identifikáciu uzlov stačiť. Preto sa zaviedol IPv6 (IP verzia 6), kde sa 128-bitové adresy zaznamenávajú ôsmimi hexadecimálnymi číslami (t. j. číslami v šestnástkovej sústave, napr. 2001:0db8:85a3:08d3:1319:8a2e:0370:7334). Zavedenie protokolu IPv6 umožňuje adresovať až 2128 (t. j. cca 3,4 x 1038) adries.
Na začiatku histórie Internetu sa adresy IP prideľovali nehospodárne, čo spôsobilo, že v súčasnosti majú niektoré univerzity v USA pridelených viac adries IP ako niekoľko štátov tretieho sveta dohromady. V súčasnosti spravuje prideľovanie adries organizácia Internet Assigned Numbers Authority (IANA), ktorá deleguje prideľovanie blokov adries IP regionálnym registrátorom (v Európe je to RIPE Network Coordination Centre).
Ako zistiť adresu IP na operačnom systéme Windows.
Adresa IP sa dá tiež zistiť prostredníctvom špecializovaných webových stránok.

</doc>
<doc id="20460" title="Katovice" url="https://sk.wikipedia.org/wiki?curid=20460">
Katovice

Katovice ( (pôvodne "Kątowicze"), ) je mesto v južnom Poľsku, centrum hornosliezskej priemyselnej aglomerácie, hlavné mesto Sliezskeho vojvodstva. 
Má 293 626 (2019) obyvateľov. Ťaží sa tu kamenné uhlie, spracúva železo a neželezné kovy, je tu koksochémia a ťažké strojárstvo. V meste je univerzita (1968). 
Dejiny.
Z roku 1299 pochádza prvá písomná zmienka o obci Dąb na ktorej území vznikli neskoršie Katovice. Najstaršia doložená písomná zmienka o Katoviciach je z roku 1598. Po roku 1839 sa mesto rozvíjalo v súvislosti s ťažbou uhlia a rozvojom metalurgie. Roku 1865 sa Katovice stali mestom a stali sa priemyselným a správnym centrom Horného Sliezska. Od roku 1922 (s výnimkou druhej svetovej vojny) patria Poľsku.

</doc>
<doc id="20468" title="Viliam Judák" url="https://sk.wikipedia.org/wiki?curid=20468">
Viliam Judák

Prof. ThDr. Viliam Judák, PhD. (* 9. november 1957, Harvelka) je rímskokatolícky biskup, diecézny biskup nitrianskej diecézy, profesor cirkevných dejín na Rímskokatolíckej cyrilometodskej bohosloveckej fakulte Univerzity Komenského v Bratislave.
Životopis.
Viliam Judák sa narodil 9. novembera 1957 v Harvelke na Kysuciach. V rokoch 1980 – 1985 študoval na Rímskokatolíckej cyrilometodskej bohosloveckej fakulte v Bratislave. 16. júna 1985 bol v Nitre vysvätený na kňaza nitrianskej diecézy. Svoju pastoračnú službu vykonával ako kaplán v Nitre - Dolnom Meste a Drietome, kde bol aj správcom farnosti do roku 1990. Súčasne pokračoval v postgraduálnom štúdiu na RKCMBF UK v Bratislave, kde v roku 1991 získal titul doktor teológie. 1. septembra 1990 bol menovaný za prefekta Kňazského seminára sv. Gorazda v Nitre a 18. októbra 1991 za cirkevného sudcu. Bol členom zboru konzultorov nitrianskej diecézy. 
Od roku 1990 prednáša cirkevné dejiny na Rímskokatolíckej cyrilometodskej bohosloveckej fakulte UK v Bratislave a na Teologickom inštitúte v Nitre. Od roku 1991 do roku 2005 pôsobil aj na Vysokej škole pedagogickej v Nitre, na katedre katechetiky a etiky (dnes Univerzita Konštantína Filozofa v Nitre). 1. júla 1993 bol menovaný za docenta RKCMBF UK v Bratislave a v rokoch 1995 až 1998 bol prodekanom spomínanej fakulty. V čase od 1. júla 1996 do 1. júla 2001 zastával funkciu rektora Kňazského seminára sv. Gorazda v Nitre. V roku 1997 sa stal vedúcim Katedry cirkevných dejín RKCMBF UK v Bratislave a v tom istom roku bol prezidentom Slovenskej republiky vymenovaný za profesora v odbore Katolícka teológia. V rokoch 2001 až 2004 pôsobil vo funkcii dekana RKCMF UK v Bratislave. Zaoberá sa obdobím kresťanského staroveku a stredoveku so zreteľom na slovenské cirkevné dejiny. Je autorom viacerých monografií z oblasti cirkevných dejín, mnohých kníh, článkov a publikácií. Ovláda nemecký a taliansky jazyk.
Pápež Benedikt XVI. ho 9. júna 2005 menoval za diecézneho biskupa Nitrianskeho biskupstva. Biskupské svätenie prijal 16. júla 2005 z rúk dovtedajšieho nitrianskeho biskupa Jána Chryzostoma Korca. V rokoch 20062015 bol podpredsedom Konferencie biskupov Slovenska. V rámci KBS pôsobí aj vo funkcii predsedu Komisie pre klérus, Subkomisie pre trvalý diakonát, Hudobnej subkomisie Liturgickej komisie a Rady pre históriu.

</doc>
<doc id="20470" title="Šestnástková sústava" url="https://sk.wikipedia.org/wiki?curid=20470">
Šestnástková sústava

Šestnástková alebo hexadecimálna číselná sústava je pozičná číselná sústava so základom 16. Používa sa najmä v informatike.
Iné často používané sústavy sú desiatková sústava a dvojková sústava. Kým desiatková sústava používa na zápis znaky "0", "1", "2", …, "9" a binárna znaky "1" a "0", šestnástková sústava používa znaky "0", "1", "2", …, "9", "a", "b", "c", "d", "e" a "f" (resp. veľké písmená "A", "B", "C", "D", "E", "F"), kde uvedené latinské písmená označujú po rade čísla 10, 11, 12, 13, 14 a 15 desiatkovej sústavy, ktorú bežne používame.
Pre porovnanie, v desiatkovej sústave zapisujeme čísla nasledovne:
V šestnástkovej sústave tieto čísla vyzerajú nasledovne:
Šestnástkovú sústavu používajú najmä informatici a hardvéroví inžinieri. Zapisujú sa v nej hodnoty registrov, premenných a pod. Dôvodom je, že počítače pracujú na základe dvojkovej sústavy, a číslo 16 je prirodzená mocnina čísla dva (16 = 24). To znamená, že jedným znakom v šestnástkovej sústave zachytíme stav 4 po sebe idúcich bitov. Ak napríklad nejaká 8-bitová premenná je nastavená na hodnotu „00101101“, môžeme ju zapísať ako „2D“ (čo je číslo 45 desiatkovo). Takýto zápis je kratší a prehľadnejší ako zápis v dvojkovej sústave, pričom však prevod medzi dvojkovou a šestnástkovou sústavou je rýchly a jednoduchý.

</doc>
<doc id="21507" title="Loď" url="https://sk.wikipedia.org/wiki?curid=21507">
Loď

Loď je duté plavidlo s riaditeľným pohybom. Podľa niektorých definícií je to navyše väčšie plavidlo (na rozdiel od člna) a pohyb musí byť bezpečne riaditeľný (v tom zmysle sem nepatria technické plavidlá – pozri dole). Pojem zahŕňa aj ponorku a vesmírne plavidlo (kozmická loď).
Konštrukcia lode.
Časti lode.
Na obrázku vidíme jednotlivé časti lode:
Materiály.
Kedysi sa lode stavali z dreva. Dnes sa používajú kovy: najmä oceľ, prípadne hliník a jeho zliatiny. Pre súťažné plavidlá sa používajú aj uhlíkové vlákno a sklené vlákno alebo kompozity.
Delenia.
Podľa účelu.
Špeciálna loď.
Plavidlá
Bezmotorové lode sa často označujú ako "člny"
Plte nie sú plavidlá ale plávajúce telesá

</doc>
<doc id="21731" title="Vyškovce nad Ipľom" url="https://sk.wikipedia.org/wiki?curid=21731">
Vyškovce nad Ipľom

Vyškovce nad Ipľom () je obec s prevažne maďarským obyvateľstvom v Nitrianskom kraji v okrese Levice.
Polohopis.
Dedina leží 70 km západne od Šiah na pravom brehu Ipľa, je železničnou zástavkou na železničnej trati Zvolen – Čata.
Dejiny.
Už v rímských časoch bol na území dediny vojenský tábor, hrad sa prvýkrát spomína v roku 1296, vtedy to bol majetok Jána Čáka. V roku 1313 ho Karol Róbert neúspešne dobýja, pravdepodobne počas bojov bol zničený, v roku 1324 ho už nespomínajú.

</doc>
<doc id="21741" title="Igor Kluvánek" url="https://sk.wikipedia.org/wiki?curid=21741">
Igor Kluvánek

Prof. Ing. Igor Kluvánek, CSc. (* 27. január 1931, Košice – † 24. júl 1993, Bratislava) bol slovenský matematik.
Životopis.
Vyštudoval vákuovú technológiu na Elektrotechnickej fakulte] Slovenskej vysokej školy technickej, ale už od roku 1952 pôsobil ako asistent Katedry matematiky SVŠT v Bratislave, kde zotrval do roku 1964. Napriek mladému veku sa stal čoskoro jednou z vedúcich postáv matematického diania v Bratislave, a to nielen po stránke vedeckej, ale aj spoločenskej.
Významný je najmä jeho prínos v podobe učebnice Matematika I, II, ktorú napísal spolu s Ladislavom Mišíkom a Markom Švecom. Učebnica znamenala prelom vo vyučovaní matematiky na československých technických vysokých školách a používa sa dodnes.
Bol autorom prvých prác venovaných teórii miery a integrálu na Slovensku a zároveň ústrednou postavou úsilia smerujúceho k aplikačnej matematike. Bol jedným z prvých slovenských matematikov, ktorí získali medzinárodné úspechy. Ako výkonný redaktor Matematicko-fyzikálneho časopisu Slovenskej akadémie vied nasadil vysoké kritériá a spolu so Štefanom Schwarzom sa podieľal na vytvorení kvalitného matematického časopisu na Slovensku. 
Svoje organizátorské a koncepčné schopnosti uplatnil na Prírodovedeckej fakulte Univerzity Pavla Jozefa Šafárika v Košiciach. Čoskoro sa stal spolutvorcom modernej koncepcie výuky matematikov a priťahoval tak do Košíc ďalších nadaných matematikov a osobnosti z iných vedných odborov. 
Pedagogická činnosť.
Zásadnú úlohu v jeho živote i kariére hralo aj pedagogické pôsobenie, ktoré bolo v neustálej interakcii s aktivitou vedeckou a odbornou. Možno ho rozdeliť na 4 etapy. Prvú tvorí pôsobenie na Slovenskej vysokej škole technickej v rokoch 1952– 1964, kde externe prednášal ešte aj v školskom orku 1964/65. Tu spoluvytváral koncepciu kodifikovanú neskôr v už spomínanej učebnici Matematika I a II. Zároveň založil a viedol seminár z teórie informácie, ktorého pendantom bola potom na Elektrotechnickej fakulte SVŠT ním zavedená prednáška z teórie informácie. Táto Kluvánkom koncipovaná prednáška prežila aj jeho odchod z Bratislavy. Podobnú úlohu zohral v seminári z funkcionálnej analýzy, keď potom tento predmet zaviedol na vtedajšej Prírodovedeckej fakulte Univerzity Komenského. Takisto zaviedol prvú modernú prednášku z teórie pravdepodobnosti na Univerzite Komenského.
Druhú etapu tvorí košické obdobie (1964–1967). Bolo pomerne krátke, ale významné, pretože formovalo druhé, výrazné matematické centrum na Slovensku. Z mnohostrannej aktivity možno spomenúť Kluvánkovu koncepciu vyučovania matematickej analýzy a jeho pôsobenie v Matematickej olympiáde. Toto pritiahlo k matematike mnoho talentov a viedlo k vzniku knihy "Bukovský, I. Kluvánek: Dirichletov princíp".
V tretej etape pôsobil na Flinders University v austrálskej Adelaide (19671986) a zároveň ako hosťujúci profesor na viacerých univerzitách v USA, resp. v Nemecku. V osemdesiatych rokoch napísal tiež viacdielnu učebnicu, ktorej zlomok vyšiel v roku 1991 v preklade aj na Slovensku v podobe skrípt. Po návrate domov bol v roku 1991 vymenovaný za profesora (docentom sa stal v roku 1965, kandidátom vied bol od roku 1962, na obhajobu musel čakať rok pre svoje náboženské presvedčenie.) Od roku 1990 prednášal postupne na Matematicko-fyzikálnej fakulte Univerzity Komenského v Bratislave, na VŠDS v Žiline a na Stavebnej fakulte Slovenskej technickej univerzity v Bratislave.
Systematicky sa venoval filozofii a teológii, istý čas dokonca profesionálne. Odmietal hodnotenie vedeckého pracovníka podľa číselných kritérií. Tvrdil tiež a dokladal to príkladmi, že slovenčina je pre matematiku vhodnejší jazyk ako angličtina.

</doc>
<doc id="21781" title="Mikuláš Konkoly-Thege" url="https://sk.wikipedia.org/wiki?curid=21781">
Mikuláš Konkoly-Thege

Mikuláš Konkoly-Thege (; * 20. január 1842, Pešť, Uhorsko – † 17. február 1916, Budapešť) bol maďarský fyzik a astronóm.
Životopis.
Detstvo prežil v Starej Ďale (dnešné Hurbanovo), už ako 15-ročný skonštruoval vlastný parný stroj. Po skončení stredoškolského štúdia v školskom roku 1857 – 1858 začal študovať na Univerzite v Budapešti fyziku, medzi jeho učiteľov patril aj Štefan Jedlik. Od roku 1860 pokračoval na štúdiu práva v Berlíne, kde v roku 1862 získal doktorát. Mal všestranné záujmy, získal diplomy lodného kapitána a strojvodcu. Po skončení štúdia odišiel na dvojročnú študijnú cestu po najznámejších observatóriách, aby sa zoznámil s ich činnosťou, odborným programom a prístrojovým vybavením a nadviazal osobné kontakty. Hvezdáreň v Starej Ďale, ktorú založil v roku 1871, sa za niekoľko rokov stala známa na celom svete. Od roku 1890 bol riaditeľom Štátneho ústavu pre meteorológiu a zemský magnetizmus v Budapešti.
Bol konštruktér mnohých astronomických prístrojov, preto Hurbanovo patrilo medzi najvýznamnejšie vedecké inštitúcie v Európe. Vo svojej vedeckej činnosti sa venoval pozorovaniu slnečných škvŕn, jasných komét (ich spektier), slnečných protuberancií, meteorov a určovaniu presného času. Systematicky vykonával aj geomagnetické a meteorologické pozorovania. Neskôr sa venoval astrofyzikálnemu výskumu - astrofotometrii, spektroskopii, výskumu slnečnej fotosféry a chromosféry, fotografovaniu hviezdokop, hmlovín, spektroskopickým a spektro-fotometrickým pozorovaniam. Jeho pozorovania Halleyho kométy z roku 1910 bolo ešte v polovici 80-tych rokov 20. storočia uvádzané v odbornej literatúre.
Dokladom jeho mimoriadnej vedeckej činnosti sú publikácie, ktoré boli priložené k návrhu dr. Konkolya za člena Uhorskej akadémie vied. Za 7-ročné obdobie publikoval 40 pôvodných vedeckých prác, na základe vlastných pozorovaní. Bol členom vedeckých spoločností ako Astronomische Gesellschaft, Royal Astronomical Society a iných. Za svoju záslužnú prácu dostal mnohé uznania a vyznamenania - čestný doktorát univerzity vo Philadelphii, Rad Pro Litteris et Artibus, pruský, würtenberský a srbský rad, ako aj zlaté medaily za fotografovanie hviezdnej oblohy. Dňa 18. mája 1899 venoval všetko zariadenie observatória štátu.

</doc>
<doc id="21785" title="Andrej Kubina" url="https://sk.wikipedia.org/wiki?curid=21785">
Andrej Kubina

Andrej Kubina (* 27. november 1844, Moravský Svätý Ján – † 30. marec 1900, Trnava) bol slovenský prekladateľ učebníc.
Životopis.
Narodil sa v Moravskom Svätom Jáne. Štyri roky pôsobil v Ostrihome vo funkcii administrátora vodnomestského. V Ostrihome bol členom Cirkevno-literárnej školy slovenskej. Navštevoval ústredný seminár v Budapešti, no pre chorobu štúdiá prerušil. Arcibiskup Ján Šimor ho 3. januára 1871 vysvätil za kňaza a poslal na slovenskú kaplánku do Voderád, kde pôsobil 5 rokov. Nejaký čas administroval aj faru v Pustých Úľanoch. Vo Voderadoch zorganizoval slovenskú knižnicu, čítací spolok, pomocnú pokladnicu a spolok miernosti. Bol členom výboru Spolku sv. Vojtecha v Trnave. Napísal desiatky článkov z ktorých si možno utvoriť mienku o jeho aktivitách, snahách a postavení vo Voderadoch. Od roku 1881 bol farárom v Dolnej Krupej. Patrí medzi významné osobnosti Slovenska v pomatičnom období. Preložil učebnicu "Ivan Györffy: Silozpyt s počiatkami lučby". Učebnica má 55 strán a 25 kvalitných obrázkov. Silozpyt má 10 oddielov a Lučba 1 oddiel. Učebnica vyšla v 5 vydaniach. Používala sa aj v roku 1920. V samotnej učebnici nenachádzame zmienku, že jej prekladateľom z maďarčiny bol Andrej Kubina. Svedčí to o jeho skromnosti. Že okrem tejto preložil ešte aj ďalšie 3 Györffyho učebnice, to sa dozvedáme z Riznerovej "Bibliografie". Györffyho učebnice v maďarskej, nemeckej a slovenskej reči v takmer milióne exemplárov kolovali medzi obyvateľmi celej vlasti. 
Zomrel 30. marca 1900 v Trnave.

</doc>
<doc id="21807" title="Tibor Neubrunn" url="https://sk.wikipedia.org/wiki?curid=21807">
Tibor Neubrunn

prof. RNDr. Tibor Neubrunn, DrSc. (* 2. august 1929, Veľká Hradná – † 21. november 1990, Bratislava) bol slovenský matematik.
Životopis.
Narodil sa vo Veľkej Hradnej, okres Trenčín. Počas 2. svetovej vojny mal ťažké detstvo, keď mu z rasových príčin nedovolili ani navštevovať školu. To mohol až po oslobodení, kedy maturoval v roku 1950 na gymnáziu v Trenčíne. Už ako študent doučoval svojich kolegov matematiku. Bol všestranne nadaný a pôvodne chcel študovať na vysokej škole jazyky. Na Prírodovedeckej fakulte Univerzity Komenského vyštudoval matematiku. Promoval v roku 1954.
Od roku 1953 pôsobil na Prírodovedeckej fakulte UK ako asistent, od roku 1965 ako docent. V roku 1980 prešiel na novovytvorenú Matematicko-fyzikálnu fakultu UK a v tom istom roku sa stal profesorom. Hodnosť CSc. získal v roku 1964, hodnosť DrSc v roku 1979. V akademickom roku 1967/68 bol profesorom na univerzite v Bagdade a v rokoch 1972/73 a 1973/74 na univerzite v St. Salvadore v Brazílii.
Po návrate z Bagdadu viedol od r. 1969 Katedru matematickej analýzy a od roku 1979 Katedru teórie pravdepodobnosti a matematickej štatistiky. Medzitým, v akademickom roku 1971/72 bol prodekanom pre štúdium popri zamestnaní Prírodovedeckej fakulty UK.
Jeho rozsiahlu vedeckú činnosť dokumentujú 4 monografie a 56 vedeckých článkov, ktoré publikoval samostatne, alebo v spolupráci s inými autormi. Svoj talent spojený s húževnatosťou a odvahou prejavil aj pri štúdiu nových matematických disciplín, ktoré sa predtým u nás nepestovali. Inicioval na Slovensku štúdium kvantových logík, pričom neskôr slovenská škola kvantových logík dosiahla medzinárodné uznanie. Založil tiež a viedol seminár z teórie multifunkcií. Dlhé roky pomáhal prof. Šalátovi pri vedení seminára z teórie reálnych funkcií a založil tradíciu letných škôl z teórie reálnych funkcií, z ktorých sa stali významné medzinárodné podujatia a konajú sa v pravidelných dvojročných intervaloch dodnes. Vychoval 12 nových vedeckých pracovníkov, mal schopnosť zhromaždiť okolo seba veľkú skupinu vedeckých pracovníkov a úspešne ich inšpirovať a povzbudzovať. Okrem reálnych funkcií sa venoval najmä teórii miery a jej aplikáciám.
Prof. Neubrunn patril k výrazným pedagogickým osobnostiam na PFUK, resp. MFF UK. Zdroje jeho pedagogických schopností treba hľadať v odbornej erudovanosti, v skĺbenosti vedeckej a pedagogickej činnosti. Nikdy sa nechoval k študentom povýšenecky, pristupoval k nim ako k mladším kolegom, trpezlivo s nimi komunikoval bez najmenšieho náznaku irónie. Zanechal impozantné pedagogické dielo pozostávajúce z 12 knižných publikácií a viacerých článkov. Bytostne miloval svoje povolanie učiteľa a svoju profesiu. Tolerantnosť, úcta k názoru druhého, skromnosť, intenzívna túžba po poznaní, zmysel pre spravodlivosť a celý rad ďalších kladov vytvárali vo svojom vzájomnom pôsobení pozoruhodnú osobnosť. Poslucháč v jeho prítomnosti okamžite vytušil spriaznenú dušu, priateľa, ktorý spolu s ním ruka v ruke ide za poznaním. Jeho výklad nezastrašoval, skôr pripomínal otváranie dverí do nepoznanej a krásnej komnaty a bol vždy spojený so vznikom pocitu harmónie a krásna matematických modelov a štruktúr. Vedel povzbudiť poslucháča alebo kolegu vo chvíli, keď tento strácal istotu. V zložitých spoločenských situáciách sa dokázal účinne zastať svojich kolegov. Mal nespočítateľné množstvo vedeckých a vedecko-organizačných funkcií. Bol aj predsedom pobočky JSMF Bratislava I. (1975– 1978) a dlhé roky členom Vedeckého kolégia SAV pre matematiku. V roku 1981 sa stal Zaslúžilým a v roku 1990 Čestným členom JSMF. „Čím sa vyznačuje duša, či duch matematiky?“, pýta sa T. Neubrunn v jednom zo svojich posledných článkov, publikovaných až po jeho smrti a sám si odpovedá: „...je to bezpochyby výchova človeka k túžbe po hľadaní pravdy.“
Zomrel po dlhej, ťažkej chorobe 21. novembra 1990 v Bratislave.

</doc>
<doc id="21825" title="Ján Ninčák" url="https://sk.wikipedia.org/wiki?curid=21825">
Ján Ninčák

doc. RNDr. Ján Ninčák, CSc. (* 11. december 1935, Šmigovec – † 22. máj 1996, Košice) bol slovenský matematik a pedagóg.
Životopis.
Narodil sa v Šmigovci v okrese Humenné. Po absolvovaní gymnázia v Humennom študoval na Fakulte prírodných vied Vysokej školy pedagogickej v Bratislave odbor matematika a fyzika. 
Po štvorročnom pôsobení na gymnáziu v Košiciach nastúpil na Katedru matematiky SjF VŠT v Košiciach 1. júla 1962. Počas svojho pôsobenia na VŠT a TU v Košiciach prednášal na rôznych fakultách. V odbornej práci sa zameral na štúdium kombinatorických metód a na teóriu grafov. Internú vedeckú ašpirantúru ukončil obhajobou kandidátskej dizertačnej práce v Matematickom ústave Akadémie vied BSSR v Minsku. Je autorom početných vedeckých publikácií uverejnených v odborných matematických časopisoch. Niekoľko rokov viedol na katedre seminár z teórie grafov a kombinatorickej analýzy. V rokoch 19861988 bol zástupcom katedry pre vedecko-výskumnú činnosť a zahraničné styky na Katedre matematiky VŠT a istý čas vykonával funkciu vedúceho oddelenia Katedry matematiky pre EF. 
Zomrel 22. mája 1996 v Košiciach.

</doc>
<doc id="21826" title="Jozef Maximilián Pecval" url="https://sk.wikipedia.org/wiki?curid=21826">
Jozef Maximilián Pecval

Prof. Dr. Ing. Jozef Maximilián Pecval alebo Jozef Maximilián Petzval (* 6. január 1807, Spišská Belá – † 19. september 1891, Viedeň, Rakúsko) bol slovenský fyzik, matematik a vynálezca. Pokladá sa za zakladateľa modernej optiky.
Vzdelanie.
Základné vzdelanie získal v Kežmarku. Gymnázium navštevoval v Podolínci a v Levoči. Stredoškolské vzdelanie ukončil na lýceu v Košiciach. V roku 1826 začal študovať na Univerzite v Pešti. Po absolvovaní Institutum geometricum sa v roku 1828 zapísal na tamojšiu filozofickú fakultu, kde bol v roku 1831 vymenovaný za adjunkta na katedre fyziky. V roku 1832 obhájil na filozofickej fakulte doktorát filozofie a stal sa suplentom matematiky, mechaniky a praktickej geometrie na peštianskej univerzite. 
Kariéra.
V roku 1837 bol menovaný riadnym profesorom vyššej matematiky. Od roku 1837, kedy bol pozvaný na Viedenskú univerzitu, tam 40 rokov prednášal matematiku. Vynikal v riešení algebraických a diferenciálnych rovníc, bol mimoriadne zručný brusič skla a jemnomechanik. Venoval sa akustike a to kmitaniu strún, diferenciálnym rovniciam kmitania strún, matematickej teórii hudobných nástrojov, balistike, analytickej mechanike, vypracoval projekty plavebného kanálu okolo Pešti. Osobitnú pozornosť venoval optike, kde sú najvýznamnejšie jeho výpočty fotografických objektívov. V roku 1840 dokončil návrhy dvoch objektívov – portrétového a krajinkárskeho (tzv. ortoskopu). 
Pecvalov vynález objektívov má mimoriadny svetový význam. Objektív, ktorý skonštruoval vďaka presným výpočtom v roku 1840, umožnil 16-násobne vyššiu priepustnosť svetla. To v praxi znamenalo, že samotná expozícia fotografickej platne trvala menej ako minútu (predtým 5 až 30 minút, v závislosti od počasia - resp. svetelných podmienok, počas ktorých sa fotografovaný objekt nesmel pohnúť). Preto je Pecval pokladaný za zakladateľa modernej fotografie. Ďalej navrhol konštrukcie osvetľovacích a premietacích prístrojov, dvojoký ďalekohľad, zrkadlovú Pecvalovu lampu, kde je maximálne možné využitie svetelnej energie (prenosný reflektor s priemerom na osvetľovanie predmetov až do vzdialenosti 2,7 kilometra), zdokonalil mikroskop. Vypracoval aj projekt osvetľovacieho zariadenia pre lode na Dunaji. Pecvalovým prínosom bol predovšetkým matematický výpočet korekcie optických sústav.
Najvýznamnejšie práce.
10 rokov po smrti J. Pecvala sa našli časti rukopisov:
Ocenenia.
Jozef Pecval dostal množstvo pôct a vyznamenaní. Od roku 1846 bol dopisujúcim členom a od 1849 riadnym členom viedenskej akadémie vied. V roku 1873 ho prijali za člena Uhorskej akadémie vied. Bol vyznamenaný i radom Františka Jozefa. Jednota českých matematikov ho roku 1881 zvolila za čestného člena.
V roku 1957 bola v Maďarsku založená pamätná Cena Jozefa Pecvala - ocenenie pokrokov dosiahnutých na poli optiky, akustiky, filmovej a videotechnológie, jemnej mechaniky, fotochémie a divadelnej technológie. Okrem toho existuje aj Medaila Jozefa Pecvala. Po vyfotografovaní Odvrátenej strany Mesiaca jeden kráter v blízkosti južného pólu nazvali jeho menom.

</doc>
<doc id="21838" title="Oto Pecval" url="https://sk.wikipedia.org/wiki?curid=21838">
Oto Pecval

Oto Pecval alebo Oto Petzval (staršie: Otto Baltazár Petzval, ; * 6. január 1809, Spišská Belá – † 28. august 1883, Budapešť, Rakúsko-Uhorsko) bol matematik.
Život.
Študoval v Kežmarku, na gymnáziu v Levoči, filozofické ročníky na kráľovskej akadémii v Košiciach a napokon od r. 1828 na peštianskom Institutum geometricum, kde získal inžiniersky titul a kde sa stal prv korepetítorom, neskôr suplujúcim profesorom na katedre praktickej geometrie (1833). V r. 1839 získal doktorát na peštianskej univerzite a zároveň sa tam stal riadnym profesorom vyššej matematiky, prednášal však aj pre poslucháčov Institutum geometricum. Revolučné roky 1848/49 a následná éra absolutizmu síce zasiahli do života univerzity ako aj jej inžinierskeho ústavu v podobe personálnych i organizačných zmien, on však v rôznych funkciách zostal prednášať až do svojho odchodu na dôchodok v r. 1883, od r. 1857 už len v rámci filozofickej fakulty. Sporadicky prednášal aj mechaniku a predmety technického zamerania, istý čas dokonca astronómiu. V dvoch funkčných obdobiach (1843 – 1846, 1860 – 1863) zastával funkciu dekana filozofickej fakulty. V r. 1858 bol zvolený za člena Uhorskej akadémie vied. 
Samostatné matematické výsledky nemal, napísal však niekoľko kvalitných stredoškolských aj vysokoškolských učebníc matematiky, ktoré odrážali náročnejšie požiadavky nastupujúcej priemyselnej revolúcie v Uhorsku. Vo svojej učebnici pre vyššie gymnáziá a reálky (1856), ktorá získala cenu akadémie, sa v uhorských pomeroch priekopnícky dotkol aj pojmu funkcie a venoval sa i základom počtu pravdepodobnosti. Jeho učebnica vyššej matematiky (1867 – 1868) patrila k prvým učebniciam diferenciálneho a integrálneho počtu napísaným v maďarčine. Bol autorom učebnice astronómie a z poverenia akadémie napísal aj dvojzväzkovú príručku technickej mechaniky. Venoval sa tiež konštrukčným výpočtom parných strojov, najviac sa však zaslúžil svojou dlhoročnou pedagogickou činnosťou, výchovou viacerých generácií stredoškolských profesorov aj inžinierov–technikov.

</doc>
<doc id="21839" title="Štefan Schwarz (matematik)" url="https://sk.wikipedia.org/wiki?curid=21839">
Štefan Schwarz (matematik)

Štefan Schwarz (* 18. máj 1914, Nové Mesto nad Váhom – † 6. december 1996, Bratislava) bol slovenský matematik.
Životopis.
Narodil sa v Novom Meste nad Váhom. Po maturite r. 1932 na reformnom reálnom gymnáziu v rodnom meste vyštudoval v rokoch 1932–1936 matematiku a fyziku na Prírodovedeckej fakulte Karlovej univerzity v Prahe. Pod vedením prof. K. Petra vypracoval dizertačnú prácu, ktorá bola podkladom udelenia titulu RNDr. v roku 1939. 
Od 1. 10. 1937 bol asistentom matematického ústavu Karlovej univerzity v Prahe. V roku 1939 sa vrátil na Slovensko a od 1. 3. 1939 pôsobil na I. ústave matematiky Slovenskej vysokej školy technickej v Bratislave ako asistent, neskôr ako suplent. Od roku 1943 bol angažovaný aj na Prírodovedeckej fakulte Slovenskej univerzity v Bratislave. V novembri 1944 bol deportovaný do koncentračného tábora, ktorý bol oslobodený v apríli 1945. 
Po návrate prevzal od roku 1946 ako prednosta vedenie I. Ústavu matematiky na SVŠT. V tom istom roku sa habilitoval na Prírodovedeckej fakulte SU prácou Teória pologrúp z r. 1943. R. 1947 bol vymenovaný za mimoriadneho profesora na SVŠT. R. 1951 sa stal vedúcim celoškolskej katedry matematiky na SVŠT, z nej po reorganizácii roku 1961 vznikli katedry na jednotlivých fakultách. Na Elektrotechnickej fakulte SVŠT bol prof. Schwarz vedúcim katedry až do r. 1979. Členom-korešpondentom ČSAV sa stal r. 1952, akademikom r. 1960, v SAV bol akademikom od vzniku tejto inštitúcie r. 1953. V rokoch 1965–1970 bol predsedom SAV a podpredsedom ČSAV. V Matematickom ústave SAV bol od r. 1964 externým riaditeľom, v rokoch 1982–1988 interným riaditeľom. Na SVŠT pôsobil pedagogicky v rokoch 1939–1982.
Prednášal mnohé matematické disciplíny: základné kurzy pre technikov, diferenciálne rovnice, teória funkcií komplexnej premennej, matematická fyzika, špeciálne prednášky z algebry a ďalšie. V prvom desaťročí existencie Prírodovedeckej fakulty UK navštevovali jeho prednášky aj poslucháči tejto fakulty, pre ktorých konal aj špeciálnu výučbu. Bol vynikajúcim a obľúbeným prednášateľom, ktorý ovládal zriedkavé umenie podať aj najzložitejšie výsledky zrozumiteľným a prístupným spôsobom. Jeho vedecké semináre boli miestom výchovy nových vedeckých kádrov. Pod jeho vedením vyrástlo 20 kandidátov vied, medzi nimi J. Bosák, J. Eliáš, J. Gruska, J. Ivan, V. Kolibiarová, B. Riečan, Z. Riečanová a ďalší významní slovenskí matematici. Veľkej obľube sa tešili voľné prednášky pre absolventov a učiteľov SVŠT, ktoré jednak približovali poslucháčom nové výsledky moderných matematických disciplín, jednak zásluhou širokého rozhľadu prednášateľa otvárali rozsiahle perspektívy aplikácií matematiky. Vedecké dielo prof. Schwarza zahŕňa osem vydaní monografií a učebných textov, vyše stovky pôvodných vedeckých prác a zasahuje do takých disciplín, ako sú teória konečných polí, teória pologrúp, boolovské a stochastické matice, harmonická analýza a teória čísel. V teórii pologrúp zohral v svetových reláciách zakladateľskú rolu. Jeho teoretické výsledky našli uplatnenie v teórii automatov, teórii kódovania a kryptológie. Aplikovateľnosti jeho diela veľmi napomohol široký rozhľad v matematike a hlboké vzdelanie vo fyzikálnych a technických disciplínach, čo často dokumentoval aj v svojich prednáškach, keď použitie matematickej teórie demonštroval na príkladoch a problémoch z týchto oblastí. Dostával početné pozvania na zahraničné akcie a prednáškové pobyty, o. i. na dlhší prednáškový pobyt v USA. Odrazom jeho vedeckej aktivity bolo aj členstvo a predsedníctvo v mnohých riadiacich orgánoch vedy, redakčných radách popredných vedeckých a odborných časopisov. Bol spoluzakladateľom Matematicko-fyzikálneho časopisu SAV, ktorý sa transformáciou cez Matematický časopis na Mathematica Slovaca stal najvýznamnejším slovenským vedeckým matematickým časopisom, do r. 1990 stál na čele jeho redakčnej rady.
Ohlas jeho vedeckej, pedagogickej a organizačnej činnosti sa prejavil v početných vyznamenanich a oceneniach. Z najvýznamnejších hodno spomenúť Zlatú medailu SAV, Zlatú medailu UK, Zlatú medailu SVŠT, Zlatú čestnú plaketu ČSAV Za zásluhy o vedu a ľudstvo, Zlatú plaketu Bernarda Bolzana Za zásluhy o rozvoj matematických vied, čestnú plaketu C. F. Gaussa, Medailu J. A. Komenského, Zlatú čestnú plaketu Dionýza Štúra Za zásluhy v prírodných vedách a Národnú cenu SR. V aktívnej vedeckej práci a v kontaktoch s vedeckou komunitou zotrvával do posledných týždňov svojho života. 
Zomrel náhle 6. decembra 1996 v Bratislave.

</doc>
<doc id="21867" title="František Székely" url="https://sk.wikipedia.org/wiki?curid=21867">
František Székely

František Székely (* 16. máj 1657 (podľa iných 14. máj 1658), Balážske Ďarmoty, Maďarsko – † 22. september 1715, Užhorod, Ukrajina) bol jezuita, pravdepodobný spoluautor trigonometrických tabuliek.
Narodil sa 16. mája 1657 (podľa iných 14. mája 1658) v Balážskych Ďarmotách (Maďarsko). Od roku 1674 bol príslušníkom jezuitskej rehole, absolvoval univerzitné štúdiá a získal doktorát filozofie i teológie. Prednášal filozofiu, logiku, rétoriku a teológiu na univerzitách v Košiciach, od roku 1693 v Trnave, medzitým vyučoval v Jágri. Neskôr bol riaditeľom gymnázia, zároveň predstaveným rehoľného domu v Kőszegu. Zachovali sa od neho najmä rôzne filozofické spisy, elégie a príležitostná poézia. Pravdepodobne bol spoluautorom prvých trigonometrických tabuliek vydaných v Uhorsku (spolu s Jánom Dubovszkym – 1694). 
Zomrel 22. septembra 1715 v Užhorode.

</doc>
<doc id="21890" title="Ján Alojz Wagner" url="https://sk.wikipedia.org/wiki?curid=21890">
Ján Alojz Wagner

Ján Alojz Wagner (* 3. júl 1864, Slovenské Pravno – † 18. október 1930, Bratislava) bol slovenský prírodovedec a publicista. Pseudonymy: Ahasver, Homo, Motúz, Nemo, Securus, Ten istý, Vekoslav.
Jeho otec bol Samuel Wagner a matka Paulína rod. Belohorská.
Životopis.
Narodil sa 3. júla 1864 v Slovenskom Pravne. Študoval na gymnáziu v Kremnici, od 1878 v Banskej Bystrici, 18831889 na Prírodovedeckej fakulte viedenskej univerzity, kde získal doktorát filozofie (1889).
Po štúdiách úradník v poisťovni vo Viedni, Grazi, od 1896 v poisťovniach v Budapešti. Keď sa vrátil na Slovensko, založil Prvú slovenskú poisťovňu (1919) a bol jej riaditeľom. Od 1921 lektor poistnej techniky na Právnickej fakulte UK.
Patril medzi najvýznamnejších popularizátorov prírodných vied na Slovensku. Už ako študent konal meteorologické pozorovania. V polovici 80. rokov začal v slovenských novinách a kalendároch uverejňovať populárne články, hlavne z astronómie a meteorológie. V r. 1890 sa rozhodol vydávať prvý populárno-vedecký časopis u nás pod príznačným názvom Svet s cieľom „otvoriť aj národu tatranskému svet vedecký“. Žiaľ, vyšli iba tri čísla. Neskôr publikoval samostatné populárne štúdie, napríklad "Nebo a zem" (1890), "Zjavy nebeské" (1895), "Mesiac a jeho pohyby" (1901), "Franklin a hromozvod" (1902), "Človek a hviezdy" (1904), "Vzduchoplavba" (1918). Bol prvým propagátorom myšlienok teórie relativity na Slovensku. Zanechal bohatú zbierku kníh, ktorá je uložená v Univerzitnej knižnici v Bratislave.
Ako odborník v poisťovníctve vydal príručky o základoch poisťovníctva, o poisťovníctve na Slovensku, poistnej technike a i. Zakladateľ a predseda Národnej rady (1918), po 1919 predseda MO Matice slovenskej v Bratislave, zakladajúci člen Muzeálnej slovenskej spoločnosti (MSS). Treba spomenúť tiež jeho rozsiahlu spolkovú činnosť a rôzne kultúrne aktivity. Zomrel 18. októbra 1930 v Bratislave.

</doc>
<doc id="21929" title="Juraj Henisch" url="https://sk.wikipedia.org/wiki?curid=21929">
Juraj Henisch

Juraj Henisch (* 24. apríl 1549, Bardejov – † 31. máj 1618, Augsburg, Nemecko) bol nemecký lekár, humanistický vzdelanec a polyhistor slovenského pôvodu.
Narodil sa 24. apríla 1549 v Bardejove. Po štúdiách na západoeurópskych univerzitách (Wittenberg, Lipsko, Bazilej) bol začas členom lekárskeho kolégia a dekanom univerzity v Baseli, potom sa usadil v Augsburgu, kde pôsobil ako lekár, gymnaziálny učiteľ, resp. riaditeľ a inšpektor mestskej knižnice. Bol autorom celého radu lekárskych, medzi nimi aj priekopníckych diel, ale aj geografických, astronomických a ďalších prírodovedných prác. Vydal aj jednu elementárnu aritmetickú príručku – násobilku (1605) a pomerne rozsiahlu, 400-stránkovú učebnicu aritmetiky (1609). Zomrel 31. mája 1618 v Augsburgu.
Je po ňom pomenovaná Spojená škola Juraja Henischa v Bardejove, ktorá sa skladá z dvoch organizačných zložiek: gymnázia a strednej odbornej školy polytechickej.

</doc>
<doc id="21930" title="Štefan Anián Jedlík" url="https://sk.wikipedia.org/wiki?curid=21930">
Štefan Anián Jedlík

Štefan Anián Jedlík (po maď. "Jedlik Ányos István") (* 11. január 1800, Zemné (okres Nové Zámky) – † 13. december 1895, Győr) bol uhorský fyzik. 
Pôvod.
Podľa J. Tibenského: "hoci vyrastal v maďarskom prostredí a maďarsky aj cítil, po svojich predkoch bol nesporne slovenského pôvodu, narodil sa na území dnešného Slovenska, v Zemnom (okres Nové Zámky) a navyše začas účinkoval v Bratislave".
Život.
Štefan Anián Jedlík absolvoval gymnaziálne štúdiá v Trnave (1810–1813) a v Bratislave (1814–1817) a po vstupe do benediktínskeho rádu (1817) pokračoval v štúdiách na rádovom lýceu v Győri (1817–1820) a v Pannonhalme (1820–1822, 1823–1825), kde študoval teológiu. Medzitým v roku 1822 získal doktorát filozofie na peštianskej univerzite a v školskom roku 1822/23 vyučoval na benediktínskom gymnáziu v Győri. V roku 1825 ho vysvätili za kňaza, celý svoj aktívny život však pôsobil ako profesor fyziky: v rokoch 1825–1831 na rádovom lýceu v Győri, 1831–1840 na kráľovskej akadémii v Bratislave a napokon v rokoch 1840–1878 na peštianskej univerzite. 
Po svojom odchode na dôchodok žil v rádovom dome benediktínov v Győri. V rokoch 1848/49 bol dekanom filozofickej fakulty a roku 1863/64 aj rektorom univerzity. Od roku 1858 bol riadnym, od 1873 čestným členom Maďarskej akadémie vied. 
Štefan Anián Jedlík zomrel 13. decembra 1895 v Győri v Maďarsku.
Dielo.
Štefan Anián Jedlík bol vynikajúcim, vedecky aktívnym experimentálnym fyzikom a konštruktérom prístrojov, ktorý svojimi výsledkami sa najmä v oblasti skúmania elektromagnetických javov zaradil medzi najvýznamnejších vedcov 19. storočia. O svojich experimentoch len pramálo publikoval a väčšinu svojich prístrojov skonštruoval len ako demonštračné pomôcky, čím jeho objavy zostali väčšinou nepovšimnuté. 
Dokázateľne už v rokoch 1827–1829, ako prvý na svete skonštruoval model elektromotora, v ktorom pevnú aj otáčajúcu časť tvorili elektromagnety. Jeho „elektromagnetický rotor“ bol priekopnícky aj použitím ortuťového komutátora. V roku 1842 použil podobný motorček na pohon vozíka pohybujúceho sa na koľajniciach. V roku 1861, teda aspoň päť rokov pred Wernerom Siemensom popísal a použil princíp samobudenia na dyname vlastnej konštrukcie. 
Úspešne sa zaoberal aj konštruovaním galvanických článkov a akumulátorov, pri ktorých aplikoval niekoľko pôvodných konštrukčných prvkov, napr. sieťovú elektródu. Jeho batérie leydenských fliaš (neskôr rúrkových kondenzátorov vlastnej konštrukcie) boli prístrojmi na výrobu elektrických iskier extrémne veľkých dĺžok. Použil v nich zapojenie (1863), ktorého princíp multiplikácie sa dodnes využíva v technike vysokých napätí. 
Unikátne parametre mali aj jeho prístroje na rezanie optických mriežok. Š. A. Jedlík skonštruoval ešte celý rad elektrotechnických a iných fyzikálnych prístrojov a demonštračných pomôcok. Medzi jeho skoré vynálezy patrilo aj zariadenie na výrobu sódovej vody, ktoré sa stalo základom prvého takto zameraného podniku v Uhorsku v roku 1841 a bolo tak jediným Jedlíkovým vynálezom, ktorý ešte počas jeho života našiel priemyselné uplatnenie. 

</doc>
<doc id="21950" title="Hus divá" url="https://sk.wikipedia.org/wiki?curid=21950">
Hus divá

Hus divá (staršie zriedkavo: hus sivá, zastarano "divá hus, hus popolavá"; lat. "Anser anser") je zúbkozobec z čeľade kačicovitých. V Európe hniezdi pri rôznych vodách, močiaroch, jazerách aj pri morskom pobreží a pri fjordoch. Na Slovensku hniezdi pravidelne len na Záhorí. Je sťahovavá.
Rozlišujú sa dva poddruhy: 
Podľa Medzinárodnej únie na ochranu prírody a prírodných zdrojov hus divá patrí medzi najmenej ohrozené druhy, trend celkovej aj Európskej populácie je stúpajúci.
Opis.
Hus divá meria 75 – , rozpätie krídel má 147 –  a váži 3 – . Samec je väčší ako samica, obaja majú plavé farby so sivou, svetlý zobák a ružové nohy. Na prsiach majú drobné tmavé škvrnky. Brucho a podchvostové krovky sú biele. Na krídlach majú zhora nápadné striebrosivé plochy a zdola svetlý predný okraj.
Hlas.
Vo svojom hlasovom repertoári majú viac ako tucet rôznych zvukov. Najznámejšie je "ga-ga-ga-ga", pretože tento hlas poznáme u domácich husí. Vydávajú tiché kňučavé zvuky, syčavé až po silné trúbivé hlasy ako striedavý duet dvoch jedincov.
Výskyt a stav na Slovensku.
Niva rieky Moravy na Slovensku spolu s riekou Dyje a priľahlými rybníkmi na južnej Morave tvoria najvýznamnejšie hniezdisko v strednej Európe a súčasne je to aj územie s nadregionálnym významom pre migráciu a zimovanie. Na Záhorí hniezdia od roku 1961. Okrem ramennej sústavy rieky Moravy sú to i rybníky a štrkoviská. Výnimočne zahniezdia aj na Podunajsku a východnom Slovensku.
Počas migrácie a zimovania sa najviac pasú na slovenskej strane pri Moravskom Sv. Jáne a pri Vysokej pri Morave.
Odhadovaný počet hniezdiacich párov v rokoch 19801999 bol 15 – 80, zimujúcich jedincov 2 000 – 3 000. Veľkosť populácie i územie na ktorom sa vyskytovala vykazovali "mierny pokles" o 20 do 50%. Ekosozologický status v roku 1995 "E" – ohrozený druh. V roku 1998 "EN:B1", "EN" – ohrozený. V roku 2001 "EN" - ohrozený. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Odhadovaný počet hniezdiacich párov v rokoch 20082012 bol 50100 párov, zimujúcich jedincov 21002500. Krátkodobý trend hniezdnej populácie za posledných 12 rokov (20002012) aj dlhodobý trend od roku 1980 (19802012) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stúpajúca". Krátkodobý trend zimujúcej populácie za posledných 12 rokov (20002012) bol "klesajúci", dlhodobý trend bol "neznámy". V roku 2014 LC* D1 - menej dotknutý. Dôvodom preradenia do nižšej kategórie môže byť niektorý z nasledujúcich dôvodov: zvýšenie počtu rozmnožujúcich sa jedincov, rastúci trend populácie, zväčšovanie areálu alebo aj možnosti pozitívneho ovplyvnenia populácií z okolitých krajín. 
Odhadovaný počet hniezdiacich párov v rokoch 20132018 bol 50150 párov, zimujúcich jedincov 10008000. Krátkodobý trend za posledných 12 rokov (20082018) aj dlhodobý trend od roku 1980 (19802018) boli "stúpajúce". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "stúpajúca". Krátkodobý trend zimujúcej populácie za posledných 12 rokov (20082018) aj dlhodobý trend boli "stúpajúce". 
Ochrana.
Je zákonom chránená, spoločenská hodnota je 3220 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21968" title="Hus siatinná" url="https://sk.wikipedia.org/wiki?curid=21968">
Hus siatinná

Hus siatinná alebo hus poľná ("Anser fabalis") je zúbkozobec z čeľade kačicovitých. Hniezdi v tajge a tundre palearktídy. Podľa Medzinárodnej únie na ochranu prírody a prírodných zdrojov hus siatinná patrí medzi najmenej ohrozené druhy, trend celkovej populácie je klesajúci. V juhozápadnej a severovýchodnej Európe a v západnej a centrálnej Sibíri sú stavy stabilné.
Opis.
Hus siatinná meria 66 – , rozpätie krídel má 147 –  a váži 3 – . Obe pohlavia sú rovnako zafarbené, celkovo prevláda sivohnedá farba. Dôležitý rozoznávací znak je, že majú tmavohnedú hlavu, krk a krídla. Brucho a podchvostové krovky sú biele. Pierka na chrbte a hrudi majú belavé okraje, u mladých vtákov sú okraje hrdzavé. Zobák dospelých je čierny s oranžovým fľakom. U mláďat je zobák tmavý s čiernym nechtom. Nohy sú oranžové.
Hlas.
Ozýva sa menej ako hus divá alebo hus bieločelá. Jej hlas je hlboké "ang-ang".
Výskyt a stav na Slovensku.
Na celom území Slovenska sa vyskytuje počas migrácie a v zime. Výnimočne zahniezdila v roku 1967 na Zemplínskej šírave pri Jovse, kde bol koncom júla videný pár s 3 mláďatami.
Odhadovaný počet zimujúcich jedincov v rokoch 20082012 bol 10002000. Krátkodobý trend zimujúcej populácie za posledných 12 rokov (20002012) aj dlhodobý trend od roku 1980 (19802012) boli "klesajúce".
Odhadovaný počet zimujúich jedincov v rokoch 20132018 bol 5001500. Krátkodobý trend zimujúcej populácie za posledných 12 rokov (20082018) aj dlhodobý trend od roku 1980 (19802018) boli "klesajúce". 
Hniezdenie.
Husi siatinné si na zimovisku nájdu vo svojom druhom alebo treťom roku života svojho celožitovného partnera.
V marci odtiahnu zo svojich zimovísk. Tie čo hniezdia v tajge, dorazia na hniezdiská už koncom apríla, tie čo hniezda ďalej na sever, v tundre, prilietajú na svoje hniezdiská až koncom mája. V tom čase je tundra ešte pokrytá snehom a ľadom. Hus siatinná je preto spomedzi všetkých druhov arktických husí prvá na hniezdiskách. Kým nadíde čas topenia sa snehu, samčekovia medzi sebou bojujú. Aktu párenia predchádza krátka predohra, ktorá pozostáva z ponárania si krku do vody. Počas párenia vo vode samček často samičku až ponorí pod hladinu. Rituál je ukončený naťahovaním krku a údermi krídel.
Samička potom stavia hniezdo pod krovinami alebo v trstine na suchom mieste. Vyplní ho trávou, machom, lišajníkom a nakoniec páperím. Páperie má sivohnedú farbu so svetlejšou uprostred. Za rok majú len jednu znášku.
Znáška vajec začína v tajge uprostred mája, v tundre uprostred júna. Počet vajec je od dva po osem, najčastejšie štyri až šesť. Vajíčka majú žltkavú farbu. Samička zasadne na posledné vajíčko. Tým zabezpečí aby sa liahli naraz. V tajge sa liahnu za 25 dní, v tundre za 28 až 29. Samček sa nezúčastňuje na sedení, ale stráži hniezdo. Pri vážnom nebezpečenstve sa pritisknú k zemi.
Po jeden a pol mesiaci už dokážu mláďatá lietať. V tom čase už ukončujú aj dospelé obdobie pŕchnutia (júl-august). Začiatkom septembra odlietajú na zimoviská. Viaceré rodiny spoločne opúšťajú hniezdiská.
Potrava.
Na hniezdisku sa živia lišajníkmi, trávami a iným suchozemskými a vodnými rastlinami. Na jeseň žerú rôzne bobule rodu brusnica a rôzne fazule. V ich vedeckom názve je aj latinsky fazuľa spomenutá "fabalis", podobne aj anglické pomenovanie "bean goose".
Na zimovisku jedia korene, zvlášť "Elymus", zemiaky, zrná obilnín, trávy, veľmi obľubujú zvyšky úrody na poliach (kúsky cukrovej repy a kukuricu).
Mláďatá sa živia kvetmi, pukmi a tiež hmyzom, mäkkýšmi, kôrovcami i rybkami.
Taxonómia.
Je známych 5 poddruhov, ktoré sú dnes ornitológmi (napríklad AOU/NACC 2007, IOC a prijatím IOC systému aj na Slovensku) zoskupované do dvoch druhov, podľa toho či hniezdia v tajge alebo v tundre.
Hus siatinná.
hus siatinná ("Anser fabalis" sensu stricto) (Latham, 1787)
Hus tundrová.
hus tundrová ("Anser serrirostris" ak je považovaná za samostatný druh) (Gould, 1852)
Môže to byť však predčasné rozhodnutie. Tieto dve skupiny sa od seba oddelili pred 2.5 miliónmi rokov, pred 60 000 rokmi došlo k druhotnému kontaktu a nie sú splnené všetky podmienky pre označenie za samostatné druhy, doporučené je považovať ich za poddruhy. 
Ochrana.
Je zákonom chránená, spoločenská hodnota je 1150 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="21971" title="Bratislava – mestská časť Karlova Ves" url="https://sk.wikipedia.org/wiki?curid=21971">
Bratislava – mestská časť Karlova Ves

Bratislava – mestská časť Karlova Ves (iné názvy: Bratislava-Karlova Ves, Mestská časť Karlova Ves, Karlova Ves; , ) je mestská časť Bratislavy ležiaca v okrese Bratislava IV. Nachádza sa v nej aj sídlisko Dlhé diely, množstvo škôl, ZOO, budova Slovenskej televízie alebo najväčší bratislavský dunajský ostrov Sihoť. Mestská časť má vlastnú polikliniku a knižnicu.
Zaujímavosťou je, že do Karlovej Vsi (a teda aj do okresu Bratislava IV.) oficiálne patrí aj úzky pás pravého brehu Dunaja (teda tam, kde je inak mestská časť Petržalka) od rakúskych hraníc až takmer po Most Lafranconi. 
Dejiny.
Karlova Ves bola obývaná už v paleolite, o čom svedčí mnoho archeologických nálezov (jednoduché sekáče, pästný klin).
V období stredoveku spadala pod devínske panstvo. Neskôr sa stala tichou, vinohradníckou obcou nachádzajúcou sa v tesnej blízkosti jedného z najdôležitejších miest Uhorska. Od roku 1943/1944 je súčasťou Bratislavy a dnes v nej okrem viac ako 33 000 obyvateľov s trvalým pobytom býva aj okolo 15 000 vysokoškolských študentov (v internátoch v Mlynskej doline).
V súčasnosti sa tu stavajú nové rodinné a obytné domy, supermarkety a športoviská. V poslednom čase sa však vyskytujú dopravné problémy na Karloveskej radiále, ktorá spája mestskú časť s centrom Bratislavy. Spôsobené je to hlavne realitnou bublinou a postupnou premenou Karlovej vsi (a hlavne Dlhých dielov) na veľkú nocľaháreň (pre realitných developerov sú oveľa zaujímavejšie stavby bytov ako obchody a pracovné príležitosti – pozri množstvo postavených obytných budov a nepostavené nákupné centrum v priestoroch vodárenskej spoločnosti na Molecovej ulici). V minulosti tu bol pokus spraviť stavebnú uzáveru/stavený uzáver, ktorý sa však nevydaril.
Národnostné zloženie.
1991:
2001:
2011:
Miestny úrad.
V roku 2004 tu bol otvorený nový miestny úrad na novopostavenom Námestí svätého Františka. Toto námestie spolu s kostolom je akýmsi "centrom volného času" Karlovej Vsi. Občas sa tu pod holým nebom konajú koncerty a iné kultúrne podujatia a každý deň tu trávi svoj voľný čas množstvo ľudí. Na námestí je možnosť bezdrôtového WiFi pripojenia na internet.
Školy.
Základná škola Karloveská 61.
Vznikla v roku 1969. V areáli školy sa nachádza na otvorenom priestranstve dopravné, volejbalové a basketbalové ihrisko a sektor pre skok do diaľky. Medzi jej absolventov patrí, napríklad slovenský herec Roman Pomajbo. Súčasná riaditeľka je Eva Horníková.
Spojená škola sv. Františka z Assisi.
Je to cirkevná škola. Nachádza na Karloveskej 32. V areáli školy sa nachádza športové betónové ihrisko a ihrisko s umelou trávou.
Spojená škola Tilgnerova.
Nachádza sa na Tilgnerovej 14. Do školy patrí osemročné gymnázium, štvorročné gymnázium a základná škola. Riaditeľkou školy je RNDr. Danka Ihnáťová.
Kostoly.
Rímskokatolícke.
V Karlovej vsi sú v súčasnosti tri rímskokatolícke kostoly:
Šport.
V Karlovej Vsi sa nachádzajú aj tri multifunkčné ihriská s umelou trávou zadarmo dostupné pre verejnosť:
Mestská hromadná doprava.
Do Karlovej Vsi jazdia električky: , , , ; autobusy: , , , , , , , , ; trolejbus a nočné autobusy: , , , .

</doc>
<doc id="21982" title="Bratislava – mestská časť Záhorská Bystrica" url="https://sk.wikipedia.org/wiki?curid=21982">
Bratislava – mestská časť Záhorská Bystrica

Bratislava – mestská časť Záhorská Bystrica (iné názvy: Bratislava-Záhorská Bystrica, Mestská časť Záhorská Bystrica, Záhorská Bystrica; ) je mestská časť mesta Bratislava. 
Je to malá mestská časť, ktorá je charakteristická zachovalými sedliackymi domami, ako aj časťou s novými vilami. Sídli tu Televízia Markíza. 
Z historických pamiatok sú významnejšie baroková fara, rímskokatolícky kostol svätých Petra a Pavla apoštolov z roku 1834 a kaplnky svätého Jána Nepomuckého z roku 1896, Panny Márie Lurdskej z roku 1913, svätého Kozmu a Damiána z roku 1839 a kaplnka svätého Vendelína.
Blízkosť Malých Karpát ponúka možnosť turistiky a športu. 
Národnostné zloženie.
1991:
2001:
2011:

</doc>
<doc id="21984" title="Bratislava – mestská časť Devín" url="https://sk.wikipedia.org/wiki?curid=21984">
Bratislava – mestská časť Devín

Bratislava – mestská časť Devín (iné názvy: Bratislava-Devín, Mestská časť Devín, Devín; , ) je jedna z najmenších mestských častí Bratislavy. Rozprestiera sa na sútoku riek Morava a Dunaj. Najvýznamnejšou historickou pamiatkou v obci je zrúcanina hradu Devín. Je to jedna z najnavštevovanejších pamiatok v Bratislave. V obci je aj gotický rímskokatolícky Kostol sv. Kríža - Panny Márie z druhej polovice 13. storočia či Pomník padlým hrdinom I. a II. svetovej vojny. Väčšina obyvateľov Devína dochádza za prácou.
Devín obsluhujú dve linky: jedna denná a jedna nočná .
Dejiny.
Pôvodne tu mali sídlisko Kelti, koncom 1. stor. pred Kr. sa tu usadzovali aj rímski obchodníci. V 1. stor. tu Rimania postavili strážnu stanicu, ktorá sa skladala z rôznych stavieb, ktoré sa časom menili. Sídlila tu posádka légie z Carnunta. Koncom 4. stor. bola posádka opustená, neskôr sa tu usadili Slovania, ktorí na hradnom kopci postavili viac murovaných stavieb, pričom sekundárne využívali rímske stavebné materiály. Meno Devín môže byť buď slovanského, alebo keltského pôvodu. 
Oblasť Devína postihli v roku 2002 záplavy, tzv. storočná voda. Ľudí museli evakuovať, mnoho domov bolo zatopených.

</doc>
<doc id="21985" title="Bratislava – mestská časť Podunajské Biskupice" url="https://sk.wikipedia.org/wiki?curid=21985">
Bratislava – mestská časť Podunajské Biskupice

Bratislava – mestská časť Podunajské Biskupice (iné názvy: Bratislava-Podunajské Biskupice, Mestská časť Podunajské Biskupice, Podunajské Biskupice; (; )) sú mestská časť Bratislavy v okrese Bratislava II. Nachádzajú sa vo východnej časti mesta, južne od mestských častí Vrakuňa a Ružinov a má rozlohu (čo ich robí najväčšou mestskou časťou Bratislavy). Nachádza sa tu Ústav TBC a respiračných chorôb.
Pamiatky a kostoly.
V Podunajských Biskupiciach údajne sídlili aj Rimania, bol tu nájdený rímsky mílnik cisára Alexandra Severa z roku 230 a latinský nápis na skale, ktorá pôvodne stála v blízkosti farského kostola s pečiatkou rímskeho tábora. Cez Podunajské Biskupice viedla tzv. Jantárová cesta, ktorá viedla z Ríma na pobrežie Baltského mora.
V Podunajských Biskupiciach je rímskokatolícky Kostol svätého Mikuláša z roku 1221. V mestskej časti sa tiež nachádza kúria Juraja Alberta z 18. storočia, morový stĺp sv. Trojice 1730.
Nachádza sa tu kláštor Milosrdných sestier Svätého kríža. V kláštornom kostole sv. Kríža sa uchovávajú relikvie bl. Zdenky Schelingovej, ktorá bola do roku 2003 pochovaná na miestnom cintoríne.
Názov Podunajských Biskupíc.
Maďarský názov je "Pozsonypüspöki" a nemecký "Bischdorf". Úradný slovenský názov od roku 1920 bol "Biskupice", od roku 1927 "Biskupice pri Dunaji" a od roku 1944 "Podunajské Biskupice".
Názov Biskupice poukazuje na to, že obec bola vo vlastníctve biskupa. Nejasnosť do pomenovania vnáša fakt, že Podunajské Biskupice boli majetkom Ostrihomského arcibiskupstva. Niektorí autori na základe tohoto pomenovania vyvodzujú existenciu avarského biskupstva v oblasti dnešných Biskupíc.
Začlenenie.
V roku 1944 bola k Podunajským Biskupiciam pričlenená obec Komárov. 1. januára 1972 sa Podunajské Biskupice stali súčasťou Bratislavy.

</doc>
<doc id="22000" title="Stella Zázvorková" url="https://sk.wikipedia.org/wiki?curid=22000">
Stella Zázvorková

Stella Zázvorková (* 14. apríl 1922, Praha – † 18. máj 2005, Praha) bola populárna česká herečka. Bola vydatá za Miloša Kopeckého.
Životopis.
Stella Zázvorková sa narodila v umeleckej rodine. Jej otec, architekt Jan Zázvorka, bol autorom pamätníku na Vítkove. Jej starší brat Jan bol filmovým a televíznym scénografom.
Zázvorková bola od roku 1950 krátko ženou iného slávneho českého herca – Miloša Kopeckého. Manželstvo vydržalo asi jeden rok, ich dcéra ako 15-ročná tragicky zomrela. Stella Zázvorková sa už potom nikdy nevydala.
Roku 1977 podpísala Antichartu.
Divadlo.
Absolvovala divadelnú školu E. F. Buriana. Potom hrala v Pražskom detskom divadle M. Mellanové a v 40. rokoch sa objavovala na pódiu divadla Větrník. V rokoch 1945-1948 hrala v Divadle satiry, neskôr bola členkou Realistického divadla či Divadla E. F. Buriana. Jan Werich ju prijal v roku 1955 do Divadla ABC. Roku 1962 sa stáva členkou Mestských divadiel pražských, kde pôsobila do roku 1990.

</doc>
<doc id="22021" title="Marián Andel" url="https://sk.wikipedia.org/wiki?curid=22021">
Marián Andel

PhDr. Marián Andel (* 10. september 1950, Modra) je slovenský politik.
Biografia.
Absolvoval Filozofickú fakultu Univerzity Komenského v Bratislave. Pôsobil ako pedagóg na Slovenskej odborovej škole v Sládkovičove. Na prelome rokov 1989 a 1990 patril k zakladajúcim členom Slovenskej národnej strany. 19. mája 1990 sa zúčastnil na ustanovujúcom sneme SNS. Andel v 90-tych rokoch pôsobil v strane vo funkcii podpredsedu, ako aj vo funkcii „čestného predsedu“.
V prvých slobodných voľbách v roku 1990 bol zvolený za poslanca Slovenskej národnej rady za SNS v stredoslovenskom volebnom kraji. Na ustanovujúcej schôdzi parlamentu bol zvolený za člena Predsedníctva SNR (predsedníctvo malo 21 členov). V tomto volebnom období (1990 – 1992) pôsobil aj ako člen Ústavnoprávneho výboru SNR.
V parlamentných voľbách v roku 1992 viedol kandidátku SNS v západoslovenskom volebnom kraji a opäť bol zvolený za poslanca SNR. Na ustanovujúcej schôdzi SNR bol zvolený za predsedu Výboru SNR pre vzdelanie, vedu, kultúru a šport a za člena Predsedníctva SNR. Ako poslanec podporil svojím hlasom Deklaráciu SNR o zvrchovanosti SR, ako aj Ústavu SR.
Po vládnej a parlamentnej kríze sa na jeseň 1993 uskutočnila rekonštrukcia vlády a na základe koaličnej dohody SNS nominovala do vlády 3 členov. Marián Andel sa stal podpredsedom vlády SR pre školstvo, kultúru, vedu a telovýchovu. Po odvolaní vlády sa v marci 1994 vrátil do parlamentu a pôsobil vo výbore pre vzdelanie, vedu, kultúru a šport.
V predčasných parlamentných voľbách v roku 1994 je opäť zvolený za poslanca NR SR (v západoslovenskom volebnom kraji). Na ustanovujúcej schôdzi 3. novembra 1994 je zvolený za predsedu Výboru NR SR pre vzdelanie, vedu, kultúru a šport (vo funkcii predsedu výboru ho v januári 1995 vystriedal Kamil Haťapka). 14. decembra 1994 je zvolený za podpredsedu NR SR. V roku 1998 bol laureátom štátneho vyznamenania Rad Andreja Hlinku I. triedy za mimoriadne zásluhy o vznik samostatnej Slovenskej republiky.
V parlamentných voľbách v roku 1998 je po štvrtý raz zvolený za poslanca NR SR za SNS. 29. októbra 1998 na ustanovujúcej schôdzi je opäť zvolený za podpredsedu NR SR (tento raz už za opozíciu). V roku 2000 bol zo SNS vylúčený a do konca volebného obdobia v roku 2002 pôsobil v parlamente ako nezávislý.
Po odchode z parlamentu pôsobil ako vysokoškolský pedagóg. Pôsobil aj ako poslanec mestského zastupiteľstva v Modre. V predčasných parlamentných voľbách v roku 2006 kandidoval do NR SR za SLNKO. Vo voľbách do Európskeho parlamentu v roku 2014 a vo voľbách do NR SR v roku 2016 kandidoval opäť za SNS.
Manželka Mariána Andela, Oľga Andelová, bola v rokoch 1990 – 1992 poslankyňou Snemovne ľudu Federálneho zhromaždenia ČSFR.

</doc>
<doc id="22035" title="Ľubomír Andrassy" url="https://sk.wikipedia.org/wiki?curid=22035">
Ľubomír Andrassy

PhDr. Ing. Ľubomír ANDRASSY (* 25. február 1973, Levoča) pôsobí ako podpredseda Najvyššieho kontrolného úradu SR, ktorá v posledných rokoch získava čoraz vyššie uznanie a kredit. Najvyšší kontrolný úrad je nezávislým štátnym orgánom, ktorý kontroluje hospodárenie s finančnými prostriedkami a majetkom štátu, územnej samosprávy a s finančnými prostriedkami Európskej únie, pôsobí ako kredibilnej externej národnej autority v oblasti kontroly.
Osobný život.
Ľubomír Andrassy má z prvého manželstva dve deti: Theodore Alexander (*2010), Edward Thomas (*2013). 
Manželka: PhDr. Miriam Andrassy.

</doc>
<doc id="22037" title="Tisa" url="https://sk.wikipedia.org/wiki?curid=22037">
Tisa

Tisa (, ) je druhá najvodnatejšia rieka Slovenska, najdlhší a ľavostranný prítok Dunaja. Dĺžka jej toku na území Slovenska je len 5,6 km, pričom tvorí hranicu medzi Slovenskom a Maďarskom. Je po nej pomenovaná planétka (13121) Tisza.
Tok rieky.
Pramení vo Východných Karpatoch na Ukrajine (veľvysočiny Gorgany a Čierna Hora (Černogora) ), a to Čierna Tisa na severozápadnom úbočí masívu Bliznice a Biela Tisa na južnom úbočí masívu Hoverla. Potom tečie v pohraničnom území Ukrajiny a Rumunska, potom cez Maďarsko, na krátkom úseku tvorí slovensko-maďarskú hranicu, ďalej tečie cez Maďarsko a vo Vojvodine (v Srbsku) pri Novom Sade ústi do Dunaja.
Rieka je splavná od Dombrádu pri slovenských hraniciach (pred Dombrádom je totiž pontónový most s nízkou podjazdnou výškou a samotná rieka už začína byť dosť plytká). Pre väčšie lode sa v praxi využíva tok od Tokaja, kde sa sa ako pravostranný prítok vlieva do Tisy rieka Bodrog. V severovýchodnom Maďarsku pri meste Kisköre je obrovská priehrada a retenčná nádrž na energetické účely a zavlažovanie (v súčasnosti aj obľúbené výletné a rekreačné miesto). Tzv. Východný prieplavový kanál Tisu spája s Berettyóm, pravostranným prítokom Kriša.
Pravé prítoky.
Terešva, Terebľa, Rika, Boržava, Bodrog, Slaná s Hornádom, Eger, Zagyva
Ľavé prítoky.
Viseul, Iza, Samoš, Kriš (=Körös, Cris), Mureš, Begej
Mestá pri Tise.
Maďarsko (aj obce).
Srbsko

</doc>
<doc id="22330" title="Dračí hrádok" url="https://sk.wikipedia.org/wiki?curid=22330">
Dračí hrádok

Dračí hrádok (iné názvy: Dračí hrad, Hadí zámok, Hadí hrad) je zrúcanina hrádku na výraznom ostrohu vrchu Úboč nad údolím Stupavského (Borinského) potoka, v nadmorskej výške , 2 km východne od obce Borinka v najjužnejšej časti pohoria Malé Karpaty.
História.
Hrádok bol s najväčšou pravdepodobnosťou postavený na základe kráľovskej iniciatívy v 13. storočí, keď sa majiteľmi dovtedajšieho kráľovského hradu na Pajštúne stali grófi zo Svätého Jura a Pezinka. Kráľovský pôvod tiež naznačuje podobnosť veže na Dračom hrádku s vežami na iných kráľovských hradoch (Plavecký hrad 10,2x10,2 m, Beckovský hrad 9,5x9,5 m). Michal Slivka a Miroslav Plaček stotožňujú Dračí hrádok s objektom Drach-kugel-schols z Meyerovej rytiny z roku 1563, na ktorej je zachytená korunovácia cisára Maximiliána II. v Bratislave. Rytina sa nachádza v Mestskej galérii v Bratislave. Tento predpoklad však odmieta Andrej Fiala (1972) a tiež Zdeněk Farkaš (1993).
Zaujímavá je tiež podoba názvu objektu: Dračí hrádok s názvom tzv. Dračieho rádu, ktorý založil v roku 1408 kráľ Žigmund Luxemburský a sústredil v ňom najmocnejšie a najvplyvnejšie osobnosti vtedajšieho Uhorska (Ctibor zo Ctiboríc, Peter Čech z Levíc, Mikuláš Garaj z Devína). Od 1409 bol jeho členom dokonca rakúsky vojvoda a 24 štajerskych rytierov.
Hrádok zanikol požiarom v prvej polovici 15. storočia. Pravdepodobne bol zničený počas husitských vpádov na územie dnešného západného Slovenska.
Popis.
Samotný areál hrádku sa skladá z dvoch častí: pretiahnutej vyvýšeniny širokej 15 metrov a dlhej 115 metrov, oddelenej od okolitého terénu nízkym valom a druhej vyvýšeniny (južne od prvej) širokej 20 metrov a dlhej 112 metrov, oddelenej od prvej priekopou. Centrálna hranolová veža s vonkajšími rozmermi 10x10 metrov bola postavená za 17 metrov širokou a 6 metrov hlbokou, do skaly vytesanou priekopou. Jej vzdialenosť od priekopy je asi 17 metrov. Na vonkajšej časti priekopy sa zachovali skromné zvyšky murovaného osadenia vstupného mosta.
Súčasný stav.
Viditeľná je len časť zachovaného múru osadenia vstupného mosta. Ostatné časti základov, ktoré sú spomínané v texte v súčasnosti nevidno.
Archeologické výskumy.
Prvý archeologický výskum na lokalite zrealizoval v rokoch 19411942 prof. Vojtech Ondrouch, ktorý na základe istých nálezov predpokladal, že stredovekému opevneniu predchádzala rímska strážna veža Orlie hniezdo. V lete 1993 sa uskutočnil v troch turnusoch archeologický výskum pod vedením Zdeňka Farkaša. Výskum odhalil zvyšky kamennej budovy za vežou, ktorá mala rozmery 10,9x9,1 metrov a múry hrubé 90 cm. Pravdepodobne ide o tú istú budovu, ktorú lokalizoval už V. Ondrouch.

</doc>
<doc id="22346" title="Bašovce" url="https://sk.wikipedia.org/wiki?curid=22346">
Bašovce

Bašovce sú obec na Slovensku v okrese Piešťany vo výbežku Podunajskej roviny na nive Váhu a Dudváhu, vo výške V rokoch 1976 až 1993 neboli samostatnou obcou. V rokoch 1976 – 1980 tvorili spolu s Veľkým Orvišťom obec "Orvište", ktorá bola v roku 1980 pripojená k Ostrovu. Z neho sa Veľké Orvište odčlenilo v roku 1991 a Bašovce o dva roky neskôr.
Opis.
Malá obec s približne 350 obyvateľmi je obklopená poľami, pri miestnom rybníku je rybárska bašta.
Dejiny.
Prvá písomná zmienka o obci pod menom "Bessan" je z roku 1113. Obyvatelia sa v minulosti zaoberali poľnohospodárstvom. Sídlisko volútovej kultúry, sídliská z predveľkomoravského a veľkomoravského obdobia. 
Názov obce Bašovce sa podľa ľudovej povesti pripisuje istému chýrnemu bačovi, ktorý prišiel údajne z tematínskeho panstva so stádom oviec. Na lúkach, lesoch a pasienkoch vôkol potoka Dubové si dobre bačoval so svojimi ovcami. Kraj sa mu páčil, a tak založil osadu Bačovce, ktorá bola neskôr premenovaná na Bašovce.
Počas tureckých nájazdov sa ževraj chodievali obyvatelia obce schovávať do neďalekých močarísk aby unikli Turkom. Turci sa však narozdiel od miestnych nevyznali v močariskách a viacerí Turci v nich zahynuli.
Pamiatky.
Rímskokatolícky kostol Ružencovej Panny Márie z roku 1906. Menšou sakrálnou pamiatkou je stĺp sv. Trojice z polovice 19. storočia.
Symboly obce.
Symboly obce sú:

</doc>
<doc id="22421" title="Sándor Márai" url="https://sk.wikipedia.org/wiki?curid=22421">
Sándor Márai

Sándor Márai alebo Alexander Márai (* 11. apríl 1900, Košice – † 22. február 1989, San Diego, Kalifornia, USA) bol významný maďarský spisovateľ a novinár.
Život.
Narodil sa v Košiciach, pôvodne sa celým menom volal "Sándor Károly Henrik Grosschmid de Mára", od roku 1918 bol redaktorom denníka Budapesti Napló. Za mlada veľa cestoval, v 20. rokoch 20. storočia počas pobytu v Nemecku písal po nemecky. Rozhodol sa písať iba v maďarčine. V 30. rokoch 20. storočia bol známy čistým, realistickým štýlom. Bol prvý, kto písal pre maďarského čitateľa o dielach Franza Kafku.
V roku 1918 opustil Košice. Po krátkom pobyte vo Švajčiarsku, neskôr Taliansku, sa Márai presťahoval do USA, do New Yorku. Písal stále po maďarsky, ale do konca studenej vojny jeho diela v Maďarsku nevydávali. V rokoch 1952 až 1967 bol spolupracovníkom Rádia Slobodná Európa v Mníchove. V roku 1968 sa nakrátko vrátil do Talianska, do Salerna, v tom istom roku odišiel do Kalifornie, do San Diega.
Po smrti manželky sa stále viac odvracal od sveta, až v roku 1989 v San Diegu ukončil svoj život vlastnou rukou.
Znovuobjavenie.
Čitatelia už naňho zabudli, v poslednom čase boli jeho diela (básne, poviedky, životopisné diela) „nanovo objavené“ a dostať ich v kníhkupectvách. Sándor Márai našiel svoje miesto ako jedna z najvýznamnejších postáv európskej literatúry 20. storočia. V roku 1990, rok po smrti, dostal najvyššie maďarské umelecké vyznamenanie Kossuthovu cenu. V nemeckej jazykovej oblasti sú jeho diela vydávané v rekordných nákladoch, jeho literárny štýl porovnávajú so štýlom Thomasa Manna. Košice hrajú v jeho dielach významnú úlohu, v jeho rodnom meste je po ňom pomenovaná základná škola a gymnázium s vyučovacím jazykom maďarským.

</doc>
<doc id="22423" title="Zuzana" url="https://sk.wikipedia.org/wiki?curid=22423">
Zuzana

Zuzana je ženské krstné meno. Meniny na Slovensku má 11. augusta.
Zuzana znamená ľalia, čo možno chápať aj ako nevinná, čistá. Meno Zuzana pochádza z hebrejského "Šóšanna", s významom „ľalia“, „lotos“ (vodná ľalia). Na Slovensku je tretím najfrekventovanejším ženským menom. Na Slovensku bolo moderné koncom sedemdesiatych a začiatkom osemdesiatych rokov dvadsiateho storočia. Zároveň však patrí medzi mená dlhodobo spojené s územím Slovenska.
Nositeľky tohoto mena sa oslovujú aj ako Zuzka alebo Zuza.

</doc>
<doc id="22870" title="Deformácia (mechanika)" url="https://sk.wikipedia.org/wiki?curid=22870">
Deformácia (mechanika)

Deformácia alebo pretvorenie (pretváranie) je zmena geometrického tvaru (rozmerov) telesa v dôsledku pôsobenia vonkajšej sily.
Pomerná deformácia.
V teórií tvárnenia sa často používa pojem "pomerná deformácia", čo je číslo vyjadrujúce pomer dvoch čísiel. Prvé číslo (číslo v čitateli) vyjadruje dĺžkovú zmenu rozmeru telesa v smere x alebo y alebo z, resp. jednoducho v určitom smere. Druhé číslo (v menovateli) vyjadruje pôvodnú hodnotu rozmeru v tom istom smere ako číslo v čitateli, teda rozmer pred deformáciou. Tento pomer sa označuje gréckym písmenom formula_1, čiže formula_2. Ak napríklad ťaháme tyč dochádza k zmene jej dĺžky formula_3, čiže sa tyč predĺži (alebo skráti, ak tlačíme) o hodnotu formula_4, pomerná deformácia epsilon bude:
formula_5
formula_6 je pôvodná dĺžka (dĺžka pred deformáciou)
formula_7 je dĺžka tyče po deformácii.
Keďže môže byť zmena rozmeru kladná ("ťah") alebo záporná ("tlak"), môže byť aj deformácia formula_2 číslo kladné alebo záporné, a teda tak vyjadrovať zväčšenie alebo zmenšenie rozmeru v určitom smere.
Skutočná deformácia.
Často (a to aj v inžinierských výpočtoch) je však namiesto zmluvnej ťažnosti potrebné použiť skutočnú deformáciu. Tá sa počíta nasledovne:
formula_9
Pomocou skutočnej deformácie je napr. definovaný koeficient normálovej anizotrópie. Skutočne deformácie možno na rozdiel od dohovorených jednoducho sčítavať.

</doc>
<doc id="22878" title="Zsolt Simon" url="https://sk.wikipedia.org/wiki?curid=22878">
Zsolt Simon

Ing. Zsolt Simon (* 26. august 1970, Rimavská Sobota) je slovenský politik maďarskej národnosti, bývalý poslanec NR SR a minister pôdohospodárstva a rozvoja vidieka Slovenskej republiky. Vo voľbách do NR SR v marci 2012 kandidoval na kandidátke MOST-HÍD na 2. mieste. Od mája 2019 je predsedom strany Magyar Fórum – Maďarské fórum.
Život.
Zsolt Simon je ženatý a má dvoch synov.
V rokoch 1988 až 1993 študoval mechanizačný odbor na Prevádzkovo-ekonomickej fakulte Vysokej školy zemědělskej v Brne. Po škole bol samostatne hospodáriaci roľník na výmere 1300 ha až v roku 1995 založil firmu "AGROTRADE spol. s r. o.". Od roku 2000 riadil spoločnosť "AGS, s. r. o." a spoluzaložil "Agroobchod-družstvo".
Politická činnosť.
V roku 1999 vstúpil do Strane maďarskej koalície. kde pôsobil ako expert pre poľnohospodárstvo. V druhej vláde Mikuláša Dzurindu bol v rokoch 2002 až 2006 minister pôdohospodárstva. V roku 2009 bol jedným z členov SMK-MKP, ktorí stranu opustili a založili stranu MOST-HÍD.
Od 8. júla 2010 do 4. apríla 2012 bol ministrom pôdohospodárstva a rozvoja vidieka za stranu MOST-HÍD vo vláde Ivety Radičovej. Medzi rokmi 2012-2016 pôsobil v NR SR ako poslanec za MOST-HÍD.
Po voľbách v roku 2016 odišiel z MOSTu-HÍD potom, čo strana uzavrela koalíciu so SMER-om. Urobil tak ako jediný poslanec tejto strany. 
Vo februári 2019 založil novú politickú stranu Magyar Fórum – Maďarské fórum, ktorá sa vymedzila najmä voči spolupráci Bélu Bugára so stranami SMER-SD a SNS vo vláde. V máji 2019 sa na ustanovujúcom sneme Maďarského fóra stal jeho predsedom.

</doc>
<doc id="22903" title="Poznávacia značka (medzinárodná)" url="https://sk.wikipedia.org/wiki?curid=22903">
Poznávacia značka (medzinárodná)

Poznávacia značka (staršie názvy: v rokoch 1993-1996: medzinárodná značka, do roku 1993: medzinárodná poznávacia značka – skr. MPZ) je na Slovensku v právnych predpisoch používané označenie pre rozlišovací znak štátu, v ktorom je vozidlo evidované (medzištátny rozlišovací znak) podľa "Viedenského dohovoru o cestnej premávke z 8. 11. 1968 (OSN)" (článok 37, príloha 3). Je to teda značka na identifikáciu (rozlíšenie) štátu, v ktorom je vozidlo evidované.
Napríklad poznávacia značka Slovenska je predpísaná vo vyhláške 9/2009 Z. z. takto: „Poznávacia značka Slovenskej republiky sa skladá z písmen SK čiernej farby vysokých najmenej 8 cm, so šírkou čiar najmenej 1 cm; písmená sú vyhotovené na bielom podklade v tvare elipsy, ktorej vodorovná os je dlhá najmenej 17,5 cm a zvislá os najmenej 11,5 cm. Vzor poznávacej značky Slovenskej republiky je vyobrazený v prílohe č. 20.“
Medzinárodné poznávacie značky boli celosvetovo prvýkrát zavedené v roku 1949. Dovtedy sa používali tiež, neboli však jednotné (ako príklad môžeme uviesť aj používanie značiek v rámci Rakúsko-Uhorska, kde H symbolizovalo Uhorsko, A Rakúsko, B Bosnu a Hercegovinu a Z ostatné krajiny). Ide o písmeno, respektíve dve alebo tri (v niektorých prípadoch aj štyri) písmená, ktoré sú odvodené od názvu krajiny v znení anglického jazyka alebo jazyka danej krajiny. Toto písmeno, resp. tieto písmená sú zobrazené na tabuľke alebo nálepke oválneho tvaru nalepenej na zadnej strane vozidla. V súčasnosti sa tiež rozšírilo zobrazovanie označení priamo na tabuľku evidenčného čísla (napríklad krajiny EÚ, Macedónsko, Ukrajina a iné).

</doc>
<doc id="22911" title="Edgar Rice Burroughs" url="https://sk.wikipedia.org/wiki?curid=22911">
Edgar Rice Burroughs

Edgar Rice Burroughs (* 1. september 1875, Chicago – † 19. marec 1950, Encino, Kalifornia) bol , najznámejší vďaka postave Tarzana, hrdinu z džungle, ktorú vytvoril, hoci tvoril diela mnohých žánrov.
Životopis.
Burroughs sa narodil 1. septembra 1875 ako syn obchodníka. Vzdelával sa postupne v niekoľkých miestnych školách a počas Chicagskej epidémie chrípky strávil pol roka na ranči svojho brata na Raft River v Idaho. Najskôr navštevoval Phillipsovu akadémiu v Andoveri a potom Michiganskú vojenskú akadémiu. Vyštudoval v roku 1895, no neurobil prijímacie skúšky na West Point. Skončil ako vojak v Siedmej kavalérii v Arizone. Potom, ako mu diagnostikovali problémy so srdcom, čo znamenalo, že ho nemohli povýšiť na dôstojníka, bol v roku 1897 prepustený.
Nasledovala reťaz zdanlivo nesúvisiacich krátkych zamestnaní. Potom, ako skočilo obdobie, kedy sa potĺkal hľadajúc prácu a pracoval na ranči v Idaho našiel Burroughs prácu vo firme svojho otca v roku 1899. V roku 1900 sa jeho ženou stala Emma Centennia Hulbert. V roku 1904 opustil prácu a našiel si menej pravidelnú prácu, najskôr v Idaho, ale čoskoro opäť v Chicagu.
V roku 1911, po siedmich rokoch malých výplat, pracoval ako predajca strúhadiel na ceruzky a začal písať beletriu. Medzitým sa mu narodili dve deti, Joan a Hulbert. V tomto období mal hojnosť voľného času a začal čítať mnohé „pulp fiction“ časopisy a tvrdil:
Zacielil svoju prácu na pulpové magazíny, ktoré boli vtedy v obehu, jeho prvý príbeh „Pod mesiacmi Marsu“ a vyšiel na pokračovanie pod pseudonymom „Norman Bean“ v magazíne "All-Story" v roku 1912 a vyniesol Burroughsovi 400 USD.
Burroughs čoskoro začal písať na plný úväzok a medzitým, čo „Pod mesiacmi Marsu“ skončil, napísal dva romány, medzi ktorými bol "Tarzan z rodu opíc", publikovaný od októbra 1912, ktorý sa stal jeho najúspešnejšou prácou. V roku 1913 privítali Burroughs a Emma ich tretie a posledné dieťa, Johna Colemana.
Burroughs tiež písal populárne sci-fi/fantasy príbehy, kde vystupovali pozemskí dobrodruhovia prenesení na iné planéty (Barsoom, Burroughsove vymyslené meno pre Mars a Amtor – Venuša), stratené ostrovy a do vnútra dutej Zeme v príbehoch "Pellucidar", ako aj Westerny a historické romance. Popri All-Story boli mnohé jeho príbehy publikované v „The Argosy Magazine“.
Tarzan bol po jeho predstavení kultúrnou senzáciou. Burroughs bol rozhodnutý vyťažiť z Tarzanovej popularity každým možným spôsobom. Plánoval ho využiť v niekoľkých médiách vrátane komiksu, filmov a tovaru. Experti z odboru ho pred tým varovali, tvrdiac, že rôzne médiá by si vzájomne konkurovali. Burroughs neposlúchol a dokázal, že nemali pravdu -- verejnosť chcela Tarzana v akejkoľvek forme, tak im ho ponúkol. Tarzan zostáva jednou z najúspešnejších vymyslených postáv dodnes a je kultúrnou ikonou.
V roku 1923 založil Burroughs vlastnú spoločnosť, Edgar Rice Burroughs, Inc., a v tridsiatych rokoch začal tlačiť vlastné knihy. V roku 1934 sa rozviedol s Emmou a v roku 1935 sa oženil s bývalou herečkou Florence Gilbert Dearholtovou, exmanželkou svojho priateľa, Ashtona Dearholta, čím adoptoval ich dve deti. Rozviedli sa v roku 1942. V čase útoku na Pearl Harbor sídlil na Havaji a napriek tomu, že bol šesťdesiatnik, prežil konflikt ako korešpondent. Zomrel v Encino v Kalifornii 19. marca 1950. Napísal takmer sedemdesiat románov.
Mesto Tarzana v Kalifornii bolo pomenované po Tarzanovi. V roku 1919 kúpil Burroughs veľký ranč na sever od Los Angeles v Kalifornii, ktorý pomenoval „Tarzana“. Občania komunity, roztrúsení v okolí ranča, hlasovali o prijatí mena, keď ich mesto bolo v roku 1928 začlenené.
Kráter Burroughs na Marse je pomenovaný ako pocta Burroughsovi.

</doc>
<doc id="22958" title="Teória relativity" url="https://sk.wikipedia.org/wiki?curid=22958">
Teória relativity

Pojem Teória relativity Alberta Einsteina zahŕňa dvojicu fyzikálnych teórií: špeciálna teória relativity a všeobecná teória relativity. Tieto teórie boli zostavené, aby vysvetlili fakt, že elektromagnetické vlny nepodliehajú Newtonovským pohybovým zákonom. Bolo dokázané, že sa pohybujú konštantnou rýchlosťou, nezávisle od pohybu pozorovateľa. Základnou myšlienkou je, že dvaja pozorovatelia, ktorí sú vo vzájomnom pohybe, odmerajú odlišné časové a priestorové intervaly tých istých udalostí, ale fyzikálna podstata pozorovaného javu bude pre oboch rovnaká.
Pozri aj.
Podrobné spracovanie sa nachádza v článkoch:
Historicko-filozofické vplyvy.
Pre väčšinu ľudí, ktorým bola newtonovská fyzika so svojimi priamkami a pravými uhlami dokonale zrozumiteľná, sa relativita stala len neurčitým zdrojom znepokojenia. Chápali ju tak, že absolútny čas a absolútna dĺžka už ((9-10)) neplatia, že pohyb je krivočiary. V kozmickom dianí odrazu prestala existovať istota. 'Doba sa vymkla z kĺbov,' poznamenal kedysi smutne Hamlet. Teraz to bolo tak, ako keby sa zemská os vymkla z ložísk a Zem sa potácala vesmírom bez uznávaných meradiel a pravidiel. Začiatkom dvadsiatych rokov sa po prvý raz medzi obyčajnými ľuďmi objavil názor, že niet nijakých absolútnych hodnôt. A že to platí nielen o čase a priestore, ale aj o dobre a zle a vedení a vôbec o všetkých hodnotách. Relativita sa začala omylom - a možno osudovo - zamieňať za relativizmus. Toto nepochopenie verejnosti neskľučovalo nikoho viac než samotného Einsteina.

</doc>
<doc id="22963" title="Reggae" url="https://sk.wikipedia.org/wiki?curid=22963">
Reggae

Reggae (vysl. "rege") je hudobný žáner ktorý vznikol na Jamajke v 60. rokoch minulého storočia. Napriek tomu, že sa niekedy používa na označenie širšieho spektra jamajskej hudby, slovo reggae pôvodne označovalo jasne vyhranený hudobný štýl, ktorý vznikol ako následovnik ska a najmä rocksteady.
Z rytmického hľadiska je reggae charakteristické prízvukom na neprízvučné doby – druhá a štvrtá doba každého taktu, pričom rytmická gitara zdôrazňuje aj tretiu dobu, prípadne drží akord z druhej doby až do štvrtej. Reggae býva pomalšie ako ska, no rýchlejšie ako rocksteady a ako oba tieto žánre používa gitarovú techniku skanking. Práve tempo a špecificky hraná tretia doba tvoria, spolu s odlišným spôsobom hrania basov, hlavný rozdiel medzi reggae a rocksteady.
Etymológia.
Z etymologického hľadiska je pôvod slova "reggae" nejasný. Slovník jamajskej angličtiny z 1969 indexuje reggae ako "nedávno zavedené hláskovanie pre rege", pričom rege-rege je jamajský výraz pre handry, ale aj hádku. Reggae sa ako hudobný pojem prvýkrát objavil v rocksteady pesničke "Do the Reggay" od The Maytals z 1968. Na prvé použitie tohoto termínu si nárokuje vtedajší líder skupiny Toots Hibbert, ktorý ho ako prvý použil v súvislosti s týmto druhom hudby, už dlhšie predtým však bol používaný na Jamajke, hlavne v Kingstone ako meno pre pomalší tanec, či určitý štýl rocksteady. Samotné slovo reggae má byť pritom odvodené z jamajského "streggae", čo je jednak výraz pre prostitútku, ako aj výraz pre zle oblečené dievča.
Reggae hudobnik Derrick Morgan tvrdil, že pojem reggae vznikol pri nahrávaní jeho skladby "Fat Man", kde zvuk klávesov a gitary vydával zvuk podobný tomuto slovu. Tento pojem začal ako prvý používať producent Bunny Lee.

</doc>
<doc id="22976" title="Neologizmus" url="https://sk.wikipedia.org/wiki?curid=22976">
Neologizmus

Neologizmus je novoutvorené slovo alebo slovné spojenie na pomenovanie nového javu. Neologizmy vznikajú najmä pre potreby náučného resp. odborného štýlu, kde sa začleňujú do terminológie príslušného vedného odboru.
Neologizmy vznikajú predovšetkým prebraním z cudzieho jazyka (pozri internacionalizácia jazyka; napr. "kybernetika") alebo polysémiou, pri ktorej známe slovo priberie nový význam (napr. "hlava" – "hlava valca"). V umeleckom štýle sú vytvárané autormi ako prostriedky na ozvláštnenie či aktualizáciu výrazových prvkov diela. Ide teda o expresívne varianty synonymického radu (pozri poetizmus).

</doc>
<doc id="23004" title="Rieka" url="https://sk.wikipedia.org/wiki?curid=23004">
Rieka

Rieka môže byť :
Charakteristika.
Voda rieky pochádza z atmosférických zrážok alebo prameňov. Rieka je bežný spôsob, ako sa zrážky dostávajú do mora alebo väčšieho vodného telesa ako jazero, čo ich robí súčasťou prírodného kolobehu vody.
Menšie prítoky riek sa nazývajú potoky. 
Splavné rieky sú dôležité pre obchodnú alebo rekreačnú plavbu, t.j. vodnú dopravu a lodnú prepravu. Na riekach sa budujú hate alebo priehrady s hydroelektrárňami, ako aj nádrže na zachytenie povodňových vôd, na zavodňovanie a rekreačné využitie.
Merané údaje.
Štatistické údaje bežne uvádzané pri riekach:
Tok.
Rieka tečie po naklonenom dne koryta, pričom na niektorých miestach voľne padá - jednorazovo alebo po stupňoch (vodopád, prah). Rýchlosť prúdu sa pohybuje medzi niekoľko cm/s až 6 – /s. Tok je najrýchlejší v prúdnici, čo je línia spájajúca najhlbšie miesta rieky.
Tok rieky môžeme rozdeliť na tri časti podľa príkrosti spádovej krivky riečneho koryta a geomorfologického rázu doliny:
Na strednom a hlavne dolnom toku s malou rýchlosťou vodného prúdu vznikajú vplyvom bočnej erózie meandre (riečne zákruty).
Sediment unášaný riekou sa delí na časť, ktorá je vlečená po dne - tzv. splaveniny, a časť nesenú v suspenzii - tzv. plaveniny.

</doc>
<doc id="23046" title="Hirošima (mesto)" url="https://sk.wikipedia.org/wiki?curid=23046">
Hirošima (mesto)

Hirošima () je hlavné mesto japonskej prefektúry Hirošima, a najväčšie mesto oblasti Čúgoku na západe najväčšieho japonského ostrova Honšú.
Hirošima je známa od druhej svetovej vojny ako prvé mesto, na ktoré bola 6. augusta 1945 zhodená jadrová bomba (Little Boy).
Dejiny.
Mesto bolo založené počas obdobia Sengoku v roku 1589, keď Terumoto Móri dal vybudovať hrad. V bitke pri Sekigahare bol Terumoto porazený a víťaz Iejasu Tokugawa ho pripravil o väčšinu jeho lén vrátane Hirošimy a daroval provinciu Aki svojmu podporovateľovi, daimjó, ktorým bol Fukušima Masanori. V roku 1619 získal hrad Nagaakira Asano a mesto prosperovalo. Počas obdobia Edo bola Hirošima centrom miestneho léna (han) až to až do roku 1871, keď vznikla prefektúra Hirošima a mesto stalo jej administratívnym centrom.

</doc>
