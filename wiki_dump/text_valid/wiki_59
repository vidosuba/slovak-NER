<doc id="646570" title="BVP-M" url="https://sk.wikipedia.org/wiki?curid=646570">
BVP-M

 BVP-M je slovenská modernizácia pôvodného sovietskeho bojového vozidla pechoty BMP-1/BVP-1, spočívajúca v osadení bezosádkovej veže Turra 30 COAPS od slovenskej spoločnosti EVPÚ. Modernizácia výrazne zvyšuje bojovú hodnotu vozidla BVP-1 na modernom bojisku, ale nepodarilo sa odstrániť niektoré známe nevýhody pôvodnej konštrukcie BMP, ako napríklad slabú odolnosť voči protitankovým mínam a IED.
Vznik a vývoj.
V roku 2013 Ministerstvo obrany SR predstavilo modernizáciu pôvodných, na Slovensku vyrábaných bojových vozidiel sovietskej konštrukcie BMP-2. Takto modernizované vozidlo dostalo označenie BVP-M2 SKCZ. Následné vojskové skúšky preukázali veľké problémy tejto modernizácie a ukázalo sa, že takáto rozsiahla modernizácia je slepou uličkou. Na základe neúspešných vojskových skúšiek, Ozbrojené sily Slovenskej republiky odmietli vozidlo zaradiť do výzbroje.
Ministerstvo obrany SR sa následne rozhodlo pre zmenu prístupu pri modernizácii vozidiel sovietskej konštrukcie radu BMP a pristúpilo k modernizácii 35 kusov vozidiel v menšom rozsahu. Celkovo bolo modernizovaných 18 vozidiel na štandard BPsVI a 17 vozidiel na štandard BVP-M. Na modernizácií sa podieľali spoločnosti Konštrukta Defence, EVPÚ a MSM Land Systems Division Trenčín, súčasť spoločnosti MSM Group.
Konštrukcia a technické parametre.
Modernizácia vozidla spočíva v generálnej oprave podvozku, vrátane motora a prevodového ústrojenstva a nahradenie pôvodnej jednoosobej veže so 73 mm kanónom 2A28 a ručne riadenou PTRS Maljutka. Náhrada bola vybraná v podobe gyroskopicky stabilizovanej bezposádkovej veže Turra 30 COAPS s rýchlopalným kanónom 2A42, guľometom PKTM kalibru 7,62 mm a dvoma PTRS Konkurs. Veža pritom vie odpaľovať aj izraelské PTRS Spike. Zásoba vo veži vezenej munície je 330ks pri 30mm munície a 600ks pri nábojoch ráže 7,62 mm. Vodič ma k dispozícii nový periskopický kombinovaný pozorovací prístroj vodiča DND-5F. Osádka vozidla je spojená hovorovým zariadením RF-7800I americkej spoločnosti Harris. Súčasťou modernizácie je aj meteostanica a navigačné zariadenie Kestrel-5500. Gyroskopické stabilizovanie veže a systém riadenia paľby (SRP) so streleckým zameriavačom a nezávislým zameriavačom veliteľa, výrazne zvyšuje presnosť streľby. Veliteľský strelecký zameriavač, má schopnosť prevzatia streľby veliteľom, nakoľko bezposádková veža TURRA-30 COAPS umožňuje veliteľovi v ručnom pracovnom móde presne sledovať statické aj pohyblivé ciele a viesť proti ním streľbu z palebného postavenia aj počas pohybu, inými slovami (HUNTER-KILLER). Nezávisle od strelca môže veliteľ pozorovať priestor a vyhľadávať ciele s týmto autonómnym zameriavačom. Oba zameriavacie systémy sú vybavené infračervenou kamerou Tilde A z rozlíšením 640x480 pixelov od spoločnosti Leonardo a TV kamerou a laserovým diaľkomerom. Nový je aj detektor ožiarenia od Izraelskej firmy Elbit, ktorý spolupracuje s ôsmymi kusmi zadymovacích granátov a to v plne automatickom režime (SOFT-KILL). Zvýšená bola aj odolnosť spodnej časti (dna) proti účinkom mín a IED s tým, že posádka a roj sedí na proti-mínových sedačkách s ochranou dľa úrovne 2 STANAG 4569. Súčasťou modernizácie bolo aj celková humanizácia priestoru posádky a roja, vrátane dosadenia nezávislého kúrenia a klimatizácie. Súčasťou výbavy je aj celovozidlová maskovacia sieť, ktorá zároveň výrazne znižuje infračervenú stopu vozidla a tým sťažuje detekciu.
Používatelia.
 Slovensko

</doc>
<doc id="646635" title="Kostol svätej Trojice (Stratford-upon-Avon)" url="https://sk.wikipedia.org/wiki?curid=646635">
Kostol svätej Trojice (Stratford-upon-Avon)

Kostol svätej Trojice () je gotický anglikánsky kostol zo začiatku 13. storočia nachádzajúci sa na ulici Old Town v centre mesta Stratford-upon-Avon v grófstve Warwickshire v Anglicku v Spojenom kráľovstve. Má priznaný štatút kultúrnej pamiatky.
Dejiny a charakteristika.
Budova bola postavená na mieste, kde už predtým stál kláštor z 9. storočia.
Základy budovy vrátane spodnej časti veže boli postavené na začiatku 13. storočia, pravdepodobne v roku 1210 v slohu ranej anglickej gotiky. Budova je postavená v tvare kríža. V 14. storočí bola dokončená loď, boli postavené arkády a uličky v budove a ďalšie časti kostolnej veže v slohu dekoratívnej anglickej gotiky. Presbytérium, cimburie severná veranda a západná časť lode boli dokončené v slohu tzv. kolmej anglickej gotiky ku koncu 15. storočia. Ako materiál boli pri výstavbe použité miestne druhy kameňov a to predovšetkým vápenca. Vrchná časť veže bola ku kostolu pristavaná v roku 1763. Je dielom Williama Hiorneho z Warwicku a bola zhotovená podľa návrhu Timothyho Lightolera. Reštaurácie kostola prebiehali v rokoch 1836 – 1837 a v rokoch 1839 – 1841 pod vedením architekta Harveyho Egintona z Worcesteru a v rokoch 1884 – 1898 pod vedením Georgea Fredericka Bodleyho a Thomasa Garnera.
Na zoznam kultúrnych pamiatok Anglicka v kategórii I bola budova zaradená 25. októbra 1951. Zápis bol zdôvodnený štyrmi hlavnými dôvodmi a to:

</doc>
<doc id="646680" title="Turra 30" url="https://sk.wikipedia.org/wiki?curid=646680">
Turra 30

Turra 30 je bezosádková veža pre ľahké obrnené vozidlá vyvinutá a vyrábaná spoločnosťou EVPÚ a.s., Nová Dubnica.
Ide o diaľkovo ovládanú bojovú vežu určenú pre použitie na ľahkých kolesových a pásových obrnených a bojových vozidlách. Prioritne sa používa na bojových vozidlách pechoty, ktoré sú určené k plneniu bojových a špeciálnych úloh.
Hlavnou zbraňou je kanón a je možné vykonať zástavbu 2A42, prípadne vo verzii slovenskej modernizácie GTS-30 a tiež Mk.44 Bushmaster. Spriahnutý guľomet môže byť kalibru 7,62 alebo . Odmer zbrane je 360° a námer je možný v elevácii −10° az +70°. Odpaľovacie zariadenie PTRS je schopné využiť rakety 9M113 Konkurs alebo Spike. Veža využíva gyroskopickú stabilizáciu vo dvoch rovinách a súčasťou veže je aj osem vrhačov zadymovacích granátov. Optoelektornické vybavenie je použité infračervená kamera, laserový diaľkomer a TV kamera.
Celkové rozmery bez zbrane sú dĺžka , šírka a výška . Hmotnosť veže je a základná odolnosť je STANAG 4569, Level 1, s možnosťou použitia doplnkového pancierovania.
Turra30 COAPS je verzia veže osadená na vozidle BVP-M. V tomto vozidle má veliteľ samostatný strelecký zameriavač, má schopnosť prevzatia streľby veliteľom, nakoľko bezposádková veža TURRA-30 COAPS umožňuje veliteľovi v ručnom pracovnom móde presne sledovať statické aj pohyblivé ciele a viesť proti ním streľbu z palebného postavenia aj počas pohybu, inými slovami (HUNTER-KILLER). Nezávisle od strelca môže veliteľ pozorovať priestor a vyhľadávať ciele s týmto autonómnym zameriavačom. Oba zameriavacie systémy sú vybavené infračervenou kamerou Tilde A z rozlíšením 640x480 pixelov od spoločnosti Leonardo a TV kamerou a laserovým diaľkomerom.
Zástavba veže bola vykonaná v Ozbrojených silách pre bojové vozidlo pechoty BVP-M, bojové prieskumné vozidlo BPsVI a na prototype BOV 8x8 Vydra. Ďalšie inštalácie prebehli so zahraničnými partnermi na IFV Corsac 8x8, Scipio 8x8, na pakistanskom IFV Viper a na MRAP JAIS 6x6 zo Spojených arabských emirátov.
Používatelia.
 Slovensko

</doc>
<doc id="646712" title="Monika Bagárová" url="https://sk.wikipedia.org/wiki?curid=646712">
Monika Bagárová

Monika Bagárová (* 5. júl 1994, Brno) je česká speváčka.
Životopis.
Spievala rada už od detstva. Roku 2009 sa zúčastnila súťaže Česko Slovenská SuperStar. Svojim dobrým hlasom a hudobnou vyzretosťou si rýchlo získala sympatie divákov i poroty a postúpila do finále. O niekoľko mesiacov po tejto súťaži, roku 2010, začala spolupracovať s Robom Opatovským a ich duet, pieseň "Prší", mal obrovský úspech ako na serveri YouTube, tak aj vo vysielaní MTV, kam sa prebojoval.
Nasledujúci rok 2011 sa stal pre Moniku zlomovým, vydáva svoj debutový album "Shining", na ktorom je 11 sólových piesní. Na albume sa tiež nachádza pieseň z rozprávky "Čertova nevěsta", ktorú režíroval Zdeněk Troška, ​​s názvom "Ve Dvou". Ďalšia pieseň z tejto rozprávky, song "Chci", naspievala Monika s Benom Cristovao. Jej celoročná snaha bola po zásluhe odmenená a Monika získala titul "Skokan roka 2011", na odovzdávaní cien Český slavík Mattoni. Roku 2012 ju obsadil režisér Ján Sebechlebský do romantického filmu "Definícia lásky".
Roku 2013 vydáva Monika nový song "Let Me Love U", ktorý je predzvesťou ďalšieho, druhého albumu. K tejto piesni natáča tiež, v spolupráci s "Kunes video production", videoklip. Roku 2014 prišla na niekoľko dní na Slovensko, kde so svojím kamarátom "Igorom Kmeťom" natočila duet k piesni "Skús zabudnúť". Stala sa tiež tvárou letnej súťaže Európy 2 o zájazdy na ostrov Ibiza. V tom roku natáča aj letnú mix k svojej piesni "Let Me Love U", s DJ Brianom.
Monika Bagárová účinkovala tiež v mnohých reláciách, napr. v "Show Jana Krausa", "Všechnopárty", "StarDance aneb když hvězdy tančí". V roku 2020 sa stala porotkyňou v "SuperStar".
Súčasným partnerom Moniky Bagárovej je zápasník Machmud Muradov. Počas Vianoc v roku 2019 verejne oznámili, že čakajú dieťa. Dňa 27. mája 2020 sa im narodila dcéra Rumia.

</doc>
<doc id="646732" title="Orlovský kanál (prítok Ježovky)" url="https://sk.wikipedia.org/wiki?curid=646732">
Orlovský kanál (prítok Ježovky)

Orlovský kanál je umelý vodný tok nížinného typu na Záhorí, na území okresu Malacky, v katastri mesta Malacky a obce Kostolište. Ide o melioračný, odvodňovací kanál V. rádu, jeho dĺžka činí 4,173 km, plocha povodia predstavuje 20,116 km² a plocha odtokových oblastí zahŕňa 4,271 km². Vzniká v nadmorskej výške 167,5 m n. m. a vo výške 152 m n. m. sa vlieva do Ježovky.
Vznik.
Vzniká uprostred dorasteného zmiešaného lesa neďaleko lokality Grunty (167 m n. m.), na juhozápadnom svahu Orlovských vŕškov (203 m n. m.), severovýchodoseverne od mesta Malacky, v Záhorskej nížine, v podcelku Borská nížina, v časti Bor, v nadmorskej výške 167,5 m n. m.
Opis toku.
Najprv kanál tečie západoseverozápadným smerom v podmočenej oblasti, opúšťa zmiešaný les a podteká cestu II. triedy E590. Na chvíľu sa stáča na západojuhozápad, preteká hranicou listnatého lesa (vľavo) a ornej pôdy (vpravo), pričom popri koryte rastú topole a tráva. Pokračuje už pôvodným smerom a onedlho je premostený mostom diaľnice D2. Po prekrytí kanál opäť tečie hranicou lesa a poľa, v koryte so stále rovnakým charakterom, nakrátko vteká do lesa celkom, ale vzápätí ho opúšťa. Tok podteká poľnú cestu, pokračuje prostred poľnohospodárskej pôdy, vedľa neho sa miestami vyskytujú stromy. Miernym oblúkom mení smer na západný, vstupuje do rozľahlejšieho súvislého trávnato-lesného porastu a je premostený železnicou 110. Priberá pravostranný umelý prítok a následne sa od neho zľava odčleňuje rameno, ktoré neskôr ústi do Ježovky. Nebadateľne sa stočí na západojuhozápad, podteká dva mosty so sprašnou vozovkou a tečie trávnatým korytom lemovaným radom Stromov. Stromy sa na krátky úsek vytratia, kanál križuje elektrické káble vysokého napätia a veľkým oblúkom sa obracia na západoseverozápad. Znova vteká do stromovej oblasti po pravej strane míňa kríž a náhle ho premosťuje most cesty I/2. Tok pokračuje rozmedzím lesa (sprava) a poľa (zľava), križuje sa so súborom štyroch elektrických vedení s napätím 22 - 400 kV a stáča sa v pravom uhle na juhozápadojuh. Koryto je po zmene smeru situované už do veľkoplošnej oblasti čisto ornej pôdy, rastie v ňom množstvo buriny a najprv menej početne krov a stromov, neskôr ich počet rastie. Ústi sem sprava ďalší melioračný kanál a tok opäť pretínajú drôty so silným elektrickým nábojom. Po chvíli tvorí jemnú dvojvlnu, podteká miestnu účelovú komunikáciu a prijíma svoj najvýznamnejší prítok; ľavostranný Závršok. Tečie stále rovnakým smerom, posledný krát križuje vedenie elektrického prúdu (22kV) a napokon sa oblúkovito stočí na západ, kde v nadmorskej výške sprava ústi do Ježovky, ako jej najväčší prítok.

</doc>
<doc id="646746" title="Tomáš Bakóc" url="https://sk.wikipedia.org/wiki?curid=646746">
Tomáš Bakóc

Tomáš Bakóc (v staršej literatúre aj Tomáš Bakócz, ; * 1442, Ardud (hist. Erdőd), Sedmohradsko, Uhorsko† 15. jún 1521, Ostrihom, Uhorsko) bol uhorský rímskokatolícky biskup a kardinál, arcibiskup ostrihomský a prímas uhorský, radca kráľov Mateja Korvína a Vladislava II. Jagelovského.
Biografia.
Bol synom obyčajného poddaného Františka Bakóca, ktorý bol pravdepodobne kolárom. Študoval na dominikánskej škole v sedmohradskom meste Satu Mare, od roku 1464 filozofiu na univerzite v Krakove. Neskôr študoval aj v talianskej Ferrare a právo v Padove.
Od roku 1474 bol biskupským kancelárom pri biskupovi Rangonim. Od roku 1483 bol už tajomníkom kráľa Mateja Korvína. V rokoch 14911505 bol kráľovským kancelárom. V rokoch 14861491 bol győrským biskupom, v rokoch 14911498 jágerským biskupom, koncom roku 1497 sa stal ostrihomským arcibiskupom. V roku 1500 bol pápežom Alexandrom VI. menovaný za kardinála a v roku 1507 za benátskeho patriarchu. V roku 1513 bol Levom X. menovaný patriarchom konštantínopolským (carihradským).
Bol najvyšším cirkevným predstaviteľom za vlády Vladislava II. a jeho syna Ľudovíta II. Zo svojich cirkevných benefícií sa významne obohatil (v pozostalosti nechal 40 000 dukátov a 300 centov strieborného riadu). Viedol veľmi nákladný život, nechal prestavať chrámy a biskupské paláce v Jágri a v Ostrihome. Niektoré stavby už nesú znaky nového renesančného umenia (najkrajším príkladom ranej renesancie je jeho vlastná pohrebná kaplnka v ostrihomskej katedrále).
Po smrti pápeža Alexandra VI. sa uchádzal o zvolenie za pápeža, ale neúspešne. Kandidoval aj po smrti pápeža Júliusa II. v roku 1513, viedol konkláve, ale za pápeža opäť nebol zvolený. Nový pápež Lev X. ho aspoň menoval za konštantínopolského patriarchu a udelil mu aj titul pápežského legáta v pripravovanej križiackej výprave proti osmanským Turkom. Koncom apríla 1514 v Uhorsku vyhlásil pápežskú bulu o zvolaní križiackej výpravy proti Turkom. Pod Budínom zhromaždení sedliaci, remeselníci a drobní zemani sa však začali búriť, a tak boli rýchlo odvedení na južné hranice, kde sa ich nespokojnosť preliala do živelného protifeudálneho povstania (viedol ho zeman Juraj Dóža). Arcibiskup Bakóc sa ostro postavil proti vzbúrencom a podporoval tvrdú vojenskú akciu proti nim (a neskoršiu premenu ich sociálneho statusu z poddaných na nevoľníkov, ktoré bolo zakotvené v novom zákonníku, v tzv. "Tripartite").
Po smrti Vladislava II. Jagelovského jeho moc a postavenie v politickom živote Uhorska poklesla.
Zomrel v Ostrihome, kde je aj pochovaný.

</doc>
<doc id="646799" title="Mary Tyler Mooreová" url="https://sk.wikipedia.org/wiki?curid=646799">
Mary Tyler Mooreová

Mary Tyler Moore (* 29. december 1936, New York City, New York, USA † 25. január 2017, Greenwich, Connecticut, USA) bola americká herečka. Od roku 1970 do roku 1977 účinkovala vo vlastnom seriály s názvom "Mary Tyler Moore". 
Životopis.
Mooreová sa narodila v Brooklyne, v New Yorku George Clylerovi Moorovi (1913 - 2006), úradníkovi a Marjorie Hackett (1916 - 1992). Jej írsko-katolícka rodina žila na Ocean Parkway v časti Flatbush v Brooklyne a Mooreová bola najstarším z troch detí.
Keď mala osem rokov, rodina Mooreovej sa presťahovala do Los Angeles. Bola vychovávaná v katolíckej rodine. 
Kariéra.
Prvý film, ktorý jej priniesol slávu bol "The Dick Van Dyke Show", za ktorý získala svoj prvý Zlatý glóbus. V roku 1970 účinkovala vo vlastnej show, s názvom "Mary Tyler Moore". Táto herecká skúsenosť jej priniesla medzinárodný úspech, niekoľko ocenení a hlavne bola vnímaná ako silná, emancipovaná žena. 
I keď Mooreová bola známa ako komediálna herečka, ukázala aj svoj dramatický talent. Medzi jej najznámejšie filmy patrí "Ordinary People", za ktorý si odniesla Zlatý glóbus a tiež získala svoju prvú a zároveň aj jedinú nomináciu na Oscara. Tiež hrala v seriály "Lincoln", kde sa objavila ako manželka Abrahama Lincolna. V roku 2010 sa objavila v seriály "Hot in Cleveland" po boku jej hereckých kolegýň a dobrých kamarátok Valerie Harper a Betty White. V roku 2013 ukončila svoju hereckú kariéru. Okrem televízneho herectva sa venovala aj divadlu. 
Osobný život.
V roku 1955 sa Mooreová vydala za Richarda Carletona Meekera, a do šiestich týždňov bola tehotná so svojím jediným dieťaťom Richardom Jr. (* 1956-1980). Meeker a Mooreová sa rozviedli v roku 1961. Krátko na to sa vydala za Grantom Tinkera, výkonným riaditeľom CBS (neskôr predsedom NBC). Spoločne si v roku 1970 založili televíznu produkčnú spoločnosť MTM Enterprises, ktorá vytvorila a vyrobila prvý televízny seriál spoločnosti "Mary Tyler Moore Show". Mooreová a Tinker sa rozviedli v roku 1981.
Dňa 14. októbra 1980, zomrel Mooreovej jediný syn, vo veku 24 rokov, pri náhodnej streľbe si naproti hlave namieril brokovnicu 410. 
Mooreová sa tretí krát vydala za Roberta Levina v novembri 1983 v hoteli Pierre v New Yorku. 
Úmrtie.
Mooreová bola niekoľko krát obvinená ako alkoholička a v roku 1969 a v rovnakom roku jej diagnostikovali diabetes mellitus I. typu.
V roku 2011 podstúpila operáciu na odstránenie meningiómu, benígneho nádoru mozgu. V roku 2014 blízky priatelia Mooreovej uviedli, že má problémy so srdcom a obličkami, okrem toho, že je takmer úplne slepá.
Mooreová zomrela vo veku 80 rokov 25. januára 2017 v Greenwichskej nemocnici v meste Greenwich v štáte Connecticut na kardiopulmonálne problémy spôsobené pneumóniou po umiestnení na respirátor v predchádzajúcom týždni. Počas súkromného obradu bola pochovaná na cintoríne Oak Lawn Cemetery vo Fairfielde v štáte Connecticut.

</doc>
<doc id="646804" title="Pandémia ochorenia COVID-19" url="https://sk.wikipedia.org/wiki?curid=646804">
Pandémia ochorenia COVID-19

Pandémia ochorenia COVID-19, tiež známa ako pandémia koronavírusu, je prebiehajúca globálna pandémia ochorenia COVID-19 spôsobená prenosom akútneho respiračného syndrómu zvaného SARS-CoV-2. Vírus bol prvý raz objavený v decembri 2019 v čínskom meste Wu-chan, provincii Chu-pej. Svetová zdravotnícka organizácia vyhlásila mimoriadnu udalosť verejného zdravia 30. januára 2020 a 11. marca 2020 bola organizáciou vyhlásená pandémia tohto ochorenia. K 29. júnu 2021 bolo potvrdených viac ako 182 miliónov prípadov a viac ako 3,94 milióna úmrtí na COVID-19 vo viac ako 190 krajinách alebo regiónoch sveta. Najviac postihnuté pandémiou sú USA, India, Brazília, Francúzsko a Rusko.
Na Slovensku sa prvý prípad objavil 6. marca 2020. K 29. júnu 2021 bolo 391 609 osôb testovaných pozitívne a 12 510 na následky ochorenia zomrelo.
Vírus sa najčastejšie šíri blízkym fyzickým kontaktom. Šíri sa vzduchom, predovšetkým malými kvapôčkami alebo aerosólmi, keď infikovaná osoba dýcha, kašle, kýcha alebo rozpráva. Môže sa taktiež prenášať cez kontaminované povrchy. Čas medzi nakazením a prepuknutím choroby je obvykle 5 dní, ale môže trvať dva až štrnásť dní. 
Od infikovanej osoby sa môže zdravá osoba nakaziť až dva dni pred prejavením príznakov choroby, zároveň sa môže nakaziť aj od asymptomatických osôb, ktoré sú infekčné. Ľudia, ktorí sa ochorením nakazia sú pri stredne závažných prípadoch infekční po dobu 7 až 12 dní a až dva týždne pri závažných prípadoch ochorenia.
Medzi najčastejšie symptómy patrí horúčka, kašeľ, únava, ťažkosti s dýchaním a strata čuchu. Medzi komplikácie patrí zápal pľúc a akútny respiračný distresový syndróm. Inkubačná doba je zvyčajne 5 dní, ale môže sa pohybovať od jedného do 14 dní. V súčasnosti je k dispozícii viacero vakcín od rôznych výrobcov, ktoré sa postupne od decembra 2020 distribujú do celého sveta, pri závažných príznakoch sa používa liek remdesivir vpichom do žily. Naďalej však zostáva primárna liečba symptomatická.
Medzi odporúčané preventívne opatrenia patrí časté umývanie rúk mydlom, zakrývanie si úst pri kýchaní alebo kašľaní, fyzický odstup, nosenie rúška na verejnosti, častá ventilácia a filtrovanie vzduchu v miestnosti, dezinfekcia povrchov a monitorovanie a izolácia osôb, ktoré boli vystavených chorým alebo majú symptómy ochorenia. Úrady na celom svete zareagovali implementáciou cestovných obmedzení, výluk, kontrolou bezpečnosti na pracovisku a zatvorením prevádzok. Mnoho miest tiež pracovalo na zvýšení testovacej kapacity a sledovaní kontaktov infikovaných.
Pandémia spôsobila globálne spoločenské a ekonomické narušenie vrátane najväčšej globálnej recesie od veľkej hospodárskej krízy. Viedla k odloženiu alebo zrušeniu väčšiny športových, náboženských, politických a kultúrnych udalostí, rozsiahlych nedostatkov potravín zapríčinených panickým nakupovaním. Zároveň sa v roku 2020 znížili emisie znečisťujúcich látok a skleníkových plynov. Vzdelávacie inštitúcie boli čiastočne alebo úplne zatvorené a mnohé z nich prešli na online vzdelávanie. Dezinformácie a hoaxy o pandémii sa šírili prostredníctvom sociálnych sietí a masmédií.
Príznaky a symptómy.
Symptómy ochorenia COVID-19 nie sú špecifické a tí, ktorí sú nakazení, môžu byť buď asymptomatickí (bez príznakov) alebo sa môžu u nich vyvinúť príznaky podobné chrípke, ako sú horúčka, kašeľ, únava, dýchavičnosť (lapanie po dychu) a bolesť svalov. Typické príznaky a symptómy a ich výskyt sú ukázané v príslušnej tabuľke.
Ďalší priebeh ochorenia môže viesť k ťažkému zápalu pľúc, syndrómu akútnej respiračnej tiesne, sepsi, septickému šoku a smrti. Niektorí nakazení môžu byť asymptomatickí, ale výsledky testov dokážu potvrdiť infekciu aj u tých, ktorí nemajú žiadne klinické symptómy, z toho dôvodu výskumníci odporúčajú tým, ktorí boli alebo sú v blízkom kontakte s ľuďmi, u ktorých bolo potvrdené ochorenie, aby boli monitorovaní a vyšetrení, aby bolo možné u nich vylúčiť alebo potvrdiť nákazu. 
Zvyčajná inkubačná lehota (čas medzi nákazom a prvými symptómami) je v rozmedzí od jedného po štrnásť dní; najčastejšie je to päť dní. V jednom prípade bola inkubačná lehota až 27 dní.

</doc>
<doc id="646847" title="Evanjelický kostol (Spišská Nová Ves)" url="https://sk.wikipedia.org/wiki?curid=646847">
Evanjelický kostol (Spišská Nová Ves)

Evanjelický kostol v Spišskej Novej Vsi je klasicistický evanjelický kostol z konca 18. storočia nachádzajúci sa na Radničnom námestí v historickom centre mesta Spišská Nová Ves v tradičnom regióne Spiš v Košickom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Pred výstavbou dnešného kostola používali evanjelickí veriaci v meste drevenú modlitebňu, ktorá však už bola schátraná a tak sa ku koncu 80. rokov 18. storočia rozhodlo o výstavbe novej budovy.
Dnešný kostol je jednoloďová budova postavená v klasicistickom slohu v rokoch 1790 - 1796 staviteľom Františkom Bartelom, ktorý zhotovil aj plány budovy. S výstavbou sa začalo už na začiatku roku 29. marca 1790. Budova je postavená v tvare gréckeho kríža a je súčasťou mestskej pamiatkovej zóny. K vysväteniu došlo v tom istom roku kedy bola dokončená výstavba a to 9. októbra 1796.
Organ v kostole pochádza zo začiatku 19. storočia a je dielom viedenského majstra Friedricha Deutschmanna, ktorý ho zhotovil v rokoch 1822 - 1823.
Budova stojí na Radničnom námestí v historickom jadre mesta severozápadne od rímskokatolíckeho farského kostola Nanebovzatia Panny Márie.
Na zoznam kultúrnych pamiatok bol kostol zapísaný 15. októbra 1963.

</doc>
<doc id="646862" title="Kostol svätého Ondreja (Spišské Hanušovce)" url="https://sk.wikipedia.org/wiki?curid=646862">
Kostol svätého Ondreja (Spišské Hanušovce)

Kostol svätého Ondreja v Spišských Hanušovciach je v dnešnej podobe prevážne barokový rímskokatolícky kostol z obdobia stredoveku nachádzajúci sa v strede obce Spišské Hanušovce v tradičnom regióne Zamagurie v Prešovskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Dátum výstavby kostola nie je presne známy, na základe kanonických vizitácií z 18. storočia sa predpokladá, že kostol bol postavený už pred rokom 1200, uvádzajú sa však aj iné letopočty, napríklad 14. storočie. Prvá zmienka je z kanonickej vizitácie Eigrayna z roku 1700 a práve tu sa spomína existencia kostola už pred rokom 1200.
Stavba je postavená z kamenných blokov a budova je ohradená múrom. Jedná sa o jednoduchú budovu, pričom architektonický sloh pôvodnej stavby je neurčitý, v súčasnej podobe však prevládajú prvky barokového slohu. Budova pozostáva z troch lodí a má jednu štvorposchodovú vežu. Pôvodný vchod do kostola bol na západnej strane budovy a pod vežou sa nachádzala predsieň. Kostol prešiel niekoľkými rekonšrukciami a opravami, pričom dnešná podoba je predovšetkým z reštaurácie z roku 1831. Ďalšie opravy zahrnovali napríklad opravu prepadnutej strechy v roku 1854, prestavba sakristie v roku 1873, oprava dlážky kostola v roku 1874, ďalšia oprava strechy v roku 1876, alebo zhotovenie novej dlážky v rokoch 1886 - 1887. Terajšie lavice v kostole boli vyrobené v rokoch 1890 - 1894 a oltár pochádza z roku 1893.
Na zoznam kultúrnych pamiatok bol kostol zapísaný 30. októbra 1963.

</doc>
<doc id="646863" title="Görgeiho tunel" url="https://sk.wikipedia.org/wiki?curid=646863">
Görgeiho tunel

Görgeiho tunel (iné názvy: Görgeyho tunel, Gergelyho tunel, Gergeliho tunel) je tunel, prekonávajúci vrcholovú časť hrebeňa Kremnických vrchov v sedle Tunela. V súčasnosti slúži ako turistická atrakcia, uľahčujúca prechod značeným chodníkom cez hrebeň.
Poloha.
Tunel sa nachádza na rozhraní Banskobystrického a Žilinského kraja a okresov Banská Bystrica, Žiar nad Hronom a Turčianske Teplice. Leží na pomedzí chotárov obcí Tajov, Turček a Krahule, pod sedlom Tunel. Prechádza ním červeno značený chodník zo Skalky, ktorý sa pripája na hlavnú hrebeňovku a chodník do Tajova.
História.
Tunel bol vybudovaný pravdepodobne v 14. storočí na starej, tzv. "Zlatej ceste", spájajúcej Banskú Bystricu s Kremnicou. Turzovsko-fuggerovská spoločnosť, ktorá potrebovala skrátiť cestu medzi banskými mestami, dala vybudovať popod hrebeň Kremnických vrchov tunel, čím sa zjednodušila doprava rúd do Kremnickej mincovne. Tunel bol využívaný aj počas vojenských akcií a niekoľkokrát bol zničený a neskôr obnovený. Využívaný bol i po útlme ťažby rúd a touto horskou cestou je zdokumentovaný presun vojsk povstalcov Gabriela Betlena, či cisára Jozefa II. Horskú cestu ako výraznú skratku využívali po stáročia aj pútnici, smerujúci do Starých Hôr. V novodobých časoch tunel poskytol na konci 2. svetovej vojny vhodnú cestu pre dopravu zlata a cenností z Kremnice do Banskej Bystrice, ktoré sa stali základom národného pokladu.
Názov.
Súčasný názov dostal po generálovi Arturovi Görgeiovi, veliteľovi maďarských vojsk počas uhorskej (maďarskej) revolúcie v rokoch 1848 – 1849, ktorý tadiaľto utekal pred rakúskym cisárskym vojskom. Že práve tento názov pretrval až do časnosti je paradoxné, pretože práve Görgei úspešne viedol jednotky maďarskej národnej gardy (Honvédi) v bojoch proti slovenským dobrovoľníkom.
Görgei vydal 24. januára 1849 rozkaz prejsť cez Skalku a spomínaným tunelom do Banskej Bystrice. Pod jeho osobným velením, zanieteného vojvodcu spod Tatier (Görgei bol narodený pri Kežmarku) vojaci hore dolinou (z Kremnice viac ako 11 kilometrov) tlačili kanóny a koče naplnené cenným materiálom, aj zlatom. Dialo sa to za treskúcich mrazov. Keď prišli k tunelu, museli ho prečistiť a podoprieť rúcajúce sa steny. Potom ich čakala ešte strastiplnejšia strmá cesta s poľadovicou dole. Odvážnym však šťastie praje. Cestou okolo hôr je to až 60 kilometrov. Maďari sa takto vyhli cisárskym vojskám a do B. Bystrice sa dostali už nasledujúci deň 25. januára.
Súčasnosť.
Po opakovanom zavalení a následných opravách bol turistickými spolkami obnovený a v súčasnosti je už bezpečný. Má dĺžku cca 30 metrov, vedie ním značkovaný chodník z Tajova na Skalku a v jeho blízkosti je vybudovaný altánok.

</doc>
<doc id="646873" title="Ján Šoth" url="https://sk.wikipedia.org/wiki?curid=646873">
Ján Šoth

Ján Šoth (* 2. február 1960) je slovenský diplomat. Od jesene 2015 je mimoriadny a splnomocnený veľvyslanec Slovenska v Taliansku, na Malte a v San Maríne. Pôsobil tiež ako veľvyslanec v Rumunsku a v Moldavsku a bol tiež vedúcim Kancelárie prezidenta SR.
Životopis.
Ján Šoth v roku 1984 absolvoval Fakultu medzinárodných vzťahov na Moskovskom štátnom inštitúte medzinárodných vzťahov.
Diplomatické pôsobenie.
Svoje pôsobenie začal v roku 1984 na Federálnom ministerstve zahraničných vecí. V rokoch 1989 až 1992 bol 2. tajomníkom na veľvyslanectve Československa v Bukurešti.
Po rozdelení štátu sa stal od 1. januára 1993 1. tajomníkom na slovenskom veľvyslanectve v Bukurešti. V tom roku sa stal riaditeľom Európskeho odboru Ministerstve zahraničných vecí a tiež riaditeľom Personálneho odboru MZV. V tejto funkcii zostal do roku 1995 keď sa stal zástupcom veľvyslanca v Paríži. Neskôr bol v rokoch 1999 až 2000 riaditeľom 1. teritoriálneho odboru MZV SR (západná a juhozápadná Európa, Spojené štáty americké a Kanada). V rokoch 2000 až 2002 bol generálnym riaditeľom Sekcie bilaterálnej spolupráce.
V rokoch 2002 až 2007 bol veľvyslanec v Rumunsku a v Moldavsku. Následne bol v rokoch 2007 a 2008 vedúci Stálej pracovnej skupiny pre vonkajšiu energetickú bezpečnosť MZV SR a vedúci oddelenia OMES MZV SR. V rokoch 2008 až 2010 bol riaditeľ Odboru analýz a stratégie.
V rokoch 2010 až 2012 bol riaditeľom Odboru zahraničnej politiky Kancelárie prezidenta SR a v rokoch 2012 až 2015 bol vedúcim celej Kancelárie.
Na jeseň 2015 sa stal veľvyslancom Slovenska v Taliansku, na Malte a v San Maríne. Poverovacie listiny dostal od prezidenta Andreja Kisku 9. júla 2015. Poverovacie listiny odovzdal: 10. septembra 2015 prezidentovi Talianska, 11. septembra kapitánom regentom Sanmarínskej republiky, Andreovi Belluzzimu a Robertovi Venturinimu a 14. októbra ich prevzala prezidentka Malty Marie-Louise Coleiro Preca.
Jeho predchodcom bola v rokoch 2011 až 2015 Mária Krásnohorská.

</doc>
<doc id="646898" title="Kostol svätých Petra a Pavla (Matiašovce)" url="https://sk.wikipedia.org/wiki?curid=646898">
Kostol svätých Petra a Pavla (Matiašovce)

Kostol svätých Petra a Pavla v Matiašovciach je v gotický rímskokatolícky kostol z obdobia stredoveku nachádzajúci sa v strede obce Matiašovce v tradičnom regióne Zamagurie v Prešovskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Kostol bol postavený okolo roku 1300 v ranogotickom slohu. V následujúcich storočiach bol niekoľkokrát opravovaný a reštaurovaný, predovšetkým okolo roku 1460, alebo napríklad v rokoch v rokoch 1661, 1811, 1833, 1948 a 1968. Bol barokovo upravovaný. 
Budova je jednoloďová obdĺžnikovitého pôdorysu s polygonálnym záverom a jednou vežou, ktorej vrchná časť, ale bola pre zlý stav zbúraná a nikdy nebola obnovená. Zvyšok veže bol zastrešený barokovým štítom. Kostol je ohradený stredovekým múrom.
Kazateľnica v kostole pochádza zo začiatku 18. storočia a bola zhotovená v klasicistickom slohu, oltár je zhotovený v neogotickom slohu a je z konca 19. storočia.
Na zoznam kultúrnych pamiatok bol kostol zapísaný 30. októbra 1963.
Kostolný komplex dotvára ešte niekoľko kultúrnych pamiatok nachádzajúcich sa v areáli. Sú to:
Ohradný múr s kaplnkami - vyhlásený za kultúrnu pamiatku 3. januára 2013 (Číslo ÚZPF: 911/2). Bol postavený okolo kostola v oválnom pôdoryse v čase jeho výstavby, teda okolo roku 1300. Následne bol múr niekoľkokrár opravovaný a reštaurovaný a to v rokoch 1433, 1739 - 1740, 1956 - 1957 a 1970. Súčasný vzhľad je prevážne barokový.&lt;ref name="http://www.pamiatky.sk"&gt;pamiatky.sk&lt;/ref&gt; Kaplnky, ktoré sú polkruhovitého pôdorysu boli pristavané v roku 1739, je ich štrnásť a predstavujú krížovú cestu. Maľby v kaplnkách pochádzahú z roku 1835.
Príkostolný cintorín - vyhlásený za kultúrnu pamiatku 3. januára 2013 (Číslo ÚZPF: 911/3). Založený bol v čase výstavby kostola okolo roku 1300. Stavebnými úpravami prešiel v 14. storočí a ku koncu 18. storočia. Rozprestiera sa okolo kostola vo vnútri ohradeného areálu.
Zvonica - vyhlásená za kultúrnu pamiatku 30. októbra 1963 (Číslo ÚZPF: 912/1). Jedná sa o pôvodne renesančnú budovu zvonice štvorcového pôdorysu, ktorá bola postavená koncom 16. storočia. Prešla rekonštrukciou v druhej polovici 19. storočia. Nachádza sa niekoľlko metrov juhozápadne od kostola mimo ohradeného areálu.

</doc>
<doc id="646921" title="Katolikon" url="https://sk.wikipedia.org/wiki?curid=646921">
Katolikon

Katolikon alebo katholikon () je grécke označenie spravidla najväčšieho a najvýznamnejšieho hlavného chrámu v pravoslávnych kláštoroch (monastieroch). Býva prístupný verejnosti a konajú sa v ňom slávnostné verejné bohoslužby. Má rôznorodú architektonickú štruktúru, zvykne obsahovať vnútorný a vonkajší nartex, kde sa konajú niektoré náboženské obrady. Katolikon zvykol bývať zasvätený patrónovi kláštora. Ide o moderné označenie, ktoré sa v staršom období gréckych dejín v priebehu Byzantskej ríše v tomto zmysle nevyužívalo, byzantské pramene zvykli hlavný chrám nazývať naos alebo "ekklésia".

</doc>
<doc id="646961" title="Evanjelický kostol (Liptovský Mikuláš)" url="https://sk.wikipedia.org/wiki?curid=646961">
Evanjelický kostol (Liptovský Mikuláš)

Evanjelický kostol v Liptovskom Mikuláši je klasicistický evanjelický kostol z konca 18. storočia nachádzajúci sa v centre mesta Liptovský Mikuláš v tradičnom regióne Liptov v Žilinskom kraji na Slovensku.
Dejiny a charakteristika.
Kostol bol postavený na základe tolerančného patentu Jozefa II.. S výstavbou sa začalo 9. júla 1783 a po vyše dvoch rokoch v lete 1785 bola budova dokončená. 2. októbra toho istého roku bol kostol aj vysvätený. Na výstavbe sa podielali obyvatelia trinástich liptovských obcí. 
Trojloďová budova obdĺžnikovitého pôdorysu bola postavená v klasicistickom slohu pôvodne bez kostolnej veže. Táto bola pristavaná o 100 rokov neskôr v roku 1885 a dnes slúži ako hlavný vchod do kostola. Je umiestnená na južnej strane budovy. Veža bola postavená v rámci rekonštrukcie budovy ku ktorej došlo v dôsledku požiaru pri ktorom došlo k poškodeniu kostola.
Oltár v interiéri kostola je neskorobarokový, kazateľnica je zhotovená v klasicistickom slohu. Organ v kostole je z roku 1892.

</doc>
<doc id="647000" title="Kostol svätého Mikuláša (Liptovský Mikuláš)" url="https://sk.wikipedia.org/wiki?curid=647000">
Kostol svätého Mikuláša (Liptovský Mikuláš)

Kostol svätého Mikuláša v Liptovskom Mikuláši je gotický rímskokatolícky kostol z druhej polovice 13. storočia nachádzajúci sa v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Kostol bol postavený na mieste staršieho románskeho kostola, tento bol zaimponovaný do stavby ako sakristia a je tak najstaršou súčasťou dnešnej budovy. Jedná sa o trojloďovú budovu postavenú v ragotickom slohu v druhej polovici 13. storočia. Prvá písomná zmienka o kostole je z roku 1299. Kostol bol postavený ešte pred vznikom mesta a slúžil pre päť neďalekých osád (Vrbica, Okoličné, Ploštín, Palúdzka, Bobrovec) a mesto Svätý Mikuláš vzniklo neskôr a postupne sa rozrástlo okolo neho. V druhej polovici 15. storočia bol kostol rozšírený v neskorogotickom slohu. V tomto období bol kostol aj opevnený. Kostol prešiel aj barokovou prestavbou v 18. storočí. Ku koncu 19. storočia v roku 1883 budovu vážne poškodil požiar. Rozsiahlou rekonštrukciou kostol prešiel v rokoch 1941 - 1943, kedy bolo odstránené opevnenie a kostolu bol navrátený ranogotický ráz.
Hlavný oltár v interiéri kostola je zasvätený svätému Mikulášovi a pochádza z roku 1903. Okrem neho sa v kostole nachádzajú ešte dva bočné oltáre a to oltár Sviatosti a oltár Panny Márie, ktorý bol vyhotovený v rokoch 1470 - 1480. Krstiteľnica je kamenná z roku 1490.
Je súčasťou mestskej pamiatkovej zóny.
Na zoznam kultúrnych pamiatok bol kostol zapísaný 23. marca 1963.

</doc>
<doc id="647003" title="Chrysocheir" url="https://sk.wikipedia.org/wiki?curid=647003">
Chrysocheir

Chrysocheir (, v preklade Zlatá ruka; † 872 alebo 878/879) bol byzantský veliteľ a vojenský vodca heretickej skupiny paulikánov. 
Pôvodne slúžil v Byzantskej ríši. Niektorí historici ho stotožňovali s istým prótospathariom Ióannom. Na čelo heretického hnutia sa dostal po smrti svojho strýka Karbea v roku 863. Nebol však náboženským (duchovným) vodcom, ale vodcom vojenským. S podporou Arabov, a zvlášť melitenského emira, vybudovali paulikáni na čele s Chrysocheirom vlastné panstvo v okolí Tefrike, odkiaľ následne útočili na byzantskú Malú Áziu, kde vyplienili Efez a Nikomédiu. Cisár Bazil I. sa s Chrysocheirom pokúsil vyjednávať, no jeho neústupnosť viedla k novým bojom. V roku 872 bolo síce jeho vojsko porazené pri Bathys Rhyax (), no definitívny záver hnutia priniesla až porážka v roku 878 po tom, čo postihlo paulikánsku pevnosť Tefrike zemetrasenie. Chrysocheiros mal byť zavraždený odpadlíkom Pulladom v roku 872, resp. 878/879. Meno Zlatá ruka býva vysvetľované hypotézou, že Chrysocheiros v bojoch prišiel o časť ruky, ktorú mal nahradenú zlatou, či pozlátenou protézou. Chrysocheirova postava sa stala námetom byzantskej ľudovej slovesnosti a pravdepodobne sa prejavila v epose Digenis Akritas.

</doc>
<doc id="647027" title="Silvia Solymosyová" url="https://sk.wikipedia.org/wiki?curid=647027">
Silvia Solymosyová

Silvia Solymosyová (* 10. jún 2003, Bratislava) je slovenská reprezentantka v synchronizovanom plávaní. Reprezentovala na majstrovstvách sveta juniorov 2018 v Budapešti, majstrovstvách sveta 2019 v Gwangdžu a majstrovstvách Európy 2021 v Budapešti. Súťaží aj so svojim bratom Jozefom v zmiešaných pároch, v ktorých sa predstavili ako predplavci na majstrovstvách sveta 2017 v Budapešti, majstrovstvách sveta juniorov v Budapešti a majstrovstvách Európy juniorov 2019 v Prahe. Slovenskou plaveckou federáciou bola vyhlásená za členku najlepšieho juniorského družstva za rok 2018 a seniorského družstva za rok 2019.

</doc>
<doc id="647045" title="Eskişehir" url="https://sk.wikipedia.org/wiki?curid=647045">
Eskişehir

Eskişehir (slov. výslovnosť: Eskišehir, v preklade Staré mesto) je mesto v Turecku. Má vyše 850 000 obyvateľov, nachádza sa v rovnomennej provincii na brehoch rieky Porsuk. Leží na ceste medzi hlavným mestom Ankarou a najväčším tureckým mestom Istanbulom. 
V rímsko-byzantskom období bolo známe pod menom Dorylaeum alebo Dorylaion, ktoré bolo prevzaté z rovnomenného názvu neďalekého starovekého frýgskeho mesta, dnes archeologickej lokality. V stredoveku tvorilo mesto významnú obrannú funkciu v byzantsko-arabských vojnách, v roku 842 sa stalo základňou vzbúreného proticisára Artabasda. Známe bolo pre lokálne termálne pramene a chov prepravných zvierat pre cisársky dvor. Okolo roku 1080 mesto padlo do rúk Seldžukom, v seldžuckom a osmanskom období bolo známe ako Sultanönü. V období prvých dvoch križiackych výprav sa pri meste uskutočnili dve bitky (1097, 1147). Manuel I. mesto v roku 1175 od Seldžukov dočasne získal, ale po bitke pri Myriokefalone sa opäť dostalo do rúk Turkom. Koncom 13. storočia sa moci v meste a okolí ujali osmanskí Turci. Po tureckej vojne za nezávislosť bolo mesto značne poškodené a v rokoch 1919 až 1920 značne prestavané. 
Dnes je mesto známe ako univerzitné mesto, sídlia tu tri univerzity, z nich pravdepodobne najznámejšou je Anadolu Üniversitesi. Mesto je tiež významným tureckým priemyselným centrom, produkuje sa tu cukor, textil, stavebné materiály, chemikálie, produkty zo sépiolitu, či vybavenie pre železnice, letectvo a poľnohospodárske stroje. Mestom vedie významný železničný spoj spájajúci Istanbul s Bagdadom, nachádza sa tu najvýznamnejšia opravovňa vozňov v Turecku. V poslednom období mesto zažíva stavebný a ekonomický rozmach, čo je spojené s rapídnym nárastom populácie. V meste sídli športový klub Eskişehirspor.

</doc>
<doc id="647057" title="Mentalista" url="https://sk.wikipedia.org/wiki?curid=647057">
Mentalista

Mentalista () je americký dramatický televízny seriál z policajného prostredia, ktorý bol vysielaný v rokoch 20082015. Ústrednou postavou je Patrick Jane (Simon Baker), konzultant Kalifornského vyšetrovacieho úradu (California Bureau of Investigation, skrátene CBI), ktorý dokáže vyčítať množstvo poznatkov z reči tela a správania ľudí okolo seba. Ďalšími postavami sú ostatní členovia tímu. Dej seriálu je prepojený so snahou o dolapenie sériového vraha Reda Johna, ktorý zabil Patrickovu ženu a dcéru.
Štýl.
Seriál sa odohráva v prostredí podobnom napríklad "", nezobrazuje ale vedecké vyšetrovacie metódy a detektívov medzi mikroskopmi, tento prvok je nahradený schopnosťami Patricka Janea, preto ho je možné zároveň prirovnať k seriálom "Dr. House" alebo "Monk". Oproti Gregovi Houseovi chýba veľká miera arogancie hlavnej postavy, možná až prílišná sebaistota sa odoprieť nedá, nie je však rozhodne tak zakríknutý a pedantný ako Adrian Monk. Vzhľadom k umiestneniu do Kalifornie sa v žiadnej časti nevyskytuje sneh, je vždy veľmi teplo.
Vysielanie.
V rámci prvých štyroch sérií bolo v rokoch 2008 až 2012 nakrútených 94 častí – prvé dve série po 23 a ďalšie dve po 24 častiach. Od roku 2012 pokračovalo vysielanie piatej a šiestej série, každej po 22 častiach. Posledná (siedma) séria má 13 častí.

</doc>
<doc id="647067" title="Daddy Yankee" url="https://sk.wikipedia.org/wiki?curid=647067">
Daddy Yankee

Ramón Luis Ayala Rodríguez (* 3. február 1976, San Juan, Portoriko), známy pod umeleckým menom Daddy Yankee, je portorický spevák, skladateľ, reper, herec a hudobný producent. Narodil sa v Río Piedras a vyrastal v susedstve Villa Kennedy Housing Projects. Daddy Yankee je umelec, ktorý v roku 1994 vytvoril "Reggaeton" a opísal ho ako nový hudobný žáner z Portorika. Hudobnými kritikmi a takisto aj fanúšikmi je známy ako kráľ Reggaetónu.
Koncertné turné.
Ako hlavný účinkujúci
Ako spolu-účinkujúci

</doc>
<doc id="647073" title="Bom Jesus do Monte" url="https://sk.wikipedia.org/wiki?curid=647073">
Bom Jesus do Monte

Bom Jesus do Monte je rímskokatolícky svätostánok v Tenões na východnom predmestí mesta Braga v severnom Portugalsku. Stojí na kopci Espinho a je významným pútnickým miestom a turistickým cieľom. Dominantnou súčasťou celého areálu je monumentálny barokové schodisko prekonávajúce výškový rozdiel 116 metrov. V roku 2015 pridelil pápež František chrámu postavenie tzv. Basilica minor.
Rôzne sakrálne stavby stáli na kopci už od 14. storočia. Pútnické miesto tu funguje po dobu viac ako 600 rokov a je príkladom európskej tradície vytvárania posvätných hôr (Sacri Monti) propagovaných katolíckou cirkvou po Tridentskom koncile v reakcii na protestantskú reformáciu. 
Realizácia barokového areálu začala v roku 1722 a to výstavbou spodnej časti schodov so zastaveniami krížovej cesty.
Stavba samotného chrámu a ďalšej časti schodov prebiehala medzi rokmi 1784 a 1811. Slávne schodisko zahŕňa vyobrazenia piatich zmyslov, fontány, sochy a ďalšie ozdobné prvky a je najhodnotnejším dielom v areáli. Paralelne sa schodiskom bola v roku 1882 postavená lanová dráha. Je unikátna tým, že jej pohon obstaráva voda. V hornej stanici sa voda napustí do nádrže v podvozku vagóna a dole sa zase vypustí. 
Od roku 1970 je národnou pamiatkou a v roku 2019 bol zapísaný na zoznam svetového dedičstva UNESCO.

</doc>
<doc id="647086" title="When We All Fall Asleep, Where Do We Go?" url="https://sk.wikipedia.org/wiki?curid=647086">
When We All Fall Asleep, Where Do We Go?

When We All Fall Asleep, Where Do We Go? je debutový štúdiový album americkej speváčky a skladateľky Billie Eilish. Bol vydaný 29. marca 2019 prostredníctvom hudobných vydavateľstiev Darkroom a Interscope Records (v USA). V Spojenom kráľovstve vyšiel pod Polydor Records. Eilish z veľkej časti spolupracovala na albume so svojím bratom Finneasom O’Connellom, ktorý hudbu produkoval v štúdiu vo svojej detskej izbe v Highland Parku v Los Angeles.
"When We All Fall Asleep, Where Do We Go?" zožal úspech aj od hudobných kritikov. Stal sa jedným z najuznávanejších albumov roka, pričom mnohí recenzenti ocenili jeho predmet, písanie piesní, súdržnosť a Eilishin štýl práce s hlasom. Na udeľovaní Grammy Awards 2020 vyhral v kategóriách: Album roka, Najlepší vokálny popový album, kým singel „Bad Guy“ vyhral kategórie Nahrávka roka a Pieseň roka; Finneas tiež vyhral cenu Grammy pre producenta roka (neklasické nahrávky).
Zoznam skladieb.
Všetky skladby zložila Billie Eilish O’Connell s Finneasom O’Connellom, pokiaľ nie je uvedené inak. Producentom všetkých skladieb je Finneas O’Connell.

</doc>
<doc id="647091" title="Ivan Eľko" url="https://sk.wikipedia.org/wiki?curid=647091">
Ivan Eľko

Mgr. Ivan Eľko (* 6. december 1964, Myjava) je slovenský evanjelický kňaz, generálny biskup Evanjelickej cirkvi augsburského vyznania na Slovensku.
Životopis.
Narodil sa do rodiny farára a učiteľky ako najmladší z piatich detí. Vyrastal v Krajnom, kde bol pokrstený a konfirmovaný. V rokoch 19821987 študoval teológiu na Evanjelickej bohosloveckej fakulte Univerzity Komenského v Bratislave. Ordinovaný za evanjelického kňaza bol 19. júla 1987.
Ako duchovný pôsobil v Kostolnom, Krajnom a v Nitre. V roku 2017 sa stal predsedom Synody ECAV na Slovensku za ordinovaných. V roku 2018 bol zvolený za generálneho biskupa ECAV na Slovensku.
Voľby Predsedníctva ECAV.
Eľko uspel vo voľbách v septembri 2018 ako kandidát za generálneho biskupa, kde získal 50,3 % hlasov, pričom nahradil svojho predchodcu Miloša Klátika, ktorý vo funkcii pôsobil 12 rokov. Voľby sprevádzalo určité vnútrocirkevné napätie, keď skupina veriacich zoskupená v Hnutí evanjelických laických pracovníkov kritizovala končiace Predsedníctvo ECAV za rozposlané listy viacerým zborom, v ktorých napadlo zverejnené výsledky volieb.
Vo voľbách bol takisto zvolený nový biskup západného dištriktu Ján Hroboň a nový generálny dozorca Ján Brozman.
Bez incidentov sa nezaobišla ani inštalácia nových biskupov a uvedenie generálneho dozorcu do funkcie v marci 2019 vo Zvolene; pred slávnosťou bol anonymne nahlásený bombový útok. Prípadom sa zaoberala aj polícia.
Eľko bol 27. marca 2019 zvolený za nového predsedu Ekumenickej rady cirkví v Slovenskej republike, kde taktiež nahradil vo funkcii emeritného generálneho biskupa Miloša Klátika.

</doc>
<doc id="647097" title="Dulafovci" url="https://sk.wikipedia.org/wiki?curid=647097">
Dulafovci

Dulafovci bola arabská dynastia, ktorá ako vazal Abbásovcov ovládala v 9. storočí územie Džibálu medzi Esfahánom a Hamadánom so sídlom v Karadži. 
Za svoj zostup vďačili zakladateľovi dynastie Abú Dulafovi al-Kásimovi ibn Ísá al-Idžlíhovi, ktorý ako vojenský veliteľ slúžil kalifovi Hárún ar-Rašídovi a Al-Amínovi. Po porážke al-Amína jeho bratom Al-Ma’múnom bol i napriek jeho šiitskemu vyznaniu ospravedlnený a mohol naďalej vládnuť ako služobník Abbásovcov. Po roku 861 sa dulafovské panstvo pre chaos v abbásovskej ríši dočasne stalo pomerne samostatnou mocenskou jednotkou, no hoci Dulafovci razili aj vlastné mince, natrvalo sa im osamostatniť nepodarilo, a po kalifovom zákroku v roku 867 museli znovu uznať jeho nadvládu. Ku koncu 9. storočia (cca. 898) moc dynastie po smrti Abú Lajly upadla a jej územie začalo opäť spadať pod centrálnu moc Abbásovcov.
Zoznam panovníkov

</doc>
<doc id="647125" title="Ivan Korčok" url="https://sk.wikipedia.org/wiki?curid=647125">
Ivan Korčok

Ivan Korčok (* 4. apríla 1964, Banská Bystrica) je slovenský diplomat a politik, bývalý veľvyslanec Slovenska v Spojených štátoch, bývalý štátny tajomník ministerstva zahraničných vecí a európskych záležitostí Slovenskej republiky.
V marci 2020 bol ako nominant strany Sloboda a Solidarita navrhnutý na ministra zahraničných vecí a európskych záležitostí Slovenskej republiky, pričom do tejto funkcie bol vymenovaný 8. apríla 2020 prezidentkou Slovenskej republiky Zuzanou Čaputovou. 25. marca 2021 podal demisiu a jeho funkciou bol poverený minister obrany Jaroslav Naď.
Životopis.
Po absolvovaní ZDŠ Banská Bystrica a Gymnázia Bilíkova, Bratislava v rokoch 1983 – 1987 študoval na Obchodnej fakulte Ekonomickej univerzite v Bratislave a v rokoch 1991 – 1995 postgraduálne štúdium na Inštitúte medzinárodných vzťahov Univerzity Komenského v Bratislave.
Pôsobenie v diplomatickom zbore.
V roku 1992 začal pôsobiť na vtedajšom Ministerstve medzinárodných vzťahov SR , v rokoch 1993 až 1996 bol 2. tajomníkom veľvyslanca v nemeckom Bonne. V rokoch 1996 až 1997 bol hovorcom Ministerstva zahraničných vecí, v rokoch 1997 až 1998 pôsobil v Odbore analýz a plánovania. Na veľvyslanectve vo Švajčiarsku pôsobil v rokoch 1998 až 1999 ako radca a Chargé d’affaires. V rokoch 1999 až 2001 bol zástupcom slovenskej misie pri NATO. V rokoch 2001 až 2002 pôsobil opäť na Ministerstve zahraničných vecí, ako generálny riaditeľ Sekcie medzinárodných organizácií a bezpečnostnej politiky.
V rokoch 2002 až 2005 bol štátnym tajomníkom Ministerstva zahraničných vecí, zároveň 20022003 členom Európskeho konventu a v roku 2003 vedúcim delegácie pre prístupové rokovania do NATO. Ministrom zahraničných vecí bol vtedy Eduard Kukan.
Veľvyslanec Slovenska.
Ako veľvyslanec v Nemecku pôsobil v rokoch 2005 až 2009. Jeho predchodcom bol Ján Foltín (19982005) a nástupcom Igor Slobodník (20102015). Následne bol v rokoch 20092015 stálym predstaviteľom Slovenska pri Európskej únii. V rokoch 2015 až 2017 bol splnomocnenec vlády SR pre predsedníctvo SR v Rade EÚ, v rokoch 2016 až 2017 bol ako "ministre délégué" poverený zastupovať Slovensko pri vykonávaní predsedníctva v Rade Európskej únie. Od roku 2015 do augusta 2018 bol zároveň opäť štátnym tajomníkom na Ministerstve zahraničných vecí a európskych záležitostí. Ministrom bol Miroslav Lajčák, Korčok sa však do straníckej politiky SMERu nezapájal.
Za veľvyslanca v Spojených štátoch bol vymenovaný prezidentom Andrejom Kiskom 28. augusta 2018. 17. septembra Korčoka prijal americký prezident Donald Trump. Korčok sa stal siedmym veľvyslancom v Spojených štátoch, jeho predchodcom bol od roku 2012 Peter Kmec.
V októbri 2020 ako minister zahraničných vecí oznámil, že novým veľvyslancom sa stane Radovan Javorčík, doterajší veľvyslanec Slovenska pri NATO.
Minister zahraničných vecí.
Po parlamentných voľbách vo februári 2020 bol stranou SaS navrhnutý do funkcie ministra zahraničných vecí. Korčok sa nezúčastnil vymenovania vlády, po návrate z USA musel absolvovať 14 dní v povinnej karanténe kvôli pandémii ochorenia COVID-19.

</doc>
<doc id="647129" title="Džalájírovci" url="https://sk.wikipedia.org/wiki?curid=647129">
Džalájírovci

Džalájírovci (iné prepisy:Dželairovci, Džalájirovci, Džalairidovci) bola dynastia mongolského pôvodu vládnuca na území dnešného Iránu (13581393/1401) a Iraku (13361432). 
História dynastie.
Na výslnie dejín sa Džalájírovci pomenovaní podľa rovnomenného kmeňa dostali po tom, čo sa v Perzii v roku 1335 rozpadla ríša Ílchánov. Zakladateľom dynastie bol ilchánsky veľmož Hasan Buzurg (Veľký Hasan), ktorý sa ujal moci v Bagdade. Jedným z ďalších rodov, ktoré sa osamostatnili po rozpade Ílchanátu boli Čúpánovci, ktorých príslušník Hasan Küčük v roku 1338 Hasana pri Naušahre porazil a dobyl Tabríz a Azerbajdžan. Moci v Iraku a Iráne sa mu však už ujať nepodarilo, a následne za vlády jeho brata Malik Ašrafa Čúpánovci podľahli Zlatej Horde. 
Džalájírovci v tomto období oficiálne tiež uznali nadvládu Zlatej Hordy a jej vládcu Džani Bega. K obnove mongolskej moci v Perzii však už nedošlo, a naopak, Uvajsovi sa podarilo postupne získať späť stratené územia Tabrízu (1358) a územie Azerbajdžanu (1360). Úspešné boli aj Uvajsove boje na východe proti Muzaffarovcom v rokoch 1361 až 1364, avšak už krátko po nich musel riešiť sériu vzbúr na svojom území, medzi nimi mimo iné nárast moci karakojunluských Turkménov. Obdobie narozdiel od posledných rokov Ílchanátu prialo umeniu, medzi básnikmi vynikli Ubajd-i-Zakání, či Salmán Savadží. 
Po Uvajsovej smrti sa moci ujal jeho syn Hasan, ktorý však bol krátko na to zavraždený nespokojnými emírmi a nahradený Husajnom. Husajnova moc však bola slabá a plne sa spoliehal na pomoc emírov, najmä jeho vojenského veliteľa Ádila, ktorý potlačil karakojunluskú moc (1377). Problémy Husajnovi spôsobili aj jeho bratia, ktorí po prevrate získali obrovskú moc. Kým Ádil v Husajnovom mene bojoval proti jeho vzbúrenému bratovi Alímu, jeho druhý brat Ahmad Husajna zabil a pokúsil sa prevziať moc. Ádil sa proti Ahmadovi spolu s jeho ďalším bratom Bajazidom postavili, no museli ustúpiť. 
Nové problémy pre ríšu nastali po tom, čo do Perzie v 80. rokoch 14. storočia vtrhol Tímúr, ktorí miestnych vládcov buď vyhnal, alebo ustanovil za svojich vazalov. Džalájírovec Ahmad už nestihol po ťažkom období svoju moc skonsolidovať, a pod tlakom sa musel z perzských krajín stiahnuť do Bagdadu. Do Perzie a Iraku sa Tímúr vrátil v roku 1393, keď rozvrátil ríšu Muzaffarovcov a Ahmada z Bagdadu vyhnal do mamlúckej Sýrie, kde hľadal pomoc u sultána Barkúka. Do Bagdadu sa Ahmad vrátil po roku 1398, keď sa Tímúr musel venovať udalostiam v Indii, ale už v roku 1400 bol znovu porazený. Po Timúrovej smrti v roku 1405 Džalájírovci opäť osamostatnili. Spolu s nimi však nezávislosť získal aj ich rival Kara Kojunlu, ktorého zakladateľ Bajrám Chvádža si už po smrti Džalájírovca Uvajsa vytvoril panstvo v Mosule. Už v roku 1410 bol preto Ahmad z Bagdadu znovu vyhnaný, tentoraz Kara Júsufom z Kara Kojunlu. Po páde Bagdadu zostali Džalájírovci pri moci len v južnej Mezopotámii v okolí Basry, kde sa udržali pri moci do roku 1432, keď bol Husajn II. porazený Kara Kojunlu v bitke o al-Hillu.
Zoznam panovníkov
Zdroj.
 "Ide o údaje v sekcii Zoznam panovníkov."

</doc>
<doc id="647253" title="After Hours (album)" url="https://sk.wikipedia.org/wiki?curid=647253">
After Hours (album)

After Hours je štvrtý štúdiový album kanadského speváka The Weeknd, ktorý vyšiel 20. marca 2020 prostredníctvom hudobných vydavateľstiev XO a Republic Records. Album obsahuje 3 single: „Heartless“, „Blinding Lights“ a „In You Eyes“. Pieseň s rovnomenným názvom albumu bola vydaná ako propagačný singel. Ide o prvý štúdiový album po "Starboy" z roku 2016 a EP s názvom "My Dear Melancholy" (2018). "After Hours" je prvým projektom autora, na ktorom neúčinkujú žiadni iní umelci.

</doc>
<doc id="647257" title="Laco Rychtarik" url="https://sk.wikipedia.org/wiki?curid=647257">
Laco Rychtarik

Laco Rychtarik (* 11. november 1987, Košice) je slovenský hudobník, bubeník, multi-inštrumentalista, spevák, hudobný producent, skladateľ, režisér a producent video obsahu.
Štúdium.
Hudbe sa začal venovať vo svojich ôsmich rokoch. Začal hrou na gitare a po dvoch rokoch prestúpil na odbor bicie nástroje na Základnej umeleckej škole Márie Hemerkovej v Košiciach pod vedením učiteľa Tomáša Morávka. Po absolvovaní základnej umeleckej školy nastúpil na Konzervatórium Timonova 2 v Košiciach (20052008), kde zmaturoval. V roku 2012 získal absolutórium na Konzervatóriu Exnárova v Košiciach s titulom DiS. art.
Kariéra.
Až do roku 2012 pôsobil ako bubeník v kapele Good Fancy. Kapele sa podarilo získať za celé obdobie pôsobenia 2x cenu "U. S. Steel Talent Night" a 2x víťaz Košického zlatého pokladu. V roku 2010 získala kapela Zlatého slávika v kategórii "„Skokan roka“".
V roku 2012 opustil kapelu Good Fancy a rozhodol sa vydať sa na sólovú dráhu speváka vo vlastnom projekte "Call me Steve". V tom istom roku vydal prvý singel s názvom "„I want“". O jeden rok na to, v roku 2013, Laco s projektom "Call me Steve" vyhráva prvé miesto v súťaži autorskej hudby "Pegas" so skladbou "„I want“". V tom istom roku projekt zaznamenal úspech, keď vyhral prvé miesto na celoeurópskej súťaži "Carpathia Grand Prix" s pesničkou "„Alive“". Zo slovenských interpretov sa dovtedy podarilo prvé miesto získať iba Petrovi Cmorikovi a Adamovi Ďuricovi a z Česka Ewe Farnej. Na pesničke "„Alive“" spolupracoval s americkým raperom C.KhiDom.
V novembri 2013 vychádza singel projektu "Call me Steve" s názvom „Hands Up“. V októbri tohto roku vychádza aj singel so speváčkou Linou Mayer s názvom "„Lilly“".
V roku 2014 hral projekt "Call me Steve" koncert v Moskve v rámci Zimných Olympijských hier v Soči. V tomto roku Laco vydal singel "„My My“", ku ktorému si sám natočil videoklip. Následne pozastavil fungovanie projektu a začal točiť videoklipy pre iných interpretov. Medzi prvými bol videoklip pre kapelu Nocadeň k pesničke "„Možno“". Nasledovali hudobné a video produkcie pre interpretov ako: Gladiátor, Michaella, Dominika Mirgová, Ida Sándor, Lina Mayer, King Shaolin, Sám sebou, Miro Jaroš, Lea Danis, B-Joey, No control, BuranoWski, Dennyiah, Peter Cmorik, Dáška Kostovčík, Peter Bič Projekt, IMT Smile.
V roku 2016 spolupracoval s Vladom „Randy“ Gnepom na pesničke Liny Mayer "„Nothing“" a v roku 2017 produkoval pesničku "„Lúč“" pre BuranoWského. V máji 2020 vychádza singel "„Anomália“" Richarda Müllera, ktorý Laco produkoval. Je tiež autorom hudby aj textu tejto mimoriadne osobnej skladby.
V rokoch 20172019 pracoval v rádiu Europa 2 ako creative producer. Keď sa v roku 2018 pridalo toto rádio ku skupine Radio Services, rozšírila sa jeho pôsobnosť aj na rádiá Jemné, Anténa Rock a Vlna.
Tiež vytvoril grafické návrhy bookletov albumov pre interpretov: Adam Ďurica album "Spolu", Gladiátor album "Deň, čo mal dávno prísť", Lina Mayer album "Lina Mayer", Instinct album "Na inzerát".
Spolupracoval na video projektoch pre: Volkswagen Slovakia (2016 Sound design Volkswagen Up commercial), TV Joj, Good Angels Košice (20152017 sound design), RTVS, "Zober loptu, nie drogy" (20152017 sound design), Tatra banka / Sajfa mimozemšťan (2016 sound design/voice over), Orange Slovensko (2016 commercial sound design) či Fashion Dealã.

</doc>
<doc id="647306" title="Oktagon MMA" url="https://sk.wikipedia.org/wiki?curid=647306">
Oktagon MMA

Oktagon MMA je najväčšia česko-slovenská organizácia, ktorá usporadúva turnaje bojových športov MMA. Zakladatelia a zároveň jeho majitelia sú Pavol Neruda (skôr Šipkovský) a Ondřej Novotný.
Organizácia vznikla v júni 2016, kedy prišla s reality show Oktagon Výzva. Projekt vyvrcholil na turnaji Oktagon 1. Vo finále proti sebe stáli Gábor Boráros a Jakub Běle. Víťazom hlavného zápasu a celej reality show sa stal Gábor Boráros a Oktagon odštartoval sériu galavečerov. Nasledujúce 3 série priniesli niekoľko víťazov zo Slovenska. Samuel Krištofič, Karol Ryšavý a Lucia Szabová doplnili zbierku šampiónov. Finále 5. série prebehlo na turnaji Oktagon 20, v ktorom zvíťazil Roman Paulus nad Tomášom Zajacom na body. 
Oktagon ročne usporadúva hneď niekoľko turnajov v tých najväčších českých a slovenských arénach či mestách. Mimo to pripravuje pre všetkých športových fanúšikov jedinečnú reality šou s profesionálnymi bojovníkmi zvanú "Oktagon Výzva". Pripravuje tiež týždenník "Oktagon Magazín", ktorý mapuje scénu bojových športov. Obľúbený "Projekt X", ktorý sledoval cestu obyčajného človeka až do klietky, "Projekt Y" - čisto ženskú MMA reality show a v neposlednom rade talkshow o bojovníkoch a ľuďoch zo scény "Oktagon Majk". Organizácia má teraz viac ako 450 000 fanúšikov na sociálnych sieťach a YouTube, kde ich videá mali len za rok 2019 cez 30 mil. zhliadnutí.

</doc>
<doc id="647311" title="Roman Mikulec" url="https://sk.wikipedia.org/wiki?curid=647311">
Roman Mikulec

plk. Ing. Roman Mikulec, MSc. (* 18. marec 1972, Bratislava) je bezpečnostný manažér – špecialista, vojak a súčasný minister vnútra SR.
Po krátkej kariére v letectve v pozícii stíhacieho pilota prešiel do Vojenskej spravodajskej služby. Od najnižších funkcií sa dostal až na funkciu riaditeľa. Jeho kariéra v ozbrojených silách skončila po 21. rokoch služby po obvinení NAKA potom, ako vypracoval správu o tunelovaní Vojenskej spravodajskej služby počas obdobia prvej vlády Roberta Fica. Bol obvinený z ohovárania, neskôr zo sabotáže a ohrozenia utajovaných skutočností. Po siedmich rokoch procesu bol v roku 2019 právoplatne oslobodený od všetkých obvinení.

</doc>
<doc id="647343" title="Haličsko-volynské kniežatstvo" url="https://sk.wikipedia.org/wiki?curid=647343">
Haličsko-volynské kniežatstvo

Haličsko-volynské kniežatstvo (od roku 1253 presnejšie kráľovstvo; lat. "Regnum Galiciae et Lodomeriae" alebo "Regnum Russiae") bol historický štátny útvar, konglomerát dvoch kniežatstiev existujúci v rokoch 11991253.
Zakladateľom štátu bolo volynské knieža Roman Mstislavič, ktoré pod svojou nadvládou zjednotil Volynsko a Haličsko. Vlády na Volynsku sa Roman ujal už v roku 1170, Halič získal po tom, čo v roku 1198 zomrel Vladimír Jaroslavič, posledný člen rostislavičskej vetvy Rurikovcov. V roku 1203 získal aj moc nad Kyjevom a Perejaslavom. Po jeho smrti, za vlády jeho maloletých synov Daniela a Vasiľka, sa kniežatstvo dočasne rozpadlo a došlo k posilneniu moci miestnych šľachtických elít, ktoré začali bojovať o moc. Záujem o územie kniežatstva mali aj Poľsko, Litva a Uhorsko, zvláštny záujem o územie mal uhorský kráľ Ondrej II., ktorý bol z Haličska v roku 1189 vyhnaný.
Moc vo volynskej časti bola znovu zjednotená po tom, čo Daniel Romanovič v roku 1238 obsadil hlavné mesto Halyč. Ešte v tom istom roku sa mu pri Drohiczyne podarilo odraziť útok teutónskych rytierov. Už v roku 1240 však do Ruska a následne do Európy vpadli Mongoli pod vedením Batuchána, a kniežatstvo sa dostalo do podriadenosti Zlatej hordy. V područí Mongolov, ako ich spojenec však kniežatstvo prežívalo územný a mocenský rozmach, dočasne sa mu podarilo získať rozsiahle územia na Ukrajine, vrátane Kyjeva, a územia v Litve, Moldavsku a Bielorusku. V roku 1245 sa Danielovi v bitke pri Jaroslavi podarilo poraziť svojho rivala Rastislava Michajloviča podporovaného Poliakmi a Uhrami, čím zavŕšil obnovu spojeného kniežatstva. Kniežatstvo ekonomicky rástlo, oživil sa obchod so soľou a do krajiny prichádzali nemeckí, arménski, židovskí a poľskí imigranti. Vážnosť krajiny stúpala, a Daniel začal byť aktívny aj v európskej politike, keď sa ako uhorský spojenec zúčastnil bojov o babengerké dedičstvo a vyplienil dokonca okolie Opavy. Danielova prestíž a západná politika mu priniesla uznanie aj na pápežskom dvore, na čo bol následne pápežským legátom v roku 1253 v Drohiczyne korunovaný za kráľa. Očakávanú konverziu Rusov na katolicizmus však tento krok nepriniesol. Danielova nezávislá politika a snaha o nezávislosť od Mongolov vyústila v mongolskú punitívnu kampaň v roku 1259, ktorá skončila Danielovou porážkou a obnovením mongolského vplyvu. Významná bola Danielova budovateľská činnosť. V tomto období vzniká viacero miest, medzi nimi Chełm (1237), či Ľvov (1256). Práve do Chełmu sa v tomto období presunulo panovníkovo sídlo, pretože Halyč bol zničený Mongolmi.
Po Danielovi v roku 1264 na trón nastúpil Lev II., ktorý hlavné mesto preniesol do Ľvova. Za Levovej vlády boli ku krajine dočasne pripojené poľské územia v okolí Lublina a uhorské územia v Zakarpatsku s centrom v Mukačeve. Moc panovníka však poklesla, pretože hoci krajina navonok zostala celistvá, vnútorne bola rozdrobená medzi dve rodové vetvy a niekoľko bojarských panstiev, jednota v rámci panovníckeho rodu bola obnovená až začiatkom 14. storočia. Za vlády Juraja I. vznikla v roku 1303 samostatná haličská metropolia. Po smrti Jurajových synov, spoluvládcov Leva II. a Andreja I. v boji s Mongolmi v roku 1323 vymrela priama línia dynastie Monomachovičovcov, a bojari určili za nástupcu syna ich sestry Boleslava, ktorý prijal ortodoxnú vieru a meno Juraj II. Jeho vládu sprevádzal rozkvet obchodu a tovarovej výroby, nemecká kolonizácia na územie Ukrajiny v tomto období priniesla magdeburské právo. Preferovanie cudzincov na dvore, čo však vzbudilo nevôľu domácich šľachticov, ktorí Juraja otrávili. Jurajova smrť v roku 1340 priniesla zánik romanovičskej vetvy rodu a moci sa ujal miestny oligarcha Dmitro Dedko. Kniežatstvo sa začalo rozpadať, jeho bývalé územia si rozdelili Poľsko a Litva, až kým krajina v roku 1349 definitívne nezanikla.

</doc>
<doc id="647377" title="Slovenská krajina (1928 – 1938)" url="https://sk.wikipedia.org/wiki?curid=647377">
Slovenská krajina (1928 – 1938)

Slovenská krajina bol vyšší územnosprávny celok ČSR v rokoch 1928 až 1938. 
V roku 1938 bol transformovaný na rovnomenné autonómne územie - o ňom pozri v článku Slovenská krajina (1938 – 1939).
Charakteristika.
Slovenská krajina vznikla 1. júla 1928 spolu s nadobudnutím platnosti krajinského zriadenia v Česko-Slovensku. Jej orgány sú opísané v článku krajinské zriadenie. Krajinské zastupiteľstvo Slovenskej krajiny malo 54 členov, z toho 36 volených a 18 vymenovaných pražskou vládou na návrh krajinského prezidenta. Prvým krajinským prezidentom bol Ján Drobný, člen HSĽS (jeho vymenovanie do tejto funkcie bolo jednou z podmienok vstupu HSĽS do pražskej vlády), a jeho zástupcom Jozef Országh. Krajinský úrad sídlil v Bratislave, v júni 1936 si vytvoril expozitúru v Košiciach. 
Prvé voľby zastupiteľstva sa konali 2. decembra 1928, jeho prvé zasadnutie sa konalo v bratislavskom Župnom dome v januári 1929. Druhé voľby sa konali v roku 1935. So vznikom Slovenskej krajiny na Slovensku zanikli župy, okresy však ostali.
Právne predpisy.
Autonómna Slovenská krajina bola ustanovená zákonom č. 125/1927 Sb. z. a n. zo dňa 14. júla 1927 o organizácii politickej správy, účinným od 1. júla 1928. Tento zákon novelizoval zákon č. 126/1920 Sb. z. a n. zo dňa 29. februára 1920 o zriadení župných a okresných úradov v republike Československej tak, že dovtedajšie župné usporiadanie Slovenska a Podkarpatskej Rusi (v Čechách, na Morave a v Sliezsku sa nerealizovalo) bolo nahradené zriadením štyroch krajinských správnych obvodov – Českej, Moravskosliezskej, Slovenskej a Podkarpatskoruskej krajiny – teda krajinským zriadením.

</doc>
<doc id="647383" title="Andrej Doležal" url="https://sk.wikipedia.org/wiki?curid=647383">
Andrej Doležal

Ing. Andrej Doležal (* 23. marec 1981, Bratislava) je súčasný minister dopravy a výstavby SR.
Istý čas bol aj zastupujúcim minister práce, sociiálnych vecí a rodiny SR a zastupujúcim ministrom hospodárstva SR vo vláde Igora Matoviča.
Je považovaný za experta v oblasti telekomunikácií a líniového manažmentu. V minulosti pracoval pre súkromné televízie Markíza a TV JOJ, ale aj pre štátnu RTVS. V tej zastával post technického riaditeľa, na starosti mal digitalizáciu televízie a rozhlasu a celkovú modernizáciu a skvalitnenie vysielania. Neskôr bol tiež riaditeľom sekcie inovácií v spoločnosti Towercom.
Andrej Doležal má bohaté skúsenosti v oblasti líniového manažmentu a strategického rozvoja spoločnosti v oblasti médií a telekomunikácií. Má dlhoročnú prax v oblasti riadenia väčšieho tímu ľudí (450+), zodpovednosti za zverený rozpočet, ale najmä zručnosti v oblasti spájania kultúrne, regionálne i odborne rozdielnych pracovných štruktúr v spoločnosti. V rámci dobrovoľníctva sa venuje výučbe študentov na Strednej priemyselnej školy elektrotechnickej Karola Adlera, ktorú sám navštevoval. Po jej absolvovaní si zvolil štúdium v oblasti regulácie a riadenia procesov, špecializáciu v oblasti návrhu riadiacich algoritmov a optimalizácie na Fakulte elektrotechniky a informatiky STU. Štúdium ukončil inžinierskym titulom v roku 2004. Ovláda anglický a nemecký jazyk.
Do funkcie ministra dopravy a výstavby SR vymenovala Andreja Doležala prezidentka Slovenskej republiky Zuzana Čaputová 21. marca 2020. Ministrom sa stal ako nestraník.

</doc>
<doc id="647406" title="Celjskovci" url="https://sk.wikipedia.org/wiki?curid=647406">
Celjskovci

Celjskovci (staršie Grófovia z Celje/Grófi Celjskí, nem. "Grafen von Cilli", maď. "Cillei grófok," slovinsky: "Celjski grofje"), boli najvýznamnejším neskoro-stredovekým nemecky hovoriacim šľachtickým rodom na území dnešného Slovinska. Svoj pôvod odvodzovali od nemeckého rytierskeho rodu, ktorý žil na hrade Žovnek. Vďaka svojej sobášnej politike získali ako vazali Habsburgovcov rozsiahle panstvá vo východnej časti alpských habsburgských dŕžav a v roku 1322 získali hrad a okolité panstvo Celje, z ktorého odvodzovali svoje meno. V roku 1341 získali členovia rodu titul grófov a už v roku 1436 boli povýšení do stavu ríšskych kniežat. Rod vymrel po meči v roku 1456 a vďaka zmluve navzájom upravujúcej dedičstvo z roku 1443, pripadli panstvá Celjskovcov naspäť Habsburgovcom.
Dejiny rodu.
Celjskovci patrili v strednej a juhovýchodnej Európe v období neskorého stredoveku k jedným z najvýznamnejších a najdravejších šľachtických rodov. Svoj pôvod odvodzovali od nemeckého rytierskeho rodu, ktorý sídlil na hrade Žovnek (tzv. Páni zo Žovneku), a vlastnili statky vo východnej časti habsburgských dŕžav v južnom Štajersku a na rieke Savina. V 20. a 30. rokoch 13. storočia rástla prestíž rodu vďaka svojej sobášnej politike. Keď na začiatku 14. storočia, keď vymrel rod Vovbršskovcov, tak k pôvodným rodovým statkom Fridrich zo Žovneku (neskôr Celjský) pripojil aj hrad Celje spolu s podhradím. Na základe listiny cisára Ľudovíta IV. Bavorského v roku 1341 udelil Pánom zo Žovneku titul celjského grófa.
Celjskovci postupne rozširovali svoje územie okolo rieky Drávy a Sávy a ich moc tak rýchlo vzrástla. Ďalšie majetkové zisky rodu boli v Kraňsku. Výhodnými sobášmi s príslušníkmi európskych panovníckych dynastií sa Celjskovci vyniesli do popredia európskej politiky. Z tých najvýznamnejších bol sobáš Anny Celjskej s poľským kráľom Vladislavom II. Jagelom a sobáš Barbory Celjskej s uhorským kráľom, a neskôr rímskym cisárom Žigmundom Luxemburským. Ich rýchly vzostup začal po bitke pri Nikopole v roku 1396, kde Hermann II. Celjský zachránil život Žigmundovi Luxemburskému. Ako odmenu dostal od kráľa Žigmunda mesto Varaždin s okolím, Zagorské grófstvo a mnoho majetkov v dnešnom Chorvátsku. Sila rodu značne vzrástla, razili si aj svoje vlastné mince a výrazne podporovali výstavbu hradov a kostolov. Vzájomný vzťah Celjskovcov a Žigmunda Luxemburského posilnil sobáš s Barborou Celjskou. Barbora sa aktívne podieľala na politických a ekonomických záležitostiach. Bola tiež nápomocná pri vytváraní svetského rytierskeho Dračieho rádu pre vybranú šľachtu. V neprítomnosti manžela vládla ako regentka Uhorského kráľovstva. Synovia Hermana II. Celjského boli povýšení do stavu ríšskych kniežat, tým sa ich dŕžavy vymanili z lénnej závislosti od Habsburgovcov. Získali veľké majetky v priľahlých vojvodstvách Štajerska, Korutánska a Kraňska, ako aj na území Uhorska (Chorvátsko, Slavónsko), čím sa stali jednou z najmocnejších rodín v tejto oblasti. Ich moc bola navyše podporená sobášmi s vládcami Bosny. Táto nová situácia znemožnila Habsburgovcom prístup k Jadranskému moru. Po vzájomných bojoch však došlo v roku 1443 k zmiereniu strán tým, že sa Habsburgovci a Celjskovci dohodli na vzájomnom dedení v prípade vymretia jedného z rodov po meči. Po nástupe Ladislava V. Pohrobka na uhorský trón si Celjskovci upevnili svoju pozíciu v Uhorsku, a snažili sa obmedziť vplyv Huňadyovcov. Po smrti Jána Huňadyho sa síce jeho syn Ladislav Huňady stal oprávneným dedičom jeho funkcií a majetkov, najvýznamnejšie krajinské funkcie však od kráľa získal Ulrich II. Celjský.
Po neúspešnom nároku na bosniansku korunu získal Celjskovci niektoré územia v Chorvátsku a Slavónsku. Ulrichovi II. Celjskému sa podarilo prinútiť rímskeho cisára Fridricha III., aby prepustil Ladislava V. Pohrobka tým, že v roku 1452 spolu s Ulrichom z Eytzingu obliehali cisára vo Viedenskom Novom Meste, kde ho donútili Ladislava vydať. Novým ochrancom a regentom Ladislava sa stal práve Ulrich II. Celjský. V roku 1456 bol však Ulrich II. Celjský v Belehrade úkladne zabitý Ladislavom Huňadym a prívržencami huňadyovskej strany. Ladislava Huňadyho dal kráľ potrestať sťatím hlavy, čo vyvolalo také nepokoje v Uhorsku, že musel natrvalo presídliť do Prahy. Smrťou Ulricha II. od vymrel a jeho majetky zdedili Habsburgovci. Nemecky písaná Celjská kronika popisuje dejiny rodu až do ich vymretia v roku 1456 a boj o ich dedičstvo.
Známi príslušníci rodu.
Medzi najvýznamnejších členov rodu patrili:

</doc>
<doc id="647411" title="Asociácia zamestnávateľských zväzov a združení SR" url="https://sk.wikipedia.org/wiki?curid=647411">
Asociácia zamestnávateľských zväzov a združení SR

Asociácia zamestnávateľských zväzov a združení SR (skratka AZZZ SR) je vrcholovou zamestnávateľskou organizáciou na Slovensku. Jej členmi sú zamestnávateľské a podnikateľské zväzy a združenia.
AZZZ SR je záujmovým združením s právnou subjektivitou, ktoré bolo založené v roku 1991 na vytváranie podmienok pre dynamický rozvoj podnikania na Slovensku a na ochranu a presadzovanie spoločných zamestnávateľských, podnikateľských a obchodných záujmov svojich členov, najmä:
Členstvo a reprezentatívnosť.
Členstvo je dobrovoľné a členom AZZZ SR sa môže stať každá organizácia združujúca zamestnávateľské subjekty, ktoré zamestnávajú pracovníkov, majúca reprezentatívny charakter, celoslovenskú pôsobnosť, spravidla uzatvárajúca kolektívne zmluvy a tiež významný zamestnávateľský subjekt – právnická osoba registrovaná na území Slovenska, ktorý je členom niektorého z členských zväzov AZZZ SR.
Členovia AZZZ SR zamestnávajú viac ako 400 tisíc zamestnancov.
Reprezentatívnosť: AZZZ SR v súčasnosti združuje 30 zamestnávateľských zväzov.
Činnosť AZZZ SR.
AZZZ SR v rámci svojej činnosti najmä:

</doc>
<doc id="647453" title="Edie Falcová" url="https://sk.wikipedia.org/wiki?curid=647453">
Edie Falcová

Edith Falcová (* 5. júl 1963, New York, New York, USA) je americká herečka, známa zo seriálov ako "Oz" (19972000), "Sopranovci" (19992007) či "Sestrička Jackie" (20092015).
Životopis.
Edith Falcová sa narodila v New Yorku do rodiny herečky a džezového bubeníka, ktorý neskôr pracoval pre reklamnú agentúru. Má anglický, taliansky a švédsky pôvod. Má dvoch bratov, Josepha, Paula a sestru Ruth. Jej strýko je spisovateľ, dramatik a básnik Edward Falco.
Vyrastala na Long Islande, neskôr sa presťahovali do North Babylon. Po čase, sa jej rodina znovu presťahovala, do Northportu, kde Falcová navštevovala strednú školu. Vyštudovala Northport High School v roku 1981 a zúčastnila sa herectva na Suny Purchase a promovala v roku 1986.
Kariéra.
Jej prvá veľká úloha bola vo filme Woody Allena, "Výstrely na Broadwayi" z roku 1994.
V roku 1997 prijala úlohu väzenskej dôstojníčky v seriály "Oz".
Od roku 1999 do roku 2007 hrala manželku šéfa mafie, Tonyho Soprana, v kriminálnom seriály "Sopranovci". Za svoju rolu v seriály získala tri ceny Primetime Emmy, dve ceny Zlatý glóbus a päť cien Guild Awards.
Od roku 2009 hrala rolu Jackie, v seriály "Sestrička Jackie". Seriál skončil 28. júna 2015. V roku 2020 sa objaví v hlavnej úlohe v seriály "Tommy". V roku 2021 by sa mala pripojiť k hereckému osadeniu filmu "Avatar 2: The Way of Water".
Osobný život.
V roku 2003 jej bola diagnostikovaná rakovina prsníka, z ktorej sa úspešne vyliečila. Tiež priznala, že mala v minulosti problémy s alkoholom. V roku 2004 si adoptovala syna menom Anderson a o štyri roky tiež dcéru ktorú pomenovala Macy. Priznáva sa k budhizmu.

</doc>
<doc id="647478" title="Štefan Holý" url="https://sk.wikipedia.org/wiki?curid=647478">
Štefan Holý

Mgr. Štefan Holý (* 11. december 1978, Nová Baňa) je slovenský politik, podnikateľ a bývalý advokát, súčasný podpredseda vlády SR pre legislatívu a strategické plánovanie.
Životopis.
Narodil sa a vyrastal v Novej Bani. Po maturite študoval právo v Trnave a vo Viedni. Popri štúdiu začal vo Viedni pracovať v advokátskej kancelárii Lansky, Ganzger &amp; Parner, kde sa postupne stal riadiacim spoločníkom. Spoločnosť sa venovala poradenstvu pre rakúske štátne podniky, Holý sa špecializoval na obchodné vzťahy v stavebnom priemysle.
Od januára 2020 má pozastavenú advokátsku licenciu. Manažérsky pôsobí vo viacerých spoločnostiach prevažne v stavebnom priemysle.
Pôsobenie v politike.
Do politiky vstúpil v strane SME RODINA, podľa vlastných slov ponuku kandidovať dostal od viacerých strán. Vo voľbách do Národnej rady SR v roku 2020 sa do parlamentu prekrúžkoval z deviateho miesta, získal 3319 preferenčných hlasov.
Holý v predvolebnej kampani vystupoval ako tieňový minister financií. V povolebných rokovaniach figuroval ako adept na ministra dopravy, bol propagátorom myšlienky veľkých investícií do výstavby diaľníc, železníc a nájomných bytov postavenej na vyňatí štátnych podnikov (NDS a ŽSR) z verejných financií a ich následnom zadĺžení. 
Holého plány kritizovalo viacero ekonómov vrátane Richarda Sulíka, Petra Cmoreja, Jána Marosza a ďalších, odmietavo sa vyjadrili aj ekonomické think-tanky INEKO a INESS.
Holý bol kritizovaný aj za väzby na Vladimíra Poóra, ktorý je považovaný za jedného z mecenášov strany Smer – sociálna demokracia. Obaja spoločne manažérsky pôsobili vo viacerých firmách. Podľa Poóra mali výlučne pracovný vzťah.
Negatívne ohlasy tiež získal za kontrakt so Železnicami Slovenskej republiky na vypracovanie analýzy alternatívnych modelov financovania ŽSR za 299 000 eur. Aj napriek žiadosti predsedu vlády Igora Matoviča a Borisa Kollára Štefan Holý tieto analýzy odmietol zverejniť.
Holý nakoniec nedokázal presvedčiť ostatných koaličných partnerov o všetkých svojich plánoch, na myšlienke výstavby štátnych nájomných bytov sa ale napokon zhodli. Vo vláde Igora Matoviča napokon zaujal novovytvorený post podpredsedu vlády pre legislatívu a strategické plánovanie. V rámci výkonu svojej funkcie predložil návrh novely zákona o verejnom obstáravaní, ktorý bol vnímaný kriticky nakoľko nepodoroval ochranu verejného záujmu a verejných financií a predložil návrh novely stavebného zákona, ktorý mení práva v neprospech obcí a miest. Na návrhu zákona pracoval po pozvaní Holého aj kontroverzný podnikateľ Marcel Slávik, na ktorého podal minister hospodárstva Richard Sulík trestné oznámenie. Súčasťou novely stavebného zákona má byť aj vytvorenie a obstaranie IT systému na stavebné konanie v hodnote 80 miliónov eur ročne, ktorý by sčasti nahradzoval prácu samospráv a ich úradníkov. Podľa vyjadrenie Únie miest Slovenska, ZMOS a mimovládnych organizácií boli Holého návrhy napísané v prospech developerov na úkor dotknutých osôb.
V čase zákazu vychádzania počas pandémie COVID-19 viackrát cestoval do zahraničia na základe výnimky Úradu verejného zdravotníctva, čo verejnosť vnímala kriticky.

</doc>
<doc id="647489" title="Cloris Leachmanová" url="https://sk.wikipedia.org/wiki?curid=647489">
Cloris Leachmanová

Cloris Leachmanová (* 30. apríl 1926, Des Moines, Iowa, USA – † 27. január 2021, Encinitas, Kalifornia, USA) bola americká herečka, známa z filmu "The Last Picture Show" (1971), za ktorý získala Oscara. Od roku 1980 má svoju hviezdu na Hollywoodskom chodníku slávy.
Životopis.
Leachmanová sa narodila ako najstaršia z troch dcér manželov Berkeleya Claiborna Leachmana (19031956) a Cloris Leachmanovej (19011967). Jej mladšia sestra Claiborne Cary (19322010) bola tiež herečkou.
Kariéra.
Objavila sa v mnoho televíznych reláciách. Jej filmová debut prišiel v roku 1947, vo filme "Carnegie Hall".
Jej najznámejšou úlohu je film "The Last Picture Show", z roku 1971. Jej úloha bola najskôr ponúknutá Ellen Burstyn, ale tá ju odmietla. Leachmanová získala za túto úlohu ocenenie Academy Awards, či BAFTA.
V rokoch 1975 až 1977 stvárňovala dotieravú a manipulatívnu Phyllis Lindstrom, v seriály "Phyllis", za ktorý získala v roku 1975 ocenenie Zlatý glóbus. Rovnakú úlohu, s rovnakým menom stvárnila aj v seriály "Mary Tyler Moore Show", kde si zahrala po boku rovnomennej herečky.
V roku 2005 si zahrala po boku Annette Bening a Bena Kingsleya vo filme "Mrs. Harris". V roku 2008 sa zúčastnila súťaže "Dancing with the Stars" a stala sa tak najstaršou súťažiacou v dejinách súťaže.
Osobný život.
Bola veľmi dobrou priateľkou herca Marlona Branda s ktorým sa zoznámila v roku 1950. V roku 1953 sa vydala za Georgea Englunda, s ktorým má päť detí. Ich manželstvo bolo rozvedené v roku 1978.
Bola vegetariánka a v roku 2009 podporila organizáciu za práva zvierat PETA, pre ktorú sa dala vyfotografovať v šatoch zo šalátu. Dňa 20. júna získala čestný titul od Severozápadnej univerzity.
Úmrtie.
Leachmanová zomrela 27. januára 2021 vo veku 94 rokov, v spánku prirodzeným spôsobom vo svojom dome v meste Encinitas v Kalifornii. 

</doc>
<doc id="647493" title="Lena Olin" url="https://sk.wikipedia.org/wiki?curid=647493">
Lena Olin

Lena Maria Jonna Olin (* 22. marec 1955, Štokholm, Švédsko) je švédska herečka. 
Životopis.
Olinová je najmladšou z troch detí a narodila sa v Štokholme, v Švédsku. Jej starší brat zomrel ako desaťročný na rakovinu v roku 1960. Jej matkou je herečka Britt Holmberg a jej otec je režisér Stig Olin. Vyštudovala herectvo na Švédskej národnej akadémií dramatických umení. Ako devätnásťročná vyhrala súťaž Miss Scandinavia 1974, ktorá sa konala v Helsinkách.
Kariéra.
Predtým ako sa Olinová stala herečkou pracovala ako nemocničná sestra. Desať rokov hrala so švédskym Kráľovským dramatickým divadelným zborom, ktorý hrával klasické hry Williama Shakespeara. 
Ingmar Bergman ju v roku 1976 obsadil v menšej roli vo filme "Ansikte mot ansikte". 
V roku 1980 Olinová bola jedna z prvých herečiek ktoré získali Cenu Ingmara Bergmana. Medzinárodný debut Olinová dostala vo filme "Efter repetitionen". V roku 1988 Olinová hral po boku Daniela Day-Lewisa v americkom filme "The Unbearable Lightness of Being". Za svoj herecký výkon získala nomináciu na Zlatý glóbus. 
V roku 1989 získala svoju prvú nomináciu na Oscara, za film "Enemies: A Love Story", kde si zahrala po boku Anjelici Houston a Rona Silvera.
V roku 1994 Olinová hrala vo filme "Romeo Is Bleeding". Objavila sa v roku 2000 vo filme "Chocolat", ktorý získal päť nominácií na Oscara, z toho Olinová získala nomináciu na cenu BAFTA.
Od roku 2002 do roku 2006 sa Olinová objavila po boku Jennifer Garner, v seriály "Alias". Jej postava bola ruská špiónka, Irina Derevko. Za svoju hereckú rolu získala nomináciu v roku 2003 na cenu Emmy. 
V roku 2008 získala Olinová menšiu, no za to významnú úlohu vo filme "The Reader", po boku Kate Winslet a Ralpha Fiennesa.
Osobný život.
Od polovice sedemdesiatych rokov do konca osemdesiatych rokov Olinová chodila so švédskym hercom Örjanom Rambergom. Majú spolu syna Auguste Rahmberga. Predtým, ako sa v roku 1994 vydala za Lasseho Hallströmova, mala tiež krátky románik s hercom Richardom Gereom. Spoločne s Hallströmom má dcéru Toru (* 1995) a spoločne žijú v Bedforde, v New Yorku. 

</doc>
<doc id="647592" title="Ural (región)" url="https://sk.wikipedia.org/wiki?curid=647592">
Ural (región)

 
Ural () je geografická oblasť ležiaca okolo pohoria Ural, medzi východoeurópskou a západosibírskou nížinou. Považuje sa za súčasť euroázijského stepa, ktorý siaha približne od severu k juhu. Od Severného ľadového oceánu až po koniec rieky Ural neďaleko mesta Orsk. Hranica medzi Európou a Áziou vedie pozdĺž východnej strany pohoria Ural. Ural väčšmi leží v Rusku, ale zahŕňa aj malú časť severozápadného Kazachstanu. V minulosti boli časti súčasného Uralského regiónu považované za vstupnú bránu do Sibíra alebo dokonca už za samotnú Sibír. Dnes existujú dva oficiálne celky, menovite; Uralský federálny okruh a Uralský ekonomický rajón. Kým druhý z nich sleduje historické hranice, prvý je politickým produktom; okres vynecháva Západný Ural a namiesto toho zahŕňa Západný Sibír. 
Etymológia.
Od 11. storočia bol región Ural, Rusmi nazývaný "Kamyen" ("Камень" – "„kameň“"). Zo začiatku 17. storočia sa južné časti oblasti stali známymi pod menom Ural, ktoré sa neskôr rozšírilo až na označenie celej oblasti. Názov pravdepodobne pochádza z turkického "„aralu“". Toto slovo doslova znamená „ostrov“ a používalo sa pre akékoľvek územie odlišné od okolitého terénu. V Baškirsku však existuje legenda z 13. storočia o hrdinovi menom Ural. Obetoval svoj život kvôli svojmu ľudu a na jeho hrob naliali kamennú hromadu, ktorá sa neskôr zmenila na pohorie Ural. 

</doc>
<doc id="647678" title="Medial Banana" url="https://sk.wikipedia.org/wiki?curid=647678">
Medial Banana

Medial Banana je slovenská reggae skupina, ktorá vznikla v roku 2009. Jej členmi sú speváci Pokyman a Erik Šulc, gitarista Peter Zajaček, klávesista Lukáš Minařík, bubeník Jaro Žiga Jr. a basgitarista Matej Krivánek. Tvorba skupiny je ovplyvnená karibskou hudbou a tvorí v štýloch reggae a dancehall. Do svojej tvorby začleňuje aj prvy žánrov hip-hop, funk či jazz. Častou témou textov ich skladieb je sociálna nespravodlivosť, predsudky, marihuana či chudoba. Počas koncertných vystúpení sú známi svojimi energickými vystúpeniami.

</doc>
<doc id="647685" title="Krvná žaloba" url="https://sk.wikipedia.org/wiki?curid=647685">
Krvná žaloba

Krvná žaloba alebo rituálna vražda je povera alebo obvinenie, podľa ktorého Židia používajú krv nežidov (kresťanov alebo moslimov) pre bližšie nešpecifikované rituálne účely. Získanie krvi bolo zvyčajne spájané s vraždou (často malo ísť o kresťanské deti). Krv mala byť použitá na prípravu macesu počas Pesachu alebo iných veľkonočných rituálov alebo na liečenie.
Dejiny.
Po prvý raz sa krvná žaloba objavuje, iba v literárnej forme, v diele Flavius Iosephusa "Proti Apiónovi". Hoci prvé náznaky pochádzajú z 11. storočia z Nemecka, prvý doložený prípad krvnej žaloby je z anglického Norwichu z roku 1144. Následne sa prípady vyskytli vo Francúzsku (1171) a Španielsku (1182). Krvná žaloba sa následne rozšírila po Európe. Oficiálne miesta ako cisár Fridrich II. a pápež Inocent IV. odmietli tvrdenie, že by židia používali ľudskú krv. Obvinenia sa však vyskytovali aj naďalej.
Stredoveké verzie žaloby boli: mučenie dieťaťa (chlapec) v predvečer Pesachu (teda Veľký piatok), ktoré malo napodobňovať utrpenia Ježiša Krista vrátanie ukrižovania; krv použitá na uzdravenie zranenia z obriezky; židia mali losovať, ktorá obec má zabezpečiť krv pre spoločenstvo. Na vyvolanie stačilo nájdenie mŕtveho tela či zmiznutie osoby. Obvinenie často predznamenávalo protižidovské nepokoje (pogromy).
Počas novoveku sa prípady krvnej žaloby presunula viac na východ (Poľsko, Litva). Ako sa situácia v Poľsku zhoršovala, prípadov sa vyskytovalo čoraz viac. Poľskí židia dokonca vyslali posolstvo ku Svätej stolici. V Rusku sa prvý prípad vyskytol v roku 1799 (Alexandr Nikolajevič Golicyn 6. marca 1817 v obežníku rozposielanom gubernátorom napísal: „‚jeho cárske veličenstvo berúc do úvahy, že také obvinenia i minulosti neraz vyvrátené boli nestranným vyšetrovaním… prikazuje, aby sa v budúcnosti židia neobviňovali z vraždenia kresťanských detí na základe predsudku, že potrebujú kresťanskú krv.‘“)., od 70. rokov 19. storočia (podobne ako inde vo svete) boli tieto obvinenia súčasťou moderného antisemitizmu. Vychádzali knihy, ktorých autori ako samozvaní experti čerpali z minulých prípadov, napr. "Talmud in der Theorie und Praxis" (Regensburg, 1866) a "Le mystère du sang chez les Juifs de tous les temps" (Paris, 1859). Svedectvá týchto autorov pred súdmi (ktoré riešili obvinenia z krvnej žaloby) boli vyvrátené odborníkmi. V 20. storočí bola krvná žaloba využívaná v nacistickej propagande, napr. v týždenníku "Der Stürmer" (vydavateľ Julius Streicher).
V arabských krajinách sa vyskytol známy prípad v Damasku v roku 1840. Dozvuky prípadu sa v knižnom a v televíznom spracovaní vyskytovali aj po roku 2000.
V konšpiračných teóriach sa krvná žaloba v rôznych variáciach vyskytuje naďalej.
Slovensko.
Najstaršie obvinenie z krvnej žaloby z územia Slovenska pochádza z roku 1494 z Trnavy. Všetkých 14 obvinených bolo upálených, jeden z nich pochádzal zo Senca. Ďalšie sa vyskytovali v roku 1529 v Hlohovci (Mojžiš alebo Rúfus bol obvinený z vraždy dieťaťa a obesený), Pezinku (obvinenie z rituálnej vraždy kresťanského chlapca Johanna Meilingera, 30 mužov a žien bolo upálených; obvinenie pravdepodobne zinscenoval pezinský gróf, ktorý bol zadĺžený) a opäť v Trnave (v súvislosti s prípadom v Hlohovci, trnavskí židia boli obvinení zo spoluúčasti, boli mučení a popravení). Údajnému mučeníkovi postavili pri mestskej bráne sochu, ktorá stála ešte okolo roku 1850. V roku 1764 v Orkucanoch (dnes miestna časť Sabinova) našli zavraždeného päťročného syna miestneho roľníka Jána Ballu. Obvinili z nej šocheta Jakuba Mosesa Jozefoviča a ďalších dvoch židov. Jozefovič bol umučený v januári 1765, celkovo bolo obvinených 30 ľudí (aj z iných obcí, napr. Samuel Michalovič pochádzal z Veľkého Šariša, patril medzi prepustených). Po protestoch bratislavskej židovskej obce u Márie Terézie, cisárovná obvinenia zrušila. Z roku 1788 pochádza krvná žaloba z Komárna.
V 19. a 20. storočí sa obvinenie vyskytli v Košicach, Bratislave, 1899 Námestove, 1902 Levoči (šochet obvinený z vraždy dieťaťa, súd však potvrdil jeho nevinu). Počas medzivojnového Česko-Slovenska sa krvná žaloba vyskytla v Beluši v roku 1922, kde sa našla utopená slúžka Margita Petríková, ktorá slúžila u židovského obchodníka Samuela Löwenbeina. Obvinenie neprerástlo do konkrétnej žaloby.

</doc>
<doc id="647703" title="Vakcína" url="https://sk.wikipedia.org/wiki?curid=647703">
Vakcína

Vakcína je imunobiologická látka, ktorá sa používa na aktívnu imunizáciu pomocou introdukcie modifikovaných živých, oslabených alebo mŕtvych a neaktívnych infekčných organizmov alebo toxínov – agentov. Introdukcia podporuje tvorbu protilátok v organizme a zvyšuje tak jeho odolnosť. 
Agent stimuluje imunitný systém tela, tak aby telo spoznalo agenta ako hrozbu, zničilo ho a do budúcna spoznalo a zničilo všetky mikroorganizmy asociované s týmto agentom. Vakcíny môžu byť profylaktické (na prevenciu alebo zmiernenie účinkov budúcej infekcie patogénom) alebo terapeutické (napr. vakcíny proti rakovine, ktoré sú vo vývoji).
Podávanie vakcín sa nazýva vakcinácia alebo očkovanie. Očkovanie je najúčinnejšou metódou prevencie infekčných chorôb. Rozšírená imunita spôsobená očkovaním je do veľkej miery zodpovedná za celosvetové vyhubenie kiahní a obmedzenie chorôb, ako sú detská obrna, osýpky a tetanus vo väčšine sveta. Účinnosť očkovania bola široko skúmaná a overená, napríklad vakcíny, ktoré sa ukázali ako účinné, zahŕňajú chrípkovú vakcínu, vakcínu proti HPV, a vakcínu proti kiahňam. Svetová zdravotnícka organizácia (WHO) uvádza, že v súčasnosti sú k dispozícii licencované vakcíny na dvadsaťpäť rôznych infekcií, ktorým sa dá predísť.
Pojmy vakcína a vakcinácia sú odvodené od termínu Variolae vaccinae. Išlo o sérum z kráv infikovaných vírusom Vaccinia (kravské kiahne), ktoré navrhol Edward Jenner. V roku 1881, na jeho počesť, navrhol Louis Pasteur, aby sa tento názov používal aj na ostatné očkovacie látky.

</doc>
<doc id="647717" title="Zoznam majstrovstiev sveta na Slovensku" url="https://sk.wikipedia.org/wiki?curid=647717">
Zoznam majstrovstiev sveta na Slovensku

Zoznam majstrovstiev sveta na území Slovenska je prehľad majstrovstiev sveta a iných významných celosvetových športových podujatí v rôznych športoch, ktoré sa konali na území Slovenska. Mnohé z nich sa konali, keď Slovensko bolo súčasťou Česko-Slovenska. 
História.
Prvý svetový šampionát na našom území sa konal už v roku 1935, keď Vysoké Tatry hostili majstrovstvá sveta v severskom lyžovaní, vtedy ešte pod názvom Preteky FIS. Piešťany usporiadali o tri roky neskôr MS v šerme. S veľkým medzinárodným ohlasom a úspechom sme zorganizovali Majstrovstvá sveta v severskom lyžovaní 1970 na Štrbskom Plese , rovnako aj MS 1973 v krasokorčuľovaní v Bratislave. V kolektívnych športoch sa na území Slovenska konali zápasy skupín, väčšinou s centrom v Prahe. Výnimkou boli MS v hádzanej žien 1978, keď sa finálová časť konala v Bratislave v športovej hale na Pasienkoch , jedna zo skupín sa hrala aj v Trnave v Športovej hale Družba. Hala na Pasienkoch bola tiež dejiskom MS v hádzanej mužov 1964 a MS 1967 v basketbale žien . Na bratislavskom zimnom štadióne Ondreja Nepelu sa hrali zápasy MS v hokeji 1959 i 1992. Aj ďalšie slovenské mestá boli dejiskami svetových šampionátov, Nitra (1966 volejbal mužov) , Žilina (1986 volejbal žien , 1990 hádzaná), Prešov (1990 hádzaná).
Z podujatí celosvetového významu možno spomenúť Zimnú univerziádu 1987 , na ktorej okrem organizačného úspechu dosiahlo Česko-Slovensko aj športový úspech. Vysoké Tatry a Jasná bývali pravidelne dejiskom pretekov Svetového pohára v lyžovaní , v roku 1974 usporiadali finále SP v zjazdovom lyžovaní, 1980 finále SP v skokoch na lyžiach a 1993 finále SP v severskom lyžovaní. Populárna motocyklová Šesťdňová sa štyrikrát uskutočnila v Považskej Bystrici a raz v Košiciach.
V ére samostatnosti naša krajina organizovala majstrovstvá sveta v ľadovom hokeji v rokoch 2011 a 2019. Z olympijských športov sa konali v roku 1997 MS v biatlone v Osrblí.
Slovenské kandidatúry na usporiadanie ZOH
Slovensko sa dvakrát neúspešne snažilo o usporiadanie zimných olympijských hier, kandidatúra pod názvom Poprad–Tatry sa oficiálne uchádzala o organizáciu ZOH 2002 a ZOH 2006. V prvom prípade sa v konkurencii deviatich kandidátov nedostala do užšieho finálového výberu, o štyri roky neskôr zo šestice kandidátov vybral Medzinárodný olympijský výbor dvojicu Turín a Sion. Paradoxne, najväčšiu šancu na pridelenie zimnej olympiády malo Slovensko v období česko-slovenského štátu. Po úspechu MS 1970 v severskom lyžovaní sa uvažovalo o kandidatúre Vysokých Tatier na usporiadanie ZOH 1984. Tieto snahy však nenašli podporu vo vtedajšom vedení česko-slovenskej telovýchovy napriek kompromisu, že finálový turnaj v ľadovom hokeji sa uskutoční v Prahe. Už pripravenú oficiálnu prihlášku neschválil "Ústredný výbor Česko-slovenského zväzu telesnej výchovy" a ZOH 1984 pridelil MOV juhoslovanskému Sarajevu. 
Ďalšie významné podujatia.
Svetová zimná univerziáda
Svetový pohár v alpskom lyžovaní 
Svetový pohár v behu na lyžiach
Svetový pohár v skokoch na lyžiach
Svetový pohár v severskej kombinácii
Svetový pohár v biatlone 
Medzinárodná motocyklová šesťdňová

</doc>
<doc id="647732" title="Zoznam slovenských majstrov sveta" url="https://sk.wikipedia.org/wiki?curid=647732">
Zoznam slovenských majstrov sveta

Zoznam slovenských majstrov sveta je prehľad slovenských športovcov, ktorí získali zlatú medailu na majstrovstvách sveta v rôznych športových odvetviach či už ako reprezentanti bývalého Česko-Slovenska v rokoch 1918 – 1992 alebo ako reprezentanti samostatnej Slovenska od roku 1993.
História.
Prvou slovenskou športovkyňou, ktorá získala titul majsterky sveta sa stala v roku 1938 športová gymnastka Matylda Pálfyová , členka víťazného družstva Česko-Slovenska. Trikrát vybojovali svetové prvenstvo Slovenský športovec storočia krasokorčuliar Ondrej Nepela a Anton Tkáč v cyklistickom šprinte. V ére spoločného štátu sa mohli pýšiť titulom svetového šampióna v individuálnych športoch kanoista Attila Szabó, zápasník Jozef Lohyňa a atlét Imrich Bugár. Stolný tenista František Tokár sa podieľal ako člen družstva Česko-Slovenska na zisku štyroch titulov, piaty pridal vo štvorhre. Druhou slovenskou majsterkou sveta sa stala v roku 1966 Marianna Némethová-Krajčírová , dlhoročná česko-slovenská gymnastická „dvojka“ za najväčšou hviezdou 60. rokov 20. storočia Věrou Čáslavskou.
Slováci sa podieľali tiež na úspechoch v kolektívnych športoch. Ladislav Troják, prvý Slovák v česko-slovenskej hokejovej reprezentácii získal zlato na MS 1947. Legendárny brankár Vladimír Dzurilla sa stal trojnásobným majstrom sveta, dva tituly získali bratia Marián Šťastný a Peter Šťastný a košický kanonier Vincent Lukáč. Posledný titul získala čs. reprezentácia v roku 1985, kapitánom mužstva bol Dárius Rusnák. Bohumil Golian bol dvakrát členom tímu volejbalistov, ktorý vybojoval svetové prvenstvo. Zlatými medailami ovenčili kvarteto hádzanárov v čele s Antonom Frolom na MS 1967 .
V ére samostatnosti patria dlhodobo k najúspešnejším športom rýchlostná kanoistika, vodný slalom, športová streľba, z neolympijských športov vynikajú nohejbal, hokejbal, kulturistika, fitnes či zjazd na divokej vode. V prvých rokoch samostatnosti patrila k najusilovnejším zberateľom medailí plavkyňa Martina Moravcová. Peter Sagan sa stal prvým cyklistom v histórii MS, ktorý získal tri tituly za sebou. Rovnako tri dúhové tričká majstra sveta vlastní Peter Velits z tímovej časovky. Chodec Matej Tóth bol prvým atletickým majstrom sveta v ére samostatnosti. Dvojica Vladimír Vala/Jaroslav Slúčik vybojovala 11 titulov svetových šampiónov v zjazde na divokej vode. Rok 2019 priniesol historické zápisy v zimných športoch, biatlonistka Anastasia Kuzminová korunovala svoju kariéru ziskom titulu majsterky sveta a Petra Vlhová sa stala svetovou šampiónkou v obrovskom slalome.
Z hľadiska kolektívov bol najúspešnejší rok 2002, hokejisti získali titul majstrov sveta v Göteborgu a tenistky vyhrali Pohár Federácie. Výnimočnou sériou deviatich titulov sa môže pochváliť hliadka 3×C-1 v zložení Michal Martikán, Alexander Slafkovský, Matej Beňuš.
Majstri sveta v olympijských športoch.
Jednotlivci.
Atletika
Plávanie
Cestná cyklistika
Dráhová cyklistika
Kanoistika
Vodný slalom
Zápasenie
Vzpieranie
Zjazdové lyžovanie
Športová streľba
Tenis
Stolný tenis
Krasokorčuľovanie
Biatlon
Družstvá, štafety.
Gymnastika
Kanoistika
Vodný slalom
Cestná cyklistika
Tenis (Fed cup)
Tenis (Hopmanov pohár)
Tenis (Svetový pohár družstiev)
Stolný tenis
Športová streľba
Kolektívne športy.
Ľadový hokej
Volejbal
Hádzaná
Majstri sveta v neolympijských športoch a disciplínach.
Jednotlivci.
Box
Cyklokros
Cyklotrial 
Zjazd na divokej vode
Jachting
Akvatlon
Kulturistika
Fitness
Silový trojboj
Aerobik
Karate
Kickbox
Pretláčanie rukou
Nohejbal
Motocyklový šport
Kolky
Presná orientácia
Orientačná cyklistika
Rádio orientačný beh
Letný biatlon
Lyžovanie na tráve
Vodné lyžovanie za vlekom
Wakeskate
Vodný motorizmus
Športový rybolov
Družstvá.
Zjazd na divokej vode
Parašutizmus
Letecká akrobacia
Kolky
Motocyklový šport (Medzinárodná šesťdňová - MS družstiev)
Nohejbal
Nohejbal (ženy)
Hokejbal
Rádio orientačný beh
Športový rybolov
Víťazi Svetových hier.
Svetové hry sú medzinárodné multi-športové podujatie, usporadúvané každé štyri roky v neolympijských športoch.
Pozri aj: "Svetové hry"
Zlatí medailisti zo Slovenska
Majstri sveta juniorov a do 23 rokov.
Atletika
Beh do vrchu
Cyklistika
Cyklokros
Kanoistika
Vodný slalom
Box
Džudo
Zápasenie
Skoky na lyžiach
Zjazdové lyžovanie
Športová streľba
Tenis
Šach
Najúspešnejší Slováci na MS.
Najviac medailí v olympijských športoch celkom
Najviac individuálnych medailí v olympijských športoch
Najviac medailí v kolektívnych olympijských športoch
Najviac medailí v neolympijských športoch

</doc>
<doc id="647826" title="Zoznam slovenských majstrov Európy" url="https://sk.wikipedia.org/wiki?curid=647826">
Zoznam slovenských majstrov Európy

Zoznam slovenských majstrov Európy je prehľad slovenských športovcov, ktorí získali zlatú medailu na majstrovstvách Európy v rôznych športových odvetviach či už ako reprezentanti bývalého Česko-Slovenska v rokoch 1918 – 1992 alebo ako reprezentanti samostatného Slovenska od roku 1993.
História.
Prvým slovenským športovcom, ktorý získal titul majstra Európy sa stal v roku 1927 zápasník Alexander Szabó, rodák z Košíc. Veľké úspechy dosiahli krasokorčuliari, Ondrej Nepela bol päťnásobným majstrom Európy, Karol Divín a Jozef Sabovčík získali po dva tituly. Prvou Slovenkou s titulom z majstrovstiev Európy sa stala atlétka Anna Chmelková v roku 1966. Chodec Jozef Pribilinec sa stal majstrom Európy na dráhe i v hale, na jeho úspechy nadviazal Pavol Blažek. Miloslav Roľko bol jediným čs. európskym šampiónom v plávaní, rovnako Dan Karabin jediným česko-slovenským voľnoštýliarom, ktorý získal titul majstra Európy. 
K triumfu čs. basketbalistov na ME 1946 prispeli aj štyria Slováci Gustáv Herrmann, Ján Hluchý, Miloš Bobocký a Jozef Křepela. Na najväčšom úspechu čs. futbalu mali mimoriadny podiel Slováci, ktorí v tom čase tvorili základ reprezentácie Česko-Slovenska. V tíme majstrov Európy 1976 ich bolo 15.
V ére samostatnosti patria dlhodobo k najúspešnejším športom rýchlostná kanoistika, vodný slalom, športová streľba, z neolympijských športov vynikajú nohejbal, kulturistika, fitnes či zjazd na divokej vode. Najúspešnejšími jednotlivcami sú plavkyňa Martina Moravcová, vodní slalomári Michal Martikán, Elena Kaliská, bratia Hochschornerovci, kanoisti na divokej vode Vladimír Vala/Jaroslav Slúčik.
Majstri Európy v olympijských športoch.
Atletika
Atletika – majstri Európy v hale
Plávanie
Cyklistika
Horská cyklistika
Kanoistika
Vodný slalom
Veslovanie
Športová streľba
Box
Zápasenie
Vzpieranie
Stolný tenis
Krasokorčuľovanie
Biatlon
Skoky na trampolíne
Družstvá, štafety.
Atletika
Veslovanie
Kanoistika
Biatlon
Športová streľba
Kolektívne športy.
Basketbal
Volejbal
Futbal
Majstri Európy v neolympijských športoch a disciplínach.
Atletika
Cyklotrial
Kanoistika
Zjazd na divokej vode
Akvatlon
Triatlon (šprint)
Kulturistika 
Klasická kulturistika
Fitness
Karate
Silový trojboj
Pretláčanie rukou
Motocyklový šport
Vodné lyžovanie 
Nohejbal
Motorizmus
Šach
Víťazi Európskych hier.
Európske hry sú kontinentálne multi-športové hry, organizované pod patronátom MOV každé štyri roky. Prvý ročník sa konal v roku 2015 v Baku, hlavnom meste Azerbajdžanu.
Zlatí medailisti zo Slovenska
Majstri Európy juniorov a do 23 rokov.
Atletika: 
Plávanie: 
Kanoistika: 
Vodný slalom: 
Cyklistika: 
Cyklokros: 
Horská cyklistika: 
Džudo: 
Vzpieranie: 
Zápasenie: 
Tenis (majstri Európy do 18 rokov): 
Stolný tenis:
Alpské lyžovanie: 
Šach: 
Futbal: 
Basketbal:
Najúspešnejší Slováci na ME.
Najviac medailí v olympijských športoch celkom
Najviac individuálnych medailí v olympiských športoch
Najviac medailí v neolympijských športoch

</doc>
<doc id="647841" title="Zoznam majstrovstiev Európy na Slovensku" url="https://sk.wikipedia.org/wiki?curid=647841">
Zoznam majstrovstiev Európy na Slovensku

Zoznam majstrovstiev Európy na území Slovenska je prehľad majstrovstiev Európy a iných významných športových podujatí celoeurópskeho významu v rôznych športoch, ktoré sa konali na území Slovenska. Mnohé z nich usporiadali, keď bolo súčasťou Česko-Slovenska.
História.
Prvým kontinentálnym šampionátom na na našom území boli už v roku 1900 ME v rýchlokorčuľovaní. V roku 1925 sa konali na Štrbskom Plese a v Starom Smokovci 10. majstrovstvá Európy v ľadovom hokeji, ktoré sa mali pôvodne hrať v Prahe. Krasokorčuliarska elita sa štyrikrát stretla v Bratislave. Bratislava bola spoluorganizátorom ME v basketbale mužov 1981 , na zimnom štadióne Ondreja Nepelu sa v zápasoch skupiny A predstavila reprezentácia Česko-Slovenska. Prievidza privítala v novej športovej hale v roku 1980 najlepších európskych zápasníkov v oboch štýloch . 
V ére samostatnosti Slovensko usporiadalo viacero európskych šampionátov, z olympijských športov v stolnom tenise, džude, vzpieraní a vo vodnom slalome.

</doc>
<doc id="647842" title="Užovka fŕkaná" url="https://sk.wikipedia.org/wiki?curid=647842">
Užovka fŕkaná

Užovka fŕkaná (lat. "Natrix tessellata") je európsky nejedovatý had z čeľade užovkovitých, podčeľade Natricinae a rodu Natrix. Podľa Medzinárodnej únie na ochranu prírody a prírodných zdrojov užovka fŕkaná patrí medzi najmenej ohrozené druhy, trend celkovej populácie je klesajúci, vo veľkej časti jej areáli rozšírenia je bežná, veľmi zriedkavá je na Cypre, početnosť klesá v Izraeli aj v Egypte.
Výskyt a stav na Slovensku.
Ekosozologický status od roku 2001 "VU" - zraniteľný.
Odhadovaná veľkosť populácie v rokoch 20072012 bola 1 0005 000 jedincov pre panónsky bioregión a 100500 pre alpský bioregión. Krátkodobý trend za posledných 12 rokov (20002012) bol "klesajúci". Dlhodobý trend od roku 1988 (19882012) bol "neznámy". Kvalita biotopov bola vyhodnotená ako "priemerná" a "klesajúca" v krátkodobom i dlhodobom trende.
Odhadovaná veľkosť populácie v rokoch 20132018 bola 1 0005 000 pre panónsky bioregón a 100500 pre alpský bioregión. Krátkodobý trend za posledných 12 rokov (20072019) bol "klesajúci". Kvalita i plocha obývaného biotopu bola vyhodnotená ako klesajúca.
Z pohľadu výskytu v Karpatoch bol v rámci projektu Bioregio vypracovaný návrh ekosozologického statusu za celé pohorie ako "NT" - takmer ohrozený a za Slovensko "VU" - zraniteľný.
Ochrana.
Je zákonom chránená, spoločenská hodnota je 550 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). 
Druh je zaradený do Bernského dohovoru (Príloha III) a smernici o biotopoch (Príloha IV).

</doc>
<doc id="647848" title="Viola Davisová" url="https://sk.wikipedia.org/wiki?curid=647848">
Viola Davisová

Viola Davis (* 11. august 1965, St. Matthews, Južná Karolína, USA) je americká herečka ktorá získala v roku 2016 Oscara za film "Fences". 
Životopis.
Viola sa narodila na farme svojej babky v St. Matthews a má šiestich súrodencov, z ktorých sa narodila ona ako druhá najmladšia. Krátko po jej narodení sa rodina presťahovala do Central Falls na Rhode Island. 
Študovala na Rhode Island College kde zmaturovala v roku 1988. Štyri roky navštevovala Juilliard School, kde bola členkou dramatickej skupiny "Group 22" (1989-1993).
Kariéra.
Začínala ako divadelná herečka. V roku 2001 získala cenu Tony Award a cenu Drama Desk za stvárnenie postavy menom Tonyi vo filme "King Hedley II.", kde hrala 35 ročnú matku, ktorá bojuje o to, prerušiť svoje tehotenstvo. O rok neskôr hrala po boku herca Georgea Clooneyho v sci-fi filme "Solaris" a v rovnakom roku mala jednu z vedľajších postáv vo filme "Far from Heaven", po boku herečiek Julianne Moore a Patricie Clarkson. 
V roku 2008 hrala postavu pani Muellerovej vo filmovej adaptácii na Broadwayovej hry "Doubt" s Meryl Streep a Philipom Seymourom Hoffmanom. Hoci mala Davisová vo filme iba jednu scénu, bola nominovaná na niekoľko ocenení za svoj herecký výkon, vrátane Zlatého glóbusu a ceny Akadémie za najlepšiu herečku vo vedľajšej úlohe. Dňa 30. júna 2009 bol Davisová uvedená do Akadémie filmových umení a vied. 
V roku 2011 sa pripojila k hereckému obsadeniu, ktoré tvorili Meryl Streep, Bryce Dallas Howard, Jessica Chastain a Octavia Spencer vo filme "The Help". Davisová si svojou filmovou rolu vyslúžila druhú nomináciu na Academy Awards, v kategórií Najlepšia herečka v hlavnej úlohe. Toto ocenenie si v ten rok prebrala jej herecká kolegyňa z filmu Octavia Spencer. 
Od roku 2014 do 2019 hrala v seriáli "How to Get Away with Murder", profesorku trestného práva Annalise Keating. Za svoj herecký výkon bola dva krát nominovaná (2015,2016) na Zlatý glóbus. 
Davisová pôsobila ako herečka a výkonná producentka v dráme "Lila &amp; Eve", kde sa v hlavnej úlohe predstavila Jennifer Lopez. 
V roku 2016 hrala v dráme "Suicide Squad" a tiež sa predstavila aj vo filme "Fences" po boku Denzela Washingtona. Jej herecký výkon vo filme jej vyslúžil nomináciu na Academy Awards, ktorú nakoniec vyhrala. Následne získala aj ocenenia Zlatý glóbus a BAFTA.
V roku 2018 hrala v dráme "Widows".
Osobný život.
Davisová sa v roku 2003 vydala za herca Juliusa Tennona. V roku 2011 si Davisová spoločne s jej manželom adoptovali dcéru Genesis a tiež je nevlastnou matkou syna a dcéry Tennona z predchádzajúceho vzťahu. Davisová je silno kresťansky založená a pravidelne navštevuje bohoslužby v Oasis Church v Los Angeles.

</doc>
<doc id="647915" title="Hikaru Nakamura" url="https://sk.wikipedia.org/wiki?curid=647915">
Hikaru Nakamura

Hikaru Nakamura (* 9. december 1987, Hirakata, Japonsko) je japonsko-americký šachový veľmajster. Patrí medzi svetovú šachovú špičku.
Detstvo.
Nakamura sa narodil v Hirakate v prefektúre Osake. Jeho matka Carolyn Merrow Nakamura má americký pôvod a jeho otec, Šuiči Nakamura japonský. Keď mal dva roky, jeho rodina sa presťahovala do Spojených štátov. Nakamurovi rodičia sa rozviedli v roku 1990, keď mal 3 roky. Šach začal hrať v siedmich rokoch. Trénerom bol jeho srílanský nevlastný otec, majster FIDE a autor šachových publikácií Sunil Weeramantry.
Prvé úspechy.
Vo veku 10 rokov sa stal najmladším hráčom, ktorý dosiahol titul šachového majstra v šachovej federácii Spojených štátov, čím prekonal rekord, ktorý pred ním držal Vinay Bhat. V roku 2003 vo veku 15 rokov a 79 dní sa stal najmladším Američanom, ktorý získal titul veľmajstra, čím prekonal rekord Bobbyho Fishera o tri mesiace (rekord mu už nepatrí). 
Twitch streaming.
Hikaru je momentálne známy tým, že produkuje obsah na sociálnych sieťach, najmä na platforme Twitch, kde má najodoberanejší a zároveň najsledovanejší kanál v kategórii chess (šach), a na platforme Youtube, kde nahráva high-lights zo svojich streamov. 
Jeho odkaz.
V šachovej komunite je známy najmä tým, že počas pandémie koronavírusu zapríčinil tzv. chess boom (spopularizoval šach pomocou kolaborácii s inými tvorcami obsahu na Internete a tým priviedol viac hráčov ku hre). 
Taktiež je známy spropagovaním šachového otvorenia "Bongcloud Attack", závislosťou na kofeíne a záľubou pozerať sa na svoj strop počas kalkulovania šachových pozícii. 
Zaraďuje sa medzi najlepších hráčov rýchleho šachu (Blitz/Bullet), ak nie najlepšieho na svete, v ktorom si udržuje stabilne vysoký Elo rating v "over the board" šachu, ale aj na najpoužívanejšej online stránke chess.com. 

</doc>
<doc id="647940" title="Matej Lacko" url="https://sk.wikipedia.org/wiki?curid=647940">
Matej Lacko

Matej Lacko alebo staršie Matej Szepsi-Lacko (; * asi 1570, Moldava nad Bodvou† 1633) bol kronikár, vinársky odborník a kalvínsky kňaz. Vynálezca výroby tokajského výberu (aszú).
Životopis.
Študoval v Sárospataku na kalvínskom gymnáziu, následne od roku 1608 teológiu na univerzite vo Lutherstadt Wittenberg. V rokoch 16031607 pôsobil ako farár v obci Olaszliszka, následne ako učiteľ v Košiciach. Od roku 1614 bol dvorný kazateľ Michala Lórantfiho v Erdőbénye.
Na panstve Lórantfiovcov experimentoval s výrobou vína a vynašiel spôsoby výroby tokajských výberov (maď. azsú). Podrobnejšie: „V roku 1631 bol za spracovanie hrozna a výrobu vína zodpovedný Máté Laczkó [Matej Lacko]. Pretože sa bál útoku Turkov, nariadil zber hrozna oneskorene. Vďaka tomuto oneskoreniu niektoré hrozná chytili ušľachtilú pleseň a boli zozbierané a tlačené oddelene, predtým, ako sa nalievali do muštu. Výsledné víno predávané okolo Veľkej noci si v ďalšom roku získalo veľký obdiv. Toto víno odovzdal svojej panej Zuzane Lorántffy [Zuzana Lórantfiová], vtedy už Rákoci [Rákociová, manželka Juraja I. Rákociho], ktorej veľmi zachutilo a prikázala ho vyrábať v čo najväčšom množstve.“
Autor (za jeho života nevydanej) kroniky s názvom "Kronikajá" (v maďarčine), v ktorej sa venoval najmä udalostiam z východného Uhorska v rokoch 15211624. Dielo predstavuje významný historický prameň pre toto obdobie.

</doc>
<doc id="647975" title="Dunaj (územie európskeho významu)" url="https://sk.wikipedia.org/wiki?curid=647975">
Dunaj (územie európskeho významu)

Dunaj je územie európskeho významu v správe štátnej ochrany prírody Správa CHKO Dunajské luhy.
Nachádza sa v katastrálnom území obcí Iža, Patince, Radvaň nad Dunajom, Moča, Kravany nad Dunajom v okrese Komárno a obcí Mužla, Obid, Štúrovo, Kamenica nad Hronom a Chľaba v okrese Nové Zámky v Nitrianskom kraji s rozlohou 2093 ha s nadmorskou výškou od 92 do .
Výnosom Ministerstva životného prostredia Slovenskej republiky č. 3/2004-5. 1 zo 14. júla 2004, ktorým sa vydáva národný zoznam území európskeho významu bolo územie zaradené medzi územia európskeho významu s identifikačným kódom SKUEV0393 Dunaj. Navrhované územie európskeho významu schválila Európska komisia dňa 13. novembra 2007 rozhodnutím Komisie ES 2008/26/ES, ktorým sa podľa smernice Rady 92/43/EHS prijíma aktualizovaný zoznam území európskeho významu v panónskom biogeografickom regióne. V území platí 2. stupeň ochrany. 
K územiu bolo pričlenené susediace navrhované územie európskeho významu SKUEV2393 Dunaj zriadené Uznesením vlády Slovenskej republiky č. 495 z 25. októbra 2017 k Druhej aktualizácii národného zoznamu území európskeho významu s rozlohou . Bolo vyhlásené opatrením zo 7. decembra 2017, uverejneným v čiastke 6/2017 Vestníka MŽP SR, ktorým sa mení a dopĺňa národný zoznam území európskeho významu vydaný výnosom MŽP SR č.3/2004-5.1 z roku 2004.
Je súčasťou chráneného vtáčieho územia SKCHVU007 Dunajské luhy.
Predmet ochrany.
Predmetom ochrany sú biotopy:
Predmetom ochrany sú tieto druhy:

</doc>
<doc id="647990" title="Tvoja tvár znie povedome (1. séria)" url="https://sk.wikipedia.org/wiki?curid=647990">
Tvoja tvár znie povedome (1. séria)

Prvá séria televíznej show Tvoja tvár znie povedome sa začala vysielať na Markíze 6. marca 2016 a víťaz bol predstavený v poslednom dieli odvysielanom 1. mája 2016. Moderátorom sa stal Martin „Pyco” Rausch a porotcami sa stali Daniel Dangl, Zuzana Fialová a Mário „Kuly” Kollár, ku ktorým sa každý diel pridal špeciálny hosť.
Víťazom prvej série sa stal Lukáš Adamec, ktorý daroval šek v hodnote 3000€ Detskému fondu Slovenskej republiky.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3000€ a odovzdal ich ľubovoľnej charite.
Obsadenie.
Súťažiaci.
Tím súťažiacich sa skladal z ôsmich známych osobností; štyri ženy a štyria muži:
Mentori.
Súťažiacim pri prípravách vystúpení pomáhali mentori:
Jednotlivé týždne.
Prvý týždeň.
V prvom týždni sa predstavili aj porotcovia:
Ôsmy týždeň.
V priebehu vystúpenia Lukáša Adamca sa pridal porotca a pôvodný interpret Mário „Kuly” Kollár.
Desiaty týždeň (finále).
Vo finále sa predstavili zvyšní finalisti, porotcovia a mentori:

</doc>
<doc id="648055" title="Juraj Klimo" url="https://sk.wikipedia.org/wiki?curid=648055">
Juraj Klimo

Juraj Klimo (* 4. apríl 1710, Dolný Lopašov – † 2. máj 1777, Pécs) bol rímskokatolícky biskup, zakladateľ prvej verejnej knižnice v Uhorsku, župan Barnianskej a Tolnianskej župy, obnoviteľ Pécskej diecézy po tureckej okupácii a uhorský šľachtic.
Životopis.
Pôvod.
Juraj Klimo sa narodil v Dolnom Lopašove v chudobnej zemianskej rodine remeselníka Juraja Klimu a jeho manželky Evy. Rodičia mali pôvod vo Veľkých Kostoľanoch. Rod Klimovcov sa v Dolnom Lopašove uvádza už v druhej polovici 17. storočia.
Štúdium.
Štúdium začal na gymnáziu v Trnave. Vyššie štúdium filozofie a teológie nadobudol v Bratislave, Budíne a Trnave. Roku 1731 dosiahol titul bakalára 1732 titul magistra filozofie. Za rímsko-katolíckeho kňaza ho vysvätili roku 1733. Kňazskú službu začal vo Voderadoch a Novom Meste nad Váhom roku 1734. Odtiaľ ho povolal za svojho tajomníka generálny vikár a kanonik v Ostrihome František Klobušický (Klobusiczky Ferenc). Vďaka svojím schopnostiam rýchlo postupoval vyššie. V roku 1740 ho vymenovali za kanonika v Bratislave a o rok neskôr obsadil rovnakú funkciu v Ostrihome. V tej istej dobe bol tiež nitriansky a šaštínsky arcidiakon. Úrad biskupa dosiahol roku 1747. Vtedy si ho všimla aj Mária Terézia, ktorá ho vymenovala za referendátora kráľovskej kancelárie v Budíne.
Kariéra.
Mária Terézia zjavne videla v slovenskom rodákovi potenciál. Roku 1751 ho určila za biskupa do najstaršieho univerzitného mesta Uhorska Pécs. Jeho nové biskupské pôsobisko potvrdil aj pápež Benedikt XIV. dňa 15. novembra 1751. Po rokoch osmanskej okupácie a vojen tu rozhodne chýbal ľudský potenciál. Klimo sa tak stal aj županom (1752-1777) Tolnianskej a Baranskej župy a roku 1755 administrátorom župy Virovitica. Úradu sa ujal po biskupskej konsekrácii 5. apríla 1752, ktorú vykonal už ako arcibiskup Kaloče František Klobušický. V tom istom roku ho Mária Terézia povýšila do šľachtického stavu. Zrejme išlo o potvrdenie zemianskych výsad, ktoré rod Klimovcov zrejme vlastnil dlhší čas, alebo o slávnostné udelenie erbu. "(Juraj Klimo daroval roku 1771 fare svojej rodnej obce relikviár, dve rúcha a kalich. Na podstavci kalicha bol zobrazený jeho erb. Podoba erbu je zachytená v publikácii obce.)" V roku 1754 mu pápež Benedikt XV. udelil arcibiskupské pálium aj s právami arcibiskupa.
Obnova regiónu.
Obnovu regiónu medzi Balatonom a Slavóniou zobral slovenský rodák so zápalom. Nechal obnoviť alebo vystavať kostoly vo vyše 70 lokalitách a v 23 lokalitách nechal postaviť fary. Neobmedzoval sa pritom len na cirkevné záležitosti. Podporoval spisbu, umenie a školstvo. Roku 1768 založil v Pécsi numizmatickú zbierku. Cisárovná Klimu ešte menovala do miestodržiteľskej rady v Bratislave, kde sa potom medzi rokmi 1760 až 1763 často zdržiaval. V Pécsi založil papiereň, tlačiareň a astronomické observatórium. Biskupskú knižnicu rozšíril o 15000 kníh. Jeho cieľ bol ale obnoviť samotnú univerzitu. To sa za žiaľ za jeho života nepodarilo dosiahnuť. Roku 1774 tak aspoň sprístupnil bohatú knižnicu biskupstva verejnosti, čím vytvoril snáď najstaršiu verejnú knižnicu Uhorska.
Smrť a pamiatky.
Juraj Klimo zomrel 2.mája 1777 v Pécsi, kde ostal aj pochovaný v bazilike sv. Petra a Pavla v kaplnke Božieho tela. Bol to posledný feudálny správca mesta. Už za jeho života sa Pécs snažila získať štatút slobodného kráľovského mesta. Slovenský biskup tejto myšlienke nekládol prekážky, proti bol však pápež a tak mesto Pécs získalo nové privilégiá po Klimovej smrti. V rodnej obci Dolný Lopašov mu na podnet rodáka z obce trnavského arcibiskupského vikára Pavla Jedličku (1844-1917) bola 23. októbra 1910 odhalená na rodnom dome pamätná tabuľa v slovenskom a maďarskom jazyku. V Pécsi nesie Klimovo meno jedna z ulíc blízko mestských hradieb a samozrejme jeho knižnica, ktorá sa stala časťou univerzitnej knižnice. V roku 1977 mu v blízkosti katedrály, kde bol pochovaný, mesto odhalilo pamätnú tabuľu.
Slovenské osobnosti a Juraj Klimo.
Juraj Klimo je dobrým príkladom toho, ako sa Slováci významne podieľali na obnove Uhorska. Nie náhodou pomohol Klimovi v kariére František Klobušický. Podobne si aj Klimo vyberal do svojich žúp Slovákov. Vedecky podporoval kňaza Juraja Papánka (1738-1802), autora práce Historia Gentis Slavae (Dejiny slovenského národa), ktorá vyšla v Pécsi v roku 1780. Úzke vzťahy mal aj s historikom Gabrielom Kolinovičom Šenkvickým (1698-1770), od ktorého chcel odkúpiť nepublikované rukopisy a s historikom a archivárom Jozefom Kollerom (1745-1832), autorom Histórie biskupstva v Pécsi vydanej v 8 zväzkoch v rokoch 1782-1812.

</doc>
<doc id="648091" title="Pavol Török" url="https://sk.wikipedia.org/wiki?curid=648091">
Pavol Török

Doc. MUDr. Pavol Török, CSc.(21. septembra 1949 Humenné) je slovenský lekár anesteziológ a univerzitný pedagóg pôsobiaci na Klinike anestéziológie a intenzívnej medicíny Lekárskej fakulty Univerzity Pavla Jozefa Šafárika v Košiciach (LF UPJŠ) a Východoslovenského ústavu srdcových a cievnych chorôb, a.s. v Košiciach.
Absolvoval štúdium všeobecného lekárstva na LF UPJŠ (19681974), hodnosť kandidáta vied získal na Lekárskej fakulte Univerzity Komenského v Bratislave (1992) a hodnosť docenta na Slovenskej zdravotníckej univerzite v Bratislave (2010) v odbore chirurgia.
V spolupráci so spoločnosťou CHIRANA, a.s. v Starej Turej sa venuje problematike optimalizácie umelej ventilácie pľúc v snahe vyvinúť jednoduchý ventilátor s prvkami automatizácie pre prednemocničnú starostlivosť a transport.

</doc>
<doc id="648092" title="Tvoja tvár znie povedome (2. séria)" url="https://sk.wikipedia.org/wiki?curid=648092">
Tvoja tvár znie povedome (2. séria)

Druhá séria televíznej show Tvoja tvár znie povedome sa začala vysielať na Markíze 4. septembra 2016 a skončila 6. novembra 2016. Týždeň po finále odvysielala Markíza špeciálny jedenásty diel. Moderátorom sa opäť stal Martin „Pyco” Rausch. Do poroty opäť zasadli Daniel Dangl, Zuzana Fialová a Mário „Kuly” Kollár, ku ktorým sa každý diel pridal špeciálny hosť.
Víťazkou sa stala Mária Čírová.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3000€ a odovzdal ich ľubovoľnej charite.
Obsadenie.
Súťažiaci.
Tím súťažiacich sa skladal z ôsmich známych osobností:
Jednotlivé týždne.
Prvý týždeň.
Víťaz prvej série a špeciálny porotca Lukáš Adamec na začiatku vystúpil ako Meat Loaf s piesňou „I’d Do Anything For Love“.
Tretí týždeň.
S Andrejom Bičanom vystúpil Viktor Vincze ako Rene Dif.
Štvrtý týždeň.
So Sväťom Malachovským vystúpili Viktor Vincze a Lukáš Adamec.
S Máriou Čírovou vystúpila Zuzana Fialová ako Magda Paveleková.
Piaty týždeň.
S Andrejom Bičanom vystúpil Štefan Skrúcaný, pôvodný interprét piesne. 
Deviaty týždeň (semifinále).
So Sväťom Malachovským vystúpila Helena Krajčiová.
Martin „Pyco” Rausch na konci vystúpil ako Marilyn Manson s piesňou „Rock is Death“.
Desiaty týždeň (finále).
Vo finále sa predstavili zvyšní finalisti, porotcovia a mentori:

</doc>
<doc id="648130" title="Matija Majar-Ziljski" url="https://sk.wikipedia.org/wiki?curid=648130">
Matija Majar-Ziljski

Matija Majar-Ziljski (* 7. február 1809, Videnče, pri Hermagor-Pressegger See† 31. júl 1892, Praha) bol slovinský národný buditeľ, jazykovedec, etnológ, panslavista a katolícky kňaz z Korutánska. Ako prvý v roku 1848 formuloval myšlienku zjednotenia Slovincami obývaných krajín Habsburskej monarchie t. j. Korutánsko, Štajersko, Kraňsko, Gorica a Terst do útvaru zjednoteného Slovinska. Neskôr sa snažil o zbližovanie slovanských národov a jazykov.
Životopis.
Matija Majar sa narodil do rodiny chudobného krajčíra vo Videnče v Ziljskej doline blízko mesta Hermagor-Pressegger See. Korutánsko patrilo v tom období medzi najviac zmiešané nemecko-slovinské regióny a Majar sa tak ako prvý jazyk naučil nemčinu a následne aj slovinčinu. Spočiatku tri roky navštevoval školu v St. Stefan im Gailtal, ako 12-ročný začal navštevovať klagenfurtskú národnú školu (normálku). V rokoch 18251831 sa vzdelával na klagenfurtskom gymnáziu a od roku 1832 navštevoval lýceum v Štajerskom Hradci. V roku 1833 vstúpil do katolíckeho kňazského seminára v Klagenfurte, kde sa spoznal so slovinským národovcom a neskorším biskupom Antonom Martinom Slomšekom. Niekedy v tomto období začal pod vplyvom slovinských umelcov Urbana Jarnika a Stanka Vraza zbierať slovinské ľudové piesne, a čoskoro sa stal jedným z popredných zberateľov. Po tom, čo v roku 1836 dokončil kňazský seminár, bol vysvätený za kňaza. V roku 1838 publikoval svoje prvé dielo, preklad pod názvom "Pavle Hrastovski".
V roku 1840 bol menovaný kaplánom v Rožeku, v roku 1842 v Žabnici a v roku 1843 v Klagenfurte. Práve v Klagenfurte ho zastihli prvé udalosti meruôsmich rokov. Pod vplyvom Kollára, Šafárika a južnoslovanských vzdelancov (najmä Stanko Vraz) sa Majar v revolučných rokoch stal nadšeným vyznávačom ilyrizmu, hoci neprijal chorvátčinu ako preferovaný jazyk. Koncom roku 1847 napísal svoju knihu Pravidlá o vzdelávaní ilýrskeho dialektu a všeobecného slovinského jazyka ("Pravila kako izobraževati ilirsko narečje i u obče slavenski jezik"). Majarove názory v smere panslavizmu sa postupne radikalizovali, a jeho ideou sa stala tranformácia slovanských jazykov do všeslovanského jazyka. Neskôr sa snažil danej téme venovať prostredníctvom úpravy pravopisu a využívania cyriliky v slovinčine. Hoci jeho názory získali svojich priaznivcov, nakoniec sa pre ich radikálnosť neujali.
Na začiatku revolúcie v 1848 Majarovi šlo najmä o zabezpečenie kulúrnych a jazykových práv v školstve, súdnictve a verejnej správe. O školstve napísal napr. články "Učilišne knjige slavenske", či "Čitanka". Následne však ako prvý prišiel s myšlienkou zjednotenia Slovincov v jednej územnej jednotke. Svoju tézu 29. marca 1848 definoval v periodiku Novice v článku Čo Slovinci požadujú? ("Kaj Slovenci terjamo?"). Žiadal zjednotenie slovinského národa do zjednoteného Slovinska a jeho reprezentáciu na krajinskom sneme, ako i spojenie Slovincov s bratskými národmi Chorvárov a Srbov v rámci širšieho národnostného konceptu v medziach existencie habsburského panstva. Poskytol aj prehľad počtu Slovincov žijúcich v jednotlivých historických krajinách habsburskej monarchie s celkovým počtom približne 1,5 mil Slovincov. Už v roku 1848 bol na podmet nemeckých duchovných pre svoju angažovanosť v národnom hnutí premiestnený do Svete Višarje, a následne do viacerých, prevažne nemeckých farností.
Väčšinu svojej druhej polovice života (od roku 1851) strávil v dedine Gorski Kotar v Ziljskej doline, kde zotrval až do roku 1871. Svojimi myšlienkami sa pripojil k Mariborskému programu. V tomto období sa zaujímal podobne ako iní rakúsko-uhorskí Slovania o Rusko a opätovne rozvíjal svoje snahy o splývanie slovanských jazykov. V roku 1867 sa zúčastnil moskovskej etnografickej výstavy, na ktorú dokonca priniesol slovinské kostýmy a predmety. Dlhodobá absencia z farnosti pobúrila Majarových cirkevných nadriadených a opätovne zhoršila jeho vzťahy s cirkvou. Majar napísal aj ruskú gramatiku pre Slovincov a uvažoval o odchode a profesorskom pôsobení v Rusku, čo sa mu však pre nedôveru ruských úradov voči jeho kňazkému povolaniu nepodarilo. V rokoch 18731875 vydával časopis "Slavjan", v ktorom naplno rozvíjal svoje panslavistické myšlienky a často sa púšťal aj do nevedeckých fantázií o pôvode Slovanov. Majarov radikálne všeslovanský časopis však popularitu pre pokles panslavistických hnutí nezískal. Po tom, čo sa pre zdravotné problémy vzdal vedenia svojej farnosti, býval Majar do roku 1883 na vrchu Križna Gora pri Klagenfurte. V roku 1883 prišiel do Prahy, kde naďalej písal, no pre jeho slepotu sú jeho diela takmer nečitateľné a niektoré sa stratili. V roku 1892 v Prahe izolovaný pre strach z prenasledovania zomrel. Pochovaný je na Olšanskom cintoríne.

</doc>
<doc id="648137" title="Liv Ullmannová" url="https://sk.wikipedia.org/wiki?curid=648137">
Liv Ullmannová

Liv Johanne Ullmann (* 16. december 1938, Tokio, Japonsko) je nórska herečka a režisérka ocenená za svoj herecký výkon viacerými filmovým oceneniami. 
Životopis.
Narodila sa v Tokiu, kde jej otec Erik Viggo Ullmann (1907 - 1945), letecký inžinier, v tom čase pracoval, a Janny Erbe. Jej starý otec bol počas druhej svetovej vojny poslaný do koncentračného tábora Dachau, aby pomohol Židom utiecť, v tábore zomrel. Keď mala dva roky, rodina sa presťahovala do Toronta v štáte Ontário, kde jej otec pracoval počas druhej svetovej vojny na nórskej základni leteckých síl. Rodina sa presťahovala do New Yorku, kde o štyri roky neskôr zomrel jej otec na nádor na mozgu. Jej matka pracovala v kníhkupectve a vychovávala dve dcéry. Nakoniec sa vrátili do Nórska a usadili sa v Trondheime. 
Kariéra.
Herectvo.
Svoju hereckú kariéru začala ako divadelná herečka v Nórsku v polovici 50. rokov. Po väčšinu svojej kariéry pokračovala v divadle a bola známa pre stvárnením Nory v hre Henrika Ibsena "Dom bábik", ale stala sa známejšou keď začala pracovať so švédskym filmovým režisérom Ingmarom Bergmanom.
Bola viac ako 40-krát nominovaná na rôzne filmové ocenenia, vrátane rôznych ocenení za celoživotné prínosy, trikrát získala ocenenie pre najlepšiu herečku od Národnej spoločnosti filmových kritikov, trikrát od Národnej recenznej rady, trikrát získala ocenenie od New York Film Critics Circle, a jeden Zlatý glóbus.
V roku 1971 bola nominovaná na Oscara za najlepšiu herečku za film "The Emigrants" a opäť v roku 1976 za film "Face to Face".
V roku 1980 jej režisér Brian De Palma ponúkol úlohu Kate Millerovej v thrilleri o erotických zločinoch "Dressed to Kill" ktorú kvôli násiliu odmietla.
V roku 1982 Ingmar Bergman chcel, aby hrala postavu Emelie Ekdahl v jeho celovečernom filme "Fanny a Alexander", túto úlohu napísal pre ňu. Úlohu odmietla, pretože mala pocit, že rola je pre ňu príliš smutná. Neskôr v rozhovoroch uviedla, že toto odmietnutie je jednou z mála vecí, ktoré skutočne ľutuje.
Bola predsedníčkou poroty na 34. medzinárodnom filmovom festivale v Berlíne v roku 1984. V roku 2002 bola v porote filmového festivalu v Cannes. 
Mala možnosť menšej roly v seriáli "Sex and the City", ktorú odmietla aj napriek tomu, že je fanúšikom seriálu. 
V roku 2008 bola hlavnou porotkyňou na 30. Medzinárodnom filmovom festivale v Moskve.
Publikovala dve autobiografie, "Changing" (1977) a "Choices" (1984).
V roku 2012 sa zúčastnila Medzinárodných cien indickej filmovej akadémie v Singapure, kde bola ocenená za vynikajúci prínos v medzinárodnom filme a tiež predstavila svoj film o svojom vzťahu s Ingmarom Bergmanom.
Réžia.
Jej prvým filmom bol "Sofie" z roku 1992. 
V priebehu roku 2006 Ullmannová oznámila, že bola nútená ukončiť svoje dlhoročný sen natočiť film podľa knižnej predlohy Dom bábik. Podľa jej vyjadrenia Nórsky filmový fond jej a spisovateľke Kjetil Bjørnstad bránil v realizácii projektu. Hlavné postavy filmu mali stvárniť austrálska herečka Cate Blanchett a britská herečka Kate Winslet. 
V roku 2013 Ullmannová režírovala filmovú adaptáciu "Miss Julie". Film mal premiéru v septembri 2014, a hrali v ňom Jessica Chastain, Colin Farrell a Samantha Morton.
Osobný život.
Okrem nórčiny hovorí švédsky, anglicky a ďalšími európskymi jazykmi. V rokoch 1965 – 1970 bol jej partnerom s Ingmar Bergman a majú spolu dcéru Linn (* 1966), spisovateľku.
1985 - 1995 bol jej manželom realitný maklér Donald Saunders.
Je veľvyslankyňou dobrej vôle UNICEF. Je tiež spoluzakladateľkou a čestnou predsedníčkou ženského výboru pre utečencov Medzinárodného záchranného výboru.
V roku 2006 získala doktorát filozofie na Nórskej univerzite vedy a techniky.

</doc>
<doc id="648143" title="Kristián Ernest Krieger" url="https://sk.wikipedia.org/wiki?curid=648143">
Kristián Ernest Krieger

Dr. Kristián Ernest Krieger alebo pôvodným zápisom Christian Ernest Krieger (; * 13. december 1745, Prešov† ?) bol nemecký lekár, príslušník významnej prešovskej lekársko-lekárnickej rodiny Kriegerovcov.
Narodil sa v rodine lekárnika Ernesta Kriegera, ktorý v roku 1773 žiadal o povolenie odkúpiť zariadenie zrušenej jezuitskej lekárne. Mladý Krieger študoval medicínu najprv na Univerzite v Jene a podľa označenia na dizertácií bol členom Societas Teutonica Jenensis. V roku 1773 absolvoval štúdium na Lekárskej fakulte Trnavskej univerzity a vrátil sa do svojho rodiska. Z roku 1800 o ňom nachádza zmienka v spise o vizitácii lekárne Apotheca Goczigiana v Košiciach, v ktorom je označený ako "„Physicus Eperiesensis“". Stal sa mestským lekárom Prešova, čo dokladá zmienka z publikácie venovanej novorodeniatkam prešovskej evanjelickej cirkvi, kde je označený týmto titulom.

</doc>
<doc id="648160" title="Tvoja tvár znie povedome (3. séria)" url="https://sk.wikipedia.org/wiki?curid=648160">
Tvoja tvár znie povedome (3. séria)

Tretia séria televíznej show Tvoja tvár znie povedome sa začala vysielať na Markíze 5. marca 2017 a skončila 8. máj 2017. Moderátorom sa opäť stal Martin„Pyco“ Rausch a do poroty opäť zasadli Daniel Dangl, Zuzana Fialová, Mário „Kuly“ Kollár ku ktorým sa pridal Juraj „Šoko“ Tabaček.
Víťazom sa stal Peter Brajerčík ktorý odovzdal šek v hodnote 3000€ občianskemu združeniu Iskierka.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3000€ a odovzdal ich ľubovoľnej charite.
Obsadenie.
Súťažiaci.
Tím súťažiacich sa skladal z ôsmych osobností:
Jednotlivé týždne.
Prvý týždeň.
Súťažiaci z minulých sérií Emma Drobná, Viktor Vincze, Lukáš Adamec, Sväťo Malachovský a Patrik Vyskočil na začiatku vystúpili ako Backstreet Boys s piesňou „Everybody (Backstreet’s Back)“.
Druhý týždeň.
S Petrom Brajerčíkom vystúpil Martin Harich ako Vegard Ylvisåker.
Tretí týždeň.
Porotca Juraj „Šoko“ Tabaček spoločne s Andrejom Bičanom na začiatku vystúpili ako Right Said Fred s piesňou „I’m Too Sexy“.
 
Štvrtý týždeň.
S Viktóriou Valúchovou vystúpil Juraj Bača ako Billy Gibbons.
Piaty týždeň.
S Petrom Brajerčíkom vystúpili Barbora Švidraňová, Zuzana Vačková, Jana Daňová-Bugalová a Michaela Čobejová.
Siedmy týždeň.
S René Štúrom vystúpil Martin Madej ako Albano Carrisi.
Ôsmy týždeň.
S Tomášom Palonderom vystúpili Daniel Dangl a Patrik Vyskočil.
Deviaty týždeň (semifinále).
S Viktóriou Valúchovou vystúpila Mirka Partlová ako John Travolta.
Desiaty týždeň (finále).
Vo finále sa predstavili zvyšní finalisti, porotcovia a mentori:

</doc>
<doc id="648174" title="Kelly Sildaruová" url="https://sk.wikipedia.org/wiki?curid=648174">
Kelly Sildaruová

Kelly Sildaruová (; * 17. február 2002, Tallinn) je estónska akrobatická lyžiarka.
Životopis a začiatky.
Spolu s rodinou pochádza z prístavného mesta Tallinn. Lyžovať sa naučila ako dvojročná. Svoje prvé preteky absolvovala vo veku 6 rokov. Trénovala na jednom zo šiestich lyžiarskych stredísk v Estónsku: Nmme Lumepark. Jej brat Henry tiež súťaží v lyžovaní.
Športová činnosť.
Na profesionálnej úrovni súťaží od roku 2011. Vo veku 13 rokov sa zúčastnila prvej významnejšej súťaže, Dew Tour Breckenridge v štáte Colorado.
V januári 2016 sa vo veku 13 rokov stala ziskom zlata v slopestyle najmladšou víťazkou zimných X Games a zároveň prvou za Estónsko. V roku 2016 celkovo vyhrala 5 z 5 súťaží v slopestyle ktorých sa zúčastnila.
V roku 2017 získala ďalšie medaile na X Games a prvý raz sa zúčastnila svetového pohára.
Kvôli zraneniu vynechala celú sezónu 2018 vrátane možného olympijského debutu na zimnej olympiáde v Pchjongčchangu. V sezóne svetového pohára sa dvakrát umiestnila medzi troma najlepšími.
Do nasledujúcej sezón sa vrátila so ziskom troch medailí za 26 hodín čím sa stala druhou ženou a prvým lyžiarom so ziskom troch medailí z jedných X Games. Zlatú získala v discipíne slopestyle, striebro v superpipe a bronz v big air. Počas poslednej jazdy v slopestyle získala 99 bodov z možných 100, čo je rekordom X Games. V svetovom pohári sa umiestnila 2x na prvom a 1x na druhom mieste.
Na Zimných olympijských hrách mládeže 2020 v Lausanne získala medailu za skóre 93,75 za 450° otočku na zábradlí, o ktorú sa nepokúsila žiadna iná žena. 
Sildaru udržiava priateľstvo a rivalitu s Ailing Eilee Gu, ktorá reprezentuje Čínu.

</doc>
<doc id="648185" title="Alexander Kux" url="https://sk.wikipedia.org/wiki?curid=648185">
Alexander Kux

MUDr. Alexander Kux (* 30. január 1904, Krásna Hôrka† 16. október 1944, Hrachovište) bol lekár pediater pôsobivší na území Slovenska, ktorý sa zaslúžil o rozvoj detského lekárstva.
Štúdium medicíny absolvoval na Lekárskej fakulte Univerzity Komenského v Bratislave (LF UK; spromoval v roku 1928). V rokoch 19281941 pôsobil ako sekundárny lekár a asistent na Klinike pre choroby detské LF UK, kde pôsobil pod vedením prof. Jiřího Brdlíka (prednosta v rokoch 19191930) a prof. Alojza Jána Churu (prednosta v rokoch 19331945). V roku 1942 pracoval v Štátnom detskom domove v Bratislave a od decembra 1942 zastával funkciu hlavného lekára Štátneho detského domova v Púchove. V októbri 1944 bol zavraždený. K problematike zdravia a chorôb detského veku publikoval štúdie a články napr. v "Časopise lékařů českých" a "Bratislavských lekárskych listoch".

</doc>
<doc id="648214" title="Guy Hebert" url="https://sk.wikipedia.org/wiki?curid=648214">
Guy Hebert

Guy Hebert (* 1. júl 1967, Troy, New York, USA) je bývalý americký hokejový brankár, ktorý sa preslávil najmä v drese Mighty Ducks of Anaheim.
Kariéra.
Do NHL vstúpil z univerzitného hokeja, kde pôsobil v tíme Hamilton College. V roku 1987 bol tímom St. Louis Blues draftovaný až v 8. kole (celkovo 159.). V rámci prípravy na najvyššiu hokejovú súťaž sa v sezóne 1989/1990 stal brankárskou jednotkou už profesionálneho tímu Peoria Rivermen v kanadskej IHL. Tam podával stabilné výkony a jeho vzostup do NHL sa približoval.
Dňa 11. decembra 1991 zažil svoj NHL debut v drese St. Louis proti Buffalu Sabres.
V drese Blues strávil dve sezóny, v ktorých „kryl chrbát“ elitnému kanadskému gólmanovi a budúcej legende NHL Curtisovi Josephovi.
Keď do NHL v roku 1993 vstupovali Mighty Ducks of Anaheim, bol zriadený tzv. „"Expension Draft"“, kde Anaheim siahol po trojici nádejných gólmanov; po Rusovi Michailovi Štalenkovi, Ronovi Tugnuttovi (ktorý už po prvej sezóne bol vymenený do Montrealu Canadiens) a Guyovi Hebertovi (bol ich úplne prvým výberom).
Až do roku 1998 sa Hebert so Štalenkovom stali nosnými prvkami bránkoviska Anaheimu. Hebert hájil post „jednotky“ a v priemere chytal vo viac než 60 zápasov za sezónu. Stal sa kultovou osobnosťou Mighty Ducks, kde v tom čase pôsobil jeho celoživotný blízky priateľ, elitný útočník Paul Kariya.
Hebert si v prvých štyroch sezónach držal úspešnosť zákrokov medzi 90-91% a bol veľkou istotou a stabilitou pre tím. Chytal dnes už zastaralým brankárskym štýlom: v stoji, bol akrobaticky pružný, mimoriadne rýchly.
Kľúčové sezóny jeho pôsobenia v Anaheime boli 1996/1997 a 1998/1999. V týchto sezónach Mighty Ducks dosiahli dlhoočakávané Play-off.
Najmä v roku 1997 bol Anaheim mimoriadne úspešný. Kariya a Teemu Selänne excelovali v útoku a Hebert zažíval najlepšiu sezónu vôbec. S úspešnosťou 91,9% v základnej časti a až 92,9% v Play-off bol jedným z kľúčových mužov pre úspech.
Ducks sa dostali do 2. kola Play-off, kde narazili na Detroit Red Wings a ich hviezdami nabitý výber. Hebert exceloval, ale prišlo zranenie dolnej časti tela, po ktorom ho v bráne musel nahradiť Štalenkov.
Séria sa napokon skončila prehrou pre Anaheim.
V ďalšej sezóne sa Ducks neprebojovali do vyraďovacích bojov a hoc v sezóne 1998/1999 sa im to podarilo, Hebertova výkonnosť postupne klesala a aj napriek tomu, že jeho sezónne štatistiky boli vtedy vôbec najlepšie za celé jeho pôsobenie v NHL (92,2%), v Play-off sa dostal pod hranicu 90% (87,9%). Po druhom sklamaní v Play-off sa Hebertova výkonnosť už nikdy nevrátila na pôvodnú úroveň.
Po sezóne 1999/2000, kedy sa Ducks znova nedostali do Play-off sa na začiatku nového tisícročia v bránkovisku Ducks objavil dôvod, pre ktorý Hebert opustil nie len bránkovisko Anaheimu, ale ukončil svoju kariéru. Jean-Sébastien Giguère ako mladý extrémne talentovaný gólman v sezóne 2000/2001 zobral Hebertovi značnú porciu jeho zvyčajného množstva zápasov a tesne pred uzávierkou prestupov sa Mighty Ducks rozlúčili so svojou prvou brankárskou jednotkou a zapísali ho na waiver listinu. Dôvodom bol pravdepodobne citeľný pokles výkonnosti Heberta, kedy jeho sezónna úspešnosť zákrokov klesla na 89,7% a najmä disponovali Giguerom, mladým a ambicióznym gólmanom. Z waiver listiny Heberta ho stiahli New York Rangers, avšak odchytal v ich drese iba 13 zápasov, a keďže sa jeho výkonnosť nezlepšila, Guy Hebert sa rozhodol ukončiť profesionálnu hokejovú kariéru v roku 2001 ako 34-ročný.
V roku 1996 získal s tímom USA zlatú medailu na Svetovom pohári a v tom istom roku získal aj bronzovú medailu na Majstrovstvách sveta. V sezóne 1996/1997 bol účastníkom All-Star Game NHL.
Je členom siene slávy tímu Peoria Rivermen.

</doc>
<doc id="648218" title="Tvoja tvár znie povedome (4. séria)" url="https://sk.wikipedia.org/wiki?curid=648218">
Tvoja tvár znie povedome (4. séria)

Štvrtá séria zábavnej show Tvoja tvár znie povedome sa začala vysielať na Markíze 9. septembra 2018 a skončila 11. novembra 2018. Moderátorom sa opäť stal Martin „Pyco“ Rausch. Do porty opäť zasadli Daniel Dangl, Zuzana Fialová a Mário „Kuly“ Kollár, ku ktorým sa pridal Andrej Bičan.
Víťazom štvrtej série sa stal Dárius Koči.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3000€ a odovzdal ich ľubovoľnej charite.
Obsadenie.
Súťažiaci.
Tím súťažiacich sa skladal z ôsmych súťažiacich:
Jednotlivé týždne.
Prvý týždeň.
Zo Zuzaznou Haasovou vystúpil Peter Brajerčík ako Patrick-Jean Baptiste.
Filip Tůma, Ján Koleník, Marek Fašiang a Vladimír Kobielsky vystúpili ako The Beatles s piesňou „She Loves You“.
Juraj Loj vystúpil ako Andrea Bocelli a Sarah Brightman.
Druhý týždeň.
Daniel Dangl, Mário „Kuly“ Kollár a Andrej Bičan na začiatku vystúpili ako O-Zone s piesňou „Dragonsta Din Tei“.
S Martinom Nikodýmom vystúpil Martin Madej ako Bobby Farrell.
Tretí týždeň.
Emma Drobná, Mirka Partlová, Barbora Švidraňová a Lenka Vavrinčíková vystúpili ako Christina Aguilera, Lil' Kim, Mya, Pink s piesňou „Moulin Rouge“.
S Martinom Nikodýmom vystúpil Andrej Bičan ako Ivo Pešák.
Štvrtý týždeň.
Viktor Vincze a Adela Vinczeová na konci vystúpili ako Elton John a Kiki Dee s piesňou „Don’t Go Breaking My Heart“.
Zo Zuzanou Haasovou vystúpila Monika Haasová ako Lena Katina.
Piaty týždeň.
S Jasminou Alagič vystúpil MC Erik, pôvodný interprét piesne.
S Martinom Nikodýmom vystúpil Miroslav Dvorský ako Luciano Pavarotti.
Šiesty týždeň.
S Máriou Bartalos vystúpil Peter Batthyany.
Víťazka Superstar Tereza Mašková ako Rihanna s piesňou „Diamonds“.
Siedmy týždeň.
S Jurajom Lojom vystúpili Jana Daňová–Bugalová a Andrej Bičan.
S Miroslavom Šmajdom vystúpil Robo Papp ako Petr Kotvald.
S Jasminou Alagič vystúpil Tomáš Bezdeda.
Evelyn na konci vystúpila ako Diana Ross s piesňou „Upside Down“.
Ôsmy týždeň.
Zuzana Kubovčíková Šebová, Michal Kubovčík a Daniel Heriban na začiatku vystúpili ako Modus s piesňou „Úsmev“.
Deviaty týždeň (semifinále).
Gizka Oňová na konci vystúpila ako Helena Vrtichová s piesňou „Diridonda“.
Zo Zuzanou Haasovou vystúpil Martin Madej ako Daddy Yankee.
Desiaty týždeň (finále).
Vo finále sa predstavili zvyšní finalisti, porotcovia a mentori:

</doc>
<doc id="648408" title="Alžbeta Kumánska" url="https://sk.wikipedia.org/wiki?curid=648408">
Alžbeta Kumánska

Alžbeta Kumánska (maď. "Kun Erzsébet"; *?† 1290) bola uhorská kráľovná, manželka uhorského kráľa Štefana V. a matka kráľa Ladislava IV. Kumánskeho a ďalších šiestich detí. 
Narodila sa do rodiny kumánskeho kniežaťa Sejhána (aj Sejhan, Kötönya, či Kuten). Za Štefana V. bola Alžbeta vydaná už v princovej ranej mladosti krátko po príchode Kumánov do Uhorska, kde sa dostali za vlády Bela IV. v roku 1239. Pohanský kmeň utekal pred Mongolmi a ich prichýlenie v Uhorsku bolo podmienené ich prijatím kresťanskej viery. Nové uhorsko-kumánske spojenectvo bolo posilnené sobášom, a Štefan V. dokonca počas svojej vlády užíval titul pána Kumánov ("dominus Cumanorum"). Spolu s Alžbetou prišiel na uhorský dvor značný kumánsky vplyv a kráľ držal nad divokými Kumánmi ochrannú ruku. Po smrti Alžbetinho manžela Štefana V. mala za maloletého Ladislava IV. ako regentka vládnuť práve Alžbeta, moc však prevzali uhorskí oligarchovia, ktorí Alžbetu v roku 1272 pozbavili moci a v roku 1273 dokonca na podnet Henricha z Kyseku a bána Joachima uväznili na Znievskom hrade, a o rok neskôr v Budíne. Alžbeta i maloletý Ladislav sa začali obklopovať Kumánmi a Ladislav bol skôr vychovávaný po kumánsky a pohansky, čo neskôr kráľovi a Uhorsku spôsobilo nemalé problémy. V rokoch 12751280 Alžbete patril Spišský hrad a priľahké panstvo, neskôr aj majetky v južných uhorských banátoch Mačva a Bosna.

</doc>
<doc id="648449" title="Karol Mistrík" url="https://sk.wikipedia.org/wiki?curid=648449">
Karol Mistrík

Karol Mistrík (* 12. máj 1967) je slovenský diplomat. Od februára 2018 je veľvyslanec Slovenska v Rumunsku. V rokoch 20082013 pôsobil ako veľvyslanec Slovenska v Bulharsku.
Životopis.
Karol Mistrík v roku 1991 absolvoval Slovenskú technickú univerzitu v Bratislave. V rokoch 19921994 študoval na Ústave medzinárodných vzťahov na Univerzite Komenského v Bratislave.
Diplomatické pôsobenie.
Na Ministerstve zahraničných vecí a európskych záležitostí začal v roku 1994 ako referent. V roku 1998 sa stal 2. tajomníkom - kontrola zbrojenia a odzbrojenie Misie SR pri OSN v Ženeve. Následne bol v rokoch 20022006 riaditeľom odboru pre odzbrojenie, OBSE a boj proti terorizmu.
V rokoch 20082013 bol veľvyslancom Slovenska v Bulharsku. Jeho predchodcom bol v rokoch od marca 2004 do júna 2008 Michal Kottman a nástupcom v apríli 2013 až auguste 2017 Marián Jakubócy.
Po návrate na Slovensko bol v rokoch 20132018 opäť riaditeľom odboru pre odzbrojenie a boj proti terorizmu.
20. februára 2018 ho prezident Andrej Kiska vymenoval za veľvyslanca Slovenska v Rumunsku. Jeho predchodcom bol v rokoch 20122018 Ján Gábor.

</doc>
<doc id="648478" title="Petejovce" url="https://sk.wikipedia.org/wiki?curid=648478">
Petejovce

Petejovce (okres Stropkov) bola obec na Slovensku vo východnej časti doliny Ondavy.
Historické názvy.
Historické názvy:
Po maďarsky Petöfalva, Kispetófalva.
Dejiny.
Prvá písomná zmienka je z roku 1595 (najmladšia obec vo východnej časti doliny strednej Ondavy). V roku 1600 boli obyvatelia po prvýkrát danení (nachádzalo sa tu 6 domov). V roku 1610 bolo zdanených 0,75 porty, v roku 1635 formula_1.
V Petejovciach sa nachádzal gréckokatolícky kostol z roku cca 1900. 
V dostupnej cirkevnej matrike z druhej polovice 19. storočia sa dozvedáme priezviská vtedajších občanov: Bodnár, Drobňák, Havaj, Hudák, Hurný, Husár, Horňák, Jakubčák, Kaňuk, Kleban, Kokinda, Kolesár, Kráľ, Popovec, Ragan, Slíž, Štefánik a Tarabčák. 
Obec zanikla v roku 1965 (zaplavená vodným dielom Veľká Domaša). 
Z obce Petejovce zostal na brehu len pôvodný cintorín s pamätníkom od rodáka a architekta Juraja Havaja.
Časť obyvateľov sa presťahovala v roku 1963 do Turian nad Ondavou (vzdialených 4 km).

</doc>
<doc id="648510" title="Poșta Moldovei" url="https://sk.wikipedia.org/wiki?curid=648510">
Poșta Moldovei

Poșta Moldovei je štátny podnik poskytujúci poštové služby v Moldavsku.
Dejiny.
Na území súčasného Moldavska poštové služby zaviedli na začiatku 2. storočia Rimania po dobytí Dácie v rokoch 105 až 106. Táto verejná služba trvala do roku 271. V prvej polovici 17. storočia sa v krajine objavili stanice dostavníkovej služby. Po vzniku Besarábie bolo v roku 1851 50 poštových staníc. V roku 1857 sa pošta stala štátnou inštitúciou. Začali sa vydávať poštové známky a fungovať poštové schránky. Počas spojenia s Rumunskom bola pošta stále pod štátnou správou, Kišiňov bol jeden z obvodov rumunskej pošty. Po vzniku Moldavskej socialistickej republiky vzniklo Ministerstvo spojov, ktoré malo aj poštovú sekciu. Po vzniku samostného Moldavska pošta pokračovala v štátnych rukách. V januári 1993 minister pre informatiku, informácie a telekomunikácie Ion Casian vydal dekrét o rozdelení telekomunikačných služieb štátu a založení spoločností Poșta Moldovei a Moldtelecom k 1. marcu 1993. Poșta Moldovei bola založená 1. apríla 1993.
Ešte predtým však 16. novembra 1992 Moldavsko vstúpilo do Svetovej poštovej únie.
18. mája 1995 moldavský parlament schválil zákon podľa ktorého je Poșta Moldovei štátnym podnikom a národnou poštovou službou v štáte s monopolom na základné poštové služby.
Činnosť.
Poșta Moldovei má 1146 pôšt a 37 pobočiek. Spoločnosť dočasne riadi Vitalie Zaharia.

</doc>
<doc id="648540" title="Rosanna Arquettová" url="https://sk.wikipedia.org/wiki?curid=648540">
Rosanna Arquettová

Rosanna Arquettová (; * 10. august 1959, New York, New York, USA) je americká herečka. Pochádza z umeleckej rodiny Arquetteových.
Životopis.
Arquettová sa narodila v New Yorku, herečke Bredy „Mardi“ Nowakovej (1939-1997) a Lewisovi Arquettovi, ktorý bol herec a scenárista. Má štyroch súrodencov (Richmond, Patricia, Alexis a David) ktorí sú tiež hercami.
Kariéra.
Arquettová sa objavila v niekoľkých televíznych filmoch. V roku 1982 získala nomináciu na cenu Emmy, za film "The Executioner's Song". Neskôr v jednom z rozhovorov k filmu uviedla, že bola veľmi nespokojná s jej nahou scénou vo filme a že sa cítila veľmi nepríjemne a že väčšina filmových ponúk ktoré dostávala od nej vyžadovali aby mala vo filme nejakú scénu kde bude nahá.
Jej prvá hlavná úloha prišla v roku 1983 vo filme "Baby It You". Film bol veľmi pozitívne hodnotený. V roku 1985 prijala úlohu vedľa Madonny vo filme "Desperately Seeking Susan", za ktorú si vyslúžila ocenenie BAFTA a nomináciu na Zlatý glóbus.
V roku 1994 získala menšiu úlohu vo filme "Pulp Fiction", ktorý režíroval Quentin Tarantino. V 90. rokoch začala jej filmová kariéra pomaly zastavovať. Priznala, že ju v 90. rokoch sexuálne obťažoval Harvey Weinstein, ktorý sa postaral o to, aby bola za jej filmové role vyplácaná menej ako by mala. Keď sa otvorila v roku 2017 kauza o obťažovaní herečiek, producentom Weinsteinom, Arquettová bola prvá ktorá sa hlásila k obetiam a začala o tom poskytovať niekoľko rozhovorov.
Arquettová sa začala v roku 2002 činiť aj ako režisérka. Podieľala sa na réžií dokumentárneho filmu o herečke Debre Winger, s názvom "Searching for Debra Winger" a "All We Are Saying" z roku 2005. Mala tiež menšiu úlohu v seriály "Malcolm in the Middle", kde hrala liečiteľku Anitu, ktorá sa vyspí v mladým Malcolmom a tým príde Malcolm o svoje panenstvo.
Osobný život.
Arquettová chodila so Stevem Porcarom, ktorý v osemdesiatych rokoch pre ňu zložil pieseň „Rosanna“.
V auguste 2013 sa štvrtý krát Arquettová vydala za investičného bankára Todda Morgana. Jej predchádzajúce manželstvá s režisérom Tonym Grecom, filmovým skladateľom Jamesom Newtonom Howardom a reštaurátorom Johnom Sidelom sa skončili rozvodom. Má jednu dcéru, Zoe Bleu, s Johnom Sidelom.
Filantropia.
V roku 2010 sa Arquettová stala veľvyslankyňou dobrej vôle nadácie "The Womanity Foundation".

</doc>
<doc id="648578" title="Bubekovci" url="https://sk.wikipedia.org/wiki?curid=648578">
Bubekovci

Bubekovci (tiež: Bebekovci; základný tvar: Bubek, zapisovaný aj Bebek, maď. "Bebek") sú uhorský šľachtický rod, ktorého história je bezprostredne spätá s územím dnešného Slovenska.
Dejiny rodu.
Najstaršiu zmienku o tomto rode zaznamenávame v roku 1243, keď kráľ Belo IV. po Mongolskom vpáde daroval Detrikovi a jeho bratovi Filipovi územia na hornom Gemeri. Slovenskí aj maďarskí historici týchto súrodencov zaraďujú do rodu Ákošovcov.
V roku 1318 si potomkovia Detrika a Filipa Bubekovcov rozdelili zdedený majetok. Rod sa postupne rozdelil na dve vetvy – na Bubekovcov z Plešivca a na Pánov zo Štítnika – Štítnikovcov (Štítnických).
Plešivec sa stal vlastníctvom Dominika Bubeka, ktorý sa rozhodol postaviť tu hrad. Spolu s hradom postavil aj nový rodový kostol sv. Juraja, prvý raz spomínaný v roku 1314. Začiatkom 15. storočia bola k severnej stene kostola pristavaná neskorogotická pohrebná kaplnka. Je v nej však pochovaný len Ladislav Bubek, ktorý zomrel na začiatku 15. storočia.
V 13. storočí začali Bubekovci stavbu hradu Krásna Hôrka, kde vládli s krátkou prestávkou, keď patril Mariášiovcom, až do roku 1566. Po tom ako sa dostali do sporu s cisárom bol hrad Plešivec zničený a Krásnu Hôrku rodu odobrali. Juraj Bubek sa utiahol do Sedmohradska, kde v roku 1567 bez potomkov umrel, čím po meči vymrel celý rod Bubekovcov.
Známi príslušníci rodu.
Medzi najvýznamnejších členov rodu patrili:
Meno.
Stretávame sa s dvomi formami zápisu mena rodu: "Bubek" a "Bebek". V slovenskom prostredí sú dnes používané obe formy, ale forma Bebek je rozšírnejšia, v maďarskom prostredí sa dnes používa takmer výlučne forma Bebek. Dá sa však predpokladať, že forma Bubek je staršia, v stredovekých prameňoch sa stretávame najmä s ňou. Tento zápis je použitý vo väčšine stredovekých listín, aj na náhrobku Juraja Bubeka (vznikol okolo roku 1390) a na náhrobku Ladislava Bubeka z roku 1401.
Erb.
Erb Bubekovcov tvorí strieborný dvojkríž v ranogotickom červenom štíte. Z vrchola kríža vychádzajú zlaté vtáčie perá. Erb sa vyvíjal a existuje v rôznych podobách a verziách, na niektorých vyobrazeniach je dvojkríž rovnoramenný, na niektorých je jeho spodné rameno väčšie. Použitie arpádovského dvojkríža poukazuje na blízkosť rodu Bubekovcov k panovníckemu rodu Arpádovcov. Erbovým klenotom rodu je korunovaná žena držiaca v ústach dve ryby. Predpokladá sa, že ide o symbol meluzíny. 
Majetky a donátorstvo.
Centrom Bubekovského panstva bol Plešivec, kde postavili vodný hrad a rodový kostol. Medzi ich ďalšie majetky patrili Kameňany a Rákošský hrad. Bubekovci začali tiež s výstavbou hradu Krásna Hôrka a boli jeho dlhoročnými vlastníkmi. Okrem toho iniciovali založenie pavlínskeho kláštora v Gombaseku, a podporovali jeho fungovanie.
Rodový kostol.
Rodový kostol Bubekovcov vybudoval na začiatku 14. storočia pravdepodobne Dominik Bubek na mieste staršej sakrálnej stavby, v blízkosti rodového sídla. Išlo o reprezentatívnu dvojloďovú gotickú stavbu s polygonálnym ukončením presbytéria zasvätenú svätému Jurajovi. Prvá písomná zmienka o kostole je z roku 1314. Z roku 1349 je záznam o žiadosti Juraja Bubeka pápežovi, aby mohol v kostole vyberať stodňové odpustky pre veriacich navštevujúcich kostol počas sviatkov, ktoré hodlá využiť na jeho dostavbu. V 14. storočí bol kostol doplnený o mimoriadne kvalitnú freskovú výmaľbu, dielo pravdepodobne talianskych majstrov. Pôvodne mal kostol približne dvojnásobnú dĺžku, no v roku 1558 po vyplienení Turkami stavba čiastočne zanikla, obnovená bola reformovanými veriacimi v dnešnej asi polovičnej dĺžke. 
Začiatkom 15. storočia bola pri kostole vybudovaná neskorogotická pohrebná kaplnka Bubekovcov, inšpirovaná pravdepodobne spišskými pohrebnými kaplnkami Zápoľských (Spišský Štvrtok). Do kaplnky sa vstupuje z lode kostola monumentálnym portálom, ktorý je pripisovaný stavebnej hute pri Dóme sv. Alžbety v Košiciach. Na začiatku 20. storočia bol pod kazateľnicou objavený epitaf Ladislava Bubeka z ružového mramoru datovaný do roku 1401. Epitaf bol sekundárne použitý ako stavebný materiál pri prestavbe kostola v 17. storočí. Pri obnove bol novo osadený do severnej steny bubekovskej kaplnky. 

</doc>
<doc id="648594" title="Kobryn" url="https://sk.wikipedia.org/wiki?curid=648594">
Kobryn

Kobryn (, , , , ) je mesto v juhozápadnom Bielorusku v Brestskej oblasti v Kobrynskom rajóne. Neďaleko mesta sa nachádzajú hranice s Poľskom a Ukrajinou. Mesto je administratívnym a priemyselným centrom, významná je strojárska, potravinárska, stavebno-materiálová výroba. Kobryn je tiež významný cestný uzol, mesto sa nachádza na sútoku Dnepersko-bužského prieplavu a rieky Muchavec.
Dejiny mesta.
Okolie mesta bolo trvalo osídlené približne v 9.10. storočí, samotné mesto Kobryn sa prvýkrát písomne spomína v roku 1287. V ranom období bolo mesto a jeho okolie súčasťou Kyjevskej Rusi a od 13. storočia Haličsko-volynského kniežatstva. Od polovice 14. storočia spadalo pod nadvládu Litovského veľkokniežatstva a následne poľsko-litovskej únie, kde v rokoch 13871519 tvorilo hlavné sídlo údelného Kobrynského kniežatstva. Miestne kniežatá boli pôvodne pravoslávneho vierovyznania, a až posledná kobrynovská kňažná Anna konvertovala ku katolicizmu. V tomto období boli v meste vystavené dva pôvodne drevené hrady, tzv. Horný a Dolný hrad. V 15. storočí bol v blízkosti mesta postavený Spasský kláštor, neskôr bol prestavaný v duchu baroka. V 16. storočí sa mesto stalo súčasťou Republiky oboch národov. V roku 1586 sa vlastníkom mesta stala kráľovná Anna Jagelovská, vďaka ktorej mesto v roku 1589 prijalo nemecké magdeburské právo a spolu s ním získalo i samosprávu a vlastný erb. Kobranský erb obsahoval postavy Panny Márie s Ježišom a svätej Anny, ktorá mala pripomínať rovnomennú poľskú kráľovnú. V tomto období sa v meste začala rozmáhať židovská menšina a bola postavená aj synagóga.
V 17. storočí bolo mesto miestom častých bojov. V roku 1648 bolo spustošené kozákmi, v roku 1660 bolo počas poľsko-švédskej vojny obsadené Švédmi a v roku 1662 litovskými vojskami. V roku 1706 bolo mesto zdevastované vojskom švédskeho kráľa Karola XII. Okrem toho mesto v tomto období postihol aj pogrom Židov a výrazne posilnil vplyv katolicizmu. Mesto v tomto období prešli značnou premenou. V roku 1784 bol v meste kráľom Stanislavom Augustom slávnostne otvorený Kráľovský kanál (neskôr Dnepersko-bužský prieplav). Po treťom delení Poľska v roku 1795 pripadlo mesto Ruskej ríši. Statky v meste získal ruský generál Alexandr Vasilievič Suvorov. V roku 1812 sa pri Kobryne odohrala bitka medzi ruskými a napoleonskými vojskami. Ruské vojská vyhrali, no v meste vyhorela väčšina domov. V 19. storočí významne vzrástol počet obyvateľstva, kým v roku 1857 v meste bývalo zhruba 4,3 tisíca obyvateľov, ku koncu storočia až vyše 10 000, pričom 64,8% boli Židia. Významný vplyv v meste mal chasidizmus. Mesto prosperovalo, darilo sa obchodu i výrobe. Kobryn sa stal významným dopravným uzlom, kadiaľ viedla železnica i Kráľovský kanál. Časté boli požiare.
Počas 1. svetovej vojny bol Kobryn v roku 1915 okupovaný nemeckými vojskami a v roku 1919 bol vrámci poľsko-sovietskej vojny obsadený poľskou armádou. Po Rižskom mieri v roku 1921 sa mesto definitívne stalo súčasťou Poľska. Po vypuknutí 2. svetovej vojny sa pri meste uskutočnila bitka medzi Nemcami a Poliakmi a následne bolo mesto v roku 1939 obsadené sovietskou armádou a začlenené do Bieloruskej SSR. V tomto období tvorili väčšinu obyvateľstva (cca. 70 %) Židia. Väčšina zo židovského obyvateľstva neprežila druhú svetovú vojnu, pretože boli nemeckými nacistami internovaní v gete a vyvraždení. Po vojne mesto zostalo súčasťou Sovietskeho zväzu a po jeho rozpade v roku 1991 pripadlo Bielorusku.
Pamiatky v meste.
Medzi významné miesta v meste patrí:

</doc>
<doc id="648610" title="Jessica Chastainová" url="https://sk.wikipedia.org/wiki?curid=648610">
Jessica Chastainová

Jessica Michelle Chastain (* 24. marec 1977, Sacramento, Kalifornia, USA) je americká herečka a držiteľka niekoľkých filmových ocenení.
Životopis.
Chastainová sa narodila v roku 1977 v meste Sacramento, v Kalifornií. Jej otec je rockový hudobník Michael Monasterio a matka je Jerri Renée Hastey, rodená Chastain. V období, kedy sa Chastainová narodila boli jej rodičia v tínedžerskom veku. S otcom nevyrastala. Má dve sestry a dvoch bratov. Jej sestra Juliet spáchala v roku 2003 samovraždu, po ťažkej drogovej závislosti.
Chastainová sa začala zaujímať o herectvo už v detstve. Pravidelne chodila na amatérske predstavenia s inými deťmi a seba samú považovala za ich riaditeľku. Ako študentka základnej školy El Camino v Sacramente bola skôr samotárkou a v škole moc nevynikala.
Neskôr navštevovala Sacramento City College v rokoch 1996 až 1997, počas ktorej bola členkou diskusného tímu inštitúcie.
V roku 1998 dokončila vysokoškolské vzdelanie s titulom bakalár výtvarných umení. Tiež sa zúčastnila konkurzu do Juilliard School v New Yorku, kde bola prijatá a získala štipendium financované hercom Robinom Williamsom.
Kariéra.
Po ukončení štúdia na Juilliard School, sa zúčastnila akcie pre študentov posledného ročníka v Los Angeles, kde ju televízny producent John Wells objavil. Následne sa presťahovala do Los Angeles a v roku 2004 sa objavila v mydlovej opere "Dark Shadows" ako Carolyn Stoddard.
V roku 2008 debutovala v dráme "Jolene". Tento dánsky film, je založený na poviedke E.L.Doctorowovej, ktorá je inšpirovaná piesňou Dolly Parton, Jolene. Herecký výkon Chastainovej, bol pozitívne ocenený a na Medzinárodnom filmovom festivale v Seattli získala cenu za najlepšiu herečku.
V roku 2010 sa objavila v dramatickom filme "The Debt". Vo filme si zahrala po boku herečky Helen Mirren. Mala tiež úlohu Mary Debenham, v epizóde seriálu "Agatha Christie: Poirot".
Po boku herca Brada Pitta si zahrala vo filme "The Tree of Life" z roku 2011. V rovnakom roku hrala v oscarovom filme "Čiernobiely svet", po boku herečiek Violy Davis, Octavie Spencer a Bryce Dallas Howard. Film jej priniesol doposiaľ najväčší herecký úspech. Vo filme sa predstavila ako Celia Foote, ctižiadostivá žena, ktorá v 60. rokoch minulého storočia rozvíja svoj priateľský vzťah s jej černošskou slúžkou, ktorú hrala Octavia Spencer. Za svoj herecký výkon získala svoju prvú nomináciu na Academy Awards.
Svoj hlas prepožičala jaguárovi v animovanom filme "Madagascar 3" z roku 2012. Hrala tiež vo filme "Zero Dark Thirty", jej postava bola Kathryn Bigelow. Film vyšiel v roku 2013. Film sa zaoberá problematikou z 11. septembra 2001. Za svoj herecký výkon vo filme získala ocenenie Zlatý glóbus, nomináciu na Academy Award, BAFTA či SAG. Bola považovaná za novú verziu herečky Meryl Streep.
Prijala v roku 2013 úlohu v hororovom filme "Mama". Kritik Richard Roeper jej herecký výkon považoval za dôkaz toho, že je jednou z najlepších herečiek svojej generácie. V rovnakom roku hrala postavu depresívnej ženy, ktorá zmizla od svojho manžela, ktorého hral herec James McAvoy. Film mal názov "The Disappearance of Eleanor Rigby" a mal tri verzie, z ktorých sa každá pozerá na situáciu z iného pohľadu.
V roku 2014, sa objavila vo filme "Julie", na ktorého réžií sa podieľala tiež herečka Liv Ullmannová. Tiež účinkovala v sci-fi filme "Interstellar". Tento film zarobil na celom svete vyše 675 miliónov dolárov. O rok neskôr, hrala v sci-fi filme "Martian".
V roku 2017 hrala postavu Molly Bloom, ženu, ktorá prevádzkovala herne hazardných hier, za čo ju aj zatkla FBI vo filme "Molly Game". Tiež súhlasila s hraním postavy Beverly Marsh, v druhej časti filmu "It: Chapter II".
V roku 2020 sa objaví v niekoľkých filmoch ako príklad "The Divison", po boku herca Jakea Gyllenhaala či "Eve". Na rok 2021 má v pláne vyjsť film "355", v ktorom bude hrať po boku herečiek ako Diane Kruger, Penélope Cruz či Lupita Nyong'o.
Osobný život.
Chastainová patrí k herečkám, ktoré si veľmi prísne strážia svoje súkromie. Tiež má veľmi rada zvieratá, predovšetkým psy a je vegánkou. V roku 2017 sa vydala za taliana Giana Luca Passi de Preposuloa. V roku 2018 si pár adoptoval dcéru s ktorou žijú v New Yorku. Chastainová je feministka a často sa vyjadruje k diskriminácií žien v Hollywoode. V roku 2018 sa objavila spolu s niekoľkými herečkami v dokumentárnom diele "This Changes Everything", ktorý hovoril o chudobnom zastúpení žien v hollywoodskych filmoch.
Podporuje tiež charitatívne organizácie, ktoré propagujú duševné zdravie. Patrí k najlepšie obliekaným ženám Hollywoodu.

</doc>
<doc id="648622" title="Francišak Kazimiravič Bahuševič" url="https://sk.wikipedia.org/wiki?curid=648622">
Francišak Kazimiravič Bahuševič

Francišak Kazimiravič Bahuševič (; * 21. marec 1840 Svirany† 28. apríl 1900 Kušľany) bol bieloruský básnik a prozaik, zakladateľ kritického realizmu v bieloruskej literatúre. Niekedy býva označovaný za otca moderného bieloruského nacionalizmu, či otca bieloruského národného obrodenia. Medzi jeho najvýznamnejšie básnické zbierky patrí Bieloruská píšťala ("Dudka belaruskaja"), či Bieloruský slák ("Smyk belaruski").
Životopis.
Bahuševič sa narodil na území dnešnej Litvy v obci Svirany do rodiny drobnej šľachty a vyrastal v sedliackom prostredí. V roku 1861 dokončil gymnáziu vo Vilniuse a následne odišiel študovať matematiku na univerzitu v Petrohrade. Po študentských nepokojoch bol z univerzity prepustený. Po návrate domov začal učiť na dedinskej škole. V rokoch 18631864 sa zúčatnil proticárskeho Januárového povstania vedeného Kastuśom Kalinoŭskim, po ktorého porážke sa musel stiahnúť z verejného života a odísť z rodnej krajiny preč. Niekoľko rokov žil na Ukrajine, kde študoval právo a následne dlho pracoval ako advokát a úradník na rôznych miestach. V roku 1884 boli po nástupe cisára Alexandra na trón účastníci Januárového povstania amnestovaní a Bahuševič sa smel vrátiť do rodnej krajiny, kde začal pracovať ako úradník a advokát vo Vilniuse. Zaoberal sa najmä problémami sedliakov a chudobných mestských vrstiev. V tomto období začal aj písať články do časopisov (napr. poľské periodikum Kraj), v ktorých odsudzoval zaostalosť ruského vidieka a vzdelávacieho systému. Pre cenzúru bieloruštiny však vyšli jeho diela v Poľsku, odkiaľ boli prepašované na bieloruské územia. Niektoré jeho diela sa stratili. Po odchode zo zamestnania žil na rodinnom panstve v obci Kušľany, kde aj zomrel. Pochovaný je v Župranoch. 
Dielo.
Bahuševič sa venoval najmä výrazne sociálne ladenej poézii, kde zobrazoval výjavy z ruského vidieka po zrušení nevoľníctva 1861. Písal však aj prózu, reflektívne diela a články. Jedným z Bahuševičových motívov je národná otázka. Vo svojich dielach žiadal svojich krajanov, aby neopustili svoje národné jazyky a poukazoval na to, že stará bieloruština bola kedysi úradným jazykom Litovského veľkokniežatstva. Svoje diela písal v latinke, pretože bola medzi čitateľmi viac uznávaná.

</doc>
<doc id="648659" title="Liturgický rok rímskokatolíckej cirkvi" url="https://sk.wikipedia.org/wiki?curid=648659">
Liturgický rok rímskokatolíckej cirkvi

Liturgický rok alebo cirkevný rok () je časový sled sviatkov a liturgických období.
Liturgický rok v rímskokatolíckej cirkvi sa začína prvou adventnou nedeľou (na konci novembra alebo na začiatku decembra) a jeho vrcholom je Veľkonočné trojdnie a Veľká noc. Delí sa na niekoľko liturgických období:
Liturgický deň sa začína a končí polnocou, s výnimkou slávností a nedieľ, ktoré sa začínajú už na večer predchádzajúceho dňa. Existuje niekoľko kategórií liturgických dní:

</doc>
<doc id="648663" title="Finneas O’Connell" url="https://sk.wikipedia.org/wiki?curid=648663">
Finneas O’Connell

Finneas Baird O’Connell (* 30. júl 1997, Los Angeles, Kalifornia, Spojené štáty), známy ako Finneas (štylizované veľkými písmenami), je americký spevák, skladateľ, hudobný producent, hudobník a herec. Zložil a produkoval piesne mnohým umelcom, ako aj svojej sestre Billie Eilish. Vyhral 8 cien Grammy, vrátane Albumu roka, Producenta roka (neklasických nahrávok) a tiež kategórie Najlepšie ozvučenie neklasického albumu za svoju prácu na albume svojej sestry s názvom "When We All Fall Asleep, Where Do We Go?" (2019). 
Finneas vydal niekoľko singlov ako sólo umelec a jeho debutové EP, "Blood Harmony", vyšlo 4. októbra 2019. Ako herec účinkoval vo filme "Life Inside Out" (2013) a v hudobno-komediálnom seriáli "Glee", kde stvárnil postavu Alistaira.
Detstvo.
Finneas sa narodil v Los Angeles hercom Maggie Bairdovej a Patrickovi O’Connellovi, ktorí s obaja tiež hudobníci. Má írskych a škótskych predkov. V roku 2010, keď mal 12 rokov, chodil na hodiny písania piesní svojej mame a začal so skladaním piesní, ktoré si aj sám produkoval pomocou softvéru Logic Pro.
Osobný život.
Finneasovo sídlo je v Los Angeles. Od roku 2018 je vo vzťahu s YouTuberkou Claudiou Sulewski. Jeho singel „Claudia“ zložil v tú noc, čo sa prvýkrát stretli. 
Billie Eilish priznala, že ona aj brat majú synestéziu.
Diskografia.
Extended plays

</doc>
<doc id="648737" title="Tvoja tvár znie povedome (5. séria)" url="https://sk.wikipedia.org/wiki?curid=648737">
Tvoja tvár znie povedome (5. séria)

Piata séria zábavnej show Tvoja tvár znie povedome sa začala vysielať na Markíze 8. septembra 2019 a skončila 10. novembra 2019. Moderátorom sa stal súťažiaci zo štvrtej série Martin Nikodým. Do poroty zasadli Daniel Dangl, Zuzana Fialová, Mário „Kuly” Kollár ku ktorým sa pridala Zuzana Kubovčíková Šebová.
Víťazom piatej série sa stal Dávid Hartl.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3 000 € a odovzdal ich ľubovoľnej charite.
Obsadenie.
Súťažiaci.
Tím súťažiacich sa skladal z ôsmych osobností:
Jednotlivé týždne.
Prvý týždeň.
Peter Brajerčík, Mária Bartalos a Dárius Koči na začiatku vystúpili ako Las Ketchup s piesňou „The Ketchup Song”.
Druhý týždeň.
S Pavlom Topoľským vystúpil Štefan Skrúcaný ako Drupi.
Zo Zuzanou Kravárikovou vystúpil Kali, pôvodný interpret piesne.
Tretí týždeň.
S Nelou Pociskovou vystúpil Martin Nikodým ako Dieter Bohlen.
S Pavlom Topoľským vystúpila Mamba.
Porotcovia Daniel Dangl a Zuzana Kubovčíková Šebová na konci vystúpili ako Karel Gott a Darinka Rolincová s piesňou „Zvonky štestí”.
Štvrtý týždeň.
S Dávidom Hartlom vystúpila Andrea Sabová ako Olivia Newton-John.
Juraj Loj a Mirka Partlová na konci vystúpili ako Bradley Cooper a Lady Gaga s piesňou „Shallow“.
Piaty týždeň.
Barbora Švidraňová a Twiins na začiatku vystúpili ako Jessie J, Ariana Grande a Nicki Minaj s piesňou „Bang Bang“.
Šiesty týždeň.
S Pavlom Topoľským vystúpil Andrej Bičan ako Albano Carrisi.
S Dávidom Hartlom vystúpil Sväťo Malachovský ako Stevie Wonder.
Ôsmy týždeň (Česko-slovenský špeciál).
Deti zo seriálu Oteckovia na začiatku vystúpili ako Majka z Gurunu zo seriálu Spadla z oblakov.
S Dávidom Hartlom vystúpila Dominika Mirgová ako Marika Gombitová. 
S Pavlom Topoľským vystúpil Ján Kuric, pôvodný interprét piesne.
Desiaty týždeň (finále).
Všetci súťažiaci na začiatku vystúpili ako USA for Africa s piesňou „We Are The World“.
Zuzana Kraváriková a Karin Haydu vystúpili ako Camila Cabello a Shawn Mendes s piesňou „Señorita“.
Rastislav Sokol a Pavol Topoľský vystúpili ako David Band s piesňou „Kde si včera bol“.
Porotkyňa Zuzana Kubovčíková Šebová s choreografom Miňom Kerešom na konci vystúpili ako Salt-N-Peppa s piesňou „Push It“.

</doc>
<doc id="648743" title="Ernest Simoni" url="https://sk.wikipedia.org/wiki?curid=648743">
Ernest Simoni

Ernest kardinál Simoni Troshani (* 18. október 1928, Troshan, Albánsko) je albánsky rímskokatolícky kňaz. Pre svoju vieru strávil 28 rokov v komunistických väzeniach na nútených prácach a bol odsúdený na trest smrti, ktorý sa nakoniec nevykonal. Dňa 19. novembra 2016 ho pápež František vymenoval za kardinála.
Biografia.
Kardinál Simoni sa narodil 18. októbra 1928. Už v roku 1938 vstúpil do františkánskeho seminára, kde zostal až do roku 1948, keď ho komunistický režim pod vedením Envera Hoxhu zatvoril v rámci vlny protináboženského prenasledovania.
Za kňaza bol vysvätený 7. apríla 1956.
Dňa 24. decembra 1963 bol po polnočnej svätej omši komunistickými úradmi vzatý do väzby. Jedno z obvinení počas jeho vyšetrovania bolo,že si dovolil odslúžiť svätú omšu za zavraždeného amerického prezidenta Johna Fitzgeralda Kennedyho. Bol odsúdený na smrť, no neskôr sa rozsudok zmenil na trest odňatia slobody a tak prežil 28 rokov na nútených prácach, najprv v baniach a neskôr v kanalizačnom potrubí. Koncom roka 1990 sa vrátil späť do bežnej kňazskej služby na albánskom vidieku.
Dňa 21. septembra 2014 stretol pápeža Františka počas jeho apoštolskej cesty do Albánska a oboznámil ho so svojím svedectvom o svojich skúsenostiach s komunistickým režimom až svätého otca dohnal k slzám.
Dňa 9. októbra 2016 pápež František oznámil, že Ernesta Simoniho kreuje kardinálom na konzistóriu 19. novembra toho roka. Simoni dostal špeciálnu výnimku, že nemusel byť pred kreáciou za kardinála vysvätený za biskupa. Na konzistóriu mu bol pridelený titulárny kostol Santa Maria della Scala v Ríme.

</doc>
<doc id="648760" title="Urbura (banská daň)" url="https://sk.wikipedia.org/wiki?curid=648760">
Urbura (banská daň)

Urbura bol v stredovekom banskom práve podiel panovníka z ťažby rúd resp. kovov. Podiel sa odvádzal vo forme naturálií, teda časti vyťaženého kovu, ktorý bol potom väčšinou použitý na výrobu mincí.
Na slovenskom území zaviedol urburu Karol Róbert z Anjou 17. mája 1327. Dovtedy sa pozemky, na ktorých boli objavené rudy drahých kovov, museli odovzdať kráľovi. Zavedenie urbury súviselo so zavedením zemepanskej banskej slobody, ktorá znamenala, že majiteľ si mohol nálezisko ponechať. Karol Róbert si súčasne začal uplatňovať monopol drahých kovov, čo znamenalo, že nakupovať a predávať drahé kovy mohli iba kráľovskí komorskí úradníci. O výber urbury sa starali poverení kráľovskí úradníci, resp. kráľovská komora (pokladnica). V dobe Karola Róberta urbura predstavovala 1/10 zlatej rudy a 1/8 iných rúd. Po zistení obsahu zlata a striebra vo vyťaženej rude nevydala kráľovská komora majiteľom rudy ich podiel, ale zaplatila ho striebornými alebo zlatými mincami. Pri tomto spôsobe výkupu získala dodatočne kráľovská komora 35 % z ceny vykupovaného striebra a 40 % z ceny vykupovaného zlata.

</doc>
<doc id="648767" title="Kęstutis" url="https://sk.wikipedia.org/wiki?curid=648767">
Kęstutis

Kęstutis [slovenská výslovnosť: Kästutis] (, , ; * okolo 1300† 15. august 1382, Krevský hrad) bolo posledné pohanské veľkoknieža Litvy. V rokoch 13451377 vládol spolu so svojim bratom Algirdasom, následne spolu so svojim synovcom Jogailom, ktorého zosadil a v rokoch 13811382 sám, až dokým nebol zajatý a popravený. Jeho otcom bol Gediminas, zakladateľ dynastie Gediminovcov (a Jagelovcov). Spolu s Kęstutisom sa uzatvára éra ranej pohanskej histórie Litvy.
Životopis.
Kęstutis sa narodil ako štvrtý alebo piaty zo siedmich synov vládnuceho panovníka Litovského veľkokniežatstva Gediminasa. Po tom, čo Kęstutis dosiahol dospelosť mu bola jeho otcom do správy zverená oblasť Hrodnianskeho a Podleského kniežatstva, a od roku 1337 aj oblasť Žmuďu (Žemaitsko) a Trakai. Po tom, čo v roku 1341 zomrel Kęstutisov otec Gediminas, sa panovníkom Litvy stal jeho nevlastný brat Jaunutis. Spolu so svojim bratom Algirdasom Jaunutisa v roku 1345 z Vilniusu vyhnali a ujali sa moci, pričom si rozdelili sféry vplyvu, Kęstutis vládol na západe a bránil krajinu pred katolíkmi, Algirdas vládol na východe a rozširoval moc do ruských krajín. V období rokov 13451377 Kęstutis podľa niektorých názorov vládol len ako submonarcha a hlavnú moc mal držať jeho brat Algirdas.
Kęstutisova vláda je spojená s bojmi s kresťanmi na západe v Prusku a v Livónsku, kde pohanskú Litvu ohrozoval Rád nemeckých rytierov a Poľské kráľovstvo. Po tom čo sa rádu nepodarilo litovské územie obsadiť, prešiel na taktiku pravidelných nájazdov a rabovania litovských sídiel. Historici celkovo zaznamenali takmer 100 útokov rádových rytierov a 40 kampaní Litovcov. V roku 1361 mal byť Kęstutis dokonca zajatý, no podarilo sa mu zo zajatia utiecť a už o rok pomohol svojmu bratovi Algirdasovi poraziť Mongolov pri Modrých vodách. V roku 1370 Litovci znovu vtrhli na územie Teutóncov, boli však porazení v bitke pri Rudave. V tom istom roku sa však Kęstutisovi podarilo získať kontrolu nad Haličom a Volynskom na území dnešnej Ukrajiny a Bieloruska, o ktoré Litva dlho bojovala s Poľským kráľovstvom. V roku 1382 Litovci dobyli hrad Jurbarkas (nem. Georgenburg) na juhozápade Litvy.
Kęstutis s kresťanmi viackrát jednal o svojom pokrstení a poľský a uhorský králi mu v prípade, že prijme krst ponúkali aj kráľovskú korunu. V roku 1351 Kęstutis dokonca navštívil Budín, kde sľúbil prijatie krstu v prípade, že brat, volynské knieža Lubart, bude prepustené, Litve sa vrátia územia obsadené Teutóncami a a Litva bude povýšená na kráľovstvo. Z jednaní však zišlo po tom, čo cestou ušiel. Obdobne zlyhali aj pokusy cisára Karola IV. v roku 1358, keď Litovci ponúkli, že prijmú krst ak im bude prinavrátené územie Rádu teutónskych rytierov, a rytieri presídlia na východ, kde budú bojovať s Mongolmi.
Po tom, čo v roku 1377 zomrel Kęstutisov brat Algirdas sa moci v krajine ujal Jogaila (neskorší poľský kráľ Vladislav II.). Proti Jogailovi a Kęstutisovi sa postavili Jogailovi bratia, ktorí hľadali pomoc u rádových rytierov a v Moskovskom veľkokniežatstve, čo Kęstutisa prinútilo uzavrieť v roku 1379 s teutónskymi rytiermi mier. Už o rok sa však Kęstutisa pokúsil zvrhnúť za podpory Teutóncov jeho synovec a spoluvládca, čo sa mu však nepodarilo, a Kęstutis Jogailu v roku 1381 uväznil a začal vládnuť sám. Krátko na to však musel Kęstutis odísť do ruských krajín, kde vypuklo povstanie proti litovskej nadvláde, čo jeho synovec využil a proti Kęstutisovi povstal. Keď sa v auguste 1382 Kęstutis vrátil do Litvy, bol na hrade Trakai zajatý a na Krevskom hrade zaškrtený. Následne bol v hlavnom meste Vilniuse po pohansky žiarovo pochovaný. Niektorí historici sa skôr prikláňajú k samovražde. Kęstutisova smrť následne vyvolala desať rokov dlhý vnútorný konflikt medzi Jogailom a Vitoldom.

</doc>
<doc id="648769" title="Tyler, the Creator" url="https://sk.wikipedia.org/wiki?curid=648769">
Tyler, the Creator

Tyler Gregory Okonma (* 6. marec 1991, Ladera Heights, Kalifornia, Spojené štáty), známy pod umeleckým menom Tyler, the Creator, je americký reper, spevák, skladateľ, hudobný producent, návrhár a režisér videoklipov. Zviditeľnil sa na začiatku 2010s rokov ako spoluzakladateľ a "de facto" vedúci alternatívnej hip hopovej skupiny Odd Future, v ktorej vystupoval a zároveň produkoval takmer všetky nahrávky. Ako sólo umelec vydal mixtape a 6 štúdiových albumov, ktoré si poväčšine produkoval sám.

</doc>
<doc id="648786" title="Peter Deljan" url="https://sk.wikipedia.org/wiki?curid=648786">
Peter Deljan

Peter Deljan (iné mená: Peter II., krátko: Deljan; , ; * ?† po 1041, Konštantínopol) bol vodca bulharskej vzbury proti Byzantskej ríši za vlády Michala IV. v rokoch 10401041. Deljanov pôvod je nejasný, podľa Skylitza bol otrokom v Konštantínopole, odkiaľ utiekol do Bulharska. Sám o sebe medzi Bulharmi vyhlasoval, že je synom/vnukom (Skylitzes) cára Samuila. Byzantský kronikár Ján Zonaras Deljana pokladal za nelegitímneho syna komitopula Árona. Deljanovo meno malo slovanský význam víťaz, byzantský historik Michael Psellos však jeho meno demagogicky premenil na "Dolianos" etymologicky spojené s gréckym slovom "dolios" (lstivý).
Deljanovo povstanie.
Príčinou vzbury bolo značné zhoršenie hospodárskej situácie v Bulharsku po tom, čo bola na miestne obyvateľstvo Jánom Orfanotrofom uvalená daň aerikon. To znamenalo, že obyvateľstvo naďalej neodvádzalo dane v naturáliách, ako bolo zvykom za Prvej bulharskej ríše a Bazila I., ale podľa byzantského zvyku v peniazoch. Povstanie vypuklo v Belehrade, odkiaľ Deljan vtrhol do Nišu a Skopje. Deljanovo povstania sa čoskoro rozšírilo na značnej časti územia bývalej Samuilovej ríše a k vzbúrencom sa dokonca pridali byzantské jednotky z thém Dyrrhachion a Nikopolis. Dyrrhachionské vojská počas povstania zvolili za bulharského panovníka Tichomíra, avšak po tom, čo sa povstalecké jednotky stretli Deljan docielil Tichomírovo zosadenie a ukameňovanie. Významným prvkom vzbury bola podpora bulharskej bojarskej vrstvy. Krátko po vypuknutí povstania sa do Bulharska dostal syn posledného bulharského cára Ivana Vladislava Alusianos a Deljanovi nezostávalo nič iné, než legitímneho následníka bulharského cárskeho rodu prijať ako spoluvládcu. Povstanie sa zatiaľ rozšírilo na značnú časť Balkánu a v Grécku preniklo až k Thébam. Pri pokuse o dobytie Solúna bolo však povstalecké vojsko porazené a Alusianos, aby si zachránil život Deljana uväznil, oslepil a poslal do Konštantínopola. V Konštantínopole bol Deljan vedený pred mestským ľudom v triumfe a následne popravený.

</doc>
<doc id="649023" title="Telerig" url="https://sk.wikipedia.org/wiki?curid=649023">
Telerig

Telerig (po krste Theofylakt(os); , ) bol bulharský chán v rokoch cca. 768/774?776/777. Známy je stabilizáciou moci v Prvej bulharskej ríši a bojmi proti Byzantskej ríši. Po tom čo bol v roku 776/777 pravdepodobne bulharskou šľachtou prinútený opustiť Bulharsko, odišiel do Konštantínopola, kde správy o ňom krátko po jeho prijatí miznú.
Životopis.
V roku 773 Byzantská ríša podnikla útok na bulharské pohraničie, ale hlbšie neprenikla, pretože krátko na to začali strany rokovať o mieri. Ešte v tom istom roku, resp. v roku 774 ale Telerig prepadol byzantské územie v Macedónsku a odviedol do Bulharska okolo 12 000 zajatcov z tamojších slovanských Berzitov, ktorých mal Telerig následne usadiť v Bulharsku. Cisár Konštantín V., ktorý sa vďaka spojencom v Bulharsku o nájazde rýchlo dozvedel, naň zareagoval odvetným útokom a Bulharov na neznámom mieste zvanom Lithosoria porazil. Krátko na to mal Telerig lsťou zistiť mená byzantských agentov v krajine a mal ich dať popraviť. O rok na to počas príprav na novú výpravu zomrel Konštantín V. a vojna medzi Byzanciou a Bulharskom sa skončila. Telerigova pozícia v krajine však bola po konci vojny prekvapivo oslabená, pretože bulharská šľachta sa ďalej necítila byť viazaná vernosťou panovníkovi dovtedy spojenou s bojom o prežitie štátu. Zrejme v dôsledku vnútorných intríg preto Telerig niekedy v roku 776/777 utiekol do Konštantínopola, kde ho prijal nový cisár Lev IV. V Konštantínopole Telerig prijal krst, kresťanské meno Theofylaktos, a za ženu si vzal príbuznú cisárovnej Ireny. Správy o týchto udalostiach pochádzajú prevažne z pera byzantského historika Theofana Homologéta.

</doc>
<doc id="649087" title="Lucia Drábiková" url="https://sk.wikipedia.org/wiki?curid=649087">
Lucia Drábiková

Mgr. Lucia Drábiková, PhD. (* 12. jún 1977, Bratislava) je slovenská psychologička, manažérka, poslankyňa Národnej rady Slovenskej republiky a poslankyňa Trnavského samosprávneho kraja. Bola zvolená za hnutie Obyčajní ľudia a nezávislé osobnosti.
Politické pôsobenie.
Je poslankyňou Národnej rady SR, v parlamentných voľbách 2020 bola zvolená za hnutie Obyčajní ľudia a nezávislé osobnosti. Vo voľbách kandidovala z 28. miesta a získala 7 928 preferenčných hlasov. Pôsobí ako overovateľka Výboru pre sociálne veci NRSR, tiež je členkou Výboru pre nezlučiteľnosť funkcií NRSR. V politike pôsobí od roku 2016, kedy aktívne bojovala proti plánovanej likvidácii letiska v Piešťanoch. V novembri 2017 v okrese Piešťany získala 2 401 hlasov a bola zvolená za poslankyňu Trnavského samosprávneho kraja, kde je členkou Rady TTSK, podpredsedníčkou Komisie pre školstvo a mládež, členkou Komisie pre regionálny rozvoj, cestovný ruch a cezhraničnú spoluprácu a členkou Komisie pre nezlučiteľnosť funkcií.
Životopis.
Narodila sa v Bratislave, s rodinou žije v Piešťanoch. Je vydatá, má 3 deti. Je známa ako psychologička, publicistka, lektorka. V prednáškach, publikačnej činnosti i poradenstve sa zameriava najmä na oblasť odpustenia, rodinné a manželské poradenstvo a psychohygienu. Vyštudovala psychológiu na Filozofickej fakulte Univerzity Komenského v Bratislave. Magisterské štúdium ukončila diplomovou prácou so zameraním na schizofréniu, štátne skúšky absolvovala z klinickej a poradenskej psychológie. Absolvovala dva roky štúdia Katolíckej teológie na Rímskokatolíckej cyrilometodskej bohosloveckej fakulte Univerzity Komenského, Bratislava. Navštevovala postgraduálne štúdium pastorálnej psychológie na Filozofickej fakulte Trnavskej univerzity. Obhájila doktorát zo sociálnej a pracovnej psychológie na Filozofickej fakulte Trnavskej univerzity. V dizertačnej práci sa zameriavala na problematiku odpustenia a vzťahu k manželstvu a rodičovstvu u adolescentov vyrastajúcich v detských domovoch. Absolvovala dva výcviky krízovej intervencie pre obete domáceho násilia a dvojročný poradenský výcvik. Dlhodobo sa zameriava na rodinnú politiku, sociálnu oblasť, poradenské a odľahčovacie služby, neformálne vzdelávanie, duševné zdravie.
V rokoch 2000 až 2002 pracovala ako konzultantka na Linke detskej istoty. V roku 20022003 pracovala v Rade mládeže Slovenska ako manažérka pre regionálne rady a mládežnícku politiku. Vo Fóre pre verejné otázky pracovala ako manažérka v rokoch 20042005. Podieľala sa na organizácii prvej konferencii o úlohe katolíckych médií v spoločnosti. V Trnave v roku 2012 spolu s Máriou Guregovou spoluorganizovala druhú konferenciu Výchova a vzdelávanie ako nástroj na (de)formovanie hodnotového systému spoločnosti II, v rámci cyklu konferencií o výchove a vzdelávaní. Prednášky mali za cieľ ponúknuť stručný náhľad na význam a spôsoby sprostredkovania hodnôt v procese výchovy a vzdelávania a vytvoriť priestor na diskusiu. Pohľad ponúkli historička – etnologička Katarína Nádaská, sociálna psychologička Mária Dědová, historik František Neupauer a sociálna psychologička Lucia Drábiková.
V Slovenskej humanitnej rade pôsobila ako psychologička v roku 2005. Pre Trnavskú arcidiecézu pracovala ako PR manažérka a hovorkyňa medzi rokmi 20112012. Spoluorganizovala a moderovala Hodiny s arcibiskupom Mons.R. Bezákom, Adventné konferencie i Noc kostolov. Vedúcu produkcie robila v Televízii Karpaty v Piešťanoch v roku 2012. V Trnavskej arcidiecéznej charite ako aj v Centre pomoci človeku, pracovala ako sociálna poradkyňa medzi rokmi 20122013. Od roku 2014 do roku 2020 riadi pobočku Centra pomoci pre rodinu v Piešťanoch a pracuje v nej aj ako psychologička. Od roku 2019 do marca 2020 bola krajskou koordinátorkou projektu Medzigeneračná solidarita a podpora ľudskej dôstojnosti vo Fóre života v Bratislave. Externe spolupracovala s časopisom Miriam. Ako aktivistka sa aktívne podieľala na záchrane piešťanského letiska, vystupuje proti pochodu čertov, vypomáhala v poradni Alexis, spolupracuje so Spoločenstvom Dobrého pastiera. Po prvý raz s Centrom pomoci pre rodinu organizovala Deň rodiny v Piešťanoch. V roku 2019 spoluorganizovala Kajúcu tryznu na pamiatku obetí holokaustu za účasti predsedu TTSK, zástupcov samospráv, židovskej náboženskej obce, viacerých registrovaných cirkví, Múzea obetí holokaustu v Seredi a potomkov deportovaných obyvateľov Piešťan.

</doc>
<doc id="649089" title="BTR-82" url="https://sk.wikipedia.org/wiki?curid=649089">
BTR-82

BTR-82A je ruské obrnené obojživelné vozidlo 8x8. Je určené na prepravu mechanizovaných jednotiek, ako aj ničenie živej sily a ľahkej obrnenej techniky protivníka.
Predstavuje modernizáciu sovietskych vozidiel BTR-80, ktorá sa začala v roku 2009, kedy vznikli aj prvé prototypy. O rok neskôr bola vyrobená prvá séria vozidiel BTR-82A, ktorá slúžila na vojskové skúšky. V roku 2013, po úspešnom ukončení vojskových skúšok, bolo BTR-82A zavedené v ruských ozbrojených silách.
Opis.
Hoci tvar, veľkosť a rozloženie BTR-82 sú rovnaké ako u BTR-80, predsa len ide o istú modernizáciu tohto sovietskeho obrneného transportéra. Priestor posádky sa nachádza v prednej časti vozidla, bojový priestor na prepravu vojakov je v strednej časti a motor s prevodovkou je umiestnený v zadnej časti vozidla.
Posádka BTR-82/BTR-82A pozostáva z troch osôb: vodiča, strelca a veliteľa stroja. Do bojového priestoru sa zmestí sedem vojakov s plným vybavením a výzbrojou. Výsadok jednotky sa uskutočňuje prostredníctvom dvojkrídlových bočných dverí (ako na BTR-80), ktorých sa horné krídlo sa otvára v smere jazdy dopredu a spodné slúži ako stupačka. Okrem toho sú na streche vozidla umiestnené ďalšie dva výstupné otvory. Vodič a veliteľ vozidla majú svoje vlastné evakuačné otvory, ktoré sú umiestnené priamo nad ich sedadlami. Transportér je tiež vybavený klimatizáciou.
Vývojárom sa oproti BTR-80 podarilo mierne zvýšiť bezpečnosť stroja tým, že pokryli vnútorný trup vozidla kevlarovou tkaninou. To umožnilo nielen lepšie chrániť posádku pred guľkami a črepinami, ale tiež zvýšilo úroveň tepelnej izolácie a znížilo hluk vnútri vozidla. Mierne sa zvýšila tiež ochrana BTR-82/BTR-82A pre mínami a to vďaka použitiu špeciálnych rohoží vnútri trupu, ktoré dokážu absorbovať časť energie z explózie. Táto ochrana je však účinná iba v prípade výbuchu malej protipechotnej míny a BTR-82 nemajú zďaleka takú úroveň ochrany proti mínam ako vozidlá typu MRAP. BTR-82/BTR-82A sú vybavené moderným hasiacim systémom. Podľa odborníkov modernizačné úpravy umožnili zvýšiť celkovú bezpečnosť nových strojov asi o 20%.
Na BTR-82A bola nainštalovaná nová veža, ktorá výrazne zvýšila bojovú hodnotu stroja. Tá obsahuje automatický kanón 2A72 kalibru so zásobníkom 300 nábojov a guľomet PKTM kalibru . Miesto strelca sa presunulo z veže do karosérie. Veža je vybavená dvojplošným stabilizátorom, ktorý umožňuje strelcovi strieľať aj počas jazdy. Okrem toho je tam nainštalovaný zameriavač TKN-4GA, ktorý umožňuje použitie zbraní vo dne i v noci.
Kvôli nárastu hmotnosti obrneného transportéra museli vývojári vážne prepracovať podvozok vozidla. Na BTR-82 boli nainštalované nové prevodovky a moderné hnacie hriadele. Na obrnený transportér boli namontované výkonnejšie tlmiče. BTR-82 je vybavený hnacími nápravami s pevne zaisteným diferenciálom.
BTR-82 je poháňaný motorom KamAZ 740.14-300 s výkonom 300 konských síl. Nájazd do prvej generálnej opravy je .
Hoci BTR-82/BTR-82A v porovnaní so svojím predchodcom BTR-80 nepredstavuje žiadnu revolúciu, došlo tu k istému posunu vpred. Nové vozidlá majú vyššiu palebnú silu a ich bezpečnosť ako aj mobilita sa mierne zlepšili.
Varianty.
BTR-82 – modifikácia s guľometom KPVT kalibru .
BTR-82A – modifikácia BTR s kanónom 2A72 kalibru vo veži BPPU. Zavedené do ozbrojených síl Ruska v roku 2013.
BTR-82A1 (BTR-88) – modifikácia BTR-82 diaľkovo ovládanou vežou s kanónom kalibru a guľometom .
BTR-82AM – modernizácia existujúcich BTR-80, v rámci čoho získajú vozidlá výzbroj z BTR-82A. Modernizácia sa vykonáva počas generálnych opráv v ruských opravárenských podnikoch.
BTR-82V – modifikácia BTR-82A pre jednotky ruskej národnej gardy.
BTR-87 – hlboká modifikácia BTR-82A so zosilneným trupom. V rámci zmien bol motor umiestnený dopredu a transportný priestor pre vojakov do zadnej časti vozidla. Variant bol vyvinutý na exportné účely. Prvýkrát bol predstavený v júni 2015 na medzinárodnom vojensko-technickom fóre „Armia 2015“.
15C56M "Tajfun-M" – bojové vozidlo proti sabotáži vyvinuté na základe BTR-82, ktoré bolo vytvorené pre potreby strategických raketových síl. Tejto verzii chýba kanón kalibru a je vyzbrojená len guľometom.
Nasadenie.
Občianska vojna v Sýrii.
Prvé bojové nasadenie BTR-82A je známe v provincii Lazikíja v auguste 2015. Tieto obrnené vozidlá používala sýrska armáda, ktorá ich objednala od Ruskej federácie. Na webe sa však objavilo aj video sýrskej televízie, v ktorom vozidlo evidentne obsluhuje ruská posádka. Tá sa oficiálne zapojila do bojov proti odporcom režimu Baššára Asada 30. septembra 2015. Neskôr sa vozidlá BTR-82A objavili aj v bojoch v severnej časti Hamá. V apríli 2020 používali ruské jednotky tieto vozidlá na zabezpečenie kontroly nad diaľnicou M4 v provincii Idlib.

</doc>
<doc id="649195" title="Konstantin Vasilievič Ivanov" url="https://sk.wikipedia.org/wiki?curid=649195">
Konstantin Vasilievič Ivanov

Konstantin Ivanov (, čuvaš. Пăртта Кĕçтентинĕ; * 27. máj 1890, Slakbaš, Baškirsko†26. marec 1915, tamže) bol čuvašský učiteľ, grafik, básnik a prekladateľ. Napísal viacero prekladov a vlastných diel, z nich väčšina pochádza z rokov 19071909. Svojimi dielami výrazne obohatil čuvašský spisovný jazyk. Ivanovova podobizeň sa nachádzala na sovietskej jednorubľovej minci vydanej pri stom výročí jeho narodenia. V Rusku sa nachádza viacero pamätníkov venovaných jeho pamiatke a v jeho rodnej obci sa dnes nachádza pamätné múzeum.
Životopis.
Konstantin Vasilievič Ivanov sa narodil do bohatej sedliackej rodiny žijúcej v Slakbaši, v ruskej provincii Ufa. Vďaka zmýšľaniu Konstantinovho otca sa všetkým jeho ôsmim deťom dostalo dostalo vzdelanie. V roku 1902 Konstantin dokončil školu v Slabaši a odišiel študovať do Belebeju a odtiaľ za učiteľa do Simbirsku (dnes Ulianovsk). Potom, čo sa zúčastnil na protestoch proti cárskemu režimu bol v roku 1907 zo štúdii vylúčený a na čas sa vrátil do rodnej dediny. Jeho bývalý učiteľ, čuvašský osvietenec Ivan Jakovlevič Jakovlev ho však krátko na to povolal späť do Simsibirsku, kde sa pod jeho vplyvom stal prekladateľom ruskej poézie do čuvaštiny a začal tvoriť aj vlastné diela. Vytvoril mimo iné preklady Michaila Jurieviča Lermontova, Nikolaja Platonoviča Ogariova, Alexeja Vasilieviča Koľcova a Nikolaja Aleksejeviča Nekrasova. Ako prvý zaviedol sylabotonický verš do čuvaštiny a vytvoril čuvašský šlabikár, či učebnice literatúry. V roku 1909 zložil učiteľské skúšky, a stal sa učiteľom kreslenia a kaligrafie na ženskom učilišti vytvorenom pri učiteľskom ústave v Simbirsku. Okrem maliarstva ho zaujala aj fotografia. V roku 1914 Konstantin dostal tuberkulózu a o rok neskôr chorobe podľahol.
Vlastné diela.
I napriek pomerne krátkemu životu Ivanov vytvoril veľké množstvo vlastných diel a prekladov. Vo svojich dielach Ivanov vystupoval proti národnostnému a sociálnemu útlaku, vzdelanostnej zaostalosti a porušovaniu práv jednotlivcov v Ruskej ríši. Medzi jeho významné diela patria: balady "Železná valcha" (Timěr tylǎ) a "Vdova" (Tǎlǎch arǎm), veršovaná rozprávka "Dve dcéry" (Ikě chěr), či tragédia "Diablov otrok" (Šujttan čuri). Ivanovovým najvýznamnejším dielom je lyrickoepická poéma "Narspi" z roku 1908 pojednávajúca o tragickom osude utláčanej Čuvašky. Dielo bolo preložené do viacerých svetových jazykov a dočkalo sa aj operného spracovania na doskách Čuvašského štátneho divadla opery a baletu.

</doc>
<doc id="649210" title="Cyril A. Hromník" url="https://sk.wikipedia.org/wiki?curid=649210">
Cyril A. Hromník

Ph.Dr. Cyril Andrew Hromník (* 19. február 1942, Hrabušice) je slovenský historik a lingvista žijúci v Kapskom Meste v Južnej Afrike.
Životopis.
Po maturite išiel študovať na Karlovu univerzitu v Prahe históriu východnej Afriky a portugalčinu. V roku 1968 pracoval v portugalskom vysielaní Rádia Praha pre Brazíliu a vo swahilskom jazyku pre východnú Afriku. V tom istom roku odišiel do USA. Študoval na Syracuse University dejiny Afriky, Portugalska, Latinskej Ameriky a Indie. Na univerzite aj prednášal a v roku 1977 obhájil aj dizertačnú prácu. V Etiópii a ďalších afrických, ázijských a európskych krajinách pracoval na rôznych dokumentačných a výskumných projektoch. Študoval viacero jazykov: portugalčinu, španielčinu, ruštinu, angličtinu, francúzštinu, latinčinu, swahilčinu, hindčinu a tamilčinu. Študijné pobyty absolvoval vo viacerých krajinách: v Indii, Mozambiku, Keni, Angole, Portugalsku, Palestíne a Južnej Afrike – University of Cape Town, tieto pobyty mu pomohli nájsť cestu na skúmanie prehistorickej minulosti Afriky a Indie a medzikontinentálnej kultúrnej výmeny. Vedomosti a poznatky ktoré takto získal uplatňuje aj pri štúdiu dávnej minulosti Slovanov v stredoeurópskom priestore. Má úplne iný pohľad na slovenskú minulosť a ten sa úplne odlišuje od oficiálnej slovenskej alebo stredoeurópskej historiografie.
Dielo.
Cyril Hromník vydal väčšinu svojich publikácii v angličtine.

</doc>
<doc id="649254" title="Cobie Smuldersová" url="https://sk.wikipedia.org/wiki?curid=649254">
Cobie Smuldersová

Cobie Smuldersová (; * 3. apríl 1982, Vancouver, Britská Kolumbia, Kanada) je kanadská herečka známa vďaka postave Robin Sherbatsky zo seriálu "Ako som spoznal vašu mamu".
Životopis.
Jej otec je holandského pôvodu a matka anglického. Je z ôsmich detí a pomenovaná bola po svojej pratete z Holandska. O herectvo prejavila záujem počas štúdia na strednej škole, kde vystupovala v niekoľkých školských inscenáciách. Venovala sa tiež modelingu.
Kariéra.
Jej prvou veľkou úlohou bola postava Robin Sherbatsky v seriály "Ako som spoznal vašu mamu" z roku 2005. Svoju postavu hrala počas celých 9 sérií a objavila sa tak vo všetkých 208 epizódach. Seriál skončil v roku 2014.
V roku 2012 hrala agentku Mariu Hill z komiksovej série Avengers. Vďaka tejto roli získala špeciálne školenie od trénera tímu SWAT v Los Angeles.
Príležitostne hráva tiež v divadlách. Istý čas účinkovala aj na Broadwayi. Venuje sa tiež dabingu.
Osobný život.
Od roku 2012 je manželkou herca Tarana Killama s ktorým má dcéru Shaelyn (* 2009) a Janitu (* 2015). Od svadby používa jeho priezvisko Killam.

</doc>
<doc id="649267" title="Creative Industry Košice" url="https://sk.wikipedia.org/wiki?curid=649267">
Creative Industry Košice

Creative Industry Košice (CIKE) je nezisková organizácia v Košiciach, ktorá pomáha zlepšovať podmienky v kultúrnom a kreatívnom priemysle na Slovensku.
História.
Misia organizácie je zakorenená v jej pôvode, a to v organizácii Košice - Európske hlavné mesto kultúry 2013. Mesto Košice získalo tento prestížny titul po schválení projektu "Interface 2013" v septembri 2008 v Bratislave. Dopad tohto projektu bol veľmi pozitívny na imidž, návštevnosť a atraktivitu Košíc. Vízia Creative Industry Košice je teda posunúť Košice na úroveň vyspelých európskych miest prostredníctvom vzdelávania kreatívcov, sprofesionalizovania kultúrnych inštitúcii a poskytovaním mobilít.
Medzinárodná spolupráca.
V roku 2017 sa CIKE úspešne uchádzalo o členstvo Košíc v "Sieti kreatívnych miest" UNESCO (Creative Cities Network) v oblasti mediálneho umenia – žánru, v ktorom sa prirodzene spája umenie s digitálnymi technológiami. Profilovým projektom v rámci tohto prestížneho titulu je 6-dňový medzinárodný festival "Art &amp; Tech Days", ktorý prepája umenie, technológie a digitálnu kultúru. Každý ročník pozostáva z rozmanitých umeleckých podujatí vrátane výstav, koncertov, audiovizuálnych vystúpení, tanečných predstavení, zaujímavých workshopov a konferencie "Art &amp; Tech Conference".
Podpora kultúry.
Jednou z hlavných aktivít Creative Industry Košice sú vzdelávacie a mentorské programy. Patrí sem aj "Escalator", ktorý je zameraný na budovanie kultúrnej a kreatívnej infraštruktúry podporou a rozvojom kultúrnych profesionálov a organizácií. Zastrešujú ho skúsení medzinárodní lektori Sandy Fitzgerald, Paul Bogen a Birgitta Person. Od roku 2013 ho úspešne absolvovalo viac ako 50 významných kultúrnych hráčov.

</doc>
<doc id="649374" title="Araks" url="https://sk.wikipedia.org/wiki?curid=649374">
Araks

Araks (iné názvy: Aras, , , , ) je ázijská horská rieka v Zakaukazsku, najväčší pravostranný prítok rieky Kury.
Rieka tvorí hranicu medzi Arménskom a Azerbajdžanom s Iránom a Tureckom, kedysi tvorila hranicu ZSSR. Pramení v Turecku v Arménskej vysočine. Po prechode tiesňavami ústi do Araratskej roviny (v blízkosti rieky sa nachádza aj vrch Ararat), na dolnom toku prechádza Muganskou a Miľskou stepou. Jej najvýznamnejšími prítokmi sú vodné toky Arpa, Razdan, Vozopan, Achurjan, Kotur a Karasu. Rieka je nesplavná, v niektorých oblastiach (prevažne v Azerbajdžane) sa využíva na závlahy. Najviac vody má počas záplav v marci až júni, keď sa v horách topí sneh, a v novembri, či decembri z výdatných dažďov. V Kuro-arakskej nížine sa vlieva do rieky Kury, pričom poskytuje väčšinu usadenín tvoriacich deltu rieky Kury.
Araks a kultúra.
Podľa niektorých názorov má byť povodie Arasu mýtickým Edenom. Ako niekdajšia hranica medzi Ruskou ríšou a Perziou po Golestánskej mierovej dohode je Arak niekedy vnímaný ako jeden zo symbolov rozdelenia azerbajdžanského národa a ním obývaného územia na dve časti (severný ruský - dnes nezávislý Azerbajdžan a južný perzský - dnes súčasť Iránu. V azerbajdžanskej literatúre a umení je preto rieka často vnímaná ako symbol túžby a straty, významný kultúrny vplyv má meno rieky (Araz), ktoré sa používa aj ako mužské meno (napríklad azerbajdžanský poet Məmməd Araz, či arménsky futbalista Aras Özbiliz). Z hľadiska arménskych dejín je rieka významná preto, že na jednom z jej ostrovov ležalo hlavné mesto Veľkého Arménska Artaxata.

</doc>
<doc id="649410" title="Kolë Idromeno" url="https://sk.wikipedia.org/wiki?curid=649410">
Kolë Idromeno

Kolë Idromeno (* 15. august 1860, Skadar† 12. december 1939, tamže) bol albánsky všestranný umelec. Venoval sa maliarstvu, sochárstvu, architektúre, fotografovaniu a filmu. Hrával aj na trombón a zaujímal sa aj o drámu. Bol vedúcou kultúrnou a umeleckou osobnosťou albánskej renesancie v 19. storočí a 20. storočí a býva považovaný za iniciátora realizmu v Albánsku. Jeho žiakmi boli viacerí albánski umelci.
Životopis.
Kolë Idromeno sa narodil v Skadare, ktorý v tom období patril Osmanskej ríši. Už v mladom veku, ako násťročný začal kresliť a pracovať s vodovými farbami. S pomocou talianskeho emigranta, umelca Pjetëra Marubiho sa priučil fotografovaniu a v roku 1875 odišiel do Benátok, kde sa začal vzdelávať na Akadémii výtvarných umení (Accademia di Belle Arti di Venezia). Po šiestich mesiacoch školu nechal pre prísne formálne školenia. V Benátkach zotrval následne do roku 1878 a pracoval ako pomocník u miestneho maliara. Po návrate do Albánska si v roku 1883 otvoril fotografické štúdio a nadviazal kontakty s francúzskymi odborníkmi. V tomto období vznikla Prizrenská liga bojujúca o národnostné práva Albáncov a Idromeno sa zapojil do protitureckých kruhov, za čo bol v roku 1897 deportovaný do Ulcinju, kde strávil nasledujúci rok. V roku 1912 ako prvý v Albánsku začal dovážať vybavenie na premietanie filmov a v auguste toho istého roku podpísal kontrakt s rakúskou spoločnosťou Josepha Staubera a založil prvé verejné kino v Albánsku. Počas života veľa maľoval a jeho diela boli vystavované na mnohých medzinárodných výstavách - Budapešť (1898), Rím (1925 a 1936), Bari (1931), New York (1939). Zomrel v roku 1939 vo svojom rodnom meste.
Dielo.
Ako maliar preferoval mestské témy ako napr. Skadarská svadba ("Dasma shkodrane") z roku 1924, no vytvoril aj viacero malieb albánskych intelektuálov a národovcov, ale aj rodinných blízkych a priateľov. Maľoval taktiež krajinky, historické a náboženské témy. Všeobecne známa je jeho maľba Naša sestra ("Motra Tone") z roku 1883. Prezývaná je aj albánska Mona Lisa. Vo svojich umeleckých dielach aplikoval jednotný štetec bez použitia výrazných kontrastov, realizmus jeho diel je takmer fotografický.
Ako architekt navrchol Idromeno okolo 50 stavieb, medzi nimi verejné budovy, ale aj súkromné rezidencie. Známe sú najmä kino Rozafat, budova Albánskej štátnej banky, či skadarská kaviareň Kafja e Madhe. Navrhol tiež strop Katedrály svätého Štefana v Skadare.

</doc>
<doc id="649439" title="Johann Ernst Glück" url="https://sk.wikipedia.org/wiki?curid=649439">
Johann Ernst Glück

Johann Ernst Glück (, ; * 1651 /1652/18. máj 1654, Wettin† 5. máj 1705, Moskva) bol nemecký luteránsky kňaz a teológ, prekladateľ Biblie do lotyštiny.
Životopis.
Glück sa narodil do rodiny luteránskeho pastora v Saskom Wettine. Po štúdiu na latinskej škole v Altenburgu študoval viaceré predmety na Wittenberskej a Lipskej univerzite. Tu sa dostal aj do kontaktu s duchovným smerom pietizmu. Veľký vplyv naňho malo aj didaktické učenie Jána Amosa Komenského. Po štúdiách odišiel v roku 1673 do Livónska, kde pod patronátom Švédov začal vzdelávať lotyšských a estónskych roľníkov, popri čom vystriedal viacero úradov. Lotyšsky sa naučil zrejme za pomoci prekladateľa Jānisa Reitersa, neskôr sa naučil aj estónčinu a ruštinu. Tri roky slúžil ako pastor v pevnosti Daugavgrīva blízko Rigy, v rokoch 16831702 pôsobil ako pastor v meste Alūksne a ako dekan Kokneského dištriktu. V roku 1683 sa podieľal na založení prvej lotyšskej školy pre roľníkov a začal sa venovať prekladaniu z nemčiny do lotyštiny. Ako prvé preložil spevníky a katechizmus, nasledovali preklady Starého a Nového zákona, ktoré publikoval v roku 1689. Šlo o prvý celkový preklad Biblie do lotyštiny, dovtedy boli preložené len niektoré pasáže. Glückova Biblia mala veľký vplyv na vývoj lotyšského literárneho jazyka. Počas Severnej vojny medzi Švédskom a Ruskom boli Glück a jeho rodina ruskou armádou presídlení do Moskvy. V Rusku sa podieľal na westernizácii ruského vzdelávacieho systému a bolo mu zverené vedenie školy gymnaziálneho typu. Venoval sa tiež prekladu náboženskej literatúry do ruštiny. Z cirkevnej slovančiny do ruštiny mal tiež preložiť Bibliu, rukopis sa však nedochoval. Mal tiež vytvoriť jednu z najranejších gramatík ruštiny.
 Spolu s Glückom do Ruska šla aj jeho nevlastná pestúnska dcéra Marta Skavronská, ktorá sa stala milenkou a druhou manželkou cára Petra Veľkého. Po Petrovej smrti sa neskôr dokonca stala ruskou cárovnou Katarínou I. Glück v Moskve v roku 1705 zomrel a bol tam aj pochovaný na nemeckom cintoríne. Glückova postava sa neskôr vyskytla vo viacerých lotyšských literárnych dielach.

</doc>
<doc id="649475" title="Wincenty Kadłubek" url="https://sk.wikipedia.org/wiki?curid=649475">
Wincenty Kadłubek

Bl. Wincenty Kadłubek, O. Cist. [slovenská výslovnosť: Kadvubek] (iné mená: majster Wincenty; * 1150/1160, Kargów alebo Karwów† 8. marec 1223, Jędrzejów) bol poľský katolícky kňaz, biskup, cisterciánsky mních a historik, krakovský biskup v rokoch 12081217. V roku 1764 bol beautifikovaný. Okrem náboženského významu je známy pre jeho kroniku "Chronica Polonorum". Dobovo prevratnou bola aj jeho myšlienka, že nie je hodný byť pri moci ten, kto moc zneužíva a z nej vyplývajúce právo na odpor ("ius resistendi").
Životopis.
Kadłubek sa narodil do bohatej šľachtickej poľskej rodiny Różycówcov, svoj prídomok získal od poľského historika Jana Długosza. Po štúdiu na katedrálnej škole v Krakove odišiel v roku 1167 vďaka patronátu Kazimíra II. študovať na univerzitu do Bologny a/alebo Paríža. S najväčšou pravdepodobnosťou študoval právo, filozofiu alebo medicínu, získal titul magistra (majstra). Bol dobrým znalcom rímskeho a kánonického práva. Po návrate do Poľska v roku 1185 bol Kadłubek notárom a kaplánom na dvore Kazimíra II., a neskôr sa stal Kazimírovým kancelárom. Rozšíril tiež v Poľsku kult svätého Floriána. Po smrti krakovského biskupa Fulka v roku 1207 krakovská kapitula Kadłubka zvolila za nového biskupa a pápež Inocent III. voľbu 28. marca 1208 potvrdil. Kadłubek tak bol prvým biskupom v dejinách poľskej cirkvi, ktorý bol zvolený podľa cirkevných kánonov a nie panujúcim kniežaťom. Konsekrovaný bol gniezdnianskym arcibiskupom Henrykom Kietliczom. Kadlubek ako bývalý spolužiak Inocenta III. svedomito plnil zverené úlohy v cirkvi, výrazne sa zaslúžil o prevedenie často nepopulárnych cirkevných reforiem IV. lateránskeho koncilu v Poľsku (šlo najmä o celibát, nezávislosť Cirkvi od svetskej moci...) Pripisuje sa mu aj tradícia uctievania večného svetla v Poľsku. Koncilu v Lateráne sa aj zúčastnil. Vďaka jeho diplomatickým schopnostiam sa podarilo uzavrieť mier medzi uhorským kráľom Ondrejom II. a poľským kniežaťom Leškom I. Bielym, ktorí sa sporili o Haličsko.
Počas svojho episkopátu Kadłubek hojne podporoval kláštorný život v Poľsku. V roku 1218 Kadłubek poslal pápežovi Honoriovi III. žiadosť o uvoľnenie z cirkevného úradu a po akceptácii vstúpil do kláštora v Jedrzejowe a stal sa prvým Poliakom, ktorý vstúpil do rehole cisterciánov. V kláštore nasledovne žil až do svojej smrti v roku 1223. Pochovaný bol v chóre kláštorného kotola, neskôr však boli jeho ostatky prenesené a uložené pred hlavným oltárom kláštorného kostola.
V roku 1682 ako prvý inicioval proces Kadłubekovej beautifikácie Ján Sobiesky, podobná požiadavka bola následne v roku 1699 vyslovená aj Generálnou kapitulou rádu v Cîteaux. 18. februára 1764 pápež Klement XIII. na prosbu jedrzejowského opáta Wojciecha Ziemickeho potvrdil kult Wincenta Kadłubeka. V roku 1959 sa začal proces jeho kanonizácie. Niektoré z jeho pozostatkov sa nachádzajú v sandomierzskej katedrále a vo Waweli.
Dielo.
Kadłubek je autorom štvorknižnej latinskej kroniky o dejinách Poľska "Chronica seu originale regum et principum Poloniae" (skrátene "Chronica Polonorum"). Prvé tri časti majú podobu dialógu medzi gniezdnianskym arcibiskupom Jánom a krakovským biskupom Matúšom. Prvá časť je legenda, druhá je založená na Gallovej kronike, tretia a štvrtá časť obsahujú Wincentovu osobnú skúsenosť. Podľa niektorých názorov bola kronika napísaná na žiadosť kniežaťa Kazimíra II., iné názory hovoria o kniežati Leškovi. Podľa toho sa aj líši jej datácia do obdobia Kadlubekovho biskupstva, resp. do obdobia jeho rehoľných rokov. Kronika bola v Poľsku obľúbeným stredovekým literárnym dielom a využívala sa ako univerzitná učebnica. Kadłubekov obraz histórie je však skôr subjektívnejší a emocionálnejší, dielo prezentuje „poľskú národnú kroniku“. Kronika obsahuje príbehy o bojoch Poliakov proti pohanským kmeňom Pomoranov a Jatvingov a o poľských výpravách do Pruska. Vyzdvihuje úlohu cirkvi jej hodnostárov (najmä krakovského biskupa svätého Stanislava). Ako prvý popísal okolnosti smrti biskupa Stanislava, pôvod sporu s kráľom a priebeh jeho vraždy, ako i posmrtné zázraky. Je však predmetom sporov, či sa Kadłubkova rekonštrukcia udalostí zhoduje so skutočnosťou, časť historikov tvrdí, že Kadłubek len písomne sformuloval tradovanú legendu, a prevažná časť historikov v súčasnosti Kadłubeka nepovažuje za dôveryhodného a tvrdí, že si príbeh vymyslel, poprípade prevzal zo života Tomáša Becketa. Do diela vložil aj populárne legendárne príbehy ako príbeh o Krakovi, Wande a drakovi. V texte sa prvý raz objavujú dodnes používané pojmy ako "patria" (vlasť), "res publica" (spoločenstvo), či "regnum" (kráľovstvo).

</doc>
<doc id="649483" title="Vodné pólo na Panamerických hrách 2019" url="https://sk.wikipedia.org/wiki?curid=649483">
Vodné pólo na Panamerických hrách 2019

Vodné pólo na Panamerických hrách 2019 bol vodnopólový turnaj v rámci multišportového podujatia Panamerických hier 2019. Konal sa v Lime, v Peru v dňoch od 4.10. augusta 2019, za účasti 8 mužských a 8 ženských tímov. Vodnopólový turnaj sa na hrách organizuje od roku 1951, a toto bolo jeho 18. vydanie. Zápasy sa odohrali v plaveckom centre Villa María del Truinfo Centro Acuático, ktorý je súčasťou športového centra Complejo Deportivo Villa María del Triunfo. V mužskej kategórii siedmykrát v rade získalo titul , ktoré vo finálovom zápase zvíťazilo nad . V ženskej kategórii obhájilo titul rovnako , keď vo finále vyhralo nad .
Tento turnaj slúžil zároveň ako kvalifikácia panamerických družstiev na vodnopólový turnaj Letných olympijských hier 2021, ktoré sa uskutočnia v Tokiu. Kvalifikovalo sa na ne iba víťazné družstvo v oboch kategóriách.
Kvalifikácia.
Pozn.: Číslo v zátvorke udáva umiestnenie v neoficiálnom svetovom rebríčku v roku 2019. 
Pozn.: Číslo v zátvorke udáva umiestnenie v neoficiálnom svetovom rebríčku v roku 2019. 

</doc>
<doc id="649508" title="Jean-Paul Gaster" url="https://sk.wikipedia.org/wiki?curid=649508">
Jean-Paul Gaster

Jean-Paul Gaster (* 19. jún 1971, Germantown, Maryland, USA) je americký bubeník, ktorý je členom rockovo-metalovej skupiny Clutch.
Študoval na Seneca Valley High School v Germantowne v štáte Maryland.
Štýl a vplyvy.
Jean-Paul Gaster sa naučil hrať na bicie spolu s heavy rockovými interpretmi 60. a 70. rokov 20. storočia ako Jimi Hendrix, Cream, ZZ Top a Black Sabbath. Jeho ranými vplyvmi bola go-go hudba z Washingtonu D.C. a bubeníci ako Ju Ju House, Brandon Finley a Ricky Wellman. Je jedným z niekoľkých študentov, ktorí študovali s legendárnym washingtonským bubeníkom a učiteľom Walterom Salbom. Gasterovými obľúbenými bubeníkmi sú džezoví bubeníci Elvin Jones a Jack DeJohnette, bubeník skupiny Bad Brains Earl Hudson a neworleanský bubeník Johnny Vidacovich.
Clutch.
V roku 1991 založili Jean-Paul, Neil Fallon, Dan Maines a Tim Sult skupinu Clutch. V lete 1992, po vydaní albumu "Pitchfork", sa skupina vydala na svoje prvé turné po USA. Odvtedy skupina vydala 12 štúdiových albumov a intenzívne cestovala po Severnej Amerike, Európe, Spojenom kráľovstve a Austrálii. Skupina je aj naďalej dôležitou súčasťou súčasnej hard rockovej scény. Clutch hrá v priemere 120 vystúpení ročne a posledné vydanie skupiny s názvom "Psychic Warfare" sa umiestnilo na 1. mieste v rockovom rebríčku "Billboard".
Projekty.
Na konci 90. rokov 20. storočia založila skupina Clutch inštrumentálny projekt The Bakerton Group. Skupina The Bakerton Group založila nezávislé hudobné vydavateľstvo, River Road Records, na vydávanie vlastnej tvorby. River Road Records položilo základy pre to, aby vzniklo hudobné vydavateľstvo Weathermaker Records. Album "El Rojo" od skupiny The Bakerton Group bol jedným z prvých vydaní vydavateľstva Weathermaker.
Jean-Paul Gaster hral a nahrával aj so skupinou Five Horse Johnson. Objavil sa na albumoch "The Mystery Spot" a "The Taking of Blackheart". V roku 2007 kolaboroval s keyboardistom skupiny Opeth Perom Wibergom a gitaristom skupiny Kamchatka Thomasom Anderssonom na projekte s názvom King Hobo.
Počas roka 2008 hral Jean-Paul Gaster bicie na sólovom albume legendárneho marylandského doom metalového gitaristu Scotta Weinricha, "Punctuated Equilibrium".
V roku 2012 hral Jean-Paul aj na blues rockovom albume Mikea Westcotta s názvom "Justice Road", ako aj v roku 2017 na jeho albume "Atomic Blues". S Mikeom Westcottom hrá regulérne.
V roku 2013 Jean-Paul poskytol pre-produkciu na albume skupiny Lionize, "Jetpack Soundtrack". Tiež koprodukoval album skupiny Lionize z roku 2017 s názvom "Nuclear Soul" a hral na bicie na ich TBA nahrávke v roku 2019.
V roku 2014 Jean-Paul nahral bicie aj na albume marylandského gitaristu Marka Stanleyho, "Dark Brain". Album obsahuje gitaristu Oza Noya, ako aj basgitaristu skupiny Spyro Gyra, Scotta Ambusha. Album "Dark Brain" je zmesou progresívnych, jazz-funkových a okolitých štýlov. Pokračuje s kolaboráciou so Stanleym v štúdiu, ako aj na živých vystúpeniach.
Jean-Paul hral aj na nahrávke Jaya Turnera s názvom "Art Music for Bass". 
Jean-Paul kolaboroval aj s Kevinom Hillardom na nahratí bicích a perkusií pre soundtrack filmu "Fishing Without Nets". Film vyhral ocenenie na Sundance Film Festivale v roku 2014.
Jean-Paul nahral aj bicie a perkusie pre film Agenta Ogdena s názvom "When the Man Went South".
Jean-Paul kolaboroval aj s Markom Mortonom zo skupiny Lamb of God, Yannim Papadopoulosom zo skupiny Stinking Lizaveta a Chrisom Brooksom zo skupiny Lionize.

</doc>
<doc id="649587" title="Andrew Neil" url="https://sk.wikipedia.org/wiki?curid=649587">
Andrew Neil

Andrew Ferguson Neil (* 21. máj 1949, Paisley, Škótsko) je britský novinár, televízny moderátor, vydavateľ a mediálny konzultant.
Vyštudoval Paisleyské gymnázium ("Paisley Grammar School") a Glasgowskú univerzitu ("University of Glasgow"), kde v roku 1971 promoval s magisterským titulom v politickej ekonómii a politológii. Pôsobil ako politický poradca ministra životného prostredia vo vláde Edwarda Heatha, špecializujúc sa na bytovú politiku. Pôsobil na vedúcich pozíciách vo viacerých britských médiách, okrem iných v časopise "The Economist", novinách "The Sunday Times", televíznej stanici Sky Television a vydavateľskej holdingovej spoločnosti Press Holdings. Patrí k popredným moderátorom politických relácií v Spojenom kráľovstve, akými sú "Politics Live" a "The Andrew Neil Show" na BBC.

</doc>
<doc id="649595" title="Svätý František (seriál, 1996)" url="https://sk.wikipedia.org/wiki?curid=649595">
Svätý František (seriál, 1996)

Svätý František (orig. "Francesco's Friendly World") je americký animovaný seriál z roku 1996 o svätom Františkovi z Assisi. Seriál je určený pre všetky vekové kategórie. Seriál je sprevádzaný hudbou s pesničkami. Je to kresťanský seriál, vo všetkých epizódach je oslavovaný Boh. Animovaný seriál predstavuje život svätého Františka, a jeho zvieracích priateľov. 
V roku 1997 vyšlo v USA aj CD s piesňami zo seriálu a vyšiel aj na VHS Seriál bol na Slovensku vysielaný na televízií STV. Dabing vyrobilo Programové centrum prevzatých programov STV.

</doc>
<doc id="649615" title="Šalamúnová" url="https://sk.wikipedia.org/wiki?curid=649615">
Šalamúnová

Šalamúnová (, ) je obec v Zakarpatskej oblasti Ukrajiny pri hraniciach so Slovenskom (1 km) a Maďarskom (850 m), 2 km západnejšie od mesta Čop a 4 km východnejšie Čiernej nad Tisou. Jedná sa o najzápadnejšie sídlo Ukrajiny, okrem toho na západ od obci leží najzápadnejší bod Ukrajiny - mŕtve rameno Mŕtva Tisa. V Šalamúnovej žije 1 387 obyvateľov "(2007)", z toho 70 % Maďarov a 29 % Ukrajincov.
Dejiny.
Prvá písomná zmienka je z roku 1281 1281 a uvádza sa v nej, že obec patrila šľachticovi menom Peter. V priebehu 13.-14. storočí bola obec známa pod názvami „Salamu“, „Solomon“ či „Salamon“. Je možné, že názov pochádza od mena vlastníka – Šalamúna (Solomona). V 12. storočí tu vládli šľachtici z Trebišova, ktorí vládu v roku 1300 predali užhorodskému nadžupanu Petrovi Petuniovi. V prvej polovici 14. storočí sa majiteľom stal gróf Druget. V 30. rokoch 14. storočí v obci existoval katolícky kostol, ktorý v priebehu reformácie prešiel k protestantom a potom zase naspäť.
V 1427 roku bola obec považovaná za priemerne veľké osídlenie. V 16. storočí sa počet obyvateľov zmenšil. V roku 1588 podliehalo dani len 9 roľníckych hospodárstiev. V roku 1599 bolo vo vsi 20 roľníckych domácností, kostol, škola. Pramene z 17. storočí riadi Šalamúnovú k maďarským obciam.
Od roku 1918 obec patrila Slovensku, v rokoch 19381944 horthyovskému Maďarsku, v 19441945 znovu Slovensku.
V roku 1923 založili československí legionári s rodinami na zostatkovom statku s rozlohou 250 hektárov severne od železničnej trate osadu Stráž (, ). Legionárom vtedy ponúklo novovzniknuté Česko-Slovensko poľnohospodársku pôdu na východnom Slovenskom a Podkarpatsku, uvoľnenú pozemkovou reformou. Rodiny najprv žili v provizórnych priestoroch, potom si postavili domy; do osady sa prisťahovalo aj niekoľko rusínskych obyvateľov. V Stráži bola železničná zastávka "Stráž pri Čope" a dodnes sa železničný hraničný priechod Čop - Čierna nad Tisou nazýva na ukrajinskej strane Straž ().
23. novembra 1944 bola ves oslobodená od nemeckých vojsk ako jedno z posledných obývaných sídiel súčasnej Ukrajiny.
Pri odovzdaní Podkarpatskej Rusi Sovietskemu zväzu v roku 1945 bol železničný uzol Čop vrátane Šalamúnovej odovzdaný ZSSR, hoci sa nejednalo o súčasť Zemi podkarpatoruskej, ale administratívne patril ku Medzibodrožskému okresu Slovenska.
Po pripojení k ZSSR sovietska strana v roku 1946 rozkopala československú cestu č. 553 Mukačevo - Kráľovský Chlmec, ktorá spájala Šalamúnovú s Československom (48 ° 26'07 „N 22 ° 08'17“ v.). Slovensko a Ukrajina plánujú obnoviť túto cestu otvoriť nový cestný hraničný priechod.
V roku 1975 bol v centre umiestený pamätný znak na počesť sovietskych vojakov, ktorí padli pri oslobodení obce.
V roku 1995 sa zmenil ukrajinský názov dediny Solomonove () na Solomonovo ().
Priemysel.
Nachádza sa tu podnik „Eurocar“, oficiálny výrobca automobilov značky Volkswagen Group na Ukrajine.
Doprava.
Do 20-tych rokov Šalamúnovú a Čiernu nad Tisou spájali železnica (od roku 1872) a historická štrková cesta (pri hraničnom stĺpe č. 361.). V 20-tych rokoch česko-slovenská vláda vybudovala asfaltovú cestu II. triedy č. 533, ktorá spojila obce. Po pripojení Šalamúnovej k ZSSR sovietska pohraničná stráž rozbúrala 100 m cesty č. 533 pri hraničnom stĺpe č. 359 a zatarasila cestu ostnatými drôtmi, takže momentálne neexistuje žiadne cestné spojenie medzi Čiernou nad Tisou a Šalamúnovou. Slovenská a ukrajinská vláda rokujú o rekonštrukcii bývalej cesty č. 533 a otvorení hraničného priechodu.

</doc>
<doc id="649634" title="Kiro Gligorov" url="https://sk.wikipedia.org/wiki?curid=649634">
Kiro Gligorov

Kiro Gligorov (; * 3. máj 1917, Štip† 1. január 2012, Skopje) bol macedónsky a juhoslovanský právnik a politik, prvý prezident nezávislého Macedónska (dnes Severné Macedónsko). Úrad prezidenta zastával v dvoch funkčných obdobiach po sebe v rokoch 19911999. Pred tým zastával viaceré významné posty v Juhoslovanskej republike, medzi nimi úrad predsedu federálneho parlamentu, úrad federálneho ministra financií, či úrad vicepremiéra socialistického Macedónska. V roku 1991 bol zvolený ako prezident socialistického Macedónska, vtedy ešte stále zväzovej krajiny Juhoslávie. Zohrával dôležitú úlohu pri vzniku nezávislého Macedónska, ktoré aj vďaka jeho schopnostiam ako jediný nástupnícky štát nebolo zatiahnuté do vojen spojených s rozpadom Juhoslávie. Za jeho úradu bolo Macedónsko prijaté do OSN a Gligorov sa snažil riešiť aj spory s Gréckom a albánskou menšinou.
Životopis.
Gligorov sa narodil v osade Novo Selo v Štipe v roku 1917. Mesto v tom období patrilo Srbskému kráľovstvu, no počas prvej svetovej vojny bolo obsadené Bulharskom. V roku 1938 dokončil štúdium práva na univerzite v Belehrade a krátko pred vypuknutím druhej svetovej vojny začal pracovať v Skopje. Po obsadení Juhoslávie Nemcami vstúpil v roku 1941 do komunistickej strany a zúčastnil sa antifašistického národnooslobodzovacieho hnutia, kde sa spoznal s Titom.
Po druhej svetovej vojne sa stal referentom na ministerstve financií a hospodárstva a nastúpil na svoju politickú kariéru. V rokoch 1962 až 1967 pôsobil ako minister financií centrálnej vlády, a súčasne od roku 1967 ako vicepremiér Macedónskej socialistickej republiky vrámci Juhoslávie. Ako člen Zväzu komunistov Juhoslávie a príslušník jeho exekutívneho byra a Titov spolupracovník patril k najvýznamnejším funkcionárom v krajine. V rokoch 1974 až 1978 pôsobil ako predseda federálneho juhoslovanského parlamentu. Začiatkom osemdesiatich rokov prišiel s plánom presadiť hospodárske reformy v smere k trhovému hospodárstvu, za čo sa dostal do konfliktu s vedením štátu a musel sa z vysokej politiky stiahnuť.
Do juhoslovanských vládnych kruhov bol opätovne povolaný v roku 1990, keď sa premiér Ante Marković rozhodol pre akčný plán úspor a ozdravenia ekonomiky. Napriek počiatočným úspechom však plán zlyhal po tom, čo bol sabotovaný nacionalistickými politikmi. Gligorov sa vrátil do Macedónska.
V januári 1991 bol vďaka podpore od širokého spektra politikov ako nestraník zvolený v zložitom období zvolený za prezidenta Macedónskej socialistickej republiky. Snažil sa nájsť kompromisné riešenie pre udržanie pokoja a spolu s bosniansko-hercegovským prezidentom Alijom Izetbegovićom prišiel s myšlienkou vytvoriť konfederálne spoločenstvo juhoslovanských republík, čo však ostatné zväzové republiky odmietli. Po tom, čo sa od Juhoslávie odtrhlo Slovinsko a Chorvátsko sa v Macedónsku uskutočnilo referendum, v ktorom obyvatelia vyjadrili súhlas s nezávislosťou. Po vyhlásení nezávislosti Macedónska sa 17. septembra 1991 Gligorov stal prvým prezidentom samostatného Macedónska. Gligorov sa v tomto období ukázal byť skúseným politikom, vďaka ktorému sa Macedónska ako jedinej z bývalých juhoslovanských krajín nedotkla vojna. 21. februára 1992, Gligorov podpísal s generálom Blagojom Adžićom zmluvu, ktorá znamenala odchod juhoslovanských vojsk z Macedónska. V nasledujúcom období musel riešiť problémy s albánskou menšinou, ako aj negatívny postoj Grécka k názvu Macedónska, ktorý riešila Dočasná dohoda z roku 1995. Vo voľbách 1994 bol Gligorov v prezidentských voľbách v úrade potvrdený.
3. októbra 1995 sa stal Gligorov adresátom bombového atentátu, ktorý prežil, no oslepol na jedno oko a bomba poškodila aj časť jeho tváre. Dočasným úradujúcim prezidentom sa v tom období stal Stojan Andov. Gligorov aj napriek zhoršenému zdravotnému stavu po návrate z nemocnice vo funkcii prezidenta zotrval až do nových volieb v roku 1999. Strojcovia atentátu zostali neodhalení. 
Po roku 1999 odišiel z politiky a založil nadáciu pomenovanú po ňom. V rokoch 2004 až 2005 pôsobil ako člen medzinárodnej komisie pre Balkán na čele s bývalým talianským premiérom Giulianom Amatom. Kiro Gligorov zomrel 1. januára 2012 vo veku 94 rokov.

</doc>
<doc id="649635" title="Horľavina" url="https://sk.wikipedia.org/wiki?curid=649635">
Horľavina

Horľavina alebo horľavá látka je látka, ktorá sa ľahko spaľuje, čiže ľahko, prudko a rýchlo horí.
" Čistá horľavina" je spáliteľná zložka paliva. V prípade čierneho uhlia predstavuje horľavina 55 až 70 %, v prípade hnedého uhlia len 40 až 55 %. Prevažnú časť horľaviny tvorí uhlík, v menšej miere sú obsiahnuté vodík, kyslík, síra a dusík. Spálením horľaviny vzniknú horúce spaliny, obsahujúce oxidy spomínaných látok.
Kategórie horľavín.
Podľa bodu vzplanutia sa horľaviny – horľavé kvapaliny – rozdeľujú do 4 kategórií.

</doc>
<doc id="649677" title="Jean Rochefort" url="https://sk.wikipedia.org/wiki?curid=649677">
Jean Rochefort

Jean Rochefort, celým menom Jean Raoul Robert Rochefort (* 29. apríl 1930, Dinan, Francúzsko† 9. október 2017, Paríž) bol francúzsky herec, trojnásobný držiteľ francúzskeho filmového ocenenia César.
Životopis.
Herectvo študoval najprv v Paríži, následne na konzervatóriu v Nantes, kde sa zoznámil aj so Jean-Paulom Belmondom. Po štúdiách vystupoval na rôznych divadelných scénach a v kabaretoch.
Od polovice 50. rokov sa začal objavovať aj vo filme a v televízii. Spočiatku sa jednalo o drobné a vedľajšie role, kde obvykle prihrával svojim slávnejším a známejším kolegom. V rokoch 19641966 hral v prvých troch dieloch slávnej ságy o Angelike právnika Françoisa Desgreze.
Ako filmový herec sa presadil až 70. rokoch v komédiách "Veľký blondín s čiernou topánkou" a "Návrat veľkého blondína". Okrem výrazných komediálnych rolí sa presadil aj ako výborný dramatický herec, čo mu v druhej polovici 70. rokov prinieslo aj dve ocenenia César.
V roku 1999 bol ocenený tretím Césarom za svoje celoživotné dielo a prínos francúzskej kinematografii. Počas svojej viac ako päťdesiatročnej kariéry vystupoval vo viac ako 100 rôznych audiovizuálnych dielach. V októbri 2013 vydal svoju autobiografiu s názvom "Ce genre de choses".

</doc>
<doc id="649733" title="Joan Allenová" url="https://sk.wikipedia.org/wiki?curid=649733">
Joan Allenová

Joan Allenová (; * 20. august 1956, Rochelle, Illinois, USA) je americká herečka.
Životopis.
Allenová sa narodila do americkej rodiny a je zo štyroch detí, z ktorých sa narodila ako najmladšia. Navštevovala strednú školu Rochelle Township High School. Následne navštevovala University of Eastern Illinois University, kde hrala v niekoľkých divadelných hrách s Johnom Malkovichom, ktorý bol tiež študentom, a potom Northern Illinois University, kde získala titul bakalár umenia.
Kariéra.
Allenová svoju hereckú kariéru začala v divadle. Bola členkou súboru Steppenwolf Theatre Company v roku 1977. V roku 1989 získala cenu Tony za divadelné predsavenie "Burn This", ktoré sa hralo na Broadwayi a zahrala si tam spolu s Johnom Malkovichom.
V roku 1995 získala nomináciu na Academy Awards, v kategórií Najlepšia herečka vo vedľajšej úlohe vo filme "Nixon". O rok neskôr si zahrala po boku herečky Winony Ryder a herca Daniel Day-Lewisa, ktorý hral jej manžela vo filme "Crucible".
V roku 1997 hrala v komédii "Pleasantville", ktorá vyšla v roku 1998.
V menšej úlohe sa objavila ako matka Rachel McAdamsovej, v romantickej komédii "The Notebook" z roku 2004.
V roku 2016 sa objavila v televíznom seriály "The Family", ktorý mal dvanásť častí.
Osobný život.
V roku 1990 sa vydala za herca Petra Friedmana. Rozviedli sa v roku 2002 a majú spolu dcéru Sadie, ktorá sa narodila v roku 1994.

</doc>
<doc id="649754" title="Shirley Knightová" url="https://sk.wikipedia.org/wiki?curid=649754">
Shirley Knightová

Shirley Knight (* 5. júl 1936, Goessel, Kansas, USA – † 22. apríl 2020, San Marcos, Texas, USA) bola americká herečka a speváčka.
Životopis.
Ranný život
Narodila sa a vyrastala v Kansase. V jedenástich rokoch sa začala venovať opernému spevu. V štrnástich rokoch napísala poviedku, ktorá vyšla v národných novnách. Svoju filmovú kariéru začala v roku 1959, kvôli ktorej odcestovala do New Yorku. 
Kariéra
V roku 1961 hrala v dráme "The Dark at the Top of the Stairs" za ktorú bola nominovaná na Academy Awards v kategórií Najlepšia herečka vo vedľajšej úlohe. Nomináciu v rovnakej kategórií získala aj v roku 1963 za jej herecký výkon vo filme "Sweet Bird of Youth".
V roku 1995 získala ocenenie Zlatý glóbus za jej herecký výkon vo filme I"ndictment: The McMartin Trial". 
Osobný život
Knightová sa vydala za amerického herca Genom Perssona v roku 1959. Ich manželstvo bolo rozvedené v roku 1969. Mali spolu jedno dieťa, herečku Kaitlin Hopkins. 
Druhé manželstvo mala s anglickým spisovateľom Johnom Hopkinsom, a to od roku 1969 až jeho smrti v roku 1998. Spolu s Hopkinsom vychovali jej dcéru z prvého manželstva, ktorá neskôr používala aj Hopkinsonovo priezvisko. 
Úmrtie
Zomrela dňa 22. apríla 2020 prirodzenou smrťou v dome svojej dcéry Kaitlin. V čase smrti mala 83 rokov.

</doc>
<doc id="649796" title="Slnko v sieti 2020" url="https://sk.wikipedia.org/wiki?curid=649796">
Slnko v sieti 2020

10. ročník odovzdávania cien Slnko v sieti sa mal pôvodne konať 17. apríla 2020 v interiéroch Starej tržnice v Bratislave. Vzhľadom na preventívne opatrenia súvisiace s pandémiou koronavírusu na Slovensku, sa ceremoniál v plánovanej podobe nemohol uskutočniť. V polovici júna bol preto oznámený náhradný termín, tento pripadol na 9. september.
O ocenenie sa pôvodne uchádzalo celkom 24 titulov, presnejšie 12 hraných, 6 dokumentárnych i 6 animovaných filmov. Do druhého kola postúpilo 14 kandidátov, z toho 8 celovečerných, 3 dokumenty a 3 kreslené. Najväčší počet nomináciíí, respektíve 12, obdržal thriller Jonáša Karáska s názvom "Amnestie", v 11. kategóriách na cenu ašpirovala pre zmenu dráma Marka Škopa "Nech je svetlo", zatiaľ čo 8 nomináciíí si vyslúžil dlhometrážny debut Teodora Kuhna "Ostrým nožom".

</doc>
<doc id="649866" title="Jakub Drábik" url="https://sk.wikipedia.org/wiki?curid=649866">
Jakub Drábik

Mgr. Jakub Drábik, PhD. (* 1986, Košice) je slovenský historik, univerzitný pedagóg a samostatný vedecký pracovník Historického ústavu Slovenskej akadémie vied (HÚ SAV). Vo svojej vedeckovýskumnej činnosti sa venuje komparatívnemu výskumu fašizmu, najmä britského a českého fašizmu.
Životopis.
Vyštudoval históriu na Filozofickej fakulte Prešovskej univerzity v Prešove (20042009) a absolvoval doktorandské štúdium všeobecných dejín na Ústave svetových dejín Filozofickej fakulty Karlovej univerzity (20112014). V akademickom roku 2012/2013 pôsobil na Oxford Brookes University ako hosťujúci výskumný pracovník ("visiting research scholar"), kde na svojom výskume pracoval s profesorom moderných dejín Rogerom Griffinom, odborníkom na výskum fašizmu. Od septembra 2016 pôsobí na HÚ SAV a zároveň na Masarykovej univerzite.

</doc>
<doc id="649871" title="Veľmi vysoké napätie" url="https://sk.wikipedia.org/wiki?curid=649871">
Veľmi vysoké napätie

Veľmi vysoké napätie (VVN) je označenie pre elektrické napätie v rozsahu 52 až 300 kV (združené napätie), respektíve 30 až 171 kV (fázové napätie). Je to napätie vyššie, než vysoké napätie, ale nižšie než zvlášť vysoké napätie. 
Samuel Kóňa spôsobuje zvyšovanie napätia a smeruje to k veľmi vysokému napätiu.
Na Slovensku.
Na Slovensku do oblasti veľmi vysokého napätia spadajú vedenia napäťových úrovní 110 kV a 220 kV. Vedenia 110 kV sú súčasťou distribučnej sústavy a spravujú ich regionálne distribučné spoločnosti. Vedenia 220 kV sú súčasťou prenosovej sústavy, ktorú spravuje Slovenská elektrizačná prenosová sústava. Táto napäťová úroveň je však považovaná za neperspektívnu a plánuje sa jej postupný útlm a úplné nahradenie úrovňou 400 kV v oblasti ZVN.

</doc>
<doc id="649943" title="Topoľový potok (prítok Zohorského kanála)" url="https://sk.wikipedia.org/wiki?curid=649943">
Topoľový potok (prítok Zohorského kanála)

Topoľový potok je prirozdený, kanalizovaný vodný tok na Záhorí, na území okresu Malacky, v katastrálnom území obce Malé Leváre. Ide o potok V. rádu, čisto nížinného charakteru o dĺžke 1,602 km a s plochou povodia 4,474 km². Pramení v nadmorskej výške a ústi do Zohorského kanála vo výške 
Prameň.
Pramení na rozhraní listnatého lesa a ornej pôdy v trávnatom poraste, neďaleko oblasti Pri hruške (), v Záhorskej nížine, v podcelku Borská nížina, v časti Záhorské pláňavy, v nadmorskej výške Do prameňa zo severnej strany vteká umelý melioračný kanál pritekajúci od lokality Na Nepriazni ().
Opis toku.
Tok sprvu tečie severozápadným smerom trsťovým korytom s kermi, najskôr na rozhraní lesa a ornej pôdy a onedlho na hranici ornej pôdy a lúky. Následne sa stáča na západ a popri potoku sa začínajú vyskytovať vysoké listnaté stromy. Opäť sa obracia na severozápad, o chvíľu sa križuje s vedením vysokého elektrického napätia a vzápätí priberá ľavostranný priesakový kanál hrádze Lakšárskeho potoka. Podteká spomínaný potok a zároveň aj asfaltovú cestu. Pokračuje odlesnenou, pasienkovou a poľnohosodárskou krajinou, korytom taktiež bez drevinového porastu. Tok sa následne presmerováva na západný smer. Ďalej vteká do dorasteného lužného lesa, kde ho križujú vysokonapäťové káble a je premostený mostom lesnej cesty. Tam sa v nadmorskej výške zľava vlieva do Zohorského kanála.

</doc>
<doc id="649978" title="Aľmetievsk" url="https://sk.wikipedia.org/wiki?curid=649978">
Aľmetievsk

Aľmetievsk ( [transliterácia:Al'met'evsk], ; do roku 1953: Aľmetievo; rus. Альметьево) je mesto v ruskej federatívnej republike Tatársko. Mesto sa nachádza na ľavom brehu rieky Stepnoj Zaj. Územie mesta bolo osídlené už v 17. storočí, na začiatku 20. storočia sa v pôvodnom sídle nachádzalo asi 500 domácností. Po tom, čo bola v okolí mesta v priebehu druhej svetovej vojny objavená ropa, sa započalo obdobie rapídneho rozmachu oblasti. Dnešné mesto vzniklo v roku 1953 ako stredisko ťažby a spracovania ropy a zemného plynu pri Romaškinskom ložisku ropy. V meste sa nachádza začiatok zariadení potrubnej prepravy ropy do ruských miest (Samara, Perm, Nižný Novgorod a i.), a následne aj do strednej Európy (Družba). V meste sídli jedna z najväčších ruských ropných spoločností Tatneft.

</doc>
<doc id="649980" title="Evakuácia" url="https://sk.wikipedia.org/wiki?curid=649980">
Evakuácia

Evakuácia (z lat., slovensky "vypratanie, vyprázdnenie") je súhrn organizačných a technických opatrení zabezpečujúcich premiestnenie osôb, zvierat a vecí v danom poradí priority z miest ohrozených mimoriadnou udalosťou do miest, v ktorých je zabezpečené pre osoby náhradné ubytovanie a stravovanie, pre zvieratá ustajnenie a pre vecné prostriedky uskladnenie.
Evakuácia sa vzťahuje na všetky osoby v miestach ohrozených mimoriadnou udalosťou s výnimkou osôb, ktoré sa budú podieľať na záchranných prácach, riadenií evakuačných opatrení, alebo budú vykonávať inú neodkladnú činnosť na zabezpečenie minimalizácie následkov mimoriadnej udalosti.
Na Slovensku sú základné právne náležitosti evakuácie stanovené v zákonných i podzákonných normách, akými sú napr. Zákon o integrovanom záchrannom systéme č. 129/2002 Z. z., Zákon o civilnej ochrane obyvateľstva č. 42/1994 Z. z., vyhláška Ministerstva vnútra o evakuácii č. 328/2012 Z. z. a rad ďalších.
Občania sú o vyhlásení evakuácie informovaní prostredníctvom sirén varovným signálom "Všeobecná výstraha" (kolísavý tón, dĺžka 140 sekúnd) a tiesňovou informáciou v masmédiách (rádio, televízia, tlač), prípadne z mobilných rozhlasových prostriedkov .

</doc>
<doc id="650009" title="Bachčisaraj" url="https://sk.wikipedia.org/wiki?curid=650009">
Bachčisaraj

Bachčisaraj (, ) je mesto na Kryme. "De jure" spolu s Krymom patrí Ukrajine, fakticky mesto a Krym ovláda Ruská federácia. Nachádza sa na vnútornom hrebeni Krymských vrchov, v údolí rieky Čurjuk-Su (Çürük Suv). Mesto leží približne v strede cesty medzi krymskými metropolami Simferopol a Sevastopoľ, je centrom Bachčisarajského rajónu. V minulosti bolo hlavným mestom Krymského chanátu a bolo obývané prevažne Krymskými Tatármi. V meste sa nachádza zachovaný komplex Chánov palác zo 16. storočia. V období stalinizmu sa počet Krymských Tatárov pre deportácie znížil a opätovne začal vzrastať až krátko pred rozpadom ZSSR. Mesto je významným turistickým centrom na Kryme. Alexandr Sergejevič Puškin napísal poému Bachčisarajská fontána.
Dejiny mesta.
V 13. storočí polostrov ovládla Mongolská ríša a následne jej nástupnícky štát Zlatá horda. Na územie Krymu sa v tomto období po prvýkrát výraznejšie dostal islam. V 15. storočí na polostrove vznikol Krymský chanát, ktorého panovníci sa usadili pri neďalekom meste Čufut-Kale. Pôvodný Bachčisaraj bol založený na prelome 15. a 16. storočia krymským chánom Mengli Girajom I. na mieste dnešného Salačiku a na miesto súčasného mesta sa presunulo za vlády chána Sahiba Giraja I. v roku 1532. Mesto ako mocenské centrum krajiny prosperovalo a rástlo, stalo sa obchodným a remeselníckym centrom Krymu. Význam mesta posilnila výstavba Chánovho paláca. Od 16. storočia v meste vznikol vodovodný systém, cez ktorý tiekla voda do fontán v paláci.
Krymský chanát ako vazal Osmanskej ríše sa stal bojiskom medzi Osmanmi a Ruskou ríšou. V roku 1681 bol v meste medzi štátmi uzavretý uzavretý Bachčisarajský mier, ktorý ukončil rusko-tureckú vojnu trvajúcu od roku 1676. V roku 1736 mesto počas rusko-tureckej vojny dobyli a vypálili ruské vojská pod vedením poľného maršala Burkharda Christopha von Münnicha, a bolo preto prestavané. Koncom 18. storočia sa v meste nachádzalo 29 mešít, tri madrasy a kláštor dervišov. V roku 1783 bolo mesto za vlády Kataríny Veľkej pripojené k Ruskej ríši. V rámci Ruska mesto patrilo striedavo pod viacero administratívnych jednotiek, v období Krymskej vojny v ňom sídlila ruská nemocnica a veliteľstvo delostrelectva. V roku 1875 bolo mesto napojené na železnicu medzi Simferopolom a Sevastopoľom. Mesto bolo hlavným centrom Krymských Tatárov v Rusku a sídlilo tu krymsko-tatárske divadlo. V roku 1912 sa v meste nachádzalo 40 mešít, 6 kostolov a kláštorov Pravoslávnej cirkvi, karaimská kenesa a synagóga.
26. novembra (resp. 9. decembra) 1917 sa v Chánovom paláci uskutočnil kurultaj Krymských Tatátov, ktorý rozhodol o vytvorení Krymskej ľudovej republiky, no už o rok neskôr bol v štáte usporiadaný boľševický prevrat a na polostrove nakrátko vznikla Tavridská socialistická republika. Bolševici sa v krajine ale neudržali a po tom, čo bolo územie dočasne okupované nemeckými vojskami územie pripadlo Ukrajinskej ľudovej republike. Ukrajina si svoju samostatnosť dlho neudržala a po Rižskom mieri územie pripadlo Sovietom. Od roku 1921 mesto patrilo Krymskej autonómnej sovietskej socialistickej republike, kde zotrvalo až to dočasnej okupácie nemeckými a rumiunskými vojskami počas druhej svetovej vojne. 14. apríla 1944 bolo mesto oslobodené Červenou armádou a krátko na to začal stalinský režim s deportáciou Krymských Tatárov. Režimom bola odôvodnená pre spoluprácu s nacistami. Od roku 1954 patrilo mesto spolu s Krymom Ukrajinskej sovietskej republike. V roku 1989 sa do mesta opätovne vrátila krymsko-tatárska menšina a vznikla Krymská autonómna sovietska socialistická republika. Po rozpade ZSSR mesto pripadlo Krymskej republike vrámci Ukrajiny. Od roku 2014 územie mesta ovláda Ruská federácia.
Pamiatky.
V meste a jeho okolí sa nachádza viacero významných historických a kultúrnych pamiatok.

</doc>
<doc id="650055" title="Adamov jazyk" url="https://sk.wikipedia.org/wiki?curid=650055">
Adamov jazyk

Adamov jazyk je podľa židovskej a kresťanskej tradície jazyk, ktorým údajne hovoril Adam, prvý človek na zemi, poprípade Eva, údajne prvá žena na svete zo záhrady Eden. Nevieme presne ako jazyk vznikol, buď na Adama hovoril týmto jazykom Boh, alebo ho vymyslel Adam, aby mohol opísať veci, zvieratá, rastliny a okolnosti okolo seba. Z lingvistického hľadiska je Adamov jazyk prajazyk, z ktorého sa vyvinuli všetky ostatné jazyky. Ďalej existuje povesť o Babylonské veži z biblickej knihy Genezis, kedy sa ľudia rozhodli, že postavia vežu až do neba, ale tým si rozhnevali Boha. V tej dobe všetci ľudia hovoril rovnakým jazykom, ale pretože bol Boh rozhnevaný, tak rozdelil tento jazyk na niekoľko jazykov a rozohnal ľudí po celej zemi. O dare jazyka od boha hovoria aj iné kultúry, napríklad mezopotámska, čínska a arabská. Mojžiš vo svojej knihe (6:5-6) tvrdí, že sa Adamov jazyk vytvoril v Edenskej záhrade a zanikol v Babylone pri stavaní Babylonskej veže. 
Zánik Adamovho jazyka.
Známy je príbeh o Babylonskej veži z knihy Genezis. V tomto príbehu sa ľudia rozhodli, že postavia vežu, ktorá bude siahať až do neba, aby sa dostali k Bohu. Týmto konaním Boha nahnevali. Keďže v tej dobe všetci hovorili jedným jazykom (Adamovým), tak sa Boh rozhodol, že potrestá ľudí vytvorením viacerých jazykov, aby sa navzájom nedorozumeli. Tento trest mal za následok to, že sa ľudia nevedeli dohodnúť na dostavaní veže, ktorá neskôr padla. Podľa niektorých vežu zničil samotný Boh, iní (realisti) tvrdia, že padla sama kvôli zlým fyzickým podmienkam.
Tento príbeh opisujú mormonisti vo viacerých literatúrach, taktiež je súčasťou kresťanských a židovských tradícii. Niektoré cirkvi a spoločenstvá spochybňujú pravdivosť tejto literatúry. 
Problematika a pochybnosti o existencii Adamovho jazyka.
Latinčina sa v 17. storočí stala nepotrebnou, pretože bol zložitá a plná nepravidelností. Vďaka rozvoju kníhtlače sa vydávali jazyky v národných jazykoch. Vytvorila sa tak potreba nového univerzálneho jazyka. Začal sa hľadať univerzálny jazyk, aby umožnil návrat do doby pred Babylonskou vežou a popletením jazykov. Hlavnou myšlienkou bolo hľadanie prajazyka v Adamovho pomenovanie tvorov. Uskutočnilo sa množstvo márnych pokusov identifikovať a obnoviť pôvodný Adamov jazyk. Snaha židovských a kresťanských mysliteľov o obnovu Adamovho jazyka cez hebrejčinu alebo cez latinčinu, čínštínu, holandčinu a švédčinu. Už predtým existovali teórie, že Adam hovoril starou hebrejčinou, alebo chaldaickým jazykom , preto sa snažili Adamov jazyk obnoviť cez vtedajšiu hebrejčinu, avšak neúspešne. 
Druhou možnosťou bola obnova jazyka cez symboly kabaly. Teológ Ramon Llull sa pokúsil reprezentovať najvyššie vecné a metodické pojmy pomocou umelých symbolov a veril, že tým sa mu podarí z nich odvodiť všetky ostatné pravdy a názorne reprezentovať ich súvislosti. Mnohí odborníci sa zhodujú na tom, že Babylonská veža bola zikkurat. Iní veria, že hlavný zikkurat zvaný Etemenanki je identický s Babylonskou vežou. Okolo tejto teórie sa vytvorili mnohé debaty, totižto Etemenanki bol postavený približne v 7. storočí pred Kr., avšak v tej dobe už existovali aj iné jazyky (napríklad egyptské jazyky, akkadčina, sumerčina), tým pádom nie je možné, aby sa vytvorili tak neskoro. Mormoni a kresťania popierajú totožnosť Babylonskej veže s Etemenanki, iní si zas myslia, že sa v biblickej knihe Genezis neocitli presné informácie. 
Adamov jazyk vo filozofii.
V jazykovej filozofii sa Adamov jazyk považuje za "jazyk všetkých jazykov", alebo prajazyk. Podľa Jakoba Böhma, Martina Heideggera, Waltera Benjamina a Johanna Georga Hamanna je Adamov jazyk "jazyk vecí a okolností", alebo inak "naturálny jazyk" (die Natur-Sprache). Jakub Böhm tvrdí, že sa "Adamov jazyk" počas baroku považoval za jeden z najväčších záhad v histórii náboženstva. Neskôr sa začal skúmať z prírodovedného, mystického, no najmä lingvistického hľadiska. 
Historici a veriaci dodnes nevedia, kto bol vynálezcom tohto prajazyka. Podľa Paracelsusovej filozofie bol "Adamov jazyk" vytvorený samotným Adamom, vraj Boh mu dal za úlohu, aby veci, zvieratá, rastliny, okolnosti a pocity pomenoval podľa jeho vlastného úsudku. 

</doc>
<doc id="650056" title="Assassin's Creed Valhalla" url="https://sk.wikipedia.org/wiki?curid=650056">
Assassin's Creed Valhalla

Assassin's Creed Valhalla je akčná RPG videohra od vývojárov Ubisoft Montreal a od vydavateľa Ubisoft. Je to dvanásta hlavná časť série "Assassin's Creed", a nasleduje po hre "Assassin's Creed Odyssey" z roku 2018. Príbeh sa odohráva v roku 873 a hovorí o invázii vikingov do Británie. Hlavná postava sa volá Eivor.
Hra vyšla 10.novembra.2020 na Microsoft Windows, Xbox One, PlayStation 4, PlayStation 5, Xbox Series X a Google Stadia.
Hrateľnosť.
"Assassin's Creed Valhalla" je akčno-adventúrna hra založená na veľkom otvorenom svete, štruktúrovaná okolo niekoľkých hlavných príbehových úloh a početných vedľajších misií. Hráči sa budú hrať v roli Eivora, vikingského nájazdníka, ktorý vedie ich skupinu Vikingov proti anglo-saskému kráľovstvu. Hráč si môže vybrať, či bude hrať za Eivora ako muža (hlas prepožičia Magnus Bruun) alebo ženu (hlas prepožičia Cecillie Stenspilová) a je možné im upravovať ich vlasy, zbroj, oblečenie a tetovania. Rôznorodosť zbraní, ktoré má hráč k dispozícii, sa rozšírila tak, aby zahŕňala také zbrane, ako sú cepy a grotesky.

</doc>
<doc id="650121" title="Kim Petrasová" url="https://sk.wikipedia.org/wiki?curid=650121">
Kim Petrasová

Kim Petras (* 27. august 1992, Kolín nad Rýnom, Nemecko) je nemecký spevák a textár.
Životopis.
Petras sa narodil ako chlapec v Kolíne nad Rýnom v Nemecku. Jeho rodičia po čase vyhľadali odbornú pomoc, pretože ako sami uviedli, už v jeho dvoch rokoch videli, že sa ich dieťa chová viac ako dievča.
V roku 2006 Petras diskutoval o jeho zmene pohlavia v snahe získať povolenie na operáciu v 16 rokoch, čo bolo v Nemecku možné až od 18 rokov. Jeho medzinárodné vystúpenia viedli k tomu, že jeho operácia bola schválená a tým sa stál najmladšou transgender osobou na svete. Následne podstúpil operáciu, ktorá bola v novembri 2008 dokončená.
Kariéra.
Petras v rokoch 2008 až 2009 vydal niekoľko singlov - „"Fade Away"“ (2008), „"Last Forever"“ (2009), „"Die for you"“ (2009) a „"Boomerang"“ (2009), ktoré boli naspievané v angličtine.
V roku 2011 vydal Petras svoj debutový album "One Piece of Tape".
Niekoľko rokov spolupracoval s producentmi The Stereotypes a Aaron Joseph.
V júni 2019 vydal svoj album "Clarity".
Dňa 11. februára 2020 vydal singel „"Reminds Me"“. V ten istý mesiac oznámil, že sa zúčastní turné "The Romance Tour" spoločne s Camilou Cabello a ďalšími, ktoré bolo odložené kvôli pandémii koronavírusu.
Dňa 7. mája 2020 vydal Petras singel „"Malibu"“.

</doc>
<doc id="650140" title="Združenia slovenskej inteligencie Korene" url="https://sk.wikipedia.org/wiki?curid=650140">
Združenia slovenskej inteligencie Korene

Združenia slovenskej inteligencie Korene je slovenské národné a vlastenecké hnutie, založené v Bratislave 30. marca 1990. 
Združenie.
Združenia slovenskej inteligencie Korene je národné a vlastenecké hnutie. Združenie bolo založené v Bratislave 30. marca 1990. 
Je spoločnosťou nielen akademicky vzdelaných, ale v širšom zmysle všetkých duševne pracujúcich ľudí (činných publicisticky, vedecky, umelecky, osvetovo, organizačne, či inak) – pôsobiacich vo všetkých sférach slovenského národného života na území Slovenska i v zahraničí. Zakladajucími členmi sú predseda akademický maliar Viliam Hornáček, výtvarníci Milan Laluha a František Pohorelec, básnik Milan Rúfus, jazykovedci Ján Doruľa a Ján Paulíni, publicisti Jerguš Ferko a Július Handžárik, pedagóg Rudolf Brejka, technik Vladimír Baláž, ekonómovia Hvezdoň Kočtúch a Augustín M. Húska, vodohospodár Július Binder, spisovateľ Ladislav Ťažký, národopisci Mojmír Benža a Ján Podolák, jazykovedci Ján Kačala a Ábel Kráľ, novinár Jozef Darmo, geológovia Ondrej Franko a Vladimír Bezák, herci Štefan Kvietik a Eva Kristinová, historici Ladislav Deák, Milan S. Ďurica, Matúš Kučera, Richard Marsina, Ivan Mrva, František Vnuk, vedec a akademik Ivan Plander, bývalý prezident Ivan Gašparovič a ďalšie osobnosti .
Hlavný cieľ združenia.
Združenie je programovým pokračovateľom úsilia všetkých predchádzajúcich generácií národne uvedomelej slovenskej inteligencie. Ako hlavný cieľ bol pripraviť Slovákov ako "zvrchovaný, o svojich veciach a vzťahoch samostatne rozhodujúci národ" a zároveň „spolupracovať, propagovať a aj realizovať ideu národného zmierenia, porozumenia a spolupráce“ . Združenie si dáva rovnako za cieľ skúmať a prezentovať slovenskú národnú históriu – súčasnosť – a najmä hľadať pozitívne východiská pre obohatenie národného života a jeho začlenenie do svetového kontextu v budúcnosti.
Hlavné aktivity združenia.
Ako neformálne občianske združenie národne uvedomelej slovenskej inteligencie sa aktívne podieľala na najzásadnejšej premene slovenského národa v novodobých dejinách, ktorou sa z neslobodného objektu cudzích záujmov stal slobodný, rovnoprávny, o svojich veciach, vzťahoch a životných záujmoch zvrchovane rozhodujúci národ a subjekt medzinárodného práva. Združenie sa aktívne podieľa aj na propagácii slovenského jazyka ako jediného štátneho jazyka na území Slovenska a spolupracuje s Maticou slovenskou na rôznych národných a vlasteneckých akciách a prednáškach . Známy je "Slovenský Národný Pochod" , ktorý sa uskutočnil v septembri 2019 a výzva na spájanie národných síl (Koalícia národných síl) pred parlamentnými voľbami 2020 . Združenie usporadúva odborné konferencie a prednášky s účasťou viacerých osobností, ktoré sú členmi organizácie a uverejňuje svoje články a výzvy na oficiálnej stránke. Predseda združenia Viliam Hornáček má okrem toho vlastnú autorskú reláciu Slovenské korene na internetovom rádiu Slobodný vysielač.
Členovia združenia.
Medzi členov Združení slovenskej inteligencie Korene patria Viliam Hornáček, Martin Lacko, Ivan Mrva, Milan S. Ďurica, Matúš Kučera, Emília Hrabovec, Rastislav Tóth, Roman Michelko, Peter Staněk, Ľubomír Huďo, Július Binder, Viktor Timura, Peter Kohút a ďalší

</doc>
<doc id="650148" title="Mostaj Kärim" url="https://sk.wikipedia.org/wiki?curid=650148">
Mostaj Kärim

Mostaj Kärim (aj: Mustaj Karim, vlastným menom Mustafa Safič Karimov (); * 20. október 1919, Keläš† 21. september 2005, Ufa) bol baškirský spisovateľ socialistického realizmu (básnik, prozaik a dramatik) a politik, nositeľ viacerých vyznamenaní a ocenení (mimo iné: Hrdina socialistickej práce, Leninova cena, Štátna cena ZSSR). V rokoch 19511962 bol predsedom Zväzu spisovateľov Baškirska a pôsobil aj vo Zväze spisovateľov RSFSR a ako poslanec oboch republík. Písal v baškirskom a ruskom jazyku. V roku 2019 bol na sté výročie jeho narodenia odhalený 6 metrov vysoký bronzový pamätník v Ufe, bola po ňom pomenovaná výletná loď MS Mustai Karim a Kärimova tvár bola zobrazená na ruských poštových známkach. Je po ňom taktiež pomenované baškirské národné mládežnícke divadlo a ulica v Ufe.
Životopis.
Mostaj Kärim sa narodil v meste Keläš do baškirskej roľníckej rodiny. Už pred druhou svetovou vojnou začal publikovať básne, svoju prvotinu vydal v roku 1938. V roku 1941 dokončil štúdium jazykov na učiteľskom inštitúte v Ufe a po vyškolení na Novočerkasskej Vyššej vojenskej veliteľskej škole spojov odišiel ako podporučík bojovať na front. Po zranení v roku 1942 strávil 6 mesiacov v nemocnici a následne pracoval ako korešpondent pre frontové noviny. Po vojne sa naplno venoval spisovateľskej činnosti, pôsobil vo Zväze spisovateľov Baškirska a v rokoch 1951 až 1962 bol jeho predsedom. V rokoch 1962 až 1984 pôsobil ako tajomník Zväzu spisovateľov Ruskej sovietskej federatívnej socialistickej republiky. Aktívny bol tiež v politike, od roku 1955 pôsobil ako poslanec Najvyššieho sovietu Baškirskej autonómnej republiky a RSFSR. 21. septembra 2005 zomrel v nemocnici po dvoch srdcových infarktoch. Pochovaný bol na moslimskom cintoríne v meste Ufa.
Dielo.
Napísal viac ako 100 diel. Publikovať začal už počas štúdií, jeho básnické prvotiny ako spoluautor vydal v roku 1938 v zbierke "Oddiel sa pohol" (bašk. "Otriad kuzgaldy"; ). Písal po baškirsky i rusky, niektoré jeho diela vyšli aj v slovenčine. Medzi významné diela patria:
Básnické zbierky:
Próza
Divadelné hry
Kniha spomienok "Okamihy života" ()

</doc>
<doc id="650162" title="Mina Witkojcová" url="https://sk.wikipedia.org/wiki?curid=650162">
Mina Witkojcová

Mina Witkojcová (neprechýlene: Mina Witkojc alebo (a podľa niektorých názorov správnejšie) Mina Witcyc, ; * 28. máj 1893, Burg† 11. november 1975, Papitz/Kolkwitz) bola nemecká lužickosrbská spisovateľka, poetka, dramatička, novinárka a prekladateľka píšuca v dolnolužickej srbčine. Bola najvýraznejšou spisovateľskou osobnosťou Dolnej Lužice svojej doby, a jej diela patria k najvýznamnejším lyrickým prácam dolnolužickej srbčiny.
Životopis.
Mina Witkojcová sa narodila v roku 1893 ako nemanželská dcéra slúžky a hostinského. Detstvo prežila v rodnom Burgu, kde v rokoch 1899 až 1907 navštevovala ľudovú školu. Následne do roku 1917 vystriedala viacero zamestnaní v Berlíne, pracovala ako slúžka, kvetinárka a pracovníčka v zbrojárskom priemysle. V roku 1922 vstúpila do Matice srbskej a vydala svoju básnickú prvotinu, v rokoch 1923 až 1931 pôsobila ako novinárka dolnosrbských novín "Serbski Casnik". Ako redaktorka viackrát navštívila Československo, v roku 1925 navštívila aj slovenské Považie, kde skúmala ľudovú kultúru a umenie. Pri tejto príležitosti navštívila aj sirotinec Kristíny Royovej, o udalosti sa zmienila aj regionálna slovenská tlač. V roku 1926 sa zúčastnila Európskeho kongresu menšín v Ženeve. V rokoch 1925 až 1928 prispievala do dolnosrbského knižného kalendára "Pratyja". V roku 1931 radikálna redaktorka prišla o post hlavnej redaktorky Castnika a po nástupe nacistov k moci v roku 1933 bola prenasledovaná a musela odísť z práce redaktorky, v roku 1941 bola dokonca vyhostená z Lužice. Druhú polovicu druhej svetovej vojny prežila v durínskom Erfurte, kde pôsobila ako pomocníčka záhradníka. Pohľad prenasledovaných nacizmom a oslavu konca vojny neskôr spracovala v diele "Erfurtske spomnjeśa" (v češtine "Erfurtské spomínky"). Po druhej svetovej vojne začala v roku 1946 pôsobiť v lužickosrbskej organizácii Domowina. Zapojila sa do srbskej plagátovej kampane, za či bola zatknutá a po prepustení sa rozhodla odísť do exilu do Československa, kde zotrvala u známych v Prahe a v Chřibskej až do roku 1954. Od roku 1955 pôsobila ako spisovateľka na voľnej nohe, bola členkou Zväzu spisovateľov NDR. V roku 1964 jej bola udelená Ćišinského cena a v roku 1972 Literárna cena Domowiny. Zomrela 11. novembra 1975 a pochovaná bola na cintoríne v Burgu. Je po nej pomenovaná Mina-Witkojc-Straße v meste Cottbus.
Dielo.
Medzi Witkojcovej diela patrila najmä poézia a publicistická literatúra, významnejšími dielami sú:
Zaoberala sa aj prekladmi, do dolnolužickej srbčiny preložila diela Boženy Němcovej, Alexandra Sergejeviča Puškina, Petra Bezruča, Jakuba Bart-Ćišinského a ďalších. Niekedy diela neprekladala priamo z pôvodných jazykov, ale z hornolužickej srbčiny. Podieľala sa aj na zostavovaní slovníkov Bogumiła Šwjelu.

</doc>
<doc id="650165" title="Alexis Arquette" url="https://sk.wikipedia.org/wiki?curid=650165">
Alexis Arquette

Alexis Arquette (* 28. júl 1969, Los Angeles, Kalifornia, USA† 11. september 2016, Los Angeles, Kalifornia) bola americká herečka, speváčka a hudobníčka. Známa bola tiež pod prezývkou „Eva Destruction“.
Životopis.
Arquetteová sa narodila ako Robert Arquette v Los Angeles, v Kalifornii. Herci Rosanna, Richmond, Patricia a David Arquetteoví sú jej súrodencami, z ktorých sa Alexis narodila ako štvrtá najstaršia.
Kariéra.
Ako dvanásťročná vystupovala v hudobnom videu "She Is Beautiful" od skupiny The Tubes. V roku 1986 hrala postavu Alexis, androgýnneho priateľa a sexuálne ambivalentného tínedžera vo filme "Down and Out v Beverly Hills".
Arquetteová sa nasledujúce roky svojej kariéry venovala predovšetkým ženskému napodobňovaniu, často pod názvom „Eva Destruction“. Neskôr priznala, že chce podstúpiť operáciu na zmenu pohlavia.
V roku 1994 hrala menšiu rolu vo filme "" a v roku 1998 sa objavila v úvodnej scéne hororu "Bride of Chucky", spoločne s Jennifer Tilly. Hrala tiež v jednej epizóde seriálu "Friends" v epizóde „"The One with Chandler's Dad"“, kde sa objavila po boku manželky jeho brata, Courteney Cox.
Osobný život.
V roku 2004 prejavila záujem o podstúpenie lekárskeho zákroku na zmenu pohlavia vo forme hormonálnej terapie a napokon chirurgického zákroku pri zmene pohlavia, ktorá sa uskutočnila v roku 2006. Tieto skúsenosti boli dokumentované vo filme "Alexis Arquette: She's My Brother". Arquetteová bola silným zástancom transgender ľudí. Tiež vyvolal škandál o Willovi Smithovi a jeho manželke Jade, o ktorých tvrdila že sú bisexuálni a že Smithovo prvé manželstvo skončilo kvôli tomu, že ho jeho prvá manželka pristihla v posteli s mužom.
Úmrtie.
Arquetteová sa v roku 1987 nakazila vírusom HIV. Odvtedy mala množstvo zdravotných problémov. V roku 2013 sa začala prezentovať ako muž, na čo sa jej brat David vyjadril, že pochybuje o jeho transrodovosti, pretože sa v rôznych obdobiach cítil ako muž a niekedy ako žena. Arquetteová zomrela v kóme dňa 11. septembra 2016 v nemocnici, v Los Angeles. Nikto okrem jej rodiny ju nesmel navštíviť. Príčinou smrti bola zástava srdca ktorá nastala kvôli infarktu myokardu, ktorý spôsobil vírus HIV.

</doc>
<doc id="650231" title="OMSI 2" url="https://sk.wikipedia.org/wiki?curid=650231">
OMSI 2

OMSI 2 (, ) je nemecká autobusová hra, záložená na prevážaní cestujúcich za reálnych podmienok podľa cestovného poriadku. Autorom tejto hry je MR Software ("Marcel Rüdiger Software"), ktorú vydala nemecká spoločnosť Aerosoft 12. decembra v roku 2013. Predošlá verzia tejto hry vyšla o dva roky skôr a to 18. februára 2011.
Základné mapy.
Po zakúpení hry cez spoločnosť Aerosoft alebo službu Steam sú k dispozícií dve základné mapy:
1.) Hra sa odohráva v roku 1989 v meste Berlin v mestskej časti Spandau. K dispozícií sú nasledovné linky v rokov 1986 – 1994:
2.) Hra sa odohráva v roku 1989 vo fiktívnom meste Grundorf. K dispozícií je nasledovná linka:
Doplnkové mapy.
Doplnkové mapy sú mapy, ktoré je možné si zadarmo stiahnuť alebo si zakúpiť cez spoločnosť Aerosoft alebo službu Steam. Jedná sa o platené addony, ktoré obsahujú reálnu mapu.
Základné autobusy.
Hra ponúka základné autobusy spoločnosti MAN. Dva krátke poschodové autobusy typu MAN SD 200 a MAN SD 202 a dva nízkopodlažné autobusy MAN NL202 ("krátky") a MAN NG272 ("kĺbový").
Doplnkové autobusy.
Doplnkové autobusy sú autobusy, ktoré je možné si zadarmo stiahnuť alebo si zakúpiť cez spoločnosť Aerosoft alebo službu Steam. Jedná sa takisto o platené addony, ktoré obsahujú reálny autobus.
OMSI Editor.
V hre je možné prepnúť sa do systému Editor-a, v ktorom je možné vytvoriť si vlastnú mapu.

</doc>
<doc id="650236" title="Ali paša z Janiny" url="https://sk.wikipedia.org/wiki?curid=650236">
Ali paša z Janiny

Ali paša z Janiny (iné mená: Ali paša Tepelenský, Ali paša Tepedelenli, Ali paša Janinský, prezývaný aj janinský lev, , ; * 1741 alebo 1744, Tepelenë† 5. február 1822, Janina) bol albánsky šľachtic, vojenský veliteľ a dobrodruh, spočiatku polo-autonómny správca, neskôr relatívne samostatný vládca Janinského pašalíku, ktorý odtrhol od Osmanskej ríše. Udržiaval čulé vzťahy s európskymi krajinami, najmä s Francúzskom. V roku 1822 bol popravený po dobytí Janiny Osmanmi. Postava Ali pašu sa spomína vo viacerých dielach, mimo iné napr. v knihe "Gróf Monte Cristo" od Alexandra Dumasa, či "Posledné dni janičiarov" od Móra Jókaia. 
Životopis.
Ali sa narodil do rodiny schudobnelého tepelenského beja Veliho, jeho matkou bola Chamko. Jeho rodina mala pôvod v rode mawlawíjských dervišov z Kütahyje. Keď mal Ali 14 rokov, jeho otec zomrel a jeho matka zoskupila zbojnícku skupinu na ktorej čelo sa postavil Ali. V ranom období svojho života slúžil pod negropontským pašom a následne u delvinského pašu, ktorého dcéru si v roku 1768 vzal sa ženu. V roku 1774 sa stal delvinským mutasarrıfom. Do vysokej politiky ho vyniesla služba poručíka u rumélijského pašu. Ali zbohatol a jeho meno sa stalo známym v samotnom hlavnom meste ríše. Prvým významným úradom ktorý dosiahol bol úrad pašu v Trikale, ktorý získal za službu v rakúsko-tureckej vojne. Jeho moc pustupne silnela, úspešne využil slabosť osmanskej centrálnej moci a rivalitu miestnych vládcov a v roku 1788 intrigami a vraždami dosiahol aj postavenie janinského pašu.
Mocenskou podporou mu bola aktivita jeho detí. Syn Veli sa ujal vlády v Trikale a neskôr aj v Morei a jeho syn Muchtar sa stal pašom v Lepante. Postupne svoju moc rozšíril na územie väčšiny Albánska, Macedónska a Peloponézu. V roku 1802 mu bola do správy zverená Rumélia. Opozíciu mu robili iba grécki kresťanskí Sulioti, ktorých si podriadil až v roku 1803. Spočiatku Ali vystupoval ako verný spojenec Osmanov a Vysokej porte pomohol poraziť niekoľkých vzbúrených vazalov, ako i francúzske vojská. Nakoniec však sám začal vládnuť ako nezávislý panovník. Aliho moc bola natoľko veľká, že ho ako nezávislého vládcu uznalo Francúzsko, Veľká Británia, rokovania viedol aj s Ruskou ríšou.
Zastavil krvavé konflikty medzi Albáncami a zaviedol poriadok. Z Janiny vytvoril centrum gréckej kultúry, na svojom dvore sám v listinách používal gréčtinu a zakladal grécke školy. Na jeho dvore sídlilo veľké množstvo umelcov a na svojej ceste ho navštívil aj lord Byron, ktorý pašu vykreslil ako veľkého tyrana. Na svojom panstve Ali paša zhromaždil veľké množstvo bohatstva a patrilo mu značné množstvo statkov. Kým na počiatku svojej kariéry sám vystupoval ako bandita, v neskoršom období prísne trestal akékoľvek podobné vystúpenia proti nemu. V krajine zavládol po dlhom čase poriadok a zvýšila sa autorita miestnych úradov. Nastala tiež nová ekonomická prosperita, nechal stavať mosty a vysúšať bažiny. Za pomoci bohatstva si vydržiaval obrovskú armádu.
Osmanský sultán Mahmud II. nespokojný s decentralizáciou krajiny sa rozhodol situáciu riešiť a proti Alimu zakročiť. V roku 1819 vydal príkaz na pašovu likvidáciu. Ali sa pokúsil zachrániť svojimi overenými praktikami, no tentokrát ho nezachránili ani vraždy a vydieranie. Nakoniec ho opustili aj vlastné deti a na stranu sultána sa postavil aj albánsky paša Mustafa Bušatli. Ali paša postupne prišiel o väčšinu svojich území, a hoci v roku 1821 proti Osmanom povstalo Grécko, ani táto skutočnosť nezabránila osmanským vojskám na čele s Churšid pašom obľahnúť Janinu. V roku 1822 Churšíd paša Ali pašovi sľúbil milosť doloženú falošným sultánskym fermanom a po tom, čo sa paša vzdal a odišiel do Kláštora svätého Panteleimona bol popravený. Aliho hlava bola poslaná do Konštantínopola, kde bola verejne vystavená.

</doc>
<doc id="650244" title="Zoznam najsledovanejších YouTube videí" url="https://sk.wikipedia.org/wiki?curid=650244">
Zoznam najsledovanejších YouTube videí

YouTube je americká webová stránka na zdieľanie videí so sídlom v San Bruno v Kalifornii. Založili ho Steve Chen, Chad Hurley a Jawed Karim vo februári 2005 a prvé video bolo „Me at the zoo“, ktoré Karim nahral na svoj kanál v apríli 2005. Aj keď najsledovanejšie videá boli pôvodne virálne videá, ako napríklad „Evolution of Dance“ a „Charlie Bit My Finger“, najsledovanejšie videá čoraz viac súvisia s hudobnými videami. Od videoklipu „Bad Romance“ od Lady Gaga je každé jedno video, ktoré sa dostalo na zoznam najsledovanejších videí na YouTube, hudobné video. Aj keď niektoré z najviac prezeraných videí už nie sú na stránke YouTube uvedené. V novembri 2005 sa reklama Nike s brazílskym futbalovým hráčom Ronaldinho stala prvým videom, ktoré dosiahlo milión zhliadnutí.
Miliarda zhliadnutí.
V decembri 2012 sa video "Gangnam Style“ stalo prvým videom, ktoré dosiahlo miliardu zhliadnutí. Do júna 2015 sa tomuto medzníku podarilo dosiahnuť len videu „Baby“ od Justina Biebera. Do októbra 2015 to však urobilo celkom desať videí a ich počet sa vo februári 2018 zvýšil na 100. Staršie videá, ktoré predchádzali vytvoreniu YouTube v roku 2005, ale boli pridané neskôr:
S narastajúcim počtom videí, ktoré do roku 2018 prekonávali miliardu zhliadnutí sa zvýšili záujem o medzník prekonania dvoch a troch miliárd zhliadnutí. V máji 2014 sa „Gangnam Style“ stal prvým videom, ktoré presiahlo dve miliardy zobrazení. „Despacito“ sa stalo prvým videom, ktoré dosiahlo tri miliardy zhliadnutí v auguste 2017, a odvtedy prekročilo štyri miliardy v októbri 2017, päť miliárd v apríli 2018 a šesť miliárd vo februári 2019.
Od mája 2020 prekročilo dvanásť videí tri miliardy zhliadnutí, z ktorých päť presahuje štyri miliardy zhliadnutí, z ktorých dve presahujú päť miliárd zhliadnutí a jedno z nich presahuje šesť miliárd zhliadnutí. „See You Again“ sa stalo druhým videom, ktoré v auguste 2017 dosiahlo tri miliardy zhliadnutí, nasledované „Gangnam Style“ v novembri 2017. „Shape of You“ sa stalo druhým videom, ktoré v januári 2019 dosiahlo štyri miliardy zhliadnutí, po ktorom nasledovalo „See You Again“ vo februári 2019. „Baby Shark Dance“ sa stalo druhým videom, ktoré v apríli 2020 dosiahlo päť miliárd zhliadnutí.
Od mája 2020 videá, ktoré najrýchlejšie dosiahli jednu miliardu zhliadnutí sú „Hello“ (87 dní), „Despacito“ (96 dní) a „Shape of You“ (97 dní). Videá, ktoré najrýchlejšie dosiahli dve miliardy zhliadnutí sú „Despacito“ (154 dní), „Shape of You“ (187 dní) a „Girls Like You“ (293 dní). Videá, ktoré najrýchlejšie prekonali tri miliardy zobrazení sú „Despacito“ (203 dní) a „Shape of You“ (342 dní). Videá, ktoré najrýchlejšie dosiahli štyri miliardy zobrazení sú „Despacito“ (271 dní) a „Shape of You“ (708 dní). 
Väčšina týchto videí s aspoň miliardou zhliadnutí boli komerčné hudobné videá populárnych umelcov, ale zoznam obsahuje aj videá zamerané na deti. Medzi ne patria dve epizódy ruskej animovanej kreslenej rozprávky Máša a medveď"." Rôzne verzie piesne „Baby Shark“ celkovo zhromaždili do januára 2019 viac ako päť miliárd zobrazení.
K 29. augustu 2020 je na YouTube 258 videí s viac ako 1 miliardou zhliadnutí.
Projekcia časom.
https://www.youtube.com/watch?v=3zXZzIQO1NY

</doc>
<doc id="650273" title="Slovensko na Svetových hrách" url="https://sk.wikipedia.org/wiki?curid=650273">
Slovensko na Svetových hrách

Slovensko sa zúčastňuje Svetových hier od roku 1997. Svetové hry sa konajú od roku 1981 každé štyri roky pod patronátom Medzinárodnej asociácie Svetových hier (IWGA), v programe podujatia sú športy, ktoré nie sú zaradené do programu olympijských hier.
História.
Slovensko malo svoju premiéru na Svetových hrách v roku 1997, z fínskeho Lahti priviezli naši športovci päť medailí, z toho tri v rybolovnej technike. O štyri roky neskôr v japonskej Akite sa zúčastnilo dvadsať slovenských športovcov, z nich až šestnásť sa umiestnilo v prvej deviatke. Naša výprava sa vrátila s kompletnou medailovou zbierkou, zásluhou kulturistov. V Duisburgu 2005 štartovalo šestnásť našich športovcov s bilanciou päť medailí, štyri vybojovali opäť kulturisti. Najúspešnejšie boli pre Slovensko Hry 2009, z taiwanského Kao-siungu sme doviezli osem medailí, o zlaté sa pričinili kulturistka Jana Purdjaková a karatistka Eva Tulejová-Medveďová, ktorá k zlatu v kategórii Open pridala striebro v kumite do 60 kg.
Na Svetových hrách 2013 v kolumbijskom Cali reprezentovalo pätnásť Slovákov a boli to jediné Hry, na ktorých Slovensko nezískalo medailu. Najlepší výsledok dosiahla karatistka Lucia Kováčiková, v kategórii do 50 kg obsadila štvrté miesto, vodný lyžiar Martin Bartalský bol piaty. V programe Hier už nebol náš najúspešnejší šport kulturistika, ktorú vyradili z programu podujatia vzhľadom na vysoký počet dopingových prípadov z predošlých Hier.
Vo Vroclave 2017 nás reprezentovalo 15 športovcov v bocci, karate, kickboxe, tanečnom športe a vodnom lyžovaní. Kickbox bol v programe ako ukážkový šport a práve v ňom naše reprezentantky Monika Chochlíková a Veronika Cmárová vybojovali striebro a bronz, no medaily sa nerátali do bilancie krajín. Bronz získala aj karatistka Ingrid Suchánková.

</doc>
<doc id="650275" title="Slovensko na Európskom olympijskom festivale mládeže" url="https://sk.wikipedia.org/wiki?curid=650275">
Slovensko na Európskom olympijskom festivale mládeže

Slovensko sa zúčastňuje na Európskom olympijskom festivale mládeže od leta 1993. Na prvom ročníku letného EYOF v roku 1991 ako aj prvom zimnom EYOF 1993 štartovali slovenskí športovci vo výprave Česko-Slovenska.
História.
Na premiérových ročníkoch letného i zimného EYOF, vtedy pod názvom "Európske olympijské dni mládeže (EYOD)" získali slovenskí mládežníci ešte vo výpravách Česko-Slovenska zhodne po jednej medaile. Na letnej premiére 1991 v Bruseli zlato tenista Martin Hromec, na zimnej 1993 v talianskej Aoste bronz bežec na lyžiach Martin Bajčičák. Prvé zlato v ére samostatnosti získal v roku 1993 atlét Tomáš Halva. Päťkrát získala výprava Slovenska dve zlaté medaily – v Bathe 1995, v Lisabone 1997, v Paríži 2003, v Tampere 2009 a v Utrechte 2013. Doteraz najúspešnejšie vystúpenia, čo sa týka počtu medailí sme zaznamenali na EYOF 2007 v Belehrade, odkiaľ sme priviezli osem cenných kovov (1-4-3) a v roku 2017 z maďarského Győru dokonca desať medailí (1-4-5). Jedinou dvojnásobnou zlatou medailistkou z letného vydania EYOF je tenistka Viktória Kužmová. Medzi našimi medailistami podujatia nájdeme aj známe mená, ktoré sa neskôr zúčastnili olympijských hier ako tenista Dominik Hrbatý, atlét Jozef Repčík či cyklista Matej Jurčo.
Zimné EYOF neboli pre nás tak úspešné ako letné. Historickú prvú zlatú medailu sme získali až v roku 1999, pričinila sa o ňu miešaná biatlonová štafeta na IV. zimných EYOD, ktoré sa konali v Poprade-Tatrách. Podujatia organizovaného Slovenským olympijským výborom v rámci podpory kandidatúry Popradu-Tatier na usporiadanie ZOH 2006 sa zúčastnilo 699 športovcov zo 40 európskych krajín. Prvú individuálnu medailu v ére samostatnosti získala krasokorčuliarka Monika Simančíková v Liberci 2011. Najúspešnejší pre našich mládežníkov bol Zimný EYOF 2019 v Sarajeve. Kým na všetkých doterajších zimných EYOF získali Slováci dohromady šesť medailí (1-0-5), v bosnianskej metropole pridali hneď štyri cenné kovy a s bilanciou 2-2-0 obsadili 7. miesto v hodnotení krajín. Výrazne sa o to pričinila šortrekárka Petra Rusnáková, s dvomi zlatými a jednou striebornou medailou najúspešnejšia účastníčka celého podujatia. Zároveň sa stala aj historicky najúspešnejšou slovenskou športovkyňou na letných aj zimných EYOF. Prvý krát v histórii EYOF sa stalo, že dve naše športovkyne v jednej disciplíne vystúpili na stupne víťazov, v rýchlokorčuľovaní na krátkej dráhe na 500 m trati obsadili prvé dve priečky Petra Rusnáková a Lucia Filipová.
XVI. Letný EYOF 2021 sa bude konať na Slovensku. Pôvodne mali byť usporiadateľským mestom Košice, keďže sa však vzdali organizácie, podujatie bude hostiť Banská Bystrica.

</doc>
<doc id="650279" title="Uršuľa Kovalyk" url="https://sk.wikipedia.org/wiki?curid=650279">
Uršuľa Kovalyk

Uršuľa Kovalyk (autorský pseudonym) (* 31. december 1969, Košice) je slovenská poetka a spisovateľka.
Život a dielo.
Vyštudovala Strednú zdravotnícku školu, ale v zdravotníctve nepracovala. Po roku 1989 vystriedala niekoľko exkluzívnych zamestnaní (ošetrovateľka laboratórnych zvierat, kníhkupkyňa v kníhkupectve "Artforum", pracovníčka v "Krízovom centre pre obete násilia"). Známa v košickom undergrounde. V roku 2004 externe vyštudovala sociálnu prácu na Trnavskej univerzite. V súčasnosti pracuje v občianskom združení s bezdomovcami. Je supervízorkou a principálkou "„Divadla bez domova“", v ktorom hrajú ľudia bez domova a telesne postihnutí. Má dve deti a žije v Bratislave.

</doc>
<doc id="650301" title="Lars Göran Petrov" url="https://sk.wikipedia.org/wiki?curid=650301">
Lars Göran Petrov

Lars-Göran Petrov (* 17. február 1972, Švédsko – † 7. marec 2021), často skracovaný ako L-G Petrov, bol švédsky hudobník, spevák a skladateľ macedónskeho pôvodu. Petrov bol známy predovšetkým dlhoročným vystupovaním v skupine Entombed. Spolu so skupinou bol okrem iného nominovaný na ocenenie švédskeho fonografického priemyslu Grammis. Pôvodne pôsobil v skupine Nihilist. Spolu so spevákom Perom Yngveom „Dead“ Ohlinom tiež spoluzakladal skupinu Morbid. V roku 1992 sa krátko pripojil k zoskupeniu Comecon. Petrov sa tiež objavil ako hosť na albumoch skupín ako Amon Amarth, The 69 Eyes, Leukemia, Rotten Sound a The Project Hate MCMXCIX.

</doc>
<doc id="650305" title="Rosamund Piková" url="https://sk.wikipedia.org/wiki?curid=650305">
Rosamund Piková

Rosamund Piková, celým menom Rosamund Mary Ellen Piková (neprechýlene Rosamund Mary Ellen Pike; * 27. január 1979, Londýn, Spojené kráľovstvo), je anglická herečka.
Životopis.
Piková sa narodila 27. januára 1979 v Londýne do rodiny operných spevákov Caroline Friendovej a Juliana Pikea. Je jedináčik. 
Kariéra.
Do širšieho podvedomie sa dostala vďaka úlohe Mirandy Frost vo filme "Dnes neumieraj" z roku 2002. V roku 2005 hrala Jane, staršiu sestru Elizabeth (Keira Knightley), vo filmovej adaptácii románu "Pýcha a predsudok". 
V roku 2012 hrala úlohu kráľovnej Andromedy vo fantasy filme "Wrath of the Titans". Kvôli tejto úlohe odmietla rolu Louis Lane z filmu "Man of Steel", ktorý vyšiel v roku 2013. 
Jej ďalším obrovským úspechom bol film Davida Finchera "Gone Girl". Film bol zverejnený v roku 2014 a stvárnila postavu Amy, ktorá záhadne zmizla počas piateho výročia svadby s jej manželom, ktorého stvárnil Ben Affleck. Film zarobil vyše 356 miliónov dolárov po celom svete a Piková za svoj herecký výkon získala uznanie a tiež početné ocenenia a nominácie, vrátane ceny BAFTA za najlepšiu herečku v hlavnej úlohe, ceny Zlatý glóbus za najlepšiu herečku v dramatickom filme či Academy Awards. 
V roku 2018 hrala vo vojnovom filme s názvom "A Private War", za ktorý získala nomináciu na Zlatý glóbus. O rok neskôr, prijala úlohu v desaťdielnom televíznom seriáli "State of the Union", za ktorý získala v roku 2019 ocenenie Emmy v kategórií Najlepší ženský herecký výkon v krátkej komédií alebo dramatickom seriáli. V rovnakom roku stvárnila postavu Marie Currie Sklodowskej vo filme "Radioactive", ktorý vyšiel 19. marca 2020.
V roku 2021 stvárnila podvodníčku Marlu Grayson v kriminálnom trileri "Ako v bavlnke", ktorý režíroval J. Blakeson a v ktorom si zahral Peter Dinklage či Diane Wiest. Jej herecký výkon získal všeobecné uznanie. Na 78. ročníku udeľovania Zlatých glóbusov získala cenu pre najlepšiu herečku v komédii alebo muzikáli.
Osobný život.
Od decembra 2009 je Piková vydatá za Robieho Uniackeho, podnikateľa a matematika, s ktorým má dvoch synov. Spoločne s jej manželom sú fanúšikmi čínskej kultúry.

</doc>
<doc id="650309" title="Michael Caricari" url="https://sk.wikipedia.org/wiki?curid=650309">
Michael Caricari

Michael Caricari, známy aj ako Gran Sfigato, je bývalý kanadský hudobník, spevák a textár s talianskymi koreňmi. Bol spoluzakladateľom kanadského rockového tria Danko Jones a členom skupín Change of Seasons a Tugboat.
Životopis.
Navštevoval strednú školu St. Robert Catholic High School v Thornhille v provincii Ontário. V rokoch 1990 až 1994 študoval geografiu – urbanistiku na Carleton University v Ottawe a získal titul Bachelor of Arts. Spolu s Dankom Jonesom a Johnom Calabreseom v roku 1996 založili rockové trio Danko Jones. V roku 1998 sa ho rozhodli spoluhráči vyhodiť zo skupiny, odišiel do Talianska a prerušil so skupinou kontakt. V roku 2003 nahral singel „Echoed in Sadness“ a album "Pretty Mouth" so skupinou Change of Seasons a v roku 2005 rovnomenný album skupiny Tugboat.
Popri hudobnej kariére prešiel od roku 1996 niekoľkými pracovnými pozíciami. V súčasnosti je riaditeľom a manažérom portfólia spoločnosti Colliers International v Toronte.

</doc>
<doc id="650377" title="Jozef Liška" url="https://sk.wikipedia.org/wiki?curid=650377">
Jozef Liška

Jozef Liška (* 2. apríl 1917, Trebejov† 28. január 1982, Košice) bol slovenský logopéd a jazykovedec, zakladateľ logopédie na Slovensku.
Život.
Otec Ján Liška bol roľník, matka Anna (rod. Hlavturová) bola domáca. Mal osem starších súrodencov. Jeho manželka Oľga (rod. Šrámová) je logopedička. Spolu mali jedného syna. Celá rodina bola aktívna v Evanjelickej cirkvi, jeho otec bol zakladateľom práce Modrého kríža v Trebejove. Počas štúdia v Prahe Jozef Liška nadviazal kontakty s vtedajšou Jednotou českobratskou, v ktorých pokračoval aj po návrate na Slovensko.
Ľudovú školu navštevoval v Obišovciach a v Trebejove. V rokoch 19271935 študoval na reálnom gymnáziu v Košiciach, 19351939 bol poslucháčom slovenského a anglického jazyka a fonetiky na Karlovej univerzite v Prahe. V roku 1939 bol na stáži v Anglicku, v roku 1946 študoval na univerzite v Bratislave. V roku 1945 bol delegátom Československa na ustanovujúcom valnom zhromaždení UNESCO. V Kodani bol zvolený za člena svetového komitétu mládeže YMCA. V rokoch 19461947 absolvoval postgraduálne štúdium fonetiky a logopédie na University College v Londýne. Bol vynikajúci atlét, stal sa majstrom britských vysokých škôl vo vrhu guľou. Za reprezentáciu Veľkej Británie na turnaji v Paríži a druhé miesto na predolympijskom atletickom turnaji získal „Full colours“, najvyššie vyznamenanie vysokých škôl, i ocenenie z rúk princa Henryho, brata kráľa Juraja VI. V rokoch 19481950 absolvoval študijný pobyt na Fonetickom ústave Filozofickej fakulty Karlovej univerzity v Prahe, 1965 v Hamburgu a v Bonne, 1968 u prof. Fanta na Kráľovskom technickom inštitúte v Štokholme. V roku 1946 získal titul PhDr., v roku 1968 CSc. a v roku 1973 Doc.
V roku 19401941 pôsobil ako stredoškolský profesor na gymnáziu v Prešove, v školskom roku 19411942 na obchodnej akadémii v Humennom, 19421948 v Bratislave, kde externe prednášal angličtinu na Vysokej škole obchodnej. V rokoch 19501952 vyučoval na vyššej hospodárskej škole v Košiciach. Od roku 1951 pôsobil aj ako logopéd otorinolaryngologickej kliniky Fakultnej nemocnice v Košiciach a bol prvý klinický logopéd na Slovensku. Od roku 1952 pôsobil ako krajský logopéd, od roku 1963 ako vedecký pracovník Jazykovedného ústavu Ľudovíta Štúra v Bratislave s pôsobením v Košiciach, od roku 1975 v Spoločenskovednom ústave SAV v Košiciach, súčasne externý pracovník KÚNZ a krajský logopéd, externý učiteľ fonetiky na Filozofickej fakulte UPJŠ v Prešove. Od roku 1950 bol Jozef Liška propagonistom a organizátorom logopedickej služby na Slovensku a expertom pre logopédiu pri Povereníctve SNR pre zdravotníctvo. Od roku 1965 aktívne organizoval semináre a konferencie logopedických pracovníkov, bol iniciátorom odborného logopedického časopisu a Logopedického zborníka. Tiež presadzoval vyučovanie logopédie ako samostatného odboru na vysokých školách, v roku 1971 organizoval Slovenskú logopedickú spoločnosť. Ako prvý v ČSSR organizoval na východe Slovenska logopedické kurzy v zdravotníctve a školstve zamerané na poruchy čítania a písania. V Košiciach založil logopedickú poradňu, v ktorej sa venoval terapii chybnej reči a patologickej reči pri operáciách rozštepu podnebia.
Okrem výskumu v oblasti logopédie sa Jozef Liška venoval aj výskumu fonetiky východoslovenských nárečí a fonetike spisovnej slovenčiny. K danej problematike publikoval množstvo štúdií a prác. Vo vedeckej práci vychádzal z terénneho výskumu. V Košiciach vybudoval moderné fonetické laboratórium pre výskum slovenskej spisovnej výslovnosti a patologickej reči. Od roku 1940 publikoval v periodikách: Slovenská reč, Svojina, Jazykovedný časopis, Nové obzory, Metodický list logopedický a v Logopedickom zborníku. V roku 1940 bol členom Jazykovedného odboru matice Slovenskej, neskôr Slovenskej jazykovednej spoločnosti, tiež Spoločnosti J. E. Purkyně, Medzinárodnej spoločnosti fonetických vied, v roku 1965 bol predsedom Československej sekcie špeciálnej pedagogiky Československej pedagogickej spoločnosti pri ČSAV, od roku 1971 bol predsedom Slovenskej logopedickej spoločnosti. V roku 1977 bol vyznamenaný medzinárodným titulom Zaslúžilý vynálezca s právom nosiť zlatý odznak. V roku 1981 dostal striebornú medailu Univerzity J. E. Purkyně v Brne za priekopnícku prácu vo výskume detskej reči.
Doc. Liška zomrel 28. januára 1982 v Košiciach. Pochovaný je v rodnej obci Trebejov.

</doc>
<doc id="650419" title="Pavel Dmitrijevič Kiseľov" url="https://sk.wikipedia.org/wiki?curid=650419">
Pavel Dmitrijevič Kiseľov

Gróf Pavel Dmitrijevič Kiseľov (; * 19. január 1788, Moskva† 26. november 1872, Paríž) bol ruský politik, generál, reformátor a diplomat, ruský správca podunajských kniežatstiev Moldavska a Valašska v rokoch 18291834, minister štátneho majetku (financií) za vlády Mikuláša I. a ruský veľvyslanec vo Francúzsku v rokoch 18561862.
Životopis.
Pavel Dmitrijevič Kiseľov sa narodil v roku 1788 v Moskve do aristokratickej rodiny Kiseľovcov. Vzdelanie získal súkromne doma, v roku 1805 vstúpil do vojska. V rokoch 1807 a 1812 sa zúčastnil bojov proti Napoleonovi Bonapartovi, kde sa zúčastnil vyše dvoch desiatok bitiek. V roku 1814 sa stal pobočníkom cára Alexandra I., vďaka ktorému významne vzrástlo jeho postavenie. Po cárovom boku sa zúčastnil Viedenského kongresu. V rokoch 18191829 pôsobil ako náčelník štábu 2. armády na Ukrajine, kde sa spoznal viacerými osobnosťami reformistického Južného spolku, a poznal sa aj s Alexandrom Sergejevičom Puškinom, ktorý sa o ňom vo svojom denníku vyjadril veľmi pozitívne.
Podobne ako dekabristickí revolucionári aj Kiseľov patril k reformátorom. Hoci k nemu cár Mikuláš istý čas prechovával nedôveru, proti cárskej vláde nikdy nevystupoval. V roku 1816, keď pôsobil ako pobočník Alexandra I., presviedčal panovníka o potrebe postupného zrušenia nevoľníctva, ktoré dlhodobo bránilo ďalšiemu rozvoju hospodárstva a spoločnosti v Ruskej ríši. V armáde neskôr obmedzil používanie telesných trestov a založil niekoľko vojenských nemocníc. Presadzoval tiež skrátenie vojenskej služby.
Počas rusko-tureckej vojny v rokoch 18281829 velil všetkým ruským vojenským operáciám na ľavom brehu Dunaja. Po vojne pôsobil v rokoch 18291834 ako veliteľ ruských vojsk a vládny komisár s plnou mocou v Moldavskom kniežatstve a Valašsku. Ako hlavný ruský správca v protektorátnych podunajských kniežatstvách zaviedol rad pokrokových reforiem, ktoré zlepšili situáciu roľníkov. Vrcholom jeho rumunského pôsobenia bolo schválenie prvej rumunskej normy ústavného charakteru "Regulamentul Organic" začiatkom 30. rokov 19. storočia. Jeho pôsobenie na území Rumunska dnes pripomína bukureštský bulvár Șoseaua Kiseleff. Ďalšími jeho prínosmi v kniežatstvách bola činnosť vedúca k zriadeniu stálej armády a polície, ako i prínos k formovaniu systému zdravotníctva. 
V roku 1834 sa Kiseľov vrátil do Ruska a sprevádzala ho povesť čestného a energického reformátora, bol povýšený do pozície generála stal sa členom zákonodarnej Štátnej rady. Od 1835 pôsobil ako člen Tajného výboru na posúdenie roľníckej reformy a na tento úrad nadviazal svojou činnosťou náčelníka 5. oddelenia cárovej kancelárie v rokoch 1836 až 1855. Na starosti mal správu agendy ruských štátnych roľníkov. 
Po tom čo bolo v roku 1838 v Ruskej ríši zriadené ministerstvo financií (štátneho majetku), sa stal prvým držiteľom tohto postu, a v úrade zotrval až do roku 1856. V roku 1839 mu bol udelený titul gróf. Ako minister sa zasadil o čiastočnú roľnícku reformu v rokoch 18371841, a niektoré jeho myšlienky sa využili aj pri širšej reforme v roku 1861. V rámci reformy navrhol plán, podľa ktorého sa mali regulovať prídely a povinnosti roľníkov. Reforma zahŕňala právo roľníkov vlastniť hnuteľný majetok a plán pridelenia pevne stanovenej pôdy. Plán obsahoval aj obmedzenie práva statkárov trestať nevoľníkov, ktorí sa mali právo obrátiť na súd podobne ako slobodní roľníci, čo ale vyvolalo odpor statkárov. V roku 1841, t.j. po dovŕšení reformy mu bol udelený Rad svätého Andreja. Na dedinách sa z jeho iniciatívy začali od 40. rokov 19. storočia zakladať farské školy pre obe pohlavia. Ľudovo bývali označované aj ako Kiseľove školy.
Za panovania Alexandra II. pôsobil od roku 1856 ako veľvyslanec vo francúzskom Paríži. Skúsenosti s diplomaciou mal už z ranejšieho obdobia, keď v 30. rokoch radil cárovi Mikulášovi pomôcť Osmanom v boji proti vzbúrenému Egyptu výmenou za ústupky voči Rusku. Plán sa však nakoniec nevydaril. Po tom, čo sa pre zmenu ruskej politickej orientácie na Prusko nepodarilo vytvoriť trvalé rusko-francúzske spojenectvo v roku 1862 odišiel do dôchodku a politicky sa neangažoval. Istý čas žil vo Švajčiarsku a vo Francúzsku. Zomrel desať rokov po rezignácii v roku 1872 v Paríži, pochovaný bol v rodnej Moskve, v Donskom monastieri.

</doc>
<doc id="650581" title="Peter Simon Pallas" url="https://sk.wikipedia.org/wiki?curid=650581">
Peter Simon Pallas

Peter Simon Pallas (* 22. september 1741, Berlín† 8. september 1811, Berlín) bol nemecký zoológ a botanik, ktorý trávil pomerne veľkú časť svojho života v Rusku.
Život a dielo.
Pallas sa narodil v Berlíne ako syn profesora medicíny. Najprv študoval u súkromných učiteľov a postupne prejavil svoj záujem o prírodné vedy, neskôr navštevoval Halleanskú a Göttingenskú univerzitu. V roku 1760 prešiel na Leidenskú univerzitu, ktorú dokončil vo veku 19 rokov.
Podnikol niekoľko ciest do Holandska a Londýna, kde si snažil zlepšiť svoje lekárske znalosti. Neskôr navštívil Haag a jeho nový systém v klasifikácie živočíchov bol schválený aj Georgesom Cuvierom. Vo svojom diele "Miscellanea Zoologico" (1766) popísal niekoľko nových druhov stavovcov, ktoré spozoroval v holandských múzejných zbierkach. Svoju plavbu do južnej Afriky a východnej Indie nakoniec zrušil, pretože sa jeho otcovi priťažilo a tak sa vrátil znovu do svojho rodného Berlína. Tu tiež začal písať svoje druhé dielo "Spicilegia Zoologico" (1767-80).
V roku 1767 navštívil Katarínu II. Ruskú a stal sa profesorom na petrohradskej akadémiu vied a medzi rokmi 1768 až 1774 viedol výskumnú výpravu do ruských provincií, Povolžia, Uralu a na západnú Sibír, ktorá získala nové poznatky o tamojšej faune a flóre. Pallas preskúmal územie Kaspického mora, Uralu, Altaja a Amuru. Pravidelné správy, ktoré poskytoval Pallas zo svojich výprav, boli zhromaždené a publikované pod názvom "Reise durch verschiedene Provinzen des Russischen Reichs" [cesta cez rôzne provincie ruskej Ríše] (1771-1776). Tento súbor najrôznejších poznatkov obsahoval témy z oblasti geológie a mineralógie, správy o miestnych domorodcoch, o ich náboženstve a opisy nových druhov rastlín a zvierat.
Pallas sa v Petrohrade na dlhšiu dobu usadil, stal sa vášnivým favoritom Kataríny II. a učil vedám veľkovojvodu Alexandra a Konstantiu. Tu mal tiež možnosť nahliadnuť do zbierok iných prírodovedcov, čo vyústilo k napísaniu ďalšieho diela "Flora Rossica" (1784-1815) a začal písať prácu "Zoographia Rosso-Asiantica" (1811-31). Cisárovná od neho tiež kúpila jeho rozsiahlu prírodovedeckú zbierku za 2000 rubľov, o 500 rubľov viac, ako Pallas požadoval.
Medzi rokmi 1793 až 1794 začal viesť ďalšiu výpravu, tentoraz do južného Ruska, pričom navštívil Krym a oblasti blízko Čierneho mora. Tejto výpravy sa zúčastnila aj jeho dcéra (ktorú mal so svojou prvou manželkou, ktorá zomrela v roku 1782) a druhá manželka, umelci, vedci, poddaní a armáda. Vo februári 1793 dorazili do Saratova a navštívili územia v blízkosti Volgogradu. Na jar toho istého roku dorazili až k východu Ruska a v auguste cestovali pozdĺž brehov Kaspického mora do kaukazských hôr. V septembri dorazili na Krym a zimu prevažne prečkali v Simferopole. Na jar roku 1794 začal Pallas smerovať na juhovýchod a v júli sa cez údolie Dnepra dostali za dva mesiace znovu do Petrohradu. Svoje zážitky a poznatky z cesty vydal v diele "P. S. Pallas Bemerkungen auf einer Reise in die Südlichen Statthalterschaften des Russischen Reichs" (1799-1801). Katarína II. mu venovala veľký dom a pozemky v Simferopole, kde žil až do smrti svojej druhej manželky v roku 1810. Potom sa na základe dovolenia ruského cisára Alexandra rozhodol opustiť Rusko a vrátiť sa do svojho rodného Berlína, kde nasledujúci rok zomrel.

</doc>
<doc id="650620" title="Osmanské vojny v Európe" url="https://sk.wikipedia.org/wiki?curid=650620">
Osmanské vojny v Európe

Osmanské vojny v Európy boli série vojenských konfliktov medzi Osmanskou ríšou a rôznymi európskymi štátmi, ktoré sa datujú od konca stredoveku do začiatku 20. storočia. 
Prvé konflikty sa začali počas byzantsko-osmanských vojen, ktoré sa konali v Anatólii na konci 13. storočia, pred vstupom do Európy v polovici 14. storočia, po ktorom nasledovali bulharsko-osmanské vojny a srbsko-osmanské vojny, ktoré sa začali v polovici 14. storočia. Väčšinu tohto obdobia charakterizovala osmanská expanzia na Balkán.
Osmansko-benátske vojny trvali štyri storočia, počnúc rokom 1423 a trvajúcimi až do roku 1718. Toto obdobie bolo svedkom pádu Negroponte v roku 1470, pádu Famagusty (Cyprus) v roku 1571, porážky osmanskej flotily pri bitke pri Lepante v roku 1571 (v tom čase najväčšej námornej bitky v histórii), pádu Candie (Kréta) v roku 1669, benátskeho dobytia Morey (Peloponéz) v 80. rokoch 17. storočia a jeho strata opäť v roku 1715. Ostrov Korfu pod benátskou vládou zostal jediným gréckym ostrovom, ktorý nebol dobytý Osmanmi.
Na konci sedemnásteho storočia sa európske sily začali konsolidovať proti Osmanom a formovali Svätú ligu, čím získali mnoho osmanského územia počas Veľkej tureckej vojny v rokoch 1683 - 1999. Osmanské armády sa napriek tomu dokázali udržať proti európskym rivalom až do druhej polovice osemnásteho storočia. V 19. storočí boli Osmani konfrontovaní s povstaním od svojich srbských (1804 - 1817) a gréckych (1821 - 1832) poddaných. Dialo sa to v čase rusko-osmanských vojen, ktoré tiež destabilizovali ríšu. Ku konečnému ústupu osmanskej nadvlády došlo pri prvej balkánskej vojne (1912 - 1913), po ktorej nasledovalo podpísanie Sèvreskej zmluvy na konci prvej svetovej vojny.
Vznik a rast Osmanov (1299 - 1453).
Byzantská ríša.
Po údere do oslabenej Byzantskej ríše v roku 1356 (alebo v roku 1358 - sporný z dôvodu zmeny byzantského kalendára), pri ktorom získala Gallipoli ako základ pre operácie v Európe, začala Osmanská ríša svoju expanziu na západ na európsky kontinent v polovici 14. storočia.
Konštantínopol padol v roku 1453 po bitke pri Varne (1444) a druhej bitke na Kosovom poli (1448).
Zostávajúce grécke štáty padli v roku 1461.
Bulharská ríša.
V druhej polovici 14. storočia Osmanská ríša pokračovala v postupe na sever a západ na Balkáne, a po bitke pri Marice v roku 1371 si úplne podriadila Tráciu a veľkú časť Macedónska. Sofia padla v roku 1382, nasledovalo hlavné mesto druhej bulharskej ríše Tarnovgrad v roku 1393 a severozápadné zvyšky štátu po bitke pri Nikopolise v roku 1396.

</doc>
<doc id="650649" title="Kamensk-Šachtinskij" url="https://sk.wikipedia.org/wiki?curid=650649">
Kamensk-Šachtinskij

Kamensk-Šachtinskij (oficiálny prepis:Kamensk-Šahtinskij, ) je mesto v Rusku v Rostovskej oblasti neďaleko hraníc s Ukrajinou. Mesto leží na rieke Severný Donec a tvorí dopravnú železničnú križovatku medzi Moskvou a Rostovom nad Donom (sever-juh) a Volgogradom a Kišinevom (východ-západ). Cez mesto prechádza Európska cesta 40. Mesto patrí priemyselným a strojárskym centrám, vyrábajú sa v ňom banské zariadenia a stroje. V meste sa nachádza tepelná elektráreň a sídli v ňom aj chemický a potravinársky priemysel. Neďaleko mesta sa nachádzajú uhoľné bane Doneckej panvy.
História.
Mesto bolo založené v roku 1671 ako kozácka osada v blízkosti vodného toku Kamenki, podľa ktorej dostalo názov. Mesto následne z viacerých dôvodov (v dôsledku živelných pohrôm, nepriateľských tatárskych vpádov, či pre vypálenie mesta po kozáckej účasti na Bulavinovom povstaní) päťkrát zmenilo svoju polohu, pričom pôvodne sa nachádzalo na ľavom brehu rieky Severný Donec a nie na pravom. Na mieste prvej polohy sa dnes nachádza sídlo Staryj gorodok (Старый городок, Staré mestečko) a na predposlednom mieste (t.j. oproti dnešnému mestu) sa nachádza sídlo Staraja stanica (Старая Станица). Naposledy sídlo zmenilo polohu v roku 1817, keď sa časť obyvateľstva premiestnila na vyvýšený pravý breh. Od toho istého roku bolo sídlo tiež pomenované kozáckou stanicou Kamenskaja. Od roku 1802 sa obec stala jedným z administratívnych centier Doneckej oblasti. 
Význam sídla vzrástol v 20. storočí, keď sa navýšil počet obyvateľov a do mesta prišla železnica. V stanici sa nachádzala sa správa okresného náčelníka, okresného zemského zastupiteľstva, poštový a telegrafický úrad a výbory. Sídlil v ňom okresný lekár, súdny vykonávateľ, policajný súdny úradník, štyri kostoly a v tomto období bolo taktiež vystavaných viacero škôl. Sídlo bolo najľudnatejšiou stanicou v donskom regióne a bolo známe svojimi kostolmi a veľtrhmi.
Po prvej svetovej vojne sa stanica stala súčasťou Donskej republiky, proti-boľševického nezávislého kozáckeho štátu. V roku 1920 bolo sídlo spolu s republikou obsadené Červenou armádou a do roku 1924 bolo súčasťou Ukrajinskej SSR. Následne sa stanica stala súčasťou Ruskej SSR. Od roku 1927 získala stanica štatút mesta a sídlo nieslo názov Kamensk, o dva roky neskôr získalo súčasný názov. V priebehu 2. svetovej vojny bolo od júla 1942 do februára 1943 okupované nemeckou armádou. 7. augusta 1987 došlo v meste k jednej z najväčších železničných katastrof v ZSSR. Pri havárii zahynulo 106 ľudí. Po zániku Sovietskeho zväzu sa stalo súčasťou Ruska.
Pamiatky.
V meste sa nachádza niekoľko historických budov, pravoslávnych chrámov a pamätníkov. Niektoré kresťanské chrámy boli zbúrané v období komunizmu. V meste niekoľko múzeí, či tematický park Patriot zameraný na ruskú vojenskú techniku. 

</doc>
<doc id="650650" title="Pozemný hokej na Panamerických hrách 2019" url="https://sk.wikipedia.org/wiki?curid=650650">
Pozemný hokej na Panamerických hrách 2019

Pozemný hokej na Panamerických hrách 2019 bol turnaj v pozemnom hokeji v rámci multišportového podujatia Panamerických hier 2019. Konal sa v Lime, v Peru v dňoch od 30. júla do 10. augusta 2019, za účasti 8 mužských a 8 ženských tímov. Hokejový turnaj sa na hrách organizuje od roku 1967 a toto bolo jeho 14. vydanie. Zápasy sa odohrali na novopostavenom štadióne Campo de Hockey s kapacitou 2 000 divákov, ktorý je súčasťou športového komplexu Complejo Deportivo Villa María del Triunfo. Titul v mužskej kategórii obhájila , ktorá vo finálovom zápase zvíťazila nad . U žien zvíťazila rovnako , ktorá vo finále vyhrala nad .
Tento turnaj slúžil zároveň ako kvalifikácia panamerických družstiev na hokejový turnaj Letných olympijských hier 2021, ktoré hostí Tokio. Kvalifikovali sa naň iba víťazné družstvá v oboch kategóriách. 
Kvalifikácia.
Pozn.: Číslo v zátvorke udáva umiestnenie vo svetovom rebríčku FIH k júnu 2019. 
Pozn.: Číslo v zátvorke udáva umiestnenie vo svetovom rebríčku FIH k júnu 2019.

</doc>
<doc id="650670" title="Londýnska zmluva (1913)" url="https://sk.wikipedia.org/wiki?curid=650670">
Londýnska zmluva (1913)

Londýnska zmluva, Londýnska mierová zmluva alebo Londýnsky protokol (ang. "Protocol of London") z roku 1913 je mierová zmluva, ktorá bola podpísaná 30. mája 1913 medzi Bulharskom, Čiernou Horou, Srbskom a Osmanskou ríšou po skončení prvej balkánskej vojny. Do obsahu tejto zmluvy patrilo vyhlásenie nezávislého Albánska, rozdelenie Kosova, Sandžaku, Macedónie, Trácie medzi balkánske štáty a vytýčenie nových hraníc Osmanskej ríše.
Nie všetky balkánske krajiny považovali túto dohodu za spravodlivú, a preto 29. júna 1913 vypukla druhá balkánska vojna, ktorá sa skončila 12. augusta 1913. 
Predohra.
Prvá etapa Prvej balkánskej vojny.
Prvá balkánska vojna vypukla 8. októbra 1912, keď krajiny Balkánskeho zväzu z roku 1912 (Grécko, Bulharsko, Srbsko a Čierna Hora) napadli Osmanskú ríšu. 
Bulhari.
Bulharský cár, Ferdinand I., so svojim vojskom zaútočil na Osmanskú ríšu. Bulhari porazili stred tureckých vojsk, dostali sa cez Lozengrad a Burgas. Keď sa nachádzali už len 40 km od Carihradu (Istanbul), Osmanská ríša chcela podpísať prímerie. Bulhari však nesúhlasili, a preto čoskoro opäť napadli Osmanov. Ich druhý vpád do ríše už nevyšiel podľa očakávaní, skončil sa neúspechom, a tak 20. novembra 1912 súhlasili a podpísali mierovú zmluvu. 
Srbi, Gréci, Čiernohorci.
Srbskej, čiernohorskej a gréckej armáde sa v boji proti Turkom tiež darilo, tým pádom krajiny Balkánskeho zväzu vyhrali prvú etapu vojny. 
Pokus o mierovú dohodu.
3. decembra 1912 sa v Londýne začalo rokovať o mierovej dohode. Podľa víťazov prvej etapy sa Osmanská ríša mala vzdať všetkých oblastí v Mýzii a ostrovov v Egejskom mori. Turci sa zo začiatku nesúhlasili, nakoniec však uznali, že by mali balkánskym krajinám ustúpiť. Vtedy bola v Carihrade (Istanbul) zvolená nová vláda, ktorá mienila v boji pokračovať. 
Druhá etapa Prvej balkánskej vojny.
Nová osmanská vláda sa snažila o obrat vo vojne, avšak ich plány boli Bulharmi na Galipolskom polostrove prekazené. Turkom ostali už len pevnosti Odrin, Janina a Shkodër. V dňoch 11. - 13. marca 1913 sa uskutočnila najdôležitejšia bitka vojny. Šesť mesiacov obliehalo 105 000 Bulharov a 35 000 Srbov pevnosť Odrin. Turecký sultán Šukri paša sa 13. marca 1913 vzdal v prospech Bulharov. 
Obsah Londýnskej zmluvy z roku 1913.
Londýnska zmluva bola podpísaná 30. mája 1913. 
Obsah tejto zmluvy:
Nie všetky balkánske krajiny považovali túto dohodu za spravodlivú, a preto 29. júna 1913 vypukla druhá balkánska vojna, ktorá sa skončila podpísaním Carihradskej a Bukurešstkej zmluvy 12. augusta 1913. 

</doc>
<doc id="650701" title="Giacomo dalla Torre del Tempio di Sanguinetto" url="https://sk.wikipedia.org/wiki?curid=650701">
Giacomo dalla Torre del Tempio di Sanguinetto

Fra’ Giacomo dalla Torre del Tempio di Sanguinetto SMOM (* 9. december 1944, Rím† 29. apríl 2020, Rím) bol taliansky profesionálny rytier a učiteľ, 80. veľmajster rádu maltézskych rytierov, nositeľ viacerých čestných vyznamenaní.
Životopis.
Narodil sa 9. decembra 1944 v Ríme do rodiny blízkej vatikánskym cirkevným kruhom. Vyštudoval literatúru a filozofiu na Rímskej univerzite Sapienza, pričom jeho špecializáciou bola kresťanská archeológia a dejiny umenia. Následne pôsobil ako bibliotekár, hlavný archivár a učiteľ klasickej gréčtiny na Pápežskej Urbanovej univerzite. Venoval sa aj publikačnej činnosti zameranej na dejiny stredovekého umenia.
V roku 1985 vstúpil do Zvrchovaného maltézskeho rádu a v roku 1993 zložil slávnostné večné sľuby. Už o rok neskôr sa stal veľpriorom Lombardie a Benátok. Na tomto poste zostal do roku 1999, keď sa stal členom rádovej Vrchnej rady ("Sovrano Consiglio"). V roku 2004 vymenil post člena rady za funkciu hlavného komtúra ("Gran Commendatore"). V roku 2008 dočasne viedol rád Maltézskych rytierov po tom, čo zomrel 78. veľmajster Fra' Andrew Bertie a následne bol až do roku 2017 veľkým priorom Ríma.
Po tom, čo odstúpil 79. veľmajster rádu Fra' Matthew Festing bol 29. apríla 2017 Veľkou štátnou radou na jeden rok zvolený do čela rádu ako zástupca veľmajstra ("Luogotenente di Gran Maestro"), a 2. mája 2018 bol zvolený za 80. veľmajstra s kniežacím titulom ("Principe e Gran Maestro").
Ako veľmajster rádu sa venoval dobročinnej práci a riadeniu rádu. Účastnil sa pútí maltézskych rytierov a navštevoval letné tábory pre zdravotne znevýhodnené deti. Absolvoval tiež viacero oficiálnych a štátnych návštev v Afrike a Európe. Venoval sa aj urovnaniu sporov s Vatikánom a v pomerne konzervatívnom ráde uskutočnil niekoľko reforiem. Za jeho úradu vznikla skupina, ktorej úlohou je príprava novej ústavy rádu. Zomrel 29. apríla 2020 na nevyliečiteľnú chorobu, diagnostikovanú niekoľko mesiacov skôr. Vedením rádu bol dočasne poverený hlavný komtúr Fra' Ruy Gonçalo do Valle Peixoto de Villas Boas.

</doc>
<doc id="650717" title="Volejbal na Panamerických hrách 2019" url="https://sk.wikipedia.org/wiki?curid=650717">
Volejbal na Panamerických hrách 2019

Volejbal na Panamerických hrách 2019 bol volejbalový turnaj v rámci multišportového podujatia Panamerických hier 2019. Konal sa v meste Callao (metropolitná oblasť Limy), v Peru v dňoch od 31. júla do 11. augusta 2019, za účasti 8 mužských a 8 ženských tímov. Nováčikom podujatia bolo družstvo mužov domáceho . Volejbalový turnaj sa na hrách organizuje od roku 1955 a toto bolo jeho 17. vydanie. Zápasy sa odohrali v aréne Polideportivo Callao s kapacitou 6 100 divákov, ktorá je súčasťou športového komplexu Villa Deportiva del Callao. Aréna hostila na hrách tiež súťaže v taekwonde. 
Titul v mužskej kategórii získala , ktorá vo finálovom zápase zvíťazila nad . U žien zvíťazila , ktorá vo finále vyhrala nad .
Kvalifikácia.
Ženy.
Pozn.: Číslo v zátvorke udáva umiestnenie vo svetovom rebríčku FIVB.
&lt;br&gt;
Výsledky.
Muži.
Základné skupiny.
Skupina A.
&lt;br&gt;
Skupina B.
&lt;br&gt;
Play off.
&lt;br&gt;
Ženy.
Základné skupiny.
Skupina A.
&lt;br&gt;
Skupina B.
&lt;br&gt;

</doc>
<doc id="650831" title="Červený Bicykel" url="https://sk.wikipedia.org/wiki?curid=650831">
Červený Bicykel

Červený Bicykel je slovenská hudobná skupina z Bratislavy, ktorá sa prezentuje vlastnou tvorbou, prevažne so slovenskými textami. Kapela sprevádza poslucháčov rôznymi štýlmi, ale asi najčastejšie je zaraďovaná do kategórií indie, folk a rock.
Tvorba.
Skupina má za sebou viacero vystúpení nielen na Slovensku, ale aj v Česku. S veľmi pozitívnymi reakciami sa Červený Bicykel stretol aj na multižánrovom festivale InterPorta 2019, kde sa mu v medzinárodnej konkurencii podarilo obsadiť tretie miesto v hlavnej súťaži.V roku 2019 skupina vydala debutový album Nechaj sa zviesť.

</doc>
<doc id="650920" title="Martin Pollack" url="https://sk.wikipedia.org/wiki?curid=650920">
Martin Pollack

Martin Pollack (* 23. máj 1944, Bad Hall, Rakúsko) je novinár, spisovateľ a prekladateľ poľskej literatúry do nemeckého jazyka.
Životopis.
Popri gymnaziálnom štúdiu získal Martin Pollack stolársku učňovskú skúšku. Počas vysokoškolských štúdií sa venoval slavistike a dejinám východnej Európy na Viedenskej univerzite, Varšavskej univerzite a rôznych univerzitách bývalej Juhoslávie. Už počas štúdia pracoval ako prekladateľ a novinár.
V roku 1987 začal Pollack pracovať v nemeckom týždenníku "Der Spiegel", v rokoch 1987 až 1998 bol korešpondentom z Viedne a Varšavy. Zároveň publikoval eseje a preklady poľských textov. Od roku 1998 je na voľnej nohe.
Martin Pollack získal množstvo ocenení za svoje preklady poľskej literatúry a tiež za významný prínos v propagácii poľskej literatúry. Do nemeckého jazyka preložil okrem iného knihy Andrzeja Bobkowského, Ryszarda Kapuścińského, Mariusza Wilka a Wilhelma Dichtera. 
V súčasnosti žije striedavo vo Viedni a Stegersbachu v Burgenlande.
Tvorba.
Texty Martina Pollacka majú dokumentárnu výpovednú hodnotu s cieľom zachytiť udalosti presne a bez vkladania subjektívnych názorov. Jeho knihy väčšinou zachytávajú udalosti z nedávnej minulosti, ktoré boli zabudnuté, napríklad. zločiny z 20. storočia, ktoré sa odohrali v Haliči, na východe rakúsko-uhorskej monarchie. 
Napísal knihu Der Tote im Bunker – Bericht über meinen Vater (Smrť v bunkri – Správa o mojom otcovi) a v roku 2007 za ňu dostal stredoeurópsku literárnu cenu Angelus, za túto knihu tiež získal cenu Buch Preiss 2005. V tomto románe autor predstavuje príbeh vlastnej rodiny so zameraním na neslávne známe aktivity svojho otca počas druhej svetovej vojny, dôstojníka SS a vojnového zločinca Gerharda Basta, ktorý v roku 1944 operoval aj na území dnešného Slovenska.Týmto spôsobom sa Martin Pollack vyrovnal s vlastným ťaživým pôvodom, konkrétne s nacistickou minulosťou svojich rodinných príslušníkov.
V roku 2010 napísal román Kaiser von Amerika – Flucht aus Galizien (Americký cisár - Masový útek z Haliče). Kniha spracúva tému masového vysťahovalectva z tých najzaostalejších oblastí bývalej monarchie na prelome 19. a 20. storočia. 

</doc>
<doc id="650922" title="Kováčska ulica (Košice)" url="https://sk.wikipedia.org/wiki?curid=650922">
Kováčska ulica (Košice)

Kováčska ulica je ulica Košíc, nachádzajúca sa v mestskej časti Staré Mesto. Jej južný koniec začína na Mlynskej ulici a severný končí na Kasárenskom námestí. Z alebo do ulice ústia nasledujúce ulice: Františkánska, Vodná, Biela, Univerzitná a Pri Miklušovej väznici.
Ulica je dlhá pol kilometra a nachádza sa na nej Archív mesta Košice, Premoštránske gymnázium a Právnická fakulta Univerzity Pavla Jozefa Šafárika.
História a názov.
Ulica bola pôvodne obývaná remeselníkmi, ktorí spracovávali kov. Ich domy boli väčšinou renesančné zo 17. storočia, ktoré neskôr prešli rôznymi stavebnými úpravami. Dominantnými stavbami ulice sú budovy Právnickej fakulty UPJŠ, postavenej v rokoch 1893 - 1894 a gymnázia z roku 1905.
Za svoju existenciu vystriedala názvy ako: "Platea fabrorum", "Schmied Gasse", "Schmit Gasse", "Platea Sclavorum", "Windische Gasse", "Schmidt Gasse", "Tot utca" (Slovenská ulica), "Kovács utca", "Kováčska ulica" a "Ulica A. Prídavku".

</doc>
<doc id="650971" title="Krmanova ulica (Košice)" url="https://sk.wikipedia.org/wiki?curid=650971">
Krmanova ulica (Košice)

Krmanova ulica je ulica Košíc, nachádzajúca sa v mestskej časti Staré Mesto. Jej južný koniec začína na Rooseveltovovej ulici a východný končí na ulici Drevný trh. Z alebo do ulice ústia nasledujúce ulice: Puškinova ulica, Čajkovského ulica. Ulica je dlhá 250 metrov. Krmanova ulica nesie meno slovenského barokového spisovateľa, prekladateľa a vydavateľa Daniela Krmana.
História.
Na ulici sa nachádzajú viaceré zaujímavé pamätné stavby. Polyfunkčný objekt - byt rabína a mikve. Bol postavený v 19. storočí. Jednoposchodový dom má v prízemí a prehĺbenom suteréne pôvodný rituálny kúpeľ s veľkým okenným otvorom a kovovou výplňou. Priestor tejto polyfunkčnej budovy je členený na tri podlažia na spôsob galérie s kovovými zábradliami. Na najvyššom poschodí sa nachádzal byt rabína.
Na tejto ulici bola postavená v roku 1922 aj modlitebňa chasidov. Tento prízemný objekt bol v 50. rokoch prestavaný a viacerými zásahmi postupne znehodnotený.
Ukážkou košickej eklektickej architektúry je budova na rohu Puškinovej a Krmanovej ulice. Bola postavená staviteľom Petrom Jakabom v roku 1886. Táto budova je typická strešnými vikiermi, štíhlym arkierom na nároží s vežičkou s letopočtom výstavby.

</doc>
<doc id="651016" title="Továreň na kyselinu sírovú v Cajle" url="https://sk.wikipedia.org/wiki?curid=651016">
Továreň na kyselinu sírovú v Cajle

Továreň na kyselinu sírovú v Cajle (nem. "Schwefelsäurefabrik") bola chemická továreň na výrobu kyseliny sírovej za historickou obcou Cajla, dnes mestskou časťou mesta Pezinok. Bola postavená v roku 1850.
História.
Bola prvou továrňou v Uhorsku, kde sa začala vyrábať olovotvorná kyselina sírová a prvýkrát bol na výrobu použitý pyrit, ktorý sa ťažil v okolí v baniach nad továrňou. Pracovalo v nej okolo 50 robotníkov z Cajly a Pezinka.
Zánik.
Jej prevádzka bola ukončená v roku 1882, keď v dôsledku technologického pokroku klesla cena kyseliny sírovej na svetovom trhu a fabriku sa už neoplatilo prevádzkovať. Na jej mieste boli postavené administratívne budovy riaditeľstva antimónových baní, ktoré boli v prvej polovici 20. storočia prerobené na ženské oddelenie psychiatrickej nemocnice.

</doc>
<doc id="651021" title="Kapsička pastierska" url="https://sk.wikipedia.org/wiki?curid=651021">
Kapsička pastierska

Kapsička pastierska (lat. "Capsella bursa-pastoris") je rastlina z čeľade kapustovité.
Charakteristika.
Kapsička pastierska je jednoročná alebo dvojročná rastlina. Rozkonárená alebo rovná, 10-30 cm vysoká byľ vyrastá z prízemnej ružice perovito delených listov. Listy sú sediace a kopijovité. Malé viacpočetné kvety bielej farby sú v riedkych strapcoch navrchu stonky. Plochý plod - šešuľka - obsahujúci niekoľko semien tvarom pripomína kapsu, ktoré kedysi nosievali pastieri. Kvitne od marca do novembra.
Výskyt.
Táto burina sa vyskytuje po celom svete od nížin až po horské oblasti, nevyskytuje sa iba napríklad v odľahlých novovzniknutých ostrovoch. Rastie najmä pri cestách, na medziach, úhoroch, rumoviskách a lúkach.
Využitie.
Obsahuje cholín, prolín, tyramín, hystamín, flavónový glykozid diosmín, triesloviny, éterický olej, živice, inozit, vitamíny A, B, C, E a K, sacharidy, kyseliny, saponíny, alkaloidy, flavonoidy, vápnik, draslík, síru, meď, mangán, vlákninu, obsahuje tiež vysoké množstvo antioxidantov a chlorofylu. Vďaka týmto látkam je kapsička pastierska liečivá a mierne jedovatá.
Používa sa na zastavenie vnútorného krvácania (zvy­šuje zrážavosť krvi), na zastavenie krvácania z nosa, pri hemoroidoch, na rany, ekzémy a pri chorobách močových orgánov. V minulosti sa používala aj na zastavenie krvácania pri pôrode či otvorených ranách. Je mierne jedovatá, preto sa jej nemôže vnútorne užívať veľké množstvo.

</doc>
<doc id="651024" title="Ġgantija" url="https://sk.wikipedia.org/wiki?curid=651024">
Ġgantija

Ġgantija (iné názvy: Ggantija, Gigantija v doslovnom preklade: "Obryňa") je prehistorický chrámový komplex megalitickej kultúry na maltskom ostrove Gozo, jeden z najstarších chrámov na svete pochádzajúci z obdobia neskorej doby kamennej približne z rokov 36003200/3000 rokov pred Kristom. Chrámový komplex sa skladá z dvoch svätýň, ktoré sú prepojené masívnym múrom. Pamiatka je súčasťou lokality svetového kultúrneho dedičstva UNESCO s názvom Megalitické chrámy na Malte. Chrám bol využívaný pre kult Matky Zeme a bol pútnickým miestom ostrovnej, severoafrickej a sicílskej matriarchálnej populácie. Na mieste sa našlo niekoľko artefaktov, ktoré sú dnes uskladnené v múzeách.
Opis chrámu.
Komplex sa skladá z dvoch megalitických vápencových chrámov (Ġgantija I a Ġgantija II) a múra, ktorý ich obkolesuje a spája. Druhý, severný chrám (Ġgantija II) je asi o 400 až 500 rokov mladší, je menší a jednoduchší. Chrámy na Malte sa často vyskytujú v páre, čo býva vysvetľované rozličnými hypotézami (dualizmus života a smrti, dospelosti a mladosti, jari a jesene, či ako prototyp dvojitosti matky a dcéry). Napriek svojmu veku je stavba v pomerne dobrom stave, čo sa prejavilo najmä na múre spájajúcom chrámy. Výška vonkajších múrov dosahuje výšku viac 5 metrov. Budovy sú vystavané z obrovských kameňov vážiacich často niekoľko desiatok ton. Stavitelia použili dva maltské typy vápenca. Jemnejší vápenec "Globigerina" bol použitý na vnútorné vybavenie chrámu (napr. oltáre) a odolný vápenec typu "Coralline" využili pri výstavbe múrov chrámu.
Chrámy pozostávajú z centrálneho koridoru a bočných apsidovitých výklenkov. Ich plán tvarom pripomína ženskú postavu Matky Zeme s bujnými bokmi a poprsím. Starší a väčší chrám má zadné komory rozsiahlejšie než predné, mladší chrám má objemovo väčšie predné výklenky. Fragmenty obsahujúce červený oker potvrdzujú, že vnútorné priestory chrámov boli pôvodne omietnuté. Uctievanie plodnosti okrem červenej farby ďalej naznačujú aj vyryté symboly hadov a nájdené artefakty (figúrky so znakmi plodnosti). Chrám bol využívaný na rituály spojené so smrťou a renegeráciou, či znovuzrodením (osoby do chrámu vstúpili pomyselnou maternicou bohyne a znovu z nej vyšli). Vnútorné priestory boli vybavené na posvätné úkony a rituály. Nachádzajú sa v nich oltáre a niky, v podlahách chrámového komplexu sa našlo niekoľko libačných dier, do ktorých sa liali tekuté obety. V chráme sa navyše nachádzali aj kozuby na oheň, a nájdené zvyšky zvieracích kostí vedú k úvahám, že rituály zahŕňali obetovanie zvierat.
Výstavba.
Podľa miestnych legiend bol chrám postavený v priebehu jednej noci a jedného dňa obryňou menom Sunsuna, ktorá mala kamene z ktorých bol chrám postavený nosiť na svojej hlave a popri tom sa mala starať o dieťa. V skutočnosti chrámový komplex postavilo miestne obyvateľstvo postupne v období praveku, niekoľko rokov storočí pred výstavbou Stonehenge, či egyptských pyramíd. Podobne ako pri iných stavbách sa uvažovalo o tom, ako stavitelia chrámu preniesli stavebný materiál z miesta jeho pôvodu na stavenisko. Pravdepodobnou je teória, že materiál bol dopravený na guľatých kameňoch podobných delovým guliam, ktoré sa našli v chráme.

</doc>
<doc id="651070" title="Maria Bieșuová" url="https://sk.wikipedia.org/wiki?curid=651070">
Maria Bieșuová

Maria Bieșuová (neprechýlene: Maria Bieșu; * 3. august 1935, Volintiri, Rumunské kráľovstvo† 16. máj 2012, Kišiňov, Moldavsko) bola medzinárodne uznávaná moldavská a sovietska operná speváčka. V 60. rokoch 20. storočia počas studenej vojny vystupovala v mnohých svetových krajinách Východného i Západného bloku. V roku 1990 založila festival operných a baletných hviezd "Invită Maria Bieşu", ktorý je dodnes každoročne usporadúvaný v Kišinove. Získala viacero sovietskych ocenení i najvyššie ocenenie Moldavska Rad republiky ("Ordinul Republicii") a Rumunska Rad rumunskej hviezdy ("Ordinul Steaua României"). Je po nej pomenované Moldavské národné divadlo opery a baletu Marie Bieșuovej ().
Životopis.
Maria Bieșuová sa narodila v roku 1935 do roľníckej rodiny žijúcej v dedine Volontiri (vtedy Volontirovca), ktorá v tom čase patrila Rumunskému kráľovstvu. Počas štúdia na základnej škole a poľnohospodárskej technickej škole začala Maria vystupovať na amatérskych koncertoch. Po tom, čo Mariu počul moldavský minister kultúry bola v roku 1955 bez skúšok prijatá na Štátne konzervatórium v ​​Kišiňove. Ako sólistka debutovala na súťaži moldavskej ľudovej hudby s piesňou "Struguraş de pe colină" (v preklade Hrozno z kopca). V roku 1961 dokončila školu a začala sa profesionálne venovať opere. Jej debutovou opernou rolou bola v roku 1962 úloha Florie Tosca v Pucciniho opere "Tosca" na doskách Baletu Moldavskej národnej opery. Neskôr sa v jej repertoári objavili okrem iné role Čo-Čo-San v Madama Butterfly, Desdemony vo Verdiho Otellovi, role hlavných hrdiniek v Aidy, Turandot, či rola Leonory vo Verdiho Sile osudu' a rola Normy v Belliniho rovnomennej opere.
Už krátko po začiatku svojej profesionálnej kariéry sa stala pomerne známou a úspešnou speváčkou. V rokoch 19651967 pôsobila a rozvíjala svoj talent v milánskej opere La Scala. Po tom, čo sa v roku 1966 stala víťazkou tretej ceny Čajkovského medzinárodnej súťaže, a v roku 1967 získala na prvom ročníku medzinárodnej súťaži usporiadanej na pamiatku Tamaki Miuri v Tokiu prvú cenu, ako aj čestný "Zlatý pohár" a titul "Najlepšia Čo-Čo-San", bola pozývaná vystupovať na dosky nielen v rámci Sovietskeho zväzu (napr. Boľšoj teatr) a Východného bloku, ale aj do Metropolitnej opery v New Yorku a inde.
Okrem opery vystúpila aj v niekoľkých filmoch a známa bola aj vďaka svojej komornej koncertnej činnosti. Nahrala niekoľko árií a piesní, či diel z prác domácich i svetových tvorcov (Bach, Handel, Schumann, Schubert, Rachmaninov, Čajkovskij...) Už v sovietskej ére získala veľké množstvo ocenení. V roku 1970 získala titul Ľudový umelec ZSSR a neskôr aj titul Hrdina socialistickej práce, Leninovu cenu, Štátnu cenu Moldavskej SSR a Štátnu cenu ZSSR, ako i Rad Lenina a Rad červenej zástavy práce. Po rozpade ZSSR získala v roku 1992 Rad Moldavskej republiky a v roku 2000 Rad rumunskej hviezdy.
Od roku 1987 bola prezidentkou Zväzu hudobníkov Moldavskej republiky. Získala čestný titul doctor honoris causa. Usporiadala Festival mladých spevákov Alexei Stircea, a založila festival operných a baletných hviezd "Invită Maria Bieșu". Festival pokračoval aj po Mariinej smrti v roku 2012, bol však premenovaný na Medzinárodný festival opery a baletu Marie Bieșuovej ("Festivalul Internațional de Operă şi Balet „Maria Bieşu”").

</doc>
<doc id="651174" title="Jordanka Čobanovová" url="https://sk.wikipedia.org/wiki?curid=651174">
Jordanka Čobanovová

Jordanka Čobanovová (, ) je bulharská diplomatka, bývalá veľvyslankyňa Bulharska na Slovensku.
Životopis.
Jordanka Čobanovová v roku 2002 získala bakalársky titul z ekonomiky na Ekonomickej univerzite vo Varne. V roku 2003 získala magisterský titul na Stredoeurópskej univerzite v Budapešti a v roku 2007 PhD. z European University Institute vo Florencii. Venovala sa inováciám a publikovala "Strategies of MNEs in CEECs: Innovation systems and Embeddedness".
Od roku 2012 je poradkyňou prezidenta Bulharska pre európske záležitosti. V období od 6. augusta do 11. novembra 2014 bola zástupkyňou ministra pre regionálny rozvoj.
Diplomatické pôsobenie.
V rokoch 2008 až 2012 reprezentovala Ministerstvo regionálneho rozvoja a verejných prác pri Stálej misii Bulharska pri Európskej únii v Bruseli. 18. januára 2017 ju prijal prezident Andrej Kiska.
27. apríla 2021 prezidentka Zuzana Čaputová prijala Čobanovovej nástupcu, Vassila Petkova.

</doc>
<doc id="651193" title="Doboj" url="https://sk.wikipedia.org/wiki?curid=651193">
Doboj

Doboj () je sídlo (mesto) a opština v Bosne a Hercegovine, v entite Republika srbská, nachádza sa pri hraniciach s Federáciou Bosny a Hercegoviny. Mesto spadá do historických regiónov Bosny a Usory, ako aj do zemepisnej oblasti Posávia (natívne Posaviny). Nachádza na sútoku riek Bosna a Spreča, pár metrov južne od samotného mesta (no v rámci opštiny) sa do Bosny vlieva aj rieka Usora. Mesto, respektíve stredoveká pevnosť Doboj ("castrum Dobuy"), ktorá sa v meste dodnes nachádza sa prvýkrát spomína 6. júna v roku 1415. V roku 2013 malo samotné mestské osídlenie 25 132 obyvateľov (celá opština Doboj 64 112). Rozloha mestskej časti je , rozloha celej opštiny (najmenšej správnej jednotky v krajine ). Doboj je významné dopravné (a najmä železničné) centrum, je sídlom viacerých obchodných a priemyselných firiem. Vyrába sa v ňom stavebný materiál, kompresory, pneumatické náradie, chemikálie, odev, ale aj potravinárske výrobky. V blízkosti sa nachádzajú bane na uhlie a bentonity (opština Stanari, do roku bola 2014 súčasť Doboja). V meste sídli súkromná univerzita Slobomir P Univerzitet, futbalový klub FK Sloga Doboj a hádzanársky klub RK Sloga Doboj.
História.
Hoci sa rané dejiny mesta datujú už do 13. storočia (Bosnianske kráľovstvo), prvá písomná zmienka o stredovekej pevnosti v meste pochádza z roku 1415, keď sa spomína v súvislosti s vojenským stretom, pri ktorom osmanské vojská s pomocou bosnianskeho magnáta Hrvoje Vukčića Hrvatinića porazili armádu uhorského kráľa Žigmunda Luxemburského. Niekedy pred rokom 1503 sa mesto priamo dostalo pod osmanskú nadvládu. Pôvodná kresťanská populácia slúžiaca ako posádka pevnosti musela mesto a pevnosť opustiť a bola usadená v susedstve na mieste pomenovanom Rajčinovac. Počas vlády sultána Selima I. bol zbúraný raný kresťanský kostol z 13. storočia a na jeho miesto bola postavená mešita Selimija. Počet domácností sa postupne približne zdvojnásobil, no celkovo nebol veľký. Počas veľkej rakúsko-tureckej vojny (16831699) sa posádka v meste vzdala Rakúšanom a počas rakúsko-tureckej vojny v rokoch 17161718 rakúska armáda Doboj obsadila a vypálila mesto i pevnosť. V roku 1835 bola stála posádka v meste zrušená a v roku 1878 bolo mesto v rámci anexie Bosny obsadené Rakúskom-Uhorskom. V meste sa počas tejto udalosti uskutočnili tvrdé bitky miestnych s okupačnou armádou. V období rakúsko-uhorskej nadvlády mesto zažilo nový rozvoj, ktorý podporila výstavba železnice i cukrovaru. Významným prvkom pre rozvoj mesta bola regulácia toku rieky Bosny. Po prvej svetovej vojne sa mesto stalo súčasťou Juhoslávie. Po druhej svetovej vojne sa mesto vďaka novej železnici stalo významným železničným uzlom a vystavané boli i kasárne. Počas vojny spojenej s rozpadom Juhoslávie sa v okolí mesta uskutočnili boje spojené s represiami nesrbskej populácie. Pôvodná opština Doboj bola po vojne rozdelená a jej časť sa na rozdiel od dnešného mesta stala súčasťou Federácie Bosny a Hercegoviny (Doboj Jug). V roku 2014 mesto postihli rozsiahle záplavy, ktoré si vyžiadali minimálne 20 ľudských životov.

</doc>
<doc id="651210" title="Niko Quintal" url="https://sk.wikipedia.org/wiki?curid=651210">
Niko Quintal

Nicolas „Niko“ Quintal (* Kanada) je kanadský bubeník, perkusista a rezervačný agent talentov pre "The Agency Group" v Toronte. Je bývalým členom skupín Danko Jones, Econoline Crush a bubeníkom skupiny Rymes with Orange.
Životopis.
Pochádza zo Saint-Hyacinthe v provincii Québec. Neskôr sa presťahoval do Vancouveru v provincii Britská Kolumbia. V roku 1992 sa pridal k skupine Rymes with Orange, s ktorou pôvodne len koncertoval, a s ktorou v roku 1994 nahral album "Trapped in the Machine".
Po presťahovaní sa z Vancouveru do Toronta získal vďaka Ralphovi Jamesovi príležitosť stať sa rezervačným agentom talentov pre torontskú vetvu spoločnosti "The Agency Group". Od roku 1999 až do roku 2000 pôsobil ako bubeník v rockovom triu Danko Jones. Jeho posledným koncertom s touto skupinou bol koncert vo Vancouveri, po ktorom ho nahradil Damon Richardson. Popri tejto skupine hral od roku 1997 do roku 2001 ako bubeník na turné pre industrialno-alternatívno-rockovú skupinu Econoline Crush.
V roku 2017 sa mal vrátiť ku skupine Rymes with Orange a nahrať s nimi album "RWO5", ktorý mal vyjsť v roku 2018.

</doc>
<doc id="651278" title="George Floyd" url="https://sk.wikipedia.org/wiki?curid=651278">
George Floyd

George Perry Floyd Jr. (* 14. október 1973, Fayetteville, Severná Karolína, USA – † 25. máj 2020, Minneapolis, Minnesota) bol americký černoch, ktorý zomrel pri policajnom zadržaní počas zatknutia v Minneapolise v štáte Minnesota dňa 25. mája 2020. Protesty v reakcii na Floydovu smrť a všeobecnejšie na policajné násilie páchané na čiernych ľuďoch sa rýchlo rozšírili po celých Spojených štátoch a aj po celom svete.
Životopis.
Narodil sa Georgeovi Perrymu a Larcénii „Cissy“ Jonesovej Floydovej. Mal šesť súrodencov.
Floydovi rodičia sa rozišli a keď mal dva roky sa jeho matka s deťmi presťahovala a vyrastal v Houstone v Texase v historickej černošskej štvrti, v jednej z najchudobnejších oblastí sveta.
Na strednej a vysokej škole hral americký futbal a basketbal. Ako robotník s modrými goliermi tiež prispieval k rozvoju hip-hopovej scény v Houstone a pôsobil ako mentor vo svojej náboženskej komunite. Neskôr bol zatknutý za držanie drog a iné trestné činy. 
V roku 2014 sa presťahoval do Minneapolisu kde pracoval ako vodič nákladného vozidla a vyhadzovač. V roku 2020 počas pandémie COVID-19 prišiel o prácu ochrankára. Zomrel po zatknutí za údajné použitie falšovaných peňazí na nákup cigariet; Derek Chauvin, biely policajný dôstojník, mu kľačal na krku takmer deväť minút, čo viedlo k jeho smrti. Jeho smrť a správanie policajných dôstojníkov viedli k medzinárodným protestom Black Lives Matter, požiadavkám na reformu polície a právnym predpisom na riešenie rasovej nerovnosti.
Smrť.
25. mája 2020 bol zatknutý za obvinenie z falšovania 20 dolárov v obchode s potravinami v Powderhorn Park v Minneapolise. Podľa obchodníka boli peniaze zjavne falošné a Floyd odmietol vrátiť zakúpené cigarety aj keď bol na to vyzvaný.
Zomrel po tom, čo biely policajný dôstojník Derek Chauvin kľačal kolenom na jeho krku počas zatknutia takmer deväť minút. Floyd bol pripútaný tvárou nadol na ulici, zatiaľ čo dvaja ďalší dôstojníci Floyda ďalej zadržiavali a štvrtý bránil zasahovať okoloidúcim. Počas posledných troch minút sa Floyd nehýbal a nemal pulz, avšak dôstojníci sa ho nepokúšali oživiť. 
Oficiálna pitva klasifikovala Floydovu smrť ako vraždu pripisovanú kardiopulmonálnemu zlyhaniu spôsobenému čiastočným a zdržanlivým zadržaním.

</doc>
<doc id="651285" title="Návšteva Richarda Nixona v Číne" url="https://sk.wikipedia.org/wiki?curid=651285">
Návšteva Richarda Nixona v Číne

V roku 1972 prezident Richard Nixon navštívil Čínsku ľudovú republiku ako prvý americký prezident. Prezident Nixon v ČĽR strávil sedem dní, od 21. do 28. februára 1972 a spravil tak dôležitý krok v procese snahy o normalizáciu diplomatických vzťahov medzi USA a ČĽR.
Príprava návštevy.
Spojené štáty ani ČĽR v skutočnosti neboli nikdy bez vzájomných diplomatických kontaktov, dokonca ani v dobách najhlbšieho ochladenia vzťahov. Ich veľvyslanci sa pravidelne stretávali v Ženeve a neskôr vo Varšave, aby sa navzájom informovali o názoroch svojich vlád na najdôležitejšie medzinárodné politické problémy.
Počas 136. schôdze veľvyslancov, ktorá sa konala vo februári 1970 vo Varšave informoval americký veľvyslanec svojho čínskeho partnera, že prezident Nixon dospel k názoru, že si situácia sveta vyžaduje normalizáciu stykov USA a ČĽR a rád by za účelom zahájenia rozhovorov na túto tému vyslal do Pekingu svojho osobného zástupcu. Táto skutočnosť vyvolala v čínskom politbyre menší nesúhlas. Hlavným odporcom tohto nápadu bol Lin Piao, ktorý bol proti „paktovaniu s imperialistami“. Lin Piao bol však spolu s ďalšími odporcami umlčaný počas zasadnutia pléna ÚV KS Číny v Lu-šane v lete roku 1970.
Plénum ÚV KS Číny sa konalo v auguste – septembri 1970 a krátko potom, 10 – 15 novembra, navštívil ČĽR pakistanský prezident Jahjá Chán. Chan po návrate odovzdal zástupcovi amerického prezidenta Henrymu Kissingerovi osobný odkaz Čou En-laja, že návšteva prezidenta Nixona bude v Číne vítaná. Začiatkom januára 1971 tlmočil podobný odkaz Washingtonu aj rumunský diplomat Corneliu Bogdan.
V apríli roku 1971 vláda ČĽR pozvala na návštevu svojej krajiny skupinu amerických stolných tenistov, ktorí sa zúčastnili pingpongového turnaja v Japonsku. Táto návšteva mala primárne slúžiť ako ukážka novej kapitoly vo vzťahoch medzi ČĽR a USA. Odtiaľto pochádza aj termín "pingpongová diplomacia".
Ďalšou dôležitou zastávkou pri príprave návštevy prezidenta Nixona bolo vycestovanie zástupcu Nixona, Henryho Kissingera, do Číny. Kissinger navštívil ČĽR počas svojej cesty po krajinách indického subkontinentu v júli 1971. V Pekingu jednal celých 17 hodín s Čou En-lajom o Vietname, Taiwane a zamýšľanej ceste prezidenta Nixona do ČĽR. Výsledkom tohto jednania bola oficiálna správa, ktorou 15. júla 1971 prezident Nixon šokoval americkú verejnosť, keď v televízii oznámil, že nasledujúci rok sa chystá na návštevu ČĽR. Nixon svoj súhlas s návštevou americkej verejnosti predostrel ako nutný krok k udržaniu mieru.
Pripravovaná normalizácia vzťahov s USA ovplyvnila aj hlasovanie o čínskom zastúpení v OSN. Krátko po návrate Kissingera z Pekingu oznámil štátny tajomník William Rogers, že USA budú v roku 1971 podporovať návrh na prijatie ČĽR do OSN. Do roku 1971 v OSN zastupovala celú Čínu tchaj-pejská vláda. Prijatie ČĽR do OSN malo spätne za následok ochotu vlád predných krajín sveta diplomaticky uznať vládu v Pekingu. Podľa zásady, že existuje len jedna Čína (politika jednej Číny) to automaticky znamenalo prerušenie stykov s vládou v Tchaj-pej. Krátko po prijatí Pekingu do OSN nadviazala s pekingskou vládou diplomatické styky väčšina krajín, ktoré hrajú významnú rolu v medzinárodných vzťahoch východoázijských regiónov.
Návšteva Nixona v Číne a jej výsledky.
Asi najdôležitejším bodom na ceste k úplnej normalizácii stykov ČĽR a USA bola návšteva prezident Nixona v ČĽR vo februári roku 1972. Priebeh návštevy sa v mnohom vymykal zvyklostiam v Číne zavedeným – Mao Ce-tung hosťa prijal ešte pred zahájením oficiálnych rozhovorov. Predstavitelia oboch vád sa dohodli, že budú v neustálom kontakte a budú iniciovať styky na poli vedy, kultúry, športu a obchodu, budú spolu konzultovať všetky medzinárodné politické otázky a budú sa usilovať o postupnú normalizáciu vzťahov.
Prezident Nixon daroval Mao Ce-tungovi porcelánovú sochu labutí s názvom „Vták mieru“ ("The Bird of Peace"), ktorú vytvorila Helen Boehm spolu s ďalšími 14 sochármi a pracovali na nej 2 roky. Porcelánové labute majú predstavovať symbol mieru nezaťažený politickým pozadím (na rozdiel od holubíc, ktoré sú bežne zobrazované ako symbol mieru). Táto socha je dodnes umiestnená v Čínskom národnom múzeu.
Toto bolo jediné stretnutie, ktoré s Mao Ce-tungom prezident Nixon absolvoval, po tomto prvotnom stretnutí potom jednal hlavne s Čou En-lajom. Počas svojho pobytu navštívil Peking, Chang-čou a Šanghaj.
Výsledkom návštevy prezidenta Nixona v ČĽR bolo zlepšenie vzťahov medzi USA a Čínou, najmä v otázkach Taiwanu. Hoci USA udržiavalo politické vzťahy s Čínskou republikou na Taiwane až do roku 1979, kedy USA ustanovilo úplné diplomatické vzťahy s ČĽR.
Vďaka zlepšeniu vzťahov medzi ČĽR a USA sa na slobodu dostali dvaja zadržiavaní členovia CIA, John T. Downey a Richard G. Fecteau, ktorí boli v Číne uväznení od novembra 1952.
Návšteva Nixona v Číne inšpirovala Johna Adamsa k jeho opere "Nixon in China" (1987).

</doc>
<doc id="651291" title="Mäsiarska ulica (Košice)" url="https://sk.wikipedia.org/wiki?curid=651291">
Mäsiarska ulica (Košice)

Mäsiarska ulica je jednou z najstarších ulíc Košíc a nachádza sa v mestskej časti Staré Mesto. Jej severný koniec začína na Hviezdoslavovej ulici a južný končí na Alžbetinej ulici. Ulicu križujú ulice Bačíkova, Zbrojničná, Poštová, Uršulínska, Zámočnícka ulica a Dominikánske námestie. Od križovatky s Alžbetinou ulicou pokračuje vo svojom smere pod menom Bočná. V tejto križovatke sa nachádza 75 metrov dlhý a takmer 6 metrov široký úsek, ktorým sa pod klenbou dá dostať na samotnú Alžbetinu ulicu. Pozdĺž ulice sa nachádza napríklad – Pamätník Sándora Máraiho, budova Polikliniky Staré Mesto, Cirkevná stredná zdravotnícka škola sv. Alžbety a Kostol sv. Michala Archanjela.
História.
Mäsiarska ulica vedie v severojužnom smere v západnej časti stredovekého starého mesta rovnobežne s Hlavnou ulicou. V priestore kde sa nachádza opevnenie ulica pôvodne siahala od Dominikánskeho kláštora na juhu po križovtku so Zbrojničnou ulicou, ktorá vedie smerom k bývalému obchodnému domu Tesco a mestskou zbrojnicou a baštou mäsiarov na severe. Začiatkom 70. rokov 19. storočia tu bola prerazená severná časť mestského opevnenia. Postupne bola vytýčená trasa severného predĺženia ulice, ale výstavba troch objektov vojenských kasární sa uskutočnila až v rokoch 1885 – 1890. Ulica v tomto čase viedla pomedzi budovy niekdajšej ľudovej školy a múzea a jej severný koniec končil na dnešnej Strojárenskej ulici. Tento posledný úsek ulice bol po roku 1945 zrušený a dnes je na tomto mieste parkovisko.
Zaujímavou budovou na ulici je budova s popisným číslom 9. Jej fasáda je ovplyvnená hnutím "art deco" franúzskeho dekoratívneho umenia 20. rokov.
Zaujímavá je budova s č. 9, ktorej fasáda je ovplyvnená hnutím „art deco“ francúzskeho dekoratívneho umenia. Budova vznikla podľa projektu architekta Ľudovíta Oelschlägera. Od roku 1947 v tejto budove býval aj významný košický herec Jozef Hodorovský.
Názov ulice.
Južná, širšia časť Mäsiarskej ulice, od kláštora dominikánov vrátane úžšej spojnice s Alžbetinou ulicou, mali až do 80. rokov 19. storočia samostatné označenie ako Dominikánske námestie. Neskôr sa názov pre všetky tri úseky ulice zjednotil ako Mäsiarska. Ulica sa postupne vyvíjala už od vzniku samotného mesta v 13. storočí. Ulicu spočiatku obývali najmä príslušníci cechu tunajších mäsiarov. Latinské pomenovanie ulice bolo preto "Platea Carnificum" i "Platea Laniorum", neskoršie nemecké "Fleischhacker Gasse" a maďarské "Mészaros utca". Všetky tieto pomenovania sú jazykové ekvivalenty dnešného názvu – Mäsiarska ulica. Začiatkom 18. storočia mal zúžený úsek ulice vedúci na dnešnú Alžbetinu ulicu meno "Dominicaner Gassl" (Dominikánska ulička).
Po uchopení moci vo februári 1948 komunistmi sa v roku 1951 z Mäsiarskej ulice stala "Sverdlovova ulica", po ruskom revolucionárovi Jakovovi Michajlovičovi Sverdlovovi. Tento názov oficiálne ulica niesla do roku 1990.

</doc>
<doc id="651526" title="Anna Tureničová" url="https://sk.wikipedia.org/wiki?curid=651526">
Anna Tureničová

Anna Tureničová (* 24. jún 1955) je slovenská diplomatka, bývalá veľvyslankyňa Slovenska v Turecku.
Životopis.
V rokoch 1970 až 1973 študovala Gymnázium Pezinok, v rokoch 1973 až 1974 sa pripravovala na zahraničné pôsobenie na Gymnáziu v Banskej Štiavnici. V rokoch 1974 až 1979 študovala germanistiku na Univerzite v Lipsku kde v rokoch 1980 až 1984 pracovala na externej vedeckej ašpirantúre.
V rokoch 1979 až 1991 bola vedúcou redaktorkou Odboru medzinárodných stykov Slovenskej televízie. Následne do roku 1993 pracovala ako zástupkyňa riaditeľa Tlačového a informačného odboru Úradu vlády SR. V rokoch 1993 až 1995 bola riaditeľkou tlačového odboru Kancelárie prezidenta SR.
Diplomatické pôsobenie.
V rokoch 1995 až 1997 riadila Odbor analýz a plánovania Ministerstva zahraničných vecí, v rokoch 1997 až 1998 bola riaditeľkou Kabinetu ministra. V roku 1998 sa stala Chargé d’affaires na veľvyslanectve Slovenska v Canberre. V rokoch 2000 až 2004 bola veľvyslankyňa Slovenska pre Austráliu, Nový Zéland a Oceániu. Jej predchodcom bol v rokoch 1993 až 1998 ako chargé d´affaires a.i. Ivan Špilda a nástupcom Peter Prochácka (2004 až 2009).
Po návrate v rokoch 2004 až 2007 viedla Odbor Spoločnej zahraničnej a bezpečnostnej politiky ako riaditeľka.
16. júla 2007 dostala od prezidenta Ivana Gašparoviča poverovacie listiny ako veľvyslankyňa Slovenska na Cypre. Tureničová predniesla príhovor za vymenovaných veľvyslancov. Slovenské zastúpenie pomáha spájať rozdelené časti Cypru pomocou pri jednaniach o každodenných záležitostiach. Túto úlohu prebralo po československej misii, ktoré rozhovory medzi Turkami a Grékmi začalo tesne pred svojím rozdelením. Na Cypre pôsobila do roku 2013. Jej predchodcom bol v rokoch 2002 až 2007 Ján Varšo, nástupkyňou v rokoch 2013 až 2017 Oksana Tomová.
V rokoch 2013 až 2015 pracovala ako riaditeľka protokolu na MZV.
Za veľvyslankyňu v Turecku je vymenoval 9. júla 2015 prezident Andrej Kiska. 15. septembra 2015 odovzdala svoje poverovacie listiny prezidentovi Turecka Recepovi Tayyipovi Erdoğanovi. Jej predchodcom bol Milan Zachar. V júli 2020 ju vo funkcii vymenil Ján Pšenica.

</doc>
<doc id="651616" title="Anglicko-sovietska zmluva (1942)" url="https://sk.wikipedia.org/wiki?curid=651616">
Anglicko-sovietska zmluva (1942)

Anglicko-sovietska zmluva (ang. "Anglo-Soviet Treaty", rus. Англо-советский союзный договор), formálne Dvadsaťročná dohoda o vzájomnej pomoci medzi Spojeným kráľovstvom a Zväzom sovietskych socialistických republík (ang. "Twenty-Year Mutual Assistance Agreement Between the United Kingdom and the Union of Soviet Socialist Republics") vytvorila vojenskú a politickú alianciu medzi Sovietskym zväzom a Spojeným kráľovstvom, ktorá mala trvať do konca druhej svetovej vojny, alebo v prípade dlhšej vojny 20 rokov po jej podpísaní.
Zmluva bola podpísaná 26. mája 1942 v Londýne. Podpísali ju vtedajší britský minister zahraničných vecí, Anthony Eden, a sovietsky minister zahraničných vecí Viačeslav Michajlovič Molotov.
Predohra.
Prvé stretnutie, na ktorom sa diskutovalo o zmluve, sa uskutočnilo 15. decembra 1941 (týždeň po tom, čo Spojené štáty vstúpili do druhej svetovej vojne na stranu Britov a Sovietov).
Josif Stalin, vtedajší diktátor ZSSR, v prípade výhry navrhlo rozdeliť povojnovú Európu najmä medzi Sovietsky zväz a Spojené kráľovstvo. Stalin totiž dúfal, že sa mu podarí získať späť územia stratené po I. svetovej vojne a začatí operácie Barbarossa, ako boli Rumunsko, Ukrajina, Bielorusko, Litva, Lotyšsko, Estónsko, či Fínsko. Výmenou za tieto pozemky by malo Spojené kráľovstvo voľný prístup cez Lamanšský prieliv, Baltské a Severné more.
Mnoho spojencov sa rokovania nezúčastnilo (napr. Austrália, Nový Zéland, India, Čína) aj napriek faktu, že už pred rokom 1941 vyhlásili vojnu krajinám osi. Česko-Slovensko a Francúzsko sa rokovania nezúčastnili, keďže boli pod okupáciou Nemecka.

</doc>
<doc id="651690" title="Tippi Hedrenová" url="https://sk.wikipedia.org/wiki?curid=651690">
Tippi Hedrenová

Nathalie Kay „Tippi“ Hedren (* 19. január 1930, New Ulm, Minnesota, USA) je americká herečka a modelka. Známa je z filmov "Birds" (1963) a "Marnie" (1964), ktoré režíroval Alfred Hitchcock.
Životopis.
Tippi Hedren sa narodila ako Nathalie Kay Hedrenová 19. januára 1930 v New Ulm v Minnesote. Jej starí rodičia boli švédski prisťahovalci, zatiaľ čo jej matka bola nemeckého a nórskeho pôvodu. Jej otec prevádzkoval malý obchod v Lafayette v Minnesote a dal jej prezývku „Tippi“. Má staršiu sestru, Patriciu.
Kariéra.
Od svojich šestnástich rokov sa venovala aktívne modelingu. V roku 1961 ju kontaktoval jeden z agentov Alfreda Hitchcocka, ktorý ju chcel obsadiť do hlavnej úlohy vo filme "Birds" z roku 1963. Hitchcock sa od tej doby stal jej učiteľom drámy a poskytol jej vzdelanie vo filmovej tvorbe, keď sa zúčastnila mnohých produkčných stretnutí a konferencií. Ako sama neskôr uviedla, vďaka Hitchcockovi sa naučila za tri roky to, čo ostatným trvá sa naučiť aj pätnásť rokov. Po zhliadnutí filmu dostal Hedrenovej herecký výkon pozitívne hodnotenie. Hedrenová získala v roku 1963 cenu Zlatý glóbus za novú hviezdu roka, spoločne s Elke Sommersovou a Ursulou Andressovou.
Hitchcock si tiež pochvaľoval výkon Hedrenovej a preto jej o rok neskôr ponúkol hlavnú úlohu v thrilleri "Marnie". Rolu prijala, ale za svoj herecký výkon vo filme Marnie získala menej pozitívnych recenzií a ocenení.
V roku 1967 sa objavila vo filme, ktorý režíroval Charlie Chaplin. Vo filme "A Countess from Hong Kong" hrala po boku Sophie Loren a Marlona Branda.
Postupom rokov sa Hedrenová objavovala skôr v nízkorozpočtových televíznych a filmových úlohách. V roku 1982 hrala spoločne s hercom Lesliem Nielsenom vo filme "Foxfire Light". V roku 1990 hrala menšiu úlohu bohatej vdovy, na ktorú mal zálusk Michael Keaton, vo filme "Pacific Heights".
V roku 1994 sa Hedrenová objavila v pokračovaní "The Birds II: Land's End", zmenou bolo to, že si nezahrala rovnakú úlohu ako v originálnej časti.
V roku 1996 hrala v satirickej dráme "Citizen Ruth" s Laurou Dernovou. V roku 1998 si zahrala spolu s Billy Zaneom a Christinou Ricciovou vo filme "I Woke Up Early the Day I Died". Po zhliadnutí filmu Hedrenová film označila za neuveriteľný a že jej robí obrovskú radosť to, že sa tento film nachádza v jej filmografií.
V roku 2012 vyšiel film "The Girl", ktorý hovoril o spolupráci Hitchcocka a Hedrenovej, ktorú vo filme stvárnila herečka Sienna Miller. Hedrenová sa k tomuto projektu vyjadrila, že mala zmiešané pocity, keď sa dozvedela že sa o nej bude natáčať film. Po zhliadnutí filmu sa vyjadrila, že by nestačilo 90 minút na to aby niekto sa pokúsil zobraziť spoluprácu s Hitchcockom. Vo filme boli znázornené aj Hitchcockové sexuálne narážky na Hedrenovú, ktoré herečka Kim Novak (spolupracovala s Hitchcockom vo filme Vertigo) poprela a uviedla, že nikdy nevidela, že by k nejakej herečke mal sexuálne narážky. 
Osobný život.
V roku 1952 sa Hedrenová vydala za Petera Griffitha, s ktorým má dcéru Melanie Griffith, ktorá je tiež herečkou. V roku 1961 sa rozviedli. O tri roky neskôr, sa Hedrenová vydala druhý krát, za Noela Marshalla, s ktorým sa v roku 1982 rozviedla. V roku 1985 sa vydala tretí krát, za Luisa Barrenechea. Manželstvo im vydržalo desať rokov.
Hedrenová dlho trpela silný bolesťami hlavy kvôli ktorým nemohla prijať niekoľko filmových projektov. Tento zdravotný problém neskôr pomocou lekárov vyriešila a prijala jednu z úloh vo "Fashion House". Zatiaľ čo skúšala scénu, padol na ňu zo stropu galón vody a bolesti hlavy sa vrátili.
Je tiež silnou aktivistkou za práva zvierat. Od roku 2002 vypomáhala na jednej z veterinárnej kliník. Tiež sa stará o niekoľko levov a tigrov pričom jej pomáha aj jej vnučka Dakota Johnson.

</doc>
<doc id="651717" title="Piper Laurie" url="https://sk.wikipedia.org/wiki?curid=651717">
Piper Laurie

Piper Laurie, vlastným menom Rosetta Jacobsová (* 22. január 1932, Detroit, Michigan, USA) je americká herečka. Bola tri krát nominovaná na Academy Awards. Známa sa stala vďaka úlohe Margaret Whiteovej z filmu "Carrie" z roku 1976.
Životopis.
Narodila sa ako Rosetta Jacobs. Jej starí rodičia z otcovej strany boli židovskí prisťahovalci z Poľska a z matkinej strany mala pôvod v Rusku. Má sestru Sherrye.
V roku 1949 podpísala zmluvu s Universal Studios a zmenila svoje meno na Piper Laurie, ktoré odvtedy používa. 
V roku 1961 spolupracovala s Paulom Newmanom vo filme "The Hustler". Za svoj herecký výkon získala svoju prvú nomináciu na Oscara za najlepšiu herečku. Po filme "The Hustler" nemala filmové ponuky a preto sa presťahovala do New Yorku. 
V roku 1976 hrala fanatickú matku Margaret White vo filme "Carrie". Za tento film získala svoju druhú nomináciu na Oscara a obnovila svoju filmovú kariéru. Jej kolegyňa Sissy Spacek, ktorá si s ňou zahrala vo filme si veľmi pochvaľovala jej herecký talent a všestrannosť. 
V roku 1981 sa presťahovala do Kalifornie. Tretiu nomináciu na Oscara získala za stvárnenie úlohy vo filme "Children of Lesser God" z roku 1986. V tom istom roku získala cenu Emmy za svoj herecký výkon v televíznom filme "Hallmark Hall of Fame". 
V rokoch 1990 - 1991 hrala postavu Catherine Martell v televíznom seriáli Davida Lyncha "Twin Peaks". V roku 1998 hrala jednu z vedľajších úloh sci-fi thrilleru "Faculty" po boku mladých hercov Jordana Brewsterová, Josh Harnett, Clea DuVall či Elijah Wood. 
V roku 2006 hrala matku Toni Collette v dramatickom filme "Mŕtve dievča". 
Súkromný život.
V roku 1962 sa vydala za Joeua Morgensterna. Žili spolu v New Yorku. V roku 1971 si adoptovali dcéru Anne Grace Morgenstern. V roku 1982 sa manželia rozviedli, potom sa presťahovala do Hollywoodu a pokračovala v práci vo filmoch a televízii. V roku 2000 získala v Kórei cenu Ducha nádeje za službu počas kórejskej vojny. Je aj sochárkou pracujúcou s mramorom a hlinou a svoje práce aj vystavuje. 

</doc>
<doc id="651733" title="Julie Waltersová" url="https://sk.wikipedia.org/wiki?curid=651733">
Julie Waltersová

Julia Mary Walters ( * 22. február 1950, Birmingham, Spojené kráľovstvo) je anglická herečka a spisovateľka. Je držiteľkou niekoľkých ocenení, získala tiež dve nominácie na Academy Awards.
Životopis.
Je najmladšia z troch detí. Jej matka pracovala na pošte a otec ako dekoratér. Ako osemnásťročná pracovala ako ošetrovateľka v jednej birminghamskej nemocnici. Neskôr sa presťahovala do Manchesteru s víziou stať sa herečkou. Svoje prvé herecké skúsenosti získala v divadle. V roku 1983 hrala vo filme "Educating Rita". Film získal niekoľko ocenení a Waltersová svoju prvú nomináciu na Academy Awards. Oscara síce nevyhrala, ale odniesla si ocenenia Zlatý Glóbus či BAFTA. 
V roku 1991 hrala spoločne s Lizou Minnelli v komédií "Stepping Out". 
V roku 2001 získala svoju druhú nomináciu na Oscara a získala ocenenie BAFTA za svoju vedľajšiu úlohu ako učiteľka baletu vo filme "Billy Elliot". Tiež je známa svojou úlohou Molly Weasley vo filmovej sérií Harryho Pottera. 
V roku 2008 hrala v muzikáli "Mamma Mia!" po boku herečiek Meryl Streep a Christine Baranski. O rok neskôr získala hviezdu na "Birmingham Golden Mile" v Broad Street.
Osobný život.
Od roku 1997 je vydatá za Granta Roffeya s ktorým má dcéru Maisie Mae Roffey (* 1988). Spoločne s manželom žije na ekologickej farme, ktorú prevádzkuje Roffey neďaleko Plaistow v západnom Sussexe.
Waltersovej bola diagnostikovaná rakovina hrubého čreva v roku 2018. Po operácii a chemoterapii sa jej zdravotný stav upravil. 

</doc>
<doc id="651735" title="Londýnska zmluva (1359)" url="https://sk.wikipedia.org/wiki?curid=651735">
Londýnska zmluva (1359)

Londýnska zmluva z roku 1359, tiež známa ako druhá Londýnska zmluva bola podpísaná v roku 1359. 
Predohra.
Prvá Londýnska zmluva (1358) mala za následok aj druhú Londýnsku zmluvu. 
Po tom, ako anglický kráľ Eduard III. v roku 1356 zvíťazil nad Francúzmi v bitke pri Poitiers, počas ktorej sa Angličanom podarilo dostať do zajatia francúzskeho kráľa Jána II., sa podpísala prvá Londýnska zmluva, ktorá vypovedala o tom, že vykúpenie Jána II. bude stáť Francúzsko 4 miliónov ékusov. 
Obsah zmluvy.
25. mája 1359 Francúzsko vyhlásilo, že im bolo odobratých priveľa územia. Eduarda III. toto vyhlásenie vyprovokovalo, preto začal obiehať na Calais. Jeho plán dobyť Paríž a Reims nevyšiel podľa očakávaní, preto bol nútený pristúpiť k mierovému rokovaniu. 
Nakoniec Angličanom odobrali Normandiu a Brestónsko, pričom im ponechali Akvitánsko a Calais. Taktiež boli nútený znížiť výkupné za Jána II. 

</doc>
<doc id="651820" title="James Armand de Rothschild" url="https://sk.wikipedia.org/wiki?curid=651820">
James Armand de Rothschild

James Armand Edmond de Rothschild (* 1. december 1878, Paríž, Francúzsko – † 7. máj 1957, Londýn, Spojené kráľovstvo) bol britský liberálny politik a filantrop zo známej bankárskej rodiny Rothschildovcov. Je známy tiež pod menom Jimmy de Rothschild.
Bol synom Edmonda Jamesa de Rothschilda z francúzskej vetvy rodiny. Vyštudoval Lýceum Louis-le-Grand v Paríži a Trinity College, Cambridge. Slúžil počas prvej svetovej vojny na začiatku s hodnosťou poddôstojníka vo francúzskej armáde a potom s hodnosťou dôstojníka u Royal Canadian Dragoons. Na záver vojny bol súčasťou 39. bataliónu Royal Fusiliers (časť židovskej légie) Britskej armády v Palestíne s hodnosťou majora. Bol ocenený medailou za vynikajúce správanie.
Bol vášnivým divákom konských dostihov a majiteľ dostihového koňa. Jeho 33-1 dostihový kôň "Bomba" vyhral Ascot Gold Cup v 1909. 
V roku 1913 sa oženil so 17 ročnou Dorothy Mathilde Pinto. 
V 1920 sa stal naturalizovaným Britom a v 1922 zdedil po Alice de Rothschild nehnuteľnosť "Waddesdon Manor" ktorú vlastnil jeho prastrýc barón Ferdinand de Rothschild, liberálny člen volebného obvodu parlamentu pre Aylesbury od 1885 do 1898. 
Politika.
Časopis "Journal of Liberal History" opísal Jamesa de Rothschilda slovami že je "jedným z najviac farebných poslancov Liberálnej strany". Bol liberálnym poslancom parlamentu za volebný obvod Isle of Ely od 1929 do 1945. 
Jeho porážka Harrym Legge-Bourkem vo všeobecných voľbách v 1945 bola iba jedným z víťazstiev konzervatívnej strany v 1945, keď jeho liberálni spojenci Archibald Sinclair a Wiliam Beveridge podobne prehrávali s konzervatívcami. 
Počas druhej svetovej vojny bol parlamentným tajomníkom ministerstva zásobovania v koaličnej vláde 19401945. Bol tiež zástupcom poručíka pre londýnsky kraj a súdnym úradníkpm v Buckinghamshire. 
Filantropia.
James de Rothschild pokračoval v sionistických aktivitách svojho otca ktorý ho v 1924 menoval prezidentom Židovského kolonizačného združenia. James de Rothschild podporil sumou 6 000 000 izraelských libier výstavbu budovy Knesetu v Jeruzaleme, ktorá bola odhalená v 1966. Davida Bena Guriona o svojom zámere informoval listom. 

</doc>
<doc id="651841" title="Národný konzervativizmus" url="https://sk.wikipedia.org/wiki?curid=651841">
Národný konzervativizmus

Národný konzervativizmus je variantom konzervativizmu bežného v Európe a Ázii, ktorý sa sústreďuje na presadzovanie národnej a kultúrnej identity, pričom sa konzervatívne prvky kombinujú s nacionalistickými.
Zdieľa charakteristiky s tradičným konzervativizmom a sociálnym konzervativizmom vzhľadom na to, ako sa tieto tri ideológie zameriavajú na zachovanie a tradíciu. Keďže sa národný konzervativizmus snaží zachovať národné záujmy, tradičný konzervativizmus zdôrazňuje inštitúcie predkov. Okrem toho sociálny konzervativizmus zdôrazňuje patriarchálny, reštriktívny postoj týkajúci sa morálneho správania s cieľom zachovať tradičný štatút spoločnosti. Národne konzervatívne strany majú často korene v prostrediach s vidieckym, tradicionálnym, čo je v kontraste s modernejšou základňou liberálnekonzervatívnych strán v mestách. V Európe sa väčšina týka určitej formy euroskepticizmu. 
Väčšina konzervatívnych strán v postkomunistickej strednej a východnej Európe od roku 1989 je národnokonzervatívnych.

</doc>
<doc id="651899" title="Krajský súd v Žiline" url="https://sk.wikipedia.org/wiki?curid=651899">
Krajský súd v Žiline

Krajský súd v Žiline je krajský súd so sídlom v meste Žilina, sídle Žilinského kraja a Žilinského samosprávneho kraja. Budova súdu sa nachádza na Orolskej ulici 1076/3. Obvod súdu tvoria obvody Okresného súdu Žilina, Okresného súdu Čadca, Okresného súdu Liptovský Mikuláš, Okresného súdu Martin, Okresného súdu Dolný Kubín, Okresného súdu Námestovo a Okresného súdu Ružomberok. Predsedníčkou súdu je JUDr. Eva Malíková, podpredsedmi JUDr. Róbert Bebčák a JUDr. Dagmar Cabadajová.

</doc>
<doc id="651925" title="Bučianska ulica (Trnava)" url="https://sk.wikipedia.org/wiki?curid=651925">
Bučianska ulica (Trnava)

Bučianska ulica v Trnave sa nachádza na sídlisku Družba v mestskej časti Trnava-východ a Trnava-sever.
História.
21. storočie.
Koncom roka 2019 pribudla na ulici cyklotrasa, vybudovaná Mestom Trnava, a súčasne bola vykonaná výmena verejného osvetlenia, rekonštrukcia úseku miestnej komunikácie a chodníka.
Vo februári 2020 zverejnila trnavská samospráva dotazník v rámci participatívneho plánovania revitalizácie troch vnútroblokov medzi bytovými domami na Tehelnej, Hlbokej a Bučianskej ulici, kde mohli obyvatelia vyjadriť svoje nápady a požiadavky na revitalizáciu priľahlých dvorov.
Doprava.
Cestná doprava.
Na ulici je vedená obojsmerná miestna komunikácia, na ktorej sa nachádzaju tri križovatky:
Jedná sa o významnú miestnu komunikáciu, ktorá rozdeľuje mestskú časť Trnava-sever od mestskej časti Trnava-východ a taktiež poskytuje obyvateľom rýchly prístup na významné miestne komunikácie na uliciach Hlboká, Rybníková, Piešťanská a Špačinska, ktoré významom prevyšuje väčšinu ciest III. triedy. 
Cyklistická doprava.
Na ulici je vedená obojsmerná segregovaná cyklotrasa oddelená od miestnej komunikácie. Cyklotrasa bola vybudovaná Mestom Trnava v roku 2019 a plynulo spája cyklotrasu na uliciach Dolné bašty – Halenárska - Hlboká s cyklotrasou na ulici Veterná a zároveň je cyklotrasa prepojená s cyklochodníkom na uliciach Rybníková – Šrobárova – Hospodárska – Terézie Vansovej – Kamenná cesta.
Mestská hromadná doprava.
Mestská hromadná doprava nemá na ulici zastávku, avšak v blízkosti sa nachádzajú zastávky, ktoré môžu obyvatelia využiť:

</doc>
<doc id="651929" title="Juraj Wernher" url="https://sk.wikipedia.org/wiki?curid=651929">
Juraj Wernher

Juraj Wernher, niekedy tiež Georg Wernher, Georgius Wernherus (* 1497, Pacov – † 1567, Prešov) bol uhorský lekár, učenec, radca kráľovskej rodiny a humanista poľského pôvodu. Patrí medzi významných humanistických vzdelancov, pôsobiacich v 16. storočí v stredoeurópskom priestore. Pôsobil ako kapitán Šarišského hradu. Je považovaný za zakladateľa uhorskej a slovenskej hydrografie a balneológie.
Životopis.
Wernher, pochádzajúci zo Sliezska, vyštudoval v roku 1519 bakalára na Jagelovskej univerzite v Krakove.
Wernherovo najvýznamnejšie dielo je kniha "De admirandis Hungariae aquis hypomnemation". Kniha vyšla v Bazileji v roku 1549 a obsahuje prvý systematický opis minerálnych vôd a liečivých kúpeľov v Uhorsku. V knihe popísal 22 prameňov a pramenných ciest v Uhorsku, z ktorých väčšina sa nachádzala na Slovensku. Wernher ako prvý urobil aj rozbor fyzikálnych a chemických vlastností liečivých prameňov a indikačné návody na použitie. Odvoláva sa naňho Tomáš Jordan z Kluža v diele "O vodách hojitedlných neb teplicech moravských", ktoré vyšlo v roku 1580 v Olomouci, kde opisuje liečivé pramene v Piešťanoch a Trenčianskych Tepliciach. Kniha De admirandis... sa stala základom na uplatňovanie vedeckého prístupu pri poznávaní liečivých účinkov minerálnych vôd a ich využití v rozvoji kúpeľníctva všeobecne. Odozvou na priekopnícke dielo bolo budovanie kamenných kúpeľných bazénov a kúpeľných zariadení, a to v sídlach Piešťany, Bojnice, Vyhne, Trenčianske Teplice, Turčianske Teplice a Bardejovské Kúpele.
Okrem liečebných využití minerálnych prameňov bol aj priekopníkom v návrhoch ich využívania na technické účely, napr. cementačné vody v Španej Doline a vody v Smolníku na výrobu kvalitnej medi.
Väčšinu svojho profesionálneho života prežil na východnom Slovensku. Zomrel v roku 1569 v Prešove.

</doc>
<doc id="651942" title="Vojtech Bukovinský" url="https://sk.wikipedia.org/wiki?curid=651942">
Vojtech Bukovinský

JUDr. Vojtech Bukovinský (* 1. január 1916, Bitarová† 28. august 1989, Lietava) bol slovenský právnik a amatérsky speleológ a archeológ. Pracoval predovšetkým na rodnom Považí, sústredil sa na krasy Stráňavskej doliny a Višňovskej doliny v Malej Fatre. Patril medzi členov Slovenskej speleologickej spoločnosti v prvom období jej existencie (od r. 1951) a v roku 1960 sa stal členom Speleologickej odbočky Slovenskej zemepisnej spoločnosti pri SAV a členom jej výboru. Zúčastnil medzinárodného zjazdu speleológov v Brne, kde sa stretol s Aloisom Králom, objaviteľom Demänovských jaskýň. Jeho publikácie vyšli vo viacerých novinách, časopisoch a prírodovedných zborníkoch, čím sa zaslúžil o popularizáciu speleológie ako vedy.
Medzi jeho najvýznamnejšie objavy patria Májová priepasť v Mojtíne (v zozname slovenských jaskýň pod číslom 5291. ako Mojtínska priepastná jaskyňa) v roku 1961, v ktorej výskume pokračoval až do roku 1966 a jaskyne pod vrchom Polom a v Stráňavskej doline, napríklad Hoblíkova jaskyňa.
Životopis.
Narodil sa matke Vilme († 1948), učiteľke na ľudovej škole a otcovi Serafínovi († 1949), učiteľovi v Lietave ako jediné dieťa. V roku 1957 sa v Trenčíne oženil s Gabrielou Gugovou, s ktorou mal dve deti - Stanislava a Máriu.
Po vychodení ľudovej školy navštevoval Reálne gymnázium v Kláštore pod Znievom, kde maturoval v roku 1936 s vyznamenaním. Následne sa rozhodol pre dôstojnícku povolanie v armáde ČSR, kvôli čomu absolvoval dôstojnícku školu v Košiciach. Po rozpade prvej ČSR sa však vojenského povolania vzdal a rozhodol sa študovať právo na Univerzite Komenského v Bratislave. Tieto štúdiá mal problém dokončiť, pretože ho neustále povolávali na vojenské cvičenia, a dokončil ich až v roku 1947, kedy bol promovaný na doktora právnických vied.
Počas SNP naňho žilinské gestapo vydalo zatykač, pred ktorým ho zachránil obchodník z Martina Vincent Knapp. Ušiel do Bratislavy, kde sa pred gestapom ukryl.
Po oslobodení dokončil štúdiá, pracoval nejakú dobu na súde v Žiline a v Rajci, no bol preradený do „produktívnej práce,“ pretože bol hlboko veriaci. Následne dlho striedal zamestnania.
Od 19. augusta 1952 pracoval ako vedúci profesionálnej speleologickej výskumnej skupiny pre oblasť Malá Fatra. Následne tento pracovný pomer prerušil, pretože spolupracoval na vlastivednej publikácii „Žilina a Rajec,“ pričom na odovzdanie rukopisu dostal veľmi krátky čas. Potom pracoval ako robotník vo viacerých podnikoch. Vrátiť sa na okresný súd mu nebolo umožnené kvôli kádrovému posudku.

</doc>
<doc id="651969" title="Lily Tomlinová" url="https://sk.wikipedia.org/wiki?curid=651969">
Lily Tomlinová

Mary Jean „Lily“ Tomlin (* 1. september 1939, Detroit, Michigan, Spojené štáty) je americká herečka, komička, speváčka, spisovateľka a producentka. Známa je vďaka role Linnei Reese z filmu "Nashville", za ktorý bola v roku 1976 nominovaná na niekoľko cien, vrátane Academy Awards, Zlatý glóbus či BAFTA.
Životopis.
Tomlinová sa narodila v Detroite, v roku 1939 ako dcéra Lillie Mae (1914-2005) a Guya Tomlina (1913-1970). Má mladšieho brata Richarda. Jej rodičia sa presťahovali počas hospodárskej krízy zo štátu Kentucky.
Kariéra.
V roku 1969 sa pripojila k americkej televíznej komédií "Rowan &amp; Martin's Laugh-In", kde stvárnila niekoľko postáv, z ktorých medzi najznámejšie patrí Edith Ann či pani Earborová. Tomlinová získala za svoj herecký výkon niekoľko ocenení a obrovský úspech, ktorý jej zaručil možnosť si niektoré postavy zahrať aj v špeciálnych vydaniach mimo seriálu.
V roku 1976 sa Tomlinová ukázala vo filme s hudobnou tématikou, "Nashville". Jej postava sa volala Linnea Reese a bola matkou dvoch hluchých detí. Jej herecký výkon bol niekoľko krát ocenení a tiež získala nominácie na ocenenia ako Academy Awards či Zlatý glóbus.
V roku 1980 hrala spoločne s Jane Fonda a Dolly Parton v komédií "9 to 5". Film patril k najlepším filmom roka. V roku 1988 hrala vo filme "Big Business" s Bette Midler, kde hrali identické dvojčatá, ktoré boli zamenené krátko po narodení.
V roku 1999 hrala s Judi Dench a Maggie Smith v dráme "Tea with Mussolini". V roku 2002 hrala vo filme "I Heart Huckabees", spoločne s Isabelle Huppert, Dustinom Hoffmanom, Naomi Watts či Judeom Lawom. V roku 2006 vyskúšala dabing vo animovanej rozprávke "The Ant Bully".
V rokoch 2008 až 2009 hrala v televíznom seriály "Desperate Housewives". Tiež prepožičala svoj hlas postave Tammy v sedemnástej sérií seriálu "Simpsonovci".
V roku 2015 hrala v komédií "Grandma", za ktorú získala nomináciu na Zlatý glóbus. Od rovnakého roku hrá spoločne s Jane Fonda v seriály "Grace a Frankie".
Osobný život.
Tomlinová od marca 1971 chodila so spisovateľkou Jane Wagner. Po 42 rokoch chodenia sa Tomlinová a Wagnerová zosobášili počas súkromného ceremoniálu v Los Angeles, dňa 31. decembra 2013.
Tiež je aktivistkou za práva homosexuálov a je feministka.

</doc>
<doc id="652036" title="Tom Holland (herec)" url="https://sk.wikipedia.org/wiki?curid=652036">
Tom Holland (herec)

Thomas Stanley Holland (* 1. jún 1996 Londýn, Spojené kráľovstvo) je britský herec a tanečník. Získal ocenenie BAFTA za najlepšiu Vychádzajúcu hviezdu za rok 2017.
Životopis.
Holland je synom fotografky Nicoly Elizabeth Hollandovej a komika Domica Hollanda. Má troch mladších bratov, dvojčatá Harryho a Sama (* 1999) a Patricka (* 2004). 
Navštevoval katolícku školu Donhead, neskôr chodil na Wimbledon College, kde zotrval do decembra 2012. Následne sa prihlásil na umeleckú školu The BRIT School for Performing Arts and Technology..
Kariéra.
Holland sa intenzívne venuje tancu, pričom tancovať začal už počas štúdia na Wimbledone. Od roku 2011 sa venuje filmu. Hral v divadelnej hre "Billy Elliott". V roku 2012 vyšiel film "The Impossible", kde hral po boku hercov Naomi Watts a Ewana McGregora. V roku 2015 hral jednu z vedľajších úloh v televíznom seriáli "Wolf Hall" a v rovnakom roku bolo oznámené, že stvárni postavu Spider Mana vo filme "Captain America: Civil War" zo série Marvel Cinematic Universe. Film mal premiéru v apríli 2016. Túto úlohu si zopakoval aj v nasledujúcich častiach, ako "Spider-Man: Homecoming" (2017), "Avengers: Infinity War" (2018), "Avengers: Endgame" (2019) a "Spider-Man: Far from Home" (2019).
V roku 2020 stvárnil hlavnú postavu v psychologickom thrilleri "The Devil All the Time".
Osobný život.
Holland býva v štvrti Kingston-upon-Thames v Londýne, neďaleko domu svojich rodičov a súrodencov. Má stafordšírskeho bulteriéra menom Tessa. Odmalička trpí dyslexiou.
Spolu s bratmi Holland podporuje The Brothers Trust, britskú charitatívnu spoločnosť, registrovanú v Spojenom kráľovstve, ktorá získava peniaze na rôzne charitatívne účely. 

</doc>
<doc id="652052" title="Elizabeth Banks" url="https://sk.wikipedia.org/wiki?curid=652052">
Elizabeth Banks

Elizabeth Banks, vlastným menom Elizabeth Irene Mitchell, (* 10. február 1974, Pittsfield, Massachusetts, USA) je americká herečka, režisérka, producentka a scenáristka. Je známa vďaka úlohe Effie Trinket vo filmoch "Hunger Games" v rokoch 2012 až 2015.
Životopis.
Banks sa narodila v meste Pittsfield v štáte Massachusetts a vyrastala na Brown Street, ako najstaršia zo štyroch detí Ann a Marka P. Mitchella. Jej otec bol vojnový veterán z Vietnamu a jej matka pracovala v banke. Banks rada hrávala baseball a jazdila na koňoch.
Kariéra.
Banks si zmenila svoje priezvisko po vstupe do spolku Screen Actors Act, keďže herečka Elizabeth Mitchell bola už zaregistrovaná v spolku pod týmto menom. 
Debutovala v nezávislom filme "Surrender Dorothy" v roku 1998 ako Elizabeth Casey a počas nasledujúcich siedmich rokov sa objavila v rôznych filmoch vrátane "Wet Hot American Summer" (2001), "Swept Away" (2002) a "Seabiscuit" (2003). 
V roku 2002 založila Banks so svojím budúcim manželom Maxom Handelmanom svoju vlastnú produkčnú spoločnosť s názvom Brownstone Productions.
V roku 2006 sa Banks objavila vo filme "Invincible".
V roku 2008 hrala bývalú manželku a matku dcéry Ryana Reynoldsa v komediálnom filme "Definitely, Maybe", spolu s Islou Fisher a Ryanom Reynoldsom. O rok neskôr, sa objavila v horore "The Uninvited", spolu s Emily Browning a Arielle Kebbel. 
V roku 2012 si stvárnila postavu Gail Abernathy-McKadden v hudobnom komediálnom filme "Pitch Perfect", ktorý získal obrovský úspech. V rovnakom roku hrala postavu Effie Trinket, vo všetkých štyroch dieloch "The Hunger Games". 
V roku 2014 časopis Elle Magazine ocenil Banks, za ktorú získala ocenenie The Women in Hollywood Awards, ktorý ocenil ženy za vynikajúce úspechy vo filme, zahŕňajúce všetky aspekty filmového priemyslu vrátane hrania, réžie a produkcie. 
V roku 2015 sa podieľala na produkcií filmu "Pitch Perfect 2", ktorý bol zároveň jej režisérskym debutom. Rovnakú úlohu zohrala aj pri "Pitch Perfect 3" z roku 2017. 
V roku 2015 bola vymenovaná za členku poroty na filmovom festivale v Benátkach. 
V roku 2018 hrala s Melissou McCarthy v komediálnom filme "Happytime Murders". V roku 2019 režírovala a produkovala film "Charlie's Angels". Vo filme si tiež zahrala menšiu úlohu. V súčasnosti (2020) stvárňuje postavu Jill Ruckelshaus v miniseriály "Mrs. America". 
Osobný život.
Banks sa stretla so svojím manželom Maxom Handelmanom, 7. septembra 1992. Boli zosobášení v roku 2003. Pár má dvoch synov, ktorých im porodila náhradná matka.
Banks je silnou zástankyňou prezidentskej kampane Hillary Clintonovej. Identifikuje sa ako feministka. Je dobrou kamarátkou herca Paula Rudda, s ktorým spolupracovala na viacerých filmoch. 

</doc>
<doc id="652088" title="Medzinárodná šachová federácia" url="https://sk.wikipedia.org/wiki?curid=652088">
Medzinárodná šachová federácia

Medzinárodná šachová federácia (FIDE, fran. "Fédération Internationale des Échecs") je medzinárodná organizacia, ktorá spája niektoré národné šachové organizácie. Bola založená v Paríži 20. júla roku 1924. Ich sídlo je sa nachádza v Aténach v Grécku.
Aj "Slovenský šachový zväz" je jej členom.
Ich motto je "Gens una sumus", čo znamená "Sme jeden národ" / "Sme jedna rodina". 
Založenie organizácie.
Tak ako usporiadali v roku 1924 letné olympiády v Paríži, tak usporiadali aj prvú (neoficiálnu) šachovú olympiádu. Do konca súťaže, teda do 20. júla, mali v pláne založiť "Medzinárodnú šachovú federáciu". Vtedajšie Československo bolo medzi 15 zakládajúcimi členmi. 
Nedávne udalosti.
V roku 2018 sa stal predsedom organizácie ruský politik Arkadij Dvorkovič.
Organizácia mala v roku 2018 189 členov.
V roku 1999 Medzinárodný olympijský výbor uznal Medzinárodnú šachovú federáciu za športovú organizáciu a stala sa členom "Association of International Olympic Committee Recognised International Sports Federations".
Externé odkazy.
Oficiálna stránka FIDE 

</doc>
<doc id="652126" title="Spojená škola (Vrútky)" url="https://sk.wikipedia.org/wiki?curid=652126">
Spojená škola (Vrútky)

Spojená škola na ulici M. R. Štefánika vo Vrútkach je plnoorganizovaná škola, združujúca Gymnázium Jozefa Cígera Hronského, základnú školu a materskú školu vo Vrútkach na ulici M. R. Štefánika 1.
História.
V roku 1953 vstúpila do platnosti nová školská reforma, ktorá mala vo Vrútkach za následok vznik dvoch školských obvodov: západný školský obvod (dnes Základná škola Hany Zelinovej) a východný školský obvod (dnes ZŠ na ulici M. R. Štefánika). Vtedy sa vyučovalo v troch budovách: bývalej meštianke, budove „Wachsberger“ (bývalý hotel na vtedajšej Gottwaldovej ulici) a v dnešnej ZUŠ. V roku 1979 bola dostavaná nová budova, do ktorej sa škola presťahovala, a kde existuje dodnes. Dňa 1. septembra 2015 sa súčasťou školy stalo Gymnázium Jozefa Cígera Hronského, ktoré sa do budovy na ulici M. R. Štefánika presťahovalo z pôvodného sídla na ulici Čachovský rad.
Útok v Spojenej škole vo Vrútkach.
Dňa 11. júna 2020 došlo v Spojenej škole k útoku, kedy 22-ročný Ivan Č. násilím vnikol do budovy, nožom napadol niekoľkých pracovníkov a žiakov školy, pričom usmrtil zástupcu riaditeľa za gymnázium Mgr. Jaroslava Budza. Udalosť vyvolala celospoločenský rozruch.

</doc>
<doc id="652151" title="Londýnsky dohovor (1840)" url="https://sk.wikipedia.org/wiki?curid=652151">
Londýnsky dohovor (1840)

Londýnsky dohovor alebo Londýnska zmluva z roku 1840 (úradne po ang. "Convention for the Pacification of the Levant", doslovný preklad: "Konvencia o obnovení mieru v Levante") bola medzinárodná zmluva podpísaná 15. júla 1840. Zmluvu podpísali vtedajšie mocnosti Spojené kráľovstvo, Habsburská ríša, Prusko a Rusko. Jej účelom bola garancia územnej celistvosti Osmanskej ríše. Zmluva pomohla vyriešiť osmanské nezhody s egyptským správcom Muhammadom Alím, ktorý vládol relatívne samostatne a mocensky vystupoval proti svojmu pánovi – Osmanskej ríši.
Predohra.
Osmanská ríša sa dlhodobo potýkala s vnútornými i zahraničnopolitickými problémami. V rámci ríše museli sultáni často potláčať povstania miestnych správcov, či národov žijúcich v ríši. Tieto spory neraz riešili za pomoci ďalších guvernérov, ktorých moc tým však ešte viac rástla. Podobne si svoje panstvo a moc vybudoval Muhammad Alí paša, ktorý vládol v Egypte. Muhammad sultánom viackrát pomohol proti povstaniam (napr. povstanie v Grécku a Arábii), nakoniec sa však sám proti sultánom v okamihu ich slabosti postavil a povstal. Počas prvej vojny s osmanským sultánom (1831 – 1833) svoju moc rozšíril do Palestíny a Sýrie a v roku 1838 proti osmanským sultánom vytiahol do boja opäť.
Európske veľmoci sa obávali zrútenia Osmanskej ríše, pretože by to malo príliš veľký dopad na politickú stabilitu v Stredomorí a ich obchodné záujmy v Osmanskej ríši. Najmä Briti, ktorí s Osmanmi v roku 1838 uzavreli obchodnú dohodu, sa obávali možnej ruskej a francúzskej intervencie do osmanských záležitostí. Ruská ríša a Osmanská ríša totižto v roku 1833 po vzájomnej vojne uzavreli v zmluve z Hünkâr İskelesi ochranný pakt a Egypťanov zase podporovali Francúzi. V roku 1839 sa konflikt medzi Osmanmi a vzbúreným pašom vyhrotil po tom, čo Egypťania Osmanov porazili pri Nizipe, a po tom, čo Osmani prišli o námornú prevahu pre dezertovanie osmanskej flotily k Egyptu. Osmanský minister Mustafa Reşid paša sa preto so žiadosťou o pomoc obrátil na európske veľmoci. Z tohto dôvodu sa v Londýne stretli zástupcovia Veľkej Británie, Pruska, Ruska a Rakúska a prerokovali situáciu v Oriente.
Zmluva.
Európske veľmoci v zmluve z 15. júla 1840 stanovili, že výmenou za mier a obnovu osmanskej moci v Oriente malo Muhammadovi zostať dedičné panstvo v Egypte, a doživotné panstvo nad provinciou (ejáletom) Akra v Palestíne. Muhammad dostal od veľmocí desať dní na vyjadrenie súhlasu so zmluvou, inak mal prísť o vládu nad územiami v Ázii. Ďalšie zdržanie by znamenalo vypuknutie vojny a stratu všetkých území. Keď Muhammad odmietol zmluvu podpísať, vyhlásili mu Spojené kráľovstvo a Habsburská monarchia vojnu. Spustili zároveň ofenzívu na Muhammadove dobyté dŕžavy v Sýrii. Muhammadov spojenec Francúzsko Egyptu nebolo schopné pomôcť, a Muhammad, ktorý nemohol veľmociam čeliť, nakoniec s ich podmienkami súhlasil, a 27. novembra 1840 "Londýnsku zmluvu" podpísal. Udržal si tak ako osmanský vazal dedičné panstvo v Egypte, ktorý mal v rámci krajiny zvláštne postavenie, a pred tým obsadené územia a flotila sa vrátili Osmanom.

</doc>
<doc id="652201" title="Petra Krištúfková" url="https://sk.wikipedia.org/wiki?curid=652201">
Petra Krištúfková

Bc. Petra Krištúfková (* 8. apríl 1977, Bratislava) je slovenská politička, od roku 2016 poslankyňa Národnej rady SR za hnutie SME RODINA a podpredsedníčka hnutia SME RODINA.
Životopis.
Petra Krištúfková sa narodila v apríli 1977 v Bratislave. Študovala na Obchodnej akadémii v Bratislave, štúdium prerušila pre tehotenstvo a dokončila až v roku 2002. V roku 2019 vyštudovala bakalársky stupeň štúdia na Stredoeurópskej vysokej škole v Skalici v programe Životné prostredie – ochrana a využívanie krajiny. Od roku 2000 do roku 2016 pracovala ako podnikateľka.
Politická kariéra.
V roku 2015 sa Krištúfková dostala na 5. miesto kandidátnej listiny strany Borisa Kollára SME RODINA. V parlamentných voľbách v marci 2016 bola zvolená za poslankyňu NR SR so ziskom 8 824 preferenčných hlasov. V parlamente pôsobila vo Výbore NR SR pre sociálne veci. V rokoch 20162018 pôsobila tiež v Osobitnom kontrolnom výbore NR SR na kontrolu Vojenského spravodajstva, odkiaľ bola odvolaná na návrh SNS pre jej niekdajšie kontakty s podsvetím.
Na kandidátke SME RODINA kandidovala aj vo voľbách v roku 2020, z tretieho miesta kandidátnej listiny. V parlamentných voľbách vo februári 2020 bola opätovne zvolená za poslankyňu NR SR so ziskom 43 206 preferenčných hlasov. V parlamente pôsobí ako podpredsedníčka Výboru NR SR pre sociálne veci.
Kontroverzie.
Splnomocnenkyňa vlády.
V júni 2020 navrhol minister práce, sociálnych vecí a rodiny SR za hnutie SME RODINA, Milan Krajniak, Krištúfkovú do čela novovytvoreného úradu, Úradu splomocnenca vlády pre rodinu. Tento návrh bol kritizovaný napr. europoslancom Michalom Šimečkom pre Krištúfkovej minulosť a nedostatočné akademické vzdelanie či prax v odbore, v ktorom mala pracovať. Krištúfková sa obhajovala tým, že kritizované udalosti sa stali už dávno a že v sociálnej oblasti sa angažovala. Krištúfková bola do funkcie vymenovaná 17. júna 2020. Už o štyri dni, 21. júna 2020, však odstúpila po tom, čo sa prevalilo, že v roku 2009 dovolenkovala na jachte Mariána Kočnera, pričom v minulosti odmietala, že by ho poznala.
Bakalárska práca.
V júni 2020 bývalý predseda strany SPOLU a vysokoškolský pedagóg Miroslav Beblavý analyzoval bakalársku prácu Krištúfkovej zo Stredoeurópskej vysokej školy v Skalici, ktorú obhájila v roku 2019. Krištúfková študovala na Ústave ekológie a environmentálnych vied v rámci študijného odboru ochrana a využívanie krajiny, téma práce však bola "Vybrané indikátory sociálnej dimenzie života". Beblavý odhalil, že práca je plagiát pozbieraný z viacerých iných diel a článkov s absentujúcimi citáciami. Z 25 strán vlastného textu práce bolo 16 doslovne okopírovaných z iných textov.
Prácu odovzdala keď bola už takmer rok známa kauza rigoróznej práce Andreja Danka.
Po dvoch dňoch od odstúpenia rakúskej ministerky práce a rodiny Christine Aschbacherovej pre plagiátorstvo a vyzvaní Študentskej rady vysokých škôl Igorovi Matovičovi začiatkom roka 2021 o vzdaní sa jeho magisterského titulu vyzvala Komunita Zastavme korupciu vrcholových politikov, ktorí preukázateľne získali titul podvodom, a tým aj Petru Krištúfkovú, aby sa titulov vzdali.
Osobný život.
Krištúfková má dve dcéry, staršiu Vanessu s mafiánom Róbertom Diničom, mladšiu Ester s predsedom strany SME RODINA, Borisom Kollárom.

</doc>
<doc id="652256" title="Uznesenie vlády Slovenskej republiky" url="https://sk.wikipedia.org/wiki?curid=652256">
Uznesenie vlády Slovenskej republiky

Uznesenie vlády Slovenskej republiky (skrátene: uznesenie vlády SR; nepresne: uznesenie vlády, vládne uznesenie) je na Slovensku typ organizačného aktu (resp. právneho aktu v širšom zmysle ). Slúži ako forma rozhodovania vlády SR.&lt;ref name="575/2001zz"&gt;&lt;/ref&gt; Nie je to všeobecne záväzný právny predpis .
Základné ustanovenia o uznesení vlády SR.
Ústava Slovenskej republiky v Čl.118 stanovuje toto: „Vláda je schopná uznášať sa, ak je prítomná nadpolovičná väčšina jej členov. Na prijatie uznesenia vlády je potrebný súhlas nadpolovičnej väčšiny všetkých členov vlády“.
Podľa zákona č. 575/2001 Z. z. vláda rozhoduje spravidla formou uznesenia vlády Slovenskej republiky, pritom uznesenie vlády Slovenskej republiky nepodlieha preskúmaniu súdom. Plnenie úloh z uznesení vlády Slovenskej republiky kontroluje Úrad vlády Slovenskej republiky.
Podľa zákona č. 400/2015 Z. z. uznesenie vlády SR, ak sa uverejňuje v Zbierke zákonov SR, nadobúda záväznosť dňom jeho vyhlásenia v Zbierka zákonov SR. Týmto dňom začínajú plynúť aj lehoty, ktoré sú v ňom ustanovené.
Uznesenie vlády SR ako príloha návrhu zákona predkladaného na pripomienkové konanie.
Podľa čl. 17 Legislatívnych pravidiel vlády treba k návrhu zákona predkladaného na pripomienkové konanie priložiť aj návrh uznesenia vlády SR týkajúci sa predkladaného zákona. Napríklad dokumentácia k návrhu zákona o dani z poistenie obsahovala ako jednu z príloh takéto uznesenie vlády SR s nasledujúcim znením: "Vláda schvaľuje návrh zákona o dani z poistenia a o zmene a doplnení niektorých zákonov [a] poveruje [jednak] predsedu vlády predložiť vládny návrh zákona predsedovi Národnej rady SR na ďalšie ústavné prerokovanie, [a jednak] podpredsedu vlády a ministra financií uviesť a odôvodniť vládny návrh zákona v Národnej rade Slovenskej republiky. Vykonajú: predseda vlády, podpredseda vlády a minister financií. Na vedomie: predseda Národnej rady SR."
(Ne)záväznosť.
Podľa Čl. 13 Ústavy SR platí: "Povinnosti možno ukladať:"
Uznesenie vlády SR sa tu teda nespomína. (Čisto podľa textu tohto článku by uznesenie vlády SR síce prípadne mohlo spadať pod výraz "na základe zákona", čo je však vylúčené na základe nižšie uvedených skutočností).
Text zákona č. 400/2015 Z. z. o tvorbe právnych predpisov a o Zbierke zákonov Slovenskej republiky explicitne uvádza zoznam predpisov, ktoré sú všeobecne záväzné (podrobnosti pozri v článku všeobecne záväzný právny predpis). Uznesenie vlády SR v tomto zozname uvedené nie je (čiže nie je všeobecne záväzné) a naopak je explicitne uvedené ako jeden z "iných právnych aktov", ktoré za určitých okolností môžu byť publikované (aj) v Zbierke zákonov SR. 
Podľa uznesenia Ústavného súdu SR platí: "Uznesenie vlády je vo všeobecnosti len interným aktom riadenia, adresovaným členom vlády (a ostatným ústredným orgánom štátnej správy), prípadne im podriadeným orgánom štátnej správy." Podobne už staršie Ústavný súd SR rozhodol, že "Uznesenie vlády sa neuverejňuje podľa zákona č. 1/1993 Z. z. o Zbierke zákonov Slovenskej republiky, preto nemá povahu všeobecne záväzného právneho predpisu. Uznesenie vlády je interným normatívnym pokynom, ktorým nemožno rozširovať právomoc štátneho orgánu nad rámec kompetencií určených ústavou." 
Aj podľa teórie práva uznesenie vlády SR nie je všeobecne záväzné, je to len interný normatívny akt (iné názvy: interná normatívna inštrukcia, interný normatívny pokyn, organizačný akt a pod.), čiže je záväzný len pre (určitých) adresátov vo vnútri štátnej správy, nie však mimo nej; uznesenie vlády SR teda nemôže byť záväzné napríklad pre bežného občana.
Núdzový stav.
Počas núdzového stavu môže vláda (v primeranom rozsahu) obmedziť niektoré základné práva a slobody, pričom Ústava SR nešpecifikuje, akou formou (nariadenia alebo uznesenia vlády). Podľa právnika Lukáša Skurku "uz­ne­se­nia vlá­dy vy­dá­va­né po­čas nú­dzo­vé­ho sta­vu ne­ma­jú po­va­hu práv­ne­ho pred­pi­su, ako by to bo­lo nap­rík­lad pri na­ria­de­niach vlá­dy (po­dzá­kon­ný práv­ny pred­pis), ale ide o iné ak­ty zve­rej­ňo­va­né v Zbier­ke zá­ko­nov Slo­ven­skej re­pub­li­ky. Tie­to iné ak­ty sú svo­jou po­va­hou roz­hod­nu­tia­mi vlá­dy vy­dá­va­ný­mi na zá­kla­de člán­ku 5 ods. 4 v spo­je­ní s člán­kom 5 ods. 3 písm. g) a h) Ústav­né­ho zá­ko­na o bez­peč­nos­ti štá­tu, čo pred­pok­la­dá aj Ústa­va. Te­da slo­ven­ský práv­ny po­ria­dok umož­ňu­je, aby vlá­da svo­ji­mi roz­hod­nu­tia­mi v ča­se nú­dzo­vé­ho sta­vu pria­mo ob­me­dzi­la zá­klad­né práv a slo­bo­dy v ne­vyh­nut­nom roz­sa­hu a na ne­vyh­nut­ný čas." To potvrdzuje aj nález Ústavného súdu zo dňa 14.10.2020 sp. zn. Pl. ÚS 22/2020: ""na základe núdzového stavu možno fakultatívne uznesením vlády priamo obmedziť základné práva alebo uložiť povinnosti" "(bod 62)"."

</doc>
<doc id="652257" title="Jozef Minďaš" url="https://sk.wikipedia.org/wiki?curid=652257">
Jozef Minďaš

Doc. RNDr. Ing. Jozef Minďaš, PhD., niekedy uvádzané tiež Jozef Minďáš, Jozef Mindáš (* 13. október 1963, Levoča) je slovenský meteorológ, lesník a vysokoškolský pedagóg. Od roku 2006 do 2009 pracoval ako nominant strany ĽS-HZDS ako generálny riaditeľ Lesov SR. V súčasnosti pôsobí ako rektor Stredoeurópskej vysokej školy v Skalici. 
Životopis.
Mladosť a štúdium.
Jozef Minďaš sa narodil v roku 1963 v Levoči. Zmaturoval v roku 1981 na Gymnáziu v Levoči. Následne študoval v rokoch 1981-1986 promoval na Matematicko-fyzikálnej fakulte Univerzity Komenského v Bratislave (odbor meteorológia a klimatológia), ktorý ukončil ziskom titulu RNDr. Od roku 1987 do roku 1992 študoval tiež inžiniersky program Lesné inžinierstvo na Lesníckej fakulte Technickej univerzity vo Zvolene. Na TU vo Zvolene následne získal v roku 1999 veľký doktorát v odbore ekológia a v roku 2004 tu habilitoval na docenta v odbore ekológie.
Zamestnanie.
Po ukončení štúdia meteorológie pracoval Minďaš v rokoch 1986 až 1990 pracoval v Slovenskom hydrometeorologickom ústave v Banskej Bystrici ako odborný technický pracovník. Následne od roku 1990 do roku 2006 pôsobil v Lesníckom výskumnom ústave (LVÚ) vo Zvolene v rôznych pozíciách, od roku 2003 ako riaditeľ. Po reštrukturalizácii a začlenení LVÚ do Národného lesníckeho centra pôsobil v roku 2006 ako riaditeľ NLC. Od decembra 2006 do júna 2009 pôsobil ako generálny riaditeľ štátneho podniku Lesy Slovenskej republiky. Následne bol nezamestnaný. Od roku 2010 pôsobí ako vysokoškolský pedagóg na SEVŠ v Skalici. Zároveň od novembra 2011 viedol leteckých meteorológov v SHMÚ.
Kontroverzie.
Obvinenia z obchodov s drevom.
V roku 2013 čelil obvineniu z porušovania povinností pri správe cudzieho majetku počas jeho úradovania v Lesoch SR.
Kauza plagiátorstva na SEVŠ v Skalici.
V júni 2020 sa dostali na verejnosť záverečné práce absolventov SEVŠ a politikov strany SME RODINA, predsedu Národnej rady SR Borisa Kollára a poslankyne NR SR Petry Krištúfkovej, ktoré sú plagiátmi. Obaja politici v ich prácach vo veľkej časti kopírovali iné zdroje bez úpravy a náležitých citácií, obe práce však boli úspešne obhájené. Jozef Minďaš bol školiteľom pri oboch prácach a Boris Kollár v diplomovej práci uvádzal bez citácií aj dielo samotného Minďaša.
Nesprávne označenie „držiteľ Nobelovej ceny“.
Jozef Minďaš je často nesprávne označovaný, že získal Nobelovu cenu za mier v roku 2007. IPCC však v roku 2012 vydal vyhlásenie, že žiaden jednotlivec nemôže byť označený ako "nositeľ" Nobelovej ceny, nakoľko ocenená bola inštitúcia a nie jednotlivci. Správna formulácia je, že Jozef Minďaš sa podieľal na vzniku Správ, ktoré boli neskôr ocenené Nobelovou cenou, ale nie je nej nositeľ.
Nobelova cena za mier (2007).
Nobelova cena za mier v roku 2007, udelená za „"úsilie vybudovať a šíriť povedomie o človekom vytvorenej klimatickej zmene a vybudovať základy na opatrenia proti klimatickej zmene"“, bola rozdelená medzi dvoch laureátov: 
Zmätok v označovaní nositeľov.
IPCC cenu získala ako inštitúcia, a nie ako jednotlivci spolupracujúci v rámci IPCC. Cenu však prebral jednotlivec - predstaviteľ IPCC Rajendra Pachauri, ktorý ju v príhovore (nesprávne, hoci srdečne) venoval všetkým, ktorí prispeli k vytvoreniu ocenených správ. Ako jednotlivých nositeľov ceny tak média začali (opäť nesprávne) označovať či už predstaviteľov IPCC ako Rajendra Pachauriho, spolupracujúcich vedcov, atď. čo však malo za následok precenenie prínosu či vedeckých aktivít niektorých prispievateľov. Celkový počet prispievateľov bol od 2500 do 9000. 
Preto v roku 2012 IPCC vydala doplňujúce stanovisko, "kde zdôrazňuje rolu organizácie, a nie jednotlivcov". IPCC upozorňuje, že "„je nesprávne označovať akéhokoľvek predstaviteľa IPCC alebo vedca, ktorý pracoval na správach IPCC ako držiteľa Nobelovej ceny, alebo jej laureáta. Správne označenie by bolo "X prispel k vytvoreniu správ, ktoré boli ocenené Nobelovou cenou za mier v roku 2007.“" IPCC statement 2012
IPCC certifikáty.
IPCC odoslala certifikáty s kópiou Nobelovej ceny všetkým koordinujúcim vedúcim autorom, hlavným autorom, editorom, členom organizácie, zamestnancom technického supportu a IPCC sekretariátu, ktorí sa podieľali na príprave správ od vzniku IPCC v roku 1988, čo zahŕňa celosvetovo od 2500 do 9000 jednotlivcov. Tieto certifikáty neboli zaslané ďalším autorom, recenzentom ani lokálnym spolupracovníkom. Jozef Minďaš takto dostal IPCC certifikát s kópiou Nobelovej ceny, nie však cenu samotnú.

</doc>
<doc id="652292" title="Raoul Bova" url="https://sk.wikipedia.org/wiki?curid=652292">
Raoul Bova

Raoul Bova (* 14. august 1971, Rím) je taliansky herec, filmový producent, režisér a bývalý taliansky plavec.
Život.
Narodil sa v Ríme, jeho otec Giuseppe Bova pochádzal z mestečka Roccella Ionica, z Kalábrie, zatiaľ čo jeho matka Rosa Bova pochádzala z Kampánie, konkrétne z Acerry, 15 km od Neapolu. Od detstva sa venoval svojej vášni, a to plávaniu. Keď mal necelých 16 rokov, vyhral talianske majstrovstvá mládeže v plávaní na 100 metrov znak a hoci začiatok v klube Aurelia Nuoto bol sľubný, zvyšok športovej kariéry sa usiloval najviac o to, aby porazil konkurenciu. Po ukončení štúdia na Jean-Jacques Rousseau Magistral Institute, študoval ISEF (Instituto Superiore di Educazione Fisica), ale fakultu telesnej výchovy nedokončil, pretože si zvolil hereckú kariéru a začal navštevovať hodiny recitácie u Beatrice Braccovej a herectvo u Michaela Margotta. Vo veku 21 rokov nastúpil do vojenskej služby, a to do zboru Bersaglieri, vysokomobilnej pešej jednotky, ktorá je súčasťou talianskej armády a ktorá je jasne rozpoznateľná podľa špeciálneho klobúku, ktorý zdobí perie hlucháňa hôrneho. Tu pôsobil ako inštruktor plávania v dôstojníckej škole.
Herecká kariéra.
Filmový debut absolvoval v snímke "Mutande pazze", režiséra Roberta D’Agostina a v rovnakom roku hral vo filme "Quando eravamo repressi", režiséra Pina Quartulla. V televízii sa objavuje v športovom filme "Una storia italiana" 1992, kde hral jedného zo slávnych bratov Abbagnaleovcov. Do povedomia sa dostal postavou učiteľa surfovania vo filme "Malá veľká láska" (1993). V roku 1996 hral vo filme "La lupa", v réžii Giovanniho Vergu a Gabriele Laviu, podľa románu Moniky Guerritorovej. Nasledovala úloha kpt. Bredu v talianskom kultovom filmovom seriáli "La Piovra" (Chobotnica). Režisér Claudio Fragasso si ho v roku 1995 vybral do hlavnej úlohy dnes už kultového filmu "Palermo - Milano solo andata", kde ako dôstojník Nino Di Venanzio, bol zodpovedný za eskortovanie chráneného korunného svedka pre usvedčenie mafiánskeho šéfa. Tu hral s takými hercami, ako sú Valerio Mastandrea, Stefania Sandrelliová a Giancarlo Giannini. V televíziách na Slovensku väčšinou nechýba vo vianočnom vysielaní biblický príbeh "Il Quarto re" (Štvrtý kráľ), kde hrá Raoul Bova včelára Alazhara pomáhajúceho trom kráľom pri ich putovaní za Mesiášom (réžia Stefano Reali). V roku 1997 sme ho mohli vidieť po boku Anthonyho Quinna vo filme "Il Sindaco" (Starosta). V roku 1998 ho diváci prvýkrát videli v skutočnom príbehu slávneho kapitána karabinierov Roberta Di Stefana, nazývaného "Ultimo". V tom istom roku hral po boku Madonny v reklame Max Factor, keď ho speváčka výslovne požiadala ako herca o spoluprácu. V roku 2001 si zahral v dráme "Il Testimone" (Svedok). S legendárnou Sophiou Lorenovou si Raoul Bova zahral v televíznom filme " Francesca e Nunziata " (2001). V roku 2002 vo filme "Francesco" hral sv. Františka z Assisi. Nasledovali ďalšie úlohy, v ktorých sa objavil vedľa Sylvestera Stalloneho vo filme "V mene Angela" (2002) alebo Michaela Keatona v seriáli "The Company" (2007). Zahral si jednu z hlavných rolí po boku Giovanny Mezzogiorno a Massima Girottiho vo filme "Okno naproti" (2003), ktorý získal hlavnú cenu Krištáľový glóbus na Medzinárodnom filmovom festivale v Karlových Varoch. V roku 2009 hral v dokumentránom filme "Sbirri", v ktorom herec strávil jeden mesiac s policajnými dôstojníkmi pracujúcimi v Miláne a bol nápomocný pri zatýkaní, raziách a najmä v boji proti drogovým zločinom. Vo februári 2010 nasledovalo nakrúcanie pokračovania kasového trháku "Scusa ma ti chiamo amore", a síce " Scusa ma ti voglio sposare". V roku 2013 hral v komédii " Buongiorno papà" v réžii Edoarda Lea a do televízie sa vrátil opäť v úlohe Ultima v štvrtej epizóde seriálu "Ultimo - L'occhio del falco". V roku 2018 potom, čo hral úlohu pápeža Sixta IV. v seriáli "Medici", hral tiež v minisérii televízie Canale 5, a síce vo voľnom pokračovaní seriálu Ultimo, "Ultimo - Caccia ai Narcos". V seriáli "Made in Italy" (2019) hral Giorgia Armaniho.
Súkromie.
V roku 2000 sa Raoul Bova oženil s veterinárkou Chiarou Giordano, s ktorou má dve deti: Alessandro Leon, sa narodil v roku 2000 a Francesco sa narodil v roku 2001. Rok 2013 je rokom definitívneho rozpadu prvého manželstva a rozkvetu nového milostného vzťahu so španielskou kolegyňou Rocío Muñoz Moralesovou, s ktorou sa stretol pri nakrúcaní filmu "Immaturi - Il viaggio". V roku 2015 sa narodila ich prvá dcéra Luna, nasledovaná Almou, ktorá sa narodila v roku 2018.
Raoul Bova bol 15. októbra 2010 vymenovaný za veľvyslanca dobrej vôle Organizácie OSN pre výživu a poľnohospodárstvo (FAO).

</doc>
<doc id="652298" title="Carolyn Jonesová" url="https://sk.wikipedia.org/wiki?curid=652298">
Carolyn Jonesová

Carolyn Sue Jones (* 28. apríl 1930, Amarillo, Texas, USA† 3. august 1983, Hollywood, Kalifornia) bola americká herečka a speváčka. Známa bola vďaka úlohe Morticie Addams v seriáli "The Addams Family" z roku 1964.
Životopis.
Narodila sa v meste Amarillo v Texase. Potom čo jej otec v roku 1934 opustil rodinu sa Carolyn a jej mladšia sestra Bette Rhea presťahovali so svojou matkou do domu svojich rodičov v Amarillo. Jonesová trpela ťažkou astmou, ktorá ju často obmedzovala v detských aktivitách a hrách, tak si vo voľnom čase čítala hollywoodske časopisy. V 17 rokoch sa zapísala do "Pasadena Playhouse" v Kalifornii, kde jej starý otec zaplatil školné.
Kariéra.
Krátko po tom čo hrala v Pasadena Playhouse si ju všimol jeden agent, ktorý jej zabezpečil zmluvu s Paramount Pictures a tak natočila svoj prvý film "The Turning Point" v roku 1952. V roku 1953 hrala vedľajšiu úlohu vo filme "House of Wax". V rovnakom roku získala rolu Lorene Burke, ktorá bola vytvorená pre ňu, vo filme "From Here to Eternity". Kvôli zdravotným problémom musela od filmu odstúpiť, jej rolu nakoniec získala herečka Donna Reedová, ktorá za túto úlohu získala Oscara v kategórií Najlepšia herečka vo vedľajšej úlohe.
Spolupracovala tiež s režisérom Alfredom Hitchcockom, v seriáli "Alfred Hitchcock Presents", v epizóde s názvom "Cheney Vase" z roku 1955. O rok neskôr si spoluprácu zopakovala, tentokrát vo filme "Muž, ktorý vedel príliš veľa".
V roku 1958 bola nominovaná na Academy Awards za najlepšiu herečku na vedľajšej úlohe vo filme "The Bachelor Party" a v rovnakom roku získala cenu Zlatý glóbus za Objav roka spoločne s herečkami Sandrou Dee a Diane Varsi. V roku 1960 sa zúčastnila konkurzu na rolu Lily Crane vo filme "Psycho".
V roku 1964 prijala rolu Morticie Addams v televíznom seriáli "The Addams Family". Účinkovanie v seriáli jej prinieslo úspech a nomináciu na cenu Zlatý glóbus. Hosťovala v televíznom seriáli "Batman", kde hrala postavu menom Marsha, kráľovnú diamantov. V roku 1976 sa objavila ako matka Hippolyta v televíznom seriáli "Wonder Woman". V roku 1982 účinkovala v televíznom seriáli "Capitol". Kvôli komplikáciám spôsobeným rakovinou musela veľa obrazov svojej role zahrať na invalidnom vozíku. Napriek týmto problémom dotočila prvú sériu seriálu.
Osobný život.
Bola štyrikrát vydatá a zo žiadneho manželstva nemala deti. Jej prvým manželom bol Donom Donaldsonom, s ktorým sa rozviedla v roku 1951. V roku 1953 sa vydala za ctižiadostivého režiséra Aarona Spellinga. Rozviedli sa v roku 1964. Kvôli Spellingovi, Jonesová konvertovala na judaizmus. Tretie manželstvo, bolo v roku 1968 s Herbertom Greenom. V roku 1977 sa s ním rozviedla. V septembri 1982, keď Jonesová vedela, že zomiera na rakovinu, si vzala svojho dlhoročného priateľa, herca Petera Bailey-Brittona. Počas svadobného obradu mala na hlave čipkovú pokrývku hlavy, aby zakryla stratu vlasov spôsobenou chemoterapiou.
Úmrtie.
Od roku 1981 sa liečila na rakovinu hrubého čreva. Následne rakovina ustúpila ale vrátila sa v roku 1982. V júli 1983 skolabovala vo svojom dome v Západnom Hollywoode. Jonesová zomrela 3. augusta 1983 a na druhý deň bola spopolnená. Pohreb a posledná rozlúčka s ňou, sa konala 5. augusta. Kostým a parochňa Morticie Addams, bola po jej smrti darovaná Akadémii filmových umení v Kalifornii.

</doc>
<doc id="652369" title="Perica Bencúrová" url="https://sk.wikipedia.org/wiki?curid=652369">
Perica Bencúrová

Perica Bencúrová, za slobodna Didolićová (* 6. marec 1880, Selca, Chorvátsko† 7. augusta 1971, Trnava) bola manželka lekára a spisovateľa Martina Kukučína.
Zo života.
Rodičmi Perice boli Vicko Didolić (nar. 1831), verejný činiteľ v 19. storočí a Kata Didolić, za slobodna Definis (nar. 1835).
Perica mala jedného staršieho brata.
Zomrela 7. augusta 1971 a je pochovaná na Národnom cintoríne v Martine.
Perica sa za spisovateľa Martina Kukučína (vlastným menom Matej Bencúr) vydala 23. októbra 1904 v meste Selca, na ostrove Brač, v Chorvátsku.
Starobilá patricijská rodina Didolićovcov s bohatými politickými, kultúrnymi a obchodnými kontaktmi v Dalmácii, vlastnila na ostrove Brač pôdu, vyrábala a obchodovala s olejom a vínom, prevádzkovala obchody v Záhrebe, Ľvove, ale aj v Prahe. Rodina podporovala zjednotenie Dalmácie s Chorvátskom a Slavónskom, či zavedenie chorvátskeho jazyka do verejnej správy a súdnictva. Dom Didolićovcov v období chorvátskeho národného obrodenia bol centrom kultúrneho a politického života.
V roku 1907 spolu s manželom Perica odišla do južnej Ameriky. Po ročnom pobyte v Santiagu de Chile, sa usadili v Punta Arenas medzi chorvátskymi vysťahovalcami. Priatelia ich presvedčili, aby si kúpili farmu. Vykorenenie z rodného domu, kraja a k tomu niekoľkonásobný neúspech ohladne farmy naštartovali u Perice ťažkú depresiu. V roku 1922 sa rozhodli na návrat do Európy.
Keď 8. novembra 1925 odišli znova do južnej Ameriky usporiadať svoje osobné i majetkové záležitosti, pri tejto ceste u Perice prepukla choroba naplno.
Po návrate do Chorvátska Martin Kukučín musel Pericu hospitalizovať na jar 1926 v ústave choromyseľných, v kúpeľnom mestečku Lipik. U Perice sa obdobia jasnej mysle striedali s hlbokými depresiami. Perici sa zdravotný stav zlepšil ešte počas Kukučínovho života.
Po Kukučínovej smrti Perica odišla z Chorvátska a najskôr žila u brata v Prahe, neskôr u svojej netere v Trnave. Avšak väčšinu svojho života prežila Perica v psychiatrických liečebniach, tzv. blázincoch, kde ju umiestnili jej príbuzní. Zväz slovenských spisovateľov upozornil okresnú prokuratúru v Trnave, že sa vdova Bencúrová nachádza neoprávnene v týchto zariadeniach, pretože nie je psychicky chorá. Na sklonku Pericinho života sa okresné orgány v Trnave postarali o nápravu. Štát jej pridelil dvojizbový byt, kde dožila pod lekárskou starostlivosťou a s kvalifikovanou opatrovateľkou Margitou Mačekovou, ktorá si Pericu pamätala takto: „Pani Bencúrová totiž posledné roky trávila len na posteli. Bola to inteligentná, sčítaná žena. Hovorila po španielsky, taliansky, francúzsky, nemecky a, samozrejme, po chorvátsky a slovensky. Žila však už len minulosti, spomienkami na rodný ostrov Brač a milovaného manžela.“

</doc>
<doc id="652397" title="Ja, zloduch (séria)" url="https://sk.wikipedia.org/wiki?curid=652397">
Ja, zloduch (séria)

Ja zloduch (angl. "Despicable Me") je filmová séria z produkcie Illumination Entertainment. 
Hlavná postava filmovej série "Ja, zloduch" je Gru, zlodej a podvodník. Jeho pomocníci sú malé žlté stvorenia, teda Mimoni a vedec Doktor Nefario, ktorí mu pomáhajú v jeho darebáctvach. Gru si adoptuje tri malé dievčatká - Margo, Edith a Agnes, ktoré chcel zozačiatku využiť na darebácke účely, no napokon si ich obľúbi. Nepotrvá dlho a Gru si nájde manželku Lucy, ktorá je taktiež darebáčka. 

</doc>
<doc id="652405" title="NÁRODNÁ KOALÍCIA" url="https://sk.wikipedia.org/wiki?curid=652405">
NÁRODNÁ KOALÍCIA

NÁRODNÁ KOALÍCIA (v rokoch 2014-2015 Strana demokratického Slovenska) je slovenská stredovo orientovaná konzervatívna politická strana, založená v roku 2014 bývalým politikom hnutia ĽS-HZDS, Sergejom Kozlíkom. Strana sa profiluje v troch pilieroch – národnom, kresťanskom a sociálnom. Od roku 2021 je predsedom strany JUDr. Vladimír Hudec. Pred parlamentnými voľbami v roku 2020 NÁRODNÁ KOALÍCIA vstúpila do volebnej de facto päťkoalície so stranou ĽSNS, avšak nezískala žiaden mandát v Národnej rade SR.
Dejiny.
Volebné obdobie 20162020.
V prezidentských voľbách v roku 2019 strana vyjadrila podporu Štefanovi Harabinovi. V následných voľbách do Európskeho parlamentu v máji 2019 za NÁRODNÚ KOALÍCIU kandidoval synovec Štefana Harabina Slavomír Harabin či bývalý poslanec NR SR za SMER-SD, Anton Martvoň. Strana získala len 0,72 % hlasov a nezískala žiaden mandát.
V novembri 2019 sa NÁRODNÁ KOALÍCIA stala jednou z malých slovenských politických strán, ktoré podpísali memorandum o spolupráci "pronárodných a kresťanských síl" do nadchádzajúcich parlamentných volieb so stranou ĽSNS. De iure koalícia nevznikla, Kotlebovci iba uvoľnili ostatným stranám istý počet miest na svojej kandidátnej listine. NK získala na kandidátke 10 miest, najvyššie umiestnenou bola predsedníčka Slavěna Vorobelová na 16. mieste. Vďaka vyššiemu počtu krúžkov sa pred ňu dostali traja ďalší kandidáti a z celkového 19. miesta zostala pred bránami parlamentu po vzdaní sa mandátu Danice Mikovčákovej ako prvá náhradníčka. Strana tak napriek členstvu v kotlebovskej koalícii nezískala žiaden mandát v Národnej rade SR.

</doc>
<doc id="652415" title="Ivan Chalupecký" url="https://sk.wikipedia.org/wiki?curid=652415">
Ivan Chalupecký

Dr. h. c. doc. PhDr. Ivan Chalupecký (* 16. marec 1932, Spišská Nová Ves† 12. jún 2020, Levoča) bol slovenský historik, archivár, pedagóg, autor a zostavovateľ niekoľkých desiatok monografií a zborníkov z histórie miest a obcí Spiša. Venoval sa všeobecným dejinám, slovenským dejinám, hagiografii a sakrálnemu umeniu. Zaslúžil sa o spracovanie viacero vzácnych archívnych fondov, ako je napríklad Dielo Majstra Pavla z Levoče, ale aj o vznik Krúžku historikov Spiša, pobočky Slovenskej historickej spoločnosti pri SAV, kde zastával funkciu tajomníka. 
Život.
Narodil sa v Spišskej Novej Vsi a neskôr študoval na gymnáziách v Kežmarku, Levoči a Tisovci a ešte, ako študent požadoval náboženskú slobodu a zastával sa stíhaných biskupov rímskokatolíckej i gréckokatolíckej cirkvi. Kvôli jeho názorom a postojom mu bolo znemožnené štúdium a bol uväznený a neskôr pracoval v kameňolome, tehelni a v bani. V roku 1955 mu bolo umožnené zmaturovať a mohol tak nastúpiť do levočskej pobočky Štátneho archívu v Košiciach. Odbor archívnictva absolvoval externe na Filozofickej fakulte UK v Bratislave popri zamestnaní v rokoch 19571960 a vedomosti získal na stáži v Národnom archíve v Paríži. Zaslúžil sa o spracovanie viacerých vzácnych fondov a bol autorom mnohých scenárov a výstav. Ivan Chalupecký sa venoval oblastiam cirkevných dejín. Od roku 1967 sa začal venovať výskumu osobnosti Majstra Pavla. Skúmaniu dokumentov o jeho živote zasvätil takmer 30 rokov. Prispel k odkrytiu životných osudov rezbára Pavla z Levoče, jeho pôsobenia v rámci komunity mesta Levoče aj priameho a vzdialenejšieho Pavlovho príbuzenstva. Tento záujem vyplynul z výskumov v 60. rokoch 20. storočia, prvé výsledky priniesol Vlastivedný zborník Spiš v roku 1967 a pamiatkarsky zborník "Monumentorum tutela"Ochrana pamiatok v roku 1969. Chalupecký takisto identifikoval Pavlov dom, kde napokon Spišské múzeum inštalovalo stálu expozíciu v roku 1987. Je autorom desiatok samostatných knižných publikácií, vedeckých štúdií, odborných článkov, recenzií a hesiel do encyklopédií. Podieľal sa aj na vzniku turistických sprievodcov po mestách a oblastiach Spiša a východného Slovenska. Levočský štátny archív riadil v rokoch 19671978 a opäť 19901992. Zaslúžil sa o spracovanie viacero vzácnych archívnych fondov, ale aj o vznik Krúžku historikov Spiša, pobočky Slovenskej historickej spoločnosti pri SAV, ktorý dal v roku 1992 základ na obnovenie Spišského dejepisného spolku (pôvodne založený v roku 1882). Venoval rovnakú pozornosť archívno-historickému prieskumu dejín Baziliky svätého Jakuba v Levoči (19841985). Jeho výsledky vyšli v malej monografii v roku 1991. Nespočetné pramene využil pre monografie miest a obcí, vrátane Levoče, Spišskej Novej Vsi, Popradu, Ľubice alebo Krompách. Organizoval alebo zúčastňoval na konferenciách Z minulosti Spiša. Pedagogickú sféru mu umožnila až habilitácia, ktorú Chalupeckému udelila Rímskokatolícka cyrilometodská bohoslovecká fakulta UK v Bratislave v roku 1995. Prednášal cirkevné dejiny, slovenské dejiny a pomocné historické vedy na Slovensku v kňazských seminároch v Spišskej Kapitule a v Košiciach, ale aj v Ríme, Viedni, Stuttgarte, Aachene, Mníchove, Goricii, Sibiu, Krakove. Za svoju prácu dostal ocenenie rytier rádu svätého Silvestra a čestný titul Doctor honoris causa prevzal z rúk rektora Katolíckej univerzity v Ružomberku dňa 30. septembra 2015.

</doc>
<doc id="652418" title="Bratislavská organizácia cestovného ruchu" url="https://sk.wikipedia.org/wiki?curid=652418">
Bratislavská organizácia cestovného ruchu

Bratislava Tourist Board (skrátene BTB) alebo aj Bratislavská organizácia cestovného ruchu je oblastná organizácia cestovného ruchu, ktorej cieľom je vybudovať z Bratislavy významnú a medzinárodne renomovanú destináciu cestovného ruchu. 
Organizácia vznikla 20. decembra 2011.
Členstvo.
Jej hlavným a zakladajúcim členom je Hl. mesto SR Bratislava a v 4 komorách rozdelené hotely, reštaurácie, cestovné kancelárie, dopravné spoločnosti, kultúrne a športové atrakcie a neziskové organizácie. 
Činnosti organizácie.
Hlavné činnosti organizácie sú:
Orgány organizácie.
Orgány organizácie sú definované v stanovách.
Valné zhromaždenie.
Valné zhromaždenie tvoria všetci členovia organizácie. Valné zhromaždenie zvoláva predstavenstvo najmenej dvakrát do roka.
Predstavenstvo.
Predstavenstvo je riadiaci orgán organizácie, ktorý zabezpečuje jej činnosť. Predstavenstvo má 8 členov, pričom 4 členovia sú zástupcami mesta Bratislava.
Členmi predstavenstva sú:
Dozorná rada.
Dozorná rada je kontrolný orgán organizácie. Dozorná rada má 4 členov, pričom 2 členovia sú zástupcami mesta Bratislava.
Členmi dozornej rady sú:
Výkonný riaditeľ.
Výkonný riaditeľ je oprávnený konať v mene organizácie, sám je zamestnancom organizácie a nadriadeným všetkým zamestnancom organizácie. Výkonného riaditeľa volí valné zhromaždenie na štvorročné obdobie.
Výkonným riaditeľom je Ing. Mgr. Tomáš Koniar, PhD.

</doc>
<doc id="652422" title="HLAS – sociálna demokracia" url="https://sk.wikipedia.org/wiki?curid=652422">
HLAS – sociálna demokracia

HLAS – sociálna demokracia (neoficiálna skratka HLAS-SD,) je sociálnedemokratická politická strana na Slovensku. Na ministerstve vnútra SR oznámila zber podpisov 29. júna 2020 a zaregistrovaná bola 11. septembra 2020. Členmi prípravného výboru strany sú poslanci Národnej rady SR Peter Pellegrini, Matúš Šutaj Eštok a Peter Kmec. Po sérií stretnutí s občanmi s cieľom získať podpisy na založenie strany s názvom Pelletón, strana oznámila, že v regiónoch vyzbierala 94 414 podpisov, čo výrazne prekračuje klauzulu 15 000 podpisov. Predsedom strany sa po jej vzniku stal bývalý premiér a súčasný podpredseda parlamentu Peter Pellegrini. Ten ju založil so skupinou poslancov po odchode zo strany SMER – sociálna demokracia. K strane sa v parlamente hlási 11 poslancov, všetci boli v posledných voľbách zvolení na kandidátke strany SMER-SD. Pôsobia však ako nezaradení, vedenie parlamentu im nepovolilo vytvorenie poslaneckého klubu.
Zastúpenie v parlamente.
Poslanci Národnej rady SR hlásiaci sa k strane.
V súčasnosti sa k strane v parlamente hlási 11 poslancov. Všetci sú bývalí členovia strany SMER-SD, ktorí boli na kandidačnej listine tejto strany zvolení vo voľbách do Národnej rady SR v roku 2020.

</doc>
<doc id="652437" title="Úrad verejného zdravotníctva Slovenskej republiky" url="https://sk.wikipedia.org/wiki?curid=652437">
Úrad verejného zdravotníctva Slovenskej republiky

Úrad verejného zdravotníctva Slovenskej republiky (skratka ÚVZ SR) je rozpočtová organizácia štátu s pôsobnosťou pre územie Slovenskej republiky, zapojená finančnými vzťahmi na rozpočet Ministerstva zdravotníctva SR. Na čele ÚVZ SR stojí hlavný hygienik Slovenskej republiky, menovaný na návrh ministra zdravotníctva SR.
Úrad verejného zdravotníctva Slovenskej republiky je spolu s regionálnymi úradmi verejného zdravotníctva v Slovenskej republike zodpovedný výkon štátnej správy v oblasti verejného zdravotníctva, vrátane radiačnej ochrany. Spolu s Úradom jadrového dozoru SR a Národným inšpektorátom práce SR ÚVZ SR zodpovedá za jadrovú bezpečnosť na území Slovenska.
Súčasným hlavným hygienikom SR je od 15. augusta 2016 Ján Mikas. Na čele úradu nahradil Ivana Rovného, ktorý odišiel do dôchodku.

</doc>
<doc id="652461" title="Ballagás" url="https://sk.wikipedia.org/wiki?curid=652461">
Ballagás

Ballagás je slovo maďarského pôvodu, ktoré by sa mohlo preložiť ako "odchod", respektíve "odchod zo školy". Presnejšie pomenovanie by však bolo "rozlúčka so školou".
Ballagás je slávnostné ukončenie školského roka, počas ktorého sa deviataci na základných školách, repsektíve maturanti na stredných školách rozlúčia so svojou školou a symbolicky aj so svojím doterajším životom.
Tento zvyk sa dodržiava najmä v Maďarsku, avšak táto slávnosť sa usporadúva aj na niektorých školách s vyučovacím jazykom maďarským mimo územia Maďarska.
Priebeh ballagásu.
V deň ballagásu žiaci pochodujú v celom areáli školy, čím sa symbolicky rozlúčia so svojím doterajším životom. Na ramene majú malú tašku, do ktorej im mladší žiaci pribalia pagáč, soľ, vodu, zoznam mien spolužiakov a triedneho učiteľa, nejaké drobné, poprípade aj fotku školy. Rodičia, deti a učitelia dávajú najstarším žiakom kvetiny, alebo iné darčeky. Počas slávnosti sa spieva hymna študentov - Gaudeamus igitur a hymna štátu. Riaditeľ školy sa vo svojom koncoročnom príhovore tiež rozlúči s maturantmi, či deviatakmi a popraje im v živote veľa šťastia. Po slávnosti sa môže usporiadať banket, v akej podobe ho poznáme na Slovensku, alebo sa "rozlúčka so školou" oslávi v kruhu rodiny.
Dejiny.
Po prvýkrát sa ballagás usporiadal okolo roku 1870 vo vtedajšom Uhorsku. Žiaci popri pochodovaní v škole spievali pesničku "Ballag már a vén diák" (). Táto slávnosť sa čoskoro rozšírila po celom Uhorsku. Po rozpade Rakúsko-Uhorska si túto tradíciu vo veľkom udržalo len Maďarsko. Od roku 1920 sa pri pochodovaní spievala pesnička "Elmegyek, elmegyek..." ().
Slovensko a ballagás.
Na Slovensku tento zvyk dodržiavajú napríklad "Základná škola a gymnázium s vyučovacím jazykom maďarským na Dunajskej ulici v Bratislave", alebo "Základná škola s materskou školou s vyučovacím jazykom maďarským na Vetvárskej ulici" v Bratislave. Na slovenských školách sa ballagás neusporadúva, nahradzuje ho skôr banket.

</doc>
<doc id="652498" title="Synagóga v Liptovskom Mikuláši" url="https://sk.wikipedia.org/wiki?curid=652498">
Synagóga v Liptovskom Mikuláši

Synagóga v Liptovskom Mikuláši je klasicistická budova neologickej synagógy z polovice 19. storočia nachádzajúca sa na ulici Hollého 14 v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Neologická synagóga v Liptovskom Mikuláši je budova synagógy postavená v klasicistickom slohu v rokoch 1842 - 1846. Budova je obdĺžnikového pôdorysu o rozmeroch 39 x 22 metrov. V roku 1846 bola synagóga aj otvorená.
Budova je postavaná s rovným trámovým stropom a mala pôvodne strohý interiér. V dnešnej podobe je budova z roku 1906, kedy na nej prebehla rekonštrukcia. V priebehu tejto rekonštrukcie sa nabudove objavili niektoré secesné prvky. Výzdoba interiéru je secesná a vznikla pri tejto rekonštrukcii. 
Synagóga bola trikrát poškodená požiarmi a to v rokoch 1878, 1883 a 1904.
Je súčasťou mestskej pamiatkovej zóny.
Na zoznam kultúrnych pamiatok bola budova synagógy zapísaná 23. marca 1963. V roku 1991 bola budova synagógy sprístupnená. Budovu spravuje Múzeum Janka Kráľa a v budove sa nachádza výstava venovaná dejinám židovskej komunity v Liptovskom Mikuláši.

</doc>
<doc id="652501" title="Ďula" url="https://sk.wikipedia.org/wiki?curid=652501">
Ďula

Ďula (, alebo skrátene "Gyula", ("Julivci"), ) je dedina na Ukrajine, v Zakarpatskej oblasti, vo Vynohradivskom rajóne, na území bývalej Podkarpatskej Rusi.
Pôvod názvu.
Podľa historikov bol názov dediny odvodený z maďarského osobného mena "Gyula" (čítaj: Ďula), ktoré bolo do ruštiny preložené ako Július. Na základe tohto zváženia bola obec v roku 1946 premenovaná na "Юливц"и (čítaj: Julivci). 
Po maďarsky sa Ďula nazýva "Szőlősgyula". Predpona "Szőlős" znamená v preklade "hrozno", ktorá súvisí s pestovaním hrozna a produkciou vína v Ďule od roku 1907.
Geografia.
Ďula leží vo Vihorlatsko-gutinskej oblasti Vnútorných Východných Karpát, konkrétne podcelku Munții Oaș.
Nachádza sa 20 km od Vynohradivu, vzdušnou čiarou asi 10 km.
Dejiny.
Obyvatelia obce sa považujú za potomkov Pečenehov, ktorí na území Zakarpatskej oblasti žili v 9. storočí. 
Prvá písomná zmienka o Ďule pochádza z roku 1396, keď bola súčasťou Uhorska. Obec sa už vtedy volala "Gyula", avšak podľa historikov sa o nej už skôr hovorilo ako o mieste s názvom "Giula". 
Dedinu v roku 1867 postihla epidémia kiahní, kvôli ktorej umrelo mnoho detí. 
Po rozpade Rakúsko-Uhorska sa stala Ďula súčasťou Česko-Slovenska. Počas druhej svetovej vojny sa na základe prvej viedenskej arbitráže stala Ďula súčasťou Maďarského kráľovstva. Po vojne patrila obec pod zriadenie Sovietskeho zväzu. V roku 1946 bola "Ďula" premenovaná na "Julivci". Po rozpade ZSSR sa napokon v roku 1991 stala súčasťou Ukrajiny, popričom ju Ukrajinci opäť pomenovali "Ďula". 
Obyvateľstvo.
Počet obyvateľov.
V roku 1989 obývalo Ďulu 1360 obyvateľov (666 mužov a 694 žien).
Podľa sčítania ľudu z roku 2001 mala obec 1 421 obyvateľov. 
Náboženstvo.
Podľa "KMKSZ" žijú v dedine s výnimkou 10 gréckokatolíckych rodín prevažne protestanti.

</doc>
<doc id="652503" title="Prvý stoličný dom" url="https://sk.wikipedia.org/wiki?curid=652503">
Prvý stoličný dom

Prvý stoličný dom, známy aj ako Illešházyovská kúria, Illesházyovský dom, Seligovský dom, stoličný dom, alebo starý župný dom je renesančná budova z 15. storočia nachádzajúca sa na námestí Osloboditeľov 31 v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky. Budova je sídlom Múzea Janka Kráľa Liptovský Mikuláš.
Dejiny a charakteristika.
Budova patrí k najvýraznejším stavbám na námestí Osloboditeľov v Liptovskom Mikuláši. Leží v západnej časti námestia. Budova bola postavená v renesančnom slohu v priebehu 15. storočia ako meštiansky dom. Dnešný, prevažne barokový vzhľad získala pri neskoršej rekonštrukcii po roku 1712, kedy bol dom odkúpený Liptovskou stolicou za účelom stoličných a súdnych zasadnutí a tomuto účelu slúžila budova až do roku 1793. V roku 1955 sa budova stala sídlom Múzea Janka Kráľa.
Stavba je dvojposchodová obdĺžnikového pôdorysu. Je súčasťou mestskej pamiatkovej zóny.
Na zoznam kultúrnych pamiatok bola budova zapísaná 23. marca 1963.

</doc>
<doc id="652507" title="Župný dom (Liptovský Mikuláš)" url="https://sk.wikipedia.org/wiki?curid=652507">
Župný dom (Liptovský Mikuláš)

Župný dom je baroková budova bývalého sídla župy postavaná ku koncu 18. storočia v barokovom slohu nachádzajúca sa na námestí Osloboditeľov 1 v historickom centre mesta Liptovský Mikuláš v tradičnom regióne Liptov v Žilinskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Výstavba budovy začala v roku 1778 ale dokončená bola až v roku 1793. Výstavba prebiehala pod vedením banskobystrického staviteľa Petra Grossmanna. Budova bola poničená požiarmi v rokoch 1878 a 1883 a následně musela byť rekonštruovaná. Začiatkom 20. storočia v roku 1907 bola budova navýšená v rámci rekonštrukcie pod vedením kráľovského architekta Ing. Imricha Légmána o jedno poschodie a od tej doby si budova zachovala svoj vzhľad až do dnešných dní. Pri prestavbách budova získala čiastočne klasicistický charaketer.
Budova je trojposchodová, obdĺžnikového pôdorysu, tvorená štyrmi krídľami s uzavretým vnútorným nádvorím. Na vstupnom priečelí sa nachádza reliéf erbu Liptovskej stolice. Je súčasťou mestskej pamiatkovej zóny.
Na zoznam kultúrnych pamiatok bola budova zapísaná 23. marca 1963.
V minulosti bola budova sídlom župnej správy Liptovskej stolice, stoličného súdu aj väzenia. V období po druhej svetovej vojne bola budova sídlom okresného národného výboru a časť budovy bola využitá pre expozíciu Múzea slovenského krasu. V súčasnosti je sídlom Okresného úradu. Priestranstvo pred budovou bolo v minulosti a je až do dnešných dní využíváné pre spoločenské podujatia.

</doc>
<doc id="652529" title="Kostol svätého Jána z Boha a kláštor Milosrdných bratov" url="https://sk.wikipedia.org/wiki?curid=652529">
Kostol svätého Jána z Boha a kláštor Milosrdných bratov

Kostol svätého Jána z Boha a kláštor Milosrdných bratov je pôvodne renesančný rímskokatolícky kostol a kláštor zo 14. storočia nachádzajúci sa na Hviezdoslavovej ulici v centre mesta Spišské Podhradie v tradičnom regióne Spiš v Prešovskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Kláštor vznikol v priebehu 14. storočia a v rokoch 1396 - 1397 bol pri ňom zriadený mestský špitál, ktorý fungoval ako charitatívne zariadenie. Od roku 1399 bol kláštor so špitálom pod správou augustiniánov. Pod správu rehole Milosrdných bratov kláštor prešiel v druhej polovici 17. storočia v roku 1672. V období pod správou Milosrdných bratov bol mestský špitál sídliaci v kláštornom komplexe premenený na nemocnicu a neskôr v roku 1731 bol celý komplex rozšírený o v susedstve stojace meštianske domy. Pod správou Milosrdných bratov bol komplex až do roku 1950, kedy bol zoštátnený a bol v ňom zriadený ústav sociálnej starostlivosti pre duševne choré ženy.
Kláštorný komplex bol pôvodne vystavaný v renesančnom slohu, ale pri neskorších rekonštrukciách dostala budova čiastočne barokový charakter.
Celý kláštorný komplex je súčasťou mestskej pamiatkovej zóny a nachádza na Hviezdoslavovej ulici 1 - 2 a pozostáva zo šiestich samostatných kultúrnych pamiatok:
Samotný kláštor Milosrdných bratov - vyhlásený za kultúrnu pamiatku 15. októbra 1963 (Číslo ÚZPF: 768/1). Sídli na Hviezdoslavovej ulici 1. Kláštor bol postavený v priebehu 14. storočia v renesančnom slohu ako dvojposchodová štvorkrídlová uzatvorená budova. Budova prešla rekonštrukciami v roku 1658 a v rokoch 1727 - 1736.
Kláštorný kostol svätého Jána z Boha - vyhlásený za kultúrnu pamiatku 15. októbra 1963 (Číslo ÚZPF: 768/2). Sídli na Hviezdoslavovej ulici 1. Budova bola postavená v priebehu 14. storočia v renesančnom slohu ako jednoloďový kláštorný kostol. Budova prešla rekonštrukciami v roku 1658 a v rokoch 1727 - 1736. Kostol bol pôvodne postavený ako kaplnka, v dnešnej podobe je po prestavbe tejto kaplnky v roku 1736 reholou Milosrdných bratov.
Meštianský dom - vyhlásený za kultúrnu pamiatku 15. októbra 1963 (Číslo ÚZPF: 768/3). Sídli na Hviezdoslavovej ulici 1. Jedná sa o jeden z meštianskych domov, ktoré patria ku kláštornému komplexu. Postavený bol v empírovom slohu v priebehu 18. storočia. V 19. storočí prešla budova rekonštrukciou.
Meštianský dom - vyhlásený za kultúrnu pamiatku 15. októbra 1963 (Číslo ÚZPF: 768/4). Sídli na Hviezdoslavovej ulici 2. Jedná sa o jeden z meštianskych domov, ktoré patria ku kláštornému komplexu. Postavený bol v empírovom slohu v priebehu 18. storočia. V 19. storočí prešla budova rekonštrukciou.
Meštianský dom - vyhlásený za kultúrnu pamiatku 15. októbra 1963 (Číslo ÚZPF: 768/5). Sídli na Hviezdoslavovej ulici 2. Jedná sa o jeden z meštianskych domov, ktoré patria ku kláštornému komplexu. Postavený bol v empírovom slohu v priebehu 18. storočia. V 19. storočí prešla budova rekonštrukciou.
Opevnenie kláštorného komplexu - vyhlásené za kultúrnu pamiatku 15. októbra 1963 (Číslo ÚZPF: 768/6). Chráni budovy komplexu nachádzajúce sa na Hviezdoslavovej ulici 2. Bolo vystavané v priebehu 18. storočia a v 19. storočí prešlo rekonštrukciou.
Dnešné využitie.
Kostol je funkčný a konajú sa v ňom pravidelné nedeľné bohoslužby.
Zvyšok kláštorného komplexu vrátane nemocničných budov je sídlom Domova sociálnych služieb svätého Jána z Boha. Pod týmto názvom ústav funguje od roku 2002, kedy prešiel pod správu Prešovského samosprávneho kraja.

</doc>
<doc id="652548" title="Evanjelický kostol (Spišské Podhradie)" url="https://sk.wikipedia.org/wiki?curid=652548">
Evanjelický kostol (Spišské Podhradie)

Evanjelický kostol v Spišskom Podhradí je klasicistický evanjelický kostol z prelomu 18. a 19. storočia nachádzajúci sa na Mariánskom námestí v centre mesta Spišské Podhradie v tradičnom regióne Spiš v Prešovskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Kostol bol postavený ako jednoloďová budova v klasicistickom slohu na prelome 18. a 19. storočia v rokoch 1799 - 1808. Postavený bol pôvodne bez veže, ktorá bola pristavaná v rokoch 1829 - 1832. Budova bola poškodená pri požiari v roku 1856 a následne renovovaná v rokoch 1871 - 1872. V roku 1889 bol reštaurovaný interiér kostola.
Kazateľnica (klasicizmus), krstiteľnica (pseudogotika) aj oltár pochádzajú z 19. storočia.
Je súčasťou mestskej pamiatkovej zóny.Na zoznam kultúrnych pamiatok bola budova zapísaná 15. októbra 1963.

</doc>
<doc id="652553" title="Osmanské interregnum" url="https://sk.wikipedia.org/wiki?curid=652553">
Osmanské interregnum

Osmanské interregnum alebo osmanská občianska vojna (20. júl 1402 - 5. júl 1413; tur. "Fetret Devri"), bola občianska vojna v Osmanskej ríši medzi synmi sultána Bayezida I. po jeho porážke v bitke pri Ankare dňa 20. júla 1402. Hoci Mehmed Çelebi bol uznaný Tímúrom za nového sultána, jeho bratia İsa Çelebi, Musa Çelebi, Süleyman Çelebi a neskôr Mustafa Çelebi odmietli uznať jeho autoritu, pričom každí z nich chcel získať trón pre seba. Výsledkom bola občianska vojna. Interregnum skončilo po 11 rokoch po bitke pri Çamurlu dňa 5. júla 1413, kedy sa Mehmed Çelebi stal víťazom, korunoval sa sultánom Mehmedom I. a obnovil impérium.
Občianska vojna.
Princ Isa a princ Mehmed.
Po smrti sultána Bayezida I. v roku 1403 vypukla medzi jeho synmi občianska vojna. Jeho najstarší syn, Süleyman, so svojím sídlom v Edirne, vládol nedávno dobytému Bulharsku, celej Trácii, Macedónsku a severnému Grécku. Druhý syn, İsa Çelebi, sa etabloval ako nezávislý vládca v Burse a Mehmed vládol v Amasyi. Vojna vypukla medzi Mehmedom a Isom a po bitkách v Ermeni-Beli a Ulubade (marec - máj 1403) utiekol Isa do Konštantínopolu a Mehmed obsadil Bursu. Následná bitka v Karasi medzi Mehmedom a Isom vyústila do víťazstva Mehmeda a Isa utiekol do Karamanu. Isa bol neskôr zabitý v kúpeli agentmi Mehmeda.
Süleyman vstupuje do občianskej vojny.
Medzitým bol prepustený na príkaz Tímúra ďalší preživší syn Bayezida Musa Çelebi, ktorý bol zajatý v bitke pri Ankare. Musa bol prepustený po tom, ako Mehmed požiadal o prepustenie svojho brata. Po 
Isovej smrti Süleyman prekročil úžinu s veľkou armádou. Spočiatku bol Süleyman úspešný. Neskôr v tom roku napadol Anatoliu a dobyl Bursu (marec 1404) a Ankaru. 
Počas patovej situácie v Anatólii, ktorá trvala od roku 1405 do 1410, Mehmec poslal Musu cez Čierne more do Trácie s malou silou, aby zaútočil na Süleymanove územia v juhovýchodnej Európe. Najskôr mal Süleyman výhodu, keď zvíťazil v bitke pri Kosmidione v roku 1410, avšak v roku 1411 bola jeho armáda rozprášená Musovým vojskom v Edirne a Süleyman bol na príkaz Musu popravený. Mûsa bol teraz vládcom osmanskej nadvlády v Thrácii.
Mehmed a Musa.
Manuel II. Palaiologos, byzantský cisár, bol Süleymanovým spojencom; Musa preto obliehal Konštantínopol. Manuel vyzval Mehmeda, aby ho ochránil, a Mehmedoví Osmania teraz obývali Konštantínopol pred Musovými Osmanmi z Trácie. Mehmed urobil niekoľko neúspešných útokov proti vojskám svojho brata a bol nútený znovu krížiť Bospor, aby potlačil povstanie, ktoré vypuklo na jeho vlastných územiach. Mûsa teraz tlačil na obliehanie Konštantínopolu. Mohamed sa vrátil do Trácie a získal pomoc srbského despota Stefana Lazarevića.
Na poli v Chamurli (dnes Samokov, Bulharsko) sa stretli armády súperiacich osmanských bratov. Musovi vojaci bojovali dobre, ale bitku vyhral Mehmed a jeho spojenci. Mûsa utiekol, neskôr bol zajatý a uškrtený. Po Musovej smrti bol Mehmed jediným žijúcim synom zosnulého sultána Bayezida I. a stal sa sultánom Mehmedom I. Interregnum bolo výrazným príkladom pre fratricídu (zabitie všetkých bratov po nástupe nového sultána na trón na jeho príkaz), ktorý by sa stal bežným v nasledujúcich storočiach. 

</doc>
<doc id="652554" title="Synagóga v Malackách" url="https://sk.wikipedia.org/wiki?curid=652554">
Synagóga v Malackách

Synagóga v Malackách je budova synagógy postavená v historizujúcom maurskom slohu ku koncu 19. storočia nachádzajúca sa na ulici Na brehu v centre mesta Malacky v tradičnom regióne Záhorie v Bratislavskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Budova stojí v centrálnej časti Malaciek a je jednou z najvýznamnejších pamiatok mesta. Bola postavená v maurskom slohu ku koncu 19. storočia v roku 1887 podľa projektu Wilhelma Stiassneho pod vedením Jána Terebessyho. Jedná sa o jednoloďovú, dvojposchodovú budovu obdĺžnikového pôdorysu s dvoma vežami. V budove sa zachovala predsieň, mužská modlitebňa a ženská galéria. Dochovala sa aj ornamentálna štuková výzdoba budovy. V priestore pred synagógou sa v minulosti nachádzal aj malý oplotený dvor, ktorý sa však nezachoval.
Budova bola poškodená v dôsledku požiaru (podľa dobovej tlače po priamom zásahu bleskom) z noci z 18. na 19. júla 1889 a následne bola rekonštruovaná do dnešnej podoby a to opäť pod vedením Jána Terebessyho v roku 1900.
Je súčasťou mestskej pamiatkovej zóny. Na zoznam kultúrnych pamiatok bola budova zapísaná 22. júla 1993.
Židovskej náboženskej obci synagóga slúžila do 50. rokov 20. storočia, kedy bola daná do správy štatu, pričom od 80. rokov 20. storočia bola využívaná na kultúrno-spoločenské podujatia. V súčasnosti budova slúži ako ateliér a koncertná sieň Základnej umeleckej školy v Malackách. Je prístupná na prehliadku so sprevodcom, je však nutné objednanie sa vopred.

</doc>
<doc id="652559" title="Radnica (Kežmarok)" url="https://sk.wikipedia.org/wiki?curid=652559">
Radnica (Kežmarok)

Radnica v Kežmarku je pôvodne gotická historická budova radnice z polovice 16. storočia nachádzajúci sa v strede Hlavného námestia v mestskej pamiatkovej rezervácii v historickom centre mesta Kežmarok v tradičnom regióne Spiš v Prešovskom kraji na Slovensku. Má priznaný štatút národnej kultúrnej pamiatky.
Dejiny a charakteristika.
Dnešná budova radnice nie je prvou na území Kežmarku. Prvá budova radnice v meste stála na Starom trhu, bola však poškodená pri požiari, ktorý vznikol v dôsledku vpádu Husitov v roku 1433. Súčasnú budovu postavil Juraj zo Spišskej Soboty v strede novovzniknutého námestia v roku 1461. Budova je obdĺžnikového pôdorysu a pôvodne bola postavená v gotickom slohu. Budova bola v prvej polovici 16. storočia poškodená v dôsledku požiaru a bola tak v rokoch 1541 - 1555 renesančne prestavaná, pričom renesančný charakter si jej vzhľad zachoval. V rámci tejto prestavby bola budova doplnená aj o vežu. Následná rekonštrukcia prebehla v roku 1799 v klasicistickom slohu taktiež po požiari, ktorý radnicu poškodil v roku 1779. Ďalší požiar radnicu poškodil v roku 1922 a aj po tomto požiari nasledovala v roku 1923 oprava budovy.
V dnešnej dobe v budove sídli kežmarský mestský úrad.
Je súčasťou mestskej pamiatkovej rezervácie v Kežmarku. Na zoznam kultúrnych pamiatok bola budova zapísaná 4. decembra 1981.

</doc>
<doc id="652569" title="Chrám svätých Cyrila a Metoda (Sofia)" url="https://sk.wikipedia.org/wiki?curid=652569">
Chrám svätých Cyrila a Metoda (Sofia)

Chrám svätých Cyrila a Metoda () je pravoslávny chrám zo začiatku 20. storočia nachádzajúci sa v centrálnej časti mesta Sofia v oblasti Sofia v západnom Bulharsku. Má priznaný štatút kultúrnej pamiatky.
Dejiny a charakteristika.
Na mieste súčasného chrámu predtým stála tzv. Čierna mešita (), ktorá bola po oslobodení Bulharska využívaná najskôr ako vojenský sklad a neskôr ako väznica. Neskôr bola zčasti zbúraná a na jej základoch bol postavený pravoslávny chrám svätých Cyrila a Metoda. Výstavba chrámu sa začala v roku 1897, ale čoskoro bola prerušená z dôvodu nedostatku finančných prostriedkov na výstavbu a postavené tak boli iba základné časti. Výstavba neskôr pokračovala od roku 1901 do roku 1903. Chrám bol vysvätený 10. mája 1909 sofijský metropolitom Partenijom. Na ceremónii sa zúčastnil aj bulharský cár Ferdinand I. s manželkou Eleonórou von Reuss–Köstritzovou. V roku 1919 prebehla rekonštrukcia južného portálu budovy a v roku 1928 bola v blízkosti chrámu postavená budova farnosti.
Pri výstavbe boli použité architektonické elementy typické pre sakrálnu architektúru z obdobia Druhej bulharskej ríše. Chrám je dlhý 30 metrov, široký 20 metrov a výška v najvyššej časti centrálnej kupole dosahuje približne 27 metrov.
Na sever vedľa samotného chrámu leží v susedstve aj centrálna budova príslušnej farnosti. Kostol aj s budovou fary boli vyhlásené za kultúrne pamiatky miestneho významu v roku 1978 pod číslom spisu 125 (publikované v Štátnom vestníku () č.40 z roku 1978). Dôvodom zaradenia na zoznam je architektonicko-staviteľská ako aj umelecká hodnota budovy.
Chrám je zasvätený svätému Cyrilovi a metodovi, ako aj ich učedníkom svätému Klementovi, svätému Naumovi, svätému Sávovi, svätému Gorazdovi a svätému Angelárovi. Chrámový sviatok sa slávi 11. mája.

</doc>
<doc id="652576" title="Kostol svätého Antona Pustovníka (Červený Kláštor)" url="https://sk.wikipedia.org/wiki?curid=652576">
Kostol svätého Antona Pustovníka (Červený Kláštor)

Kostol svätého Antona Pustovníka v areáli Červeného kláštora je gotický rímskokatolícky kostol zo začiatku 14. storočia nachádzajúci sa v areáli kartuziánského kláštora severne od centra obce Červený Kláštor v tradičnom regióne Zamagurie v Prešovskom kraji na severovýchodnom Slovensku. Má priznaný štatút národnej kultúrnej pamiatky.
Dejiny a charakteristika.
Kostol bol postavený ako jednoloďová budova v gotickom slohu v dobe založenia kláštora na začiatku 14. storočia v roku 1319. Napriek viacerým reštauráciám kláštorného komplexu si kostol zachoval pôvodný ráz. Najvýznamnejšie zmeny siahajú do polovice 18. storočia, kedy bol kostol barokovo vyzdobený (vrátane štukovej a maliarskej výzdoby) a v budove boli inštalované oltáre.
Je súčasťou pamiatkovej zóny Kartuziánskeho kláštora v obci Červený Kláštor a je dominantou kláštorného komplexu. Na zoznam kultúrnych pamiatok bol kostol zapísaný 30. októbra 1963.
Kostol slúži ako múzejný objekt a nekonajú sa v ňom bohoslužby. Patrí pod Múzeum Červený Kláštor, ktoré bolo zriadené v roku 2009 a je zamerané priamo na históriu a duchovné posolstvo Kláštora kartuziánov v obci Červený Kláštor a v regióne Zamagurie. 

</doc>
<doc id="652580" title="Judy Greer" url="https://sk.wikipedia.org/wiki?curid=652580">
Judy Greer

Judy Greer, rod. Judith Therese Evansová (* 20. júl 1975, Detroit, Michigan, USA) je americká herečka, spisovateľka a režisérka.
Životopis.
Jej matka Mollie Ann (rod. Greer) je správkyňa nemocnice, otec Rich Evans strojár.
Navštevovala Churchill High School, kde sa zúčastnila Programu kreatívneho a múzického umenia a promovala na DePaul University v roku 1997. Neskôr začala používať rodné priezvisko jej matky (Greerová), pretože niekoľko ďalších herečiek používalo meno Judy alebo Judi Evansová.
Kariéra.
Debutovala v hororovom filme "Stricken" z roku 1998. O rok neskôr hrala hlavnú úlohu Fern Mayo v čiernej komédií "Diabolská hra" ("Jawnbreaker"). Neskôr sa objavila v niekoľkých romantických komédiách, ako príklad "Po čom ženy túžia" ("What Women Want"; 2000) či "Svadby podľa Mary" ("The Wedding Planner"; 2001).
Hrala jednu z vedľajších úloh v uznávanom seriáli "Arrested Development" v rokoch 2003 až 2005, neskôr sa k natáčaniu pripojila aj v roku 2013 a 2018.
Hosťovala tiež v rôznych televíznych seriáloch, ako napríklad "" (2005), "Volajú ma Earl" (2006), "Californication" (2007 – 2008, 2012), "Moderná rodina" ("Modern Family"; 2010), "Teória veľkého tresku" (2010), "Ako som spoznal vašu mamu" (2010) či iné. V roku 2011 si zahrala jednu z hlavných úloh v seriáli "Mad Love" po boku Jason Biggsa.
Tiež stvárnila dve rôzne postavy v seriáli "Dva a pol chlapa", prvá bola postava Myra Melnick, o ktorú prejavoval záujem Charlie Harper (Charlie Sheen) a neskôr stvárnila postavu Bridget Schmidt, bývalú manželku Waldena Schmidta (Ashton Kutcher).
V novembri 2011 bola ocenená cenou Independent Spirit John Cassavetes Award na filmovom festivale v Denveri. Zároveň sa stala prvou herečkou, ktorá bola ocenená touto cenou.
V roku 2013 hrala postavu pani Desjardin v remaku "Carrie", kde hrala po boku Chloë Grace Moretz a Julianne Moore. O rok neskôr prepožičala svoj hlas šimpanzovi Cornelii vo filme "Úsvit planéty opíc" ("Dawn of the Planet of the Apes").
V roku 2014 vydala svoju prvú autobiografickú zbierku esejí s názvom "I Don't Know What You Know Me From: Confessions of a Co-Star".
V roku 2015 hrala vo filmoch "Jurský svet" ("Jurassic World") a "Ant-Man". V roku 2017 znovu dabovala svoju úlohu Cornelie vo filmovom pokračovaní "Vojna o planétu opíc" ("War for the Planet of the Apes") v roku 2018 opäť zohrala svoju úlohu Maggie Langovej v dobrodružnom filme "Ant-Man a Wasp". V rovnakom roku hrala postavu Karen Nelson, dcéru Laurie Strode, v hororovom filme "Halloween" (2018).
Od roku 2018 vystupovala spolu s Jimom Carrey v seriáli "Kidtime".
V roku 2019 potvrdila svoju účasť v hororovom pokračovaní "Halloween Kills", ktorý bude mať premiéru októbri 2020. Pravdepodobne by si svoju rolu mala zopakovať aj v pokračovaní "Halloween Ends", ktoré ma mať premiéru v roku 2021. Objaví sa tiež vo filme "Lady of the Manor" po boku hercov ako Justin Long či Ryan Phillippe.
Osobný život.
Je vydatá za výkonného producenta Deana E. Johnsena. Je nevlastnou matkou dvoch Johnsenových detí z predchádzajúceho manželstva a bývajú spolu v Los Angeles.

</doc>
<doc id="652630" title="Radovan Sloboda" url="https://sk.wikipedia.org/wiki?curid=652630">
Radovan Sloboda

Ing. Radovan Sloboda ˙(* 27. máj 1966, Banská Bystrica) je slovenský politik, podnikateľ a športový manažér, od roku 2020 poslanec Národnej rady SR za politickú stranu Sloboda a Solidarita, je tiež členom rady Slovenského tenisového zväzu a predseda tenisového klubu Baseline Banská Bystrica.
Životopis.
Radovan Sloboda sa narodil v Tepliciach. Vyštudoval ekonomiku dopravy na Vysokej škole ekonomickej v Prahe. Po absolvovaní vysokej školy ostal v Prahe pracovať. Neskôr sa vrátil späť na Slovensko a začal aktívne podnikať. Problematike športu sa aktívne venuje od roku 1999, športové hnutie zastupuje v Národnej rade SR. Pôsobí aj ako člen Rady Slovenského tenisového zväzu a ako predseda tenisového klubu TC Baseline Banská Bystrica.
Poslanec NR SR.
Radovan Sloboda bol zvolený za poslanca Národnej rady Slovenskej republiky v parlamentných voľbách 2020 za stranu Sloboda a Solidarita z 19. miesta. Získal 1 863 preferenčných hlasov. V Národnej rade pôsobí ako podpredseda výboru pre vzdelanie, vedu, mládež a šport a je členom výboru na kontrolu činnosti SIS.
Ocenenia.
Radovan Sloboda je držiteľom viacerých ocenení za jeho dlhoročnú prácu pre slovenský šport. Ako nehrajúci kapitán je držiteľom troch extraligových medailí, za prínos pre rozvoj športu získal dvakrát cenu Mesta „športový kolektív mesta Banská Bystrica“, je držiteľ pamätnej medaile STZ za dlhodobú prácu v Slovenskom tenisovom zväze.

</doc>
<doc id="652638" title="Ministerstvo investícií, regionálneho rozvoja a informatizácie Slovenskej republiky" url="https://sk.wikipedia.org/wiki?curid=652638">
Ministerstvo investícií, regionálneho rozvoja a informatizácie Slovenskej republiky

Ministerstvo investícií, regionálneho rozvoja a informatizácie Slovenskej republiky (skratka MIRRI) je slovenské ministerstvo, zriadené k 1. júlu 2020 novelou 134/2020 Z. z. kompetenčného zákona, prijatou 14. mája 2020 počas vlády Igora Matoviča. Nahradilo bývalý Úrad podpredsedu vlády pre investície a informatizáciu, pričom preberie aj oblasť regionálneho rozvoja, ktorá predtým spadala pod Ministerstvo pôdohospodárstva, ako aj niektoré kompetencie, ktoré predtým spadali pod Ministerstvo financií a Úrad vlády. Prvou ministerkou tohoto ministerstva sa stala Veronika Remišová zo strany ZA ĽUDÍ, ktorú do funkcie 1. júla 2020 vymenovala prezidentka Zuzana Čaputová.

</doc>
<doc id="652653" title="Fortuna liga 2020/2021" url="https://sk.wikipedia.org/wiki?curid=652653">
Fortuna liga 2020/2021

Fortuna liga 2020/2021 bol 28. ročník najvyššej futbalovej súťaže na Slovensku. Titul obhajoval ŠK Slovan Bratislava.
Baráže.
Baráž o Európsku konferenčnú ligu UEFA.
Ak by v slovenskom pohári zvíťazil niekto mimo prvých troch tímov najvyššej súťaže, zabezpečil by si miestenku v 2. predkole Európskej konferenčnej ligy UEFA. Keďže 19. mája zvíťazil v slovenskom pohári ŠK Slovan Bratislava, ktorý sa v lige umiestnil na 1. mieste, miestenku v 2. predkole získal tím, ktorý sa umiestnil v lige na 2. mieste. O zvyšnú miestenku do 1. predkola bojovali štyri tímy v baráži. Štvrtý tím tabuľky sa stretol so siedmym tímom, piaty sa stretol so šiestym. Výhodu domáceho prostredia mal vždy tím, ktorý sa v tabuľke umiestnil vyššie. 
Do finále postúpili po zdolaní svojich súperov MŠK Žilina a FC ViOn Zlaté Moravce – Vráble. Postup do 1. predkola Európskej konferenčnej ligy UEFA si vybojoval MŠK Žilina. 
Baráž o udržanie.
Tím, ktorý sa umiestnil na 11. mieste tabuľky v skupine o udržanie sa v dvojzápase stretol s druhým tímom 2. ligy. Víťaz dvojzápasu si v budúcej sezóne zahral najvyššiu súťaž, kým porazený odohral nasledujúcu sezónu v druhej lige.
V celkovom skóre 3–2 sa zachránila v súťaži FK Senica.

</doc>
<doc id="652663" title="Bratislavský downtown" url="https://sk.wikipedia.org/wiki?curid=652663">
Bratislavský downtown

Bratislavský downtown (označovaný aj ako nové centrum Bratislavy alebo jednoducho ako (nová) mrakodrapová štvrť) je názov používaný pre novú vznikajúcu mestskú štvrť v Bratislave, ktorá bude z veľkej časti tvorená obytnými a kancelárskymi výškovými budovami. Nachádza sa pri nábreží Dunaja, približne na pomedzí Starého Mesta, Ružinova a Petržalky. V oblasti momentálne prebieha viacero developerských projektov, ktoré realizujú najmä spoločnosti J&amp;T Real Estate, Penta Real Estate, HB Reavis a YIT Slovakia.
Zoznam projektov a budov v oblasti.
Zoznam developerských projektov a pôvodných budov v oblasti:

</doc>
<doc id="652679" title="Neil Armstrong Operations and Checkout Building" url="https://sk.wikipedia.org/wiki?curid=652679">
Neil Armstrong Operations and Checkout Building

Neil Armstrong Operations and Checkout Building (doslova: "Budova operácií a testov Neila Armstronga"; pôvodne známa ako Manned Spacecraft Operations Building; doslova: "Budova operácií kozmických lodí s ľudskou posádkou") je historická budova na ostrove Merritt na Floride v Spojených štátoch. Päťposchodová štruktúra sa nachádza v priemyselnej oblasti Kennedyho vesmírneho strediska NASA. K vybaveniu budovy patria tiež ubytovne pre astronautov a miestnosti, kde si pred letom obliekajú a kontrolujú skafandre. V budove trávia posledné dni a hodiny pred letom (a taktiež krátko po lete) hlavné a záložné posádky misií od čias programu Gemini v polovici 60. rokov 20. storočia. Ďalšou významnou súčasťou budovy je rozľahlá dielňa, kde sa vykonáva finálna montáž a rôzne kontroly kozmických lodí s ľudskou posádkou. Dňa 21. januára 2000 bola budova zaradená do Národného registra historických miest USA ("U.S. National Register of Historic Places").
Využitie v programe Apollo.
Objekt bol postavený v rokoch 1963 až 1964 pod názvom "Manned Spacecraft Operations Building" pre potreby programu Gemini a následne Apollo. V období programu Space Shuttle bol premenovaný na "Operations and Checkout Building" (doslova: "Budova operácií a testov"), neformálne známy ako O&amp;C.
Výškové skúšobné komory.
V roku 1965 bola v časti High Bay nainštalovaná dvojica výškových (hypobarických) komôr na testovanie environmentálneho systému a systému podpory života veliteľského, servisného a lunárneho modulu kozmickej lode Apollo v simulovaných nadmorských výškach až 76 km. Každá komora je vysoká 18 m (s čistou pracovnou výškou 8,5 m) a vnútorným priemerom 10 m. Maximálnu simulovanú výšku (minimálny tlak) bola schopná dosiahnuť za hodinu. Používali ich hlavné a záložné posádky všetkých pilotovaných misií od tragického Apolla 1 v októbri 1966 až po skúšobný program Apollo-Sojuz v júli 1975.
Využitie po skončení programu Apollo a v súčasnosti.
Počas 80. a 90. rokov 20. storočia sa budova O&amp;C používala na umiestnenie a testovanie vedeckých modulov Spacelab pred ich letmi v nákladovom priestore raketoplánu. Na konci 90. rokov a začiatkom 21. storočia sa tu kontrolovali niektoré moduly a nosníky pre Medzinárodnú vesmírnu stanicu.
V období od júna 2007 do januára 2009 budova prešla rekonštrukciou v hodnote 55 miliónov amerických dolárov. V roku 2014 bola pomenovaná po Neilovi Armstrongovi, prvom človeku, ktorý vstúpil na povrch Mesiaca, pri príležitosti 45. výročia misie Apollo 11. V súčasnosti objekt slúži na finálnu montáž a predletové kontroly kozmických lodí Orion.

</doc>
<doc id="652698" title="OpenGL ES" url="https://sk.wikipedia.org/wiki?curid=652698">
OpenGL ES

OpenGL ES (z anglického OpenGL for Embedded Systems) je časť OpenGL rozhrania (API) pre počítačové vykresľovanie 2D a 3D grafiky pre použitie vo video hrách, typicky akcelerovaných za pomoci GPU. Je určený pre malé, vstavané systémy, ako smartfóny, tablety, herné konzoly a osobné plánovače.
Toto API je použiteľné v mnohých počítačových jazykoch a na viacerých platformách. Nepredstavuje ekvivalent k OpenGL API ako GLUT alebo GLU pre OpenGL ES. OpenGL ES je spravované neziskovým technologickým konzorciom Khronos Group.
Verzie.
Existuje niekoľko verzií špecifikácií OpenGL ES. OpenGL ES 1.0 je postavené na roveň špecifikácie OpenGL 1.3, OpenGL ES 1.1 je definované vzťahom ku špecifikácii OpenGL 1.5 a OpenGL ES 2.0 je definované relatívne ku špecifikácii OpenGL 2.0. Tým je myslené, že napríklad nejaká aplikácia napísaná pre Open GL ES 1.0 môže byť ľahko prenesená na desktopovú OpenGL 1.3. OpenGL ES je zjednodušená verzia tohto API, a obrátený postup môže a nemusí byť úspešný, v závislosti od použitých rysoch API.
Rozdiely vo verziách OpenGL a OpenGL ES sú potom napríklad v podpore pohyblivej rádovej čiarky, kedy OpenGL ES podporuje len pevnú rádovou čiarku (celé čísla).

</doc>
<doc id="652701" title="Canadian Opera Company" url="https://sk.wikipedia.org/wiki?curid=652701">
Canadian Opera Company

Canadian Opera Company (skratka COC) je operný súbor sídliaci v kanadskom Toronte.
Súbor je hlavným producentom opery v Kanade a jedným z najväčších v Severnej Amerike.
Dejiny.
V roku 1946 bola založená Royal Conservatory Opera School. Z nej sa vyvinul súbor Opera Festival Company, ktorý fungoval pod Opera Festival Association. Názov Canadian Opera Company sa začal používať v roku 1958. Zo začiatku spolupracovala s Toronto Symphony.
Od roku 1960 sa spoločnosť volala Canandian Opera Association. Od roku 1977 sa súbor oficiálne volá Candian Opera Company. V júni 2006 spoločnosť otvorila novú divadelnú budovu Four Seasons Centre. V roku 2020 musel súbor zrušiť časť svojej sezóny kvôli COVID-19.
Vedenie.
Generálny riaditeľ je Alexander Neef, ktorý by mal odísť do parížskej opery. Alexander Neef strávil v COC 13 sezón ako generálny riaditeľ, jeho predchodcom bol Richard Bradshaw. Bradshaw bol generálnym riaditeľom od roku 1998.

</doc>
<doc id="652732" title="Jana Bittó Cigániková" url="https://sk.wikipedia.org/wiki?curid=652732">
Jana Bittó Cigániková

Mgr. Jana Bittó Cigániková, MBA (* 15. september 1983, Bratislava) je slovenská politička, od roku 2016 poslankyňa Národnej rady SR, kde aktuálne pôsobí aj ako predsedníčka Výboru NR SR pre zdravotníctvo. Je členkou strany Sloboda a Solidarita, kde pôsobí ako tímlíderka pre zdravotníctvo. Vybudovala sieť jaslí a škôlok a je matkou dvoch synov.
Životopis.
Narodila sa 15. septembra 1983 v Bratislave. Po ukončení základnej školy študovala na strednej škole odbor Technicko-informačné služby (19992004). Vysokoškolské vzdelanie nadobudla na Fakulte verejnej správy Vysokej školy ekonómie a manažmentu verejnej správy v Bratislave, odbor Manažment verejnej správy (20092014) a Central european management institute (Praha), odbor Manažment zdravotníctva (20162018).
V 20052006 sa zúčastnila jazykového pracovného pobytu vo Veľkej Británii. Po materskej dovolenke nastúpila v roku 2007 na post obchodného zástupcu pre Slovenskú legálnu metrológiu n.o. Následne pôsobila ako finančná poradkyňa pre Tatra banku a neskôr založila sieť súkromných jaslí a škôlok.
Politická kariéra.
Do strany Sloboda a Solidarita vstúpila v roku 2012, o rok neskôr úspešne kandidovala do krajského zastupiteľstva Bratislavského samosprávneho kraja. Po voľbách v roku 2016 sa stala poslankyňou NR SR a členkou Výboru NR SR pre zdravotníctvo. Počas pôsobenia v poslaneckom klube SaS sa venuje zdravotníctvu a stážuje v niekoľkých zdravotníckych zariadeniach a inštitúciách (nemocnice, poisťovne, ambulancie, lekárne). V roku 2020 obhájila svoj post poslankyne NR SR a zároveň sa stala predsedníčkou Výboru NR SR pre zdravotníctvo.

</doc>
<doc id="652744" title="Jozef Majský" url="https://sk.wikipedia.org/wiki?curid=652744">
Jozef Majský

Ing. JUDr. Jozef Majský (pôvodne Jozef Marhuľa; * 15. máj 1946, Hlohovec) je slovenský podnikateľ. Bol obžalovaný z viacerých podvodov, predovšetkým v súvislosti s nebankovými spoločnosťami BMG Invest a Horizont Slovakia. Vytváraním falošných pohľadávok voči nebankovkám spôsobil podľa súdu spolu so spoločníkmi škodu 448 miliónov Sk (takmer 15 miliónov €).
Životopis.
Absolvoval štúdium Vysokej školy ekonomickej a Právnickej fakulty Univerzity Komenského v Bratislave. Pred novembrom 1989 pracoval ako učiteľ, námestník v strojárskom závode OBAL, š. p. v Novom Meste nad Váhom a námestník riaditeľa v bratislavskom Matadore. Jeho súkromné podnikateľské aktivity začali už tu, keďže sa mu prostredníctvom podniku darilo dovážať osobné počítače, ktoré sa v tom čase do ČSSR voľne neimportovali a boli nedostatkovým tovarom.
Po novembri 1989 začal už pod novým priezviskom podnikať, založil spoločnosť Sipox Holding a stal sa jedným z prvých slovenských veľkopodnikateľov. Venoval sa obchodovaniu s ruskou ropou, následne sa sústredil na privatizáciu štátnych podnikov. Sponzoroval v tejto súvislosti politické strany, najprv HZDS, vďaka čomu ovládol Trnavské automobilové závody (TAZ), bánovecký závod Tatry a ďalšie strojárske podniky. Po nezhodách s predsedom HZDS Vladimírom Mečiarom sa preorientoval na SOP a neskoršieho prezidenta Rudolfa Schustera, pričom do strany dosadil aj vtedajšiu partnerku, neskôr manželku Dianu Dubovskú. Vlastnil tiež médiá, v roku 1993 sprivatizoval vydavateľstvo celoslovenského denníka "Smena", ktorý o dva roky výhodne predal. Následne ovládol denník "Národná obroda" a magazíny "Lišiak", "Profit" a "TV Komplet". Investorom s 50 % podielom bola rodina Majských aj v Rádiu Twist spolumajiteľa a riaditeľa Andrej Hryca, pričom rádio v čase mečiarizmu poskytovalo významný mediálny priestor protimečiarovskej opozícii a občianskym aktivitám. Podnikateľské aktivity mal Majský aj v Česku, kde kúpil časť výrobcu nákladných automobilov LIAZ, prostredníctvom ktorého ovládal aj ďalšie spoločnosti.
V Bratislave sídlil v honosnej vile pod Slavínom. Vlastnil aj sídlo uprostred poľovného revíru v katastri obce Obyce, kde usporadúval poľovačky a choval divé šelmy v klietkach.
Majský vtedy patril k podnikateľom, ktorí sa objavujú na rôznych spoločenských udalostiach, napríklad v relácii televízie Markíza Smotánka. Začiatkom milénia sa mu však prestalo v podnikaní dariť. Bol obvinený, že vytuneloval krachujúce nebankové spoločnosti BMG Invest a Horizont, ktoré roky lákali ľudí na extrémne vysoké výnosy. Majského spolupracovníci v čase, keď oznámili že zatvárajú pobočky, vybrali z Horizontu 40 miliónov korún a v kufríkoch ich priniesli Majskému. Majský potom tvrdil, že nemá žiadny majetok. Aj preto napríklad ako jediný z trojice nedostal peňažný trest.
Súdne konania.
Po roku 2000 bol obžalovaný z viacerých podvodov, v októbri 2002 ho polícia zadržala na hraničnom priechode PetržalkaBerg.
Vo väzbe strávil takmer dva roky, pričom bol obvinený z ďalších trestných činov, v auguste 2004 však vtedajší generálny prokurátor Dobroslav Trnka zariadil jeho prepustenie na slobodu. Súdny proces aj potom pokračoval, predlžovali ho však obštrukcie Majského obhajcov a lekárskymi posudkami dokladané choroby. V decembri 2006 skončil pre vyhýbanie sa súdu opätovne vo väzbe a v apríli 2007 bol odsúdený na 12 rokov odňatia slobody. Jeho spoločníci Dávid Brtva a Patrik Pachinger dostali 11 a 10 rokov. Všetci však podali odvolanie a v októbri 2007 Najvyšší súd SR rozsudky pre konštatované chyby v konaní zrušil, čím sa prípad vrátil na začiatok a Majský bol prepustený na slobodu.
Začalo sa nové konanie, podobne ako pôvodné však bolo predlžované prieťahmi a obštrukciami zo strany obžalovaných aj obhajcov. Až v roku 2015 udelil Majskému Špecializovaný trestný súd v Pezinku trest odňatia slobody na 9 rokov za trestný čin podvodu. Rovnako ako v roku 2007 nasledovalo odvolanie na Najvyšší súd a ďalšia séria obštrukcií.
V júni 2020 bol Majský na základe európskeho zatýkacieho rozkazu zadržaný v Ostrave a o jeho vydaní na Slovensko rozhodne tamojší súd. 29. júla 2020 trojčlenný senát Najvyššieho súdu zamietol odvolanie Majského proti rozsudku Špecializovaného trestného súdu v Pezinku a uznal ho v neprítomnosti vinným a potvrdil mu 9-ročný trest. Rozsudok je právoplatný.

</doc>
<doc id="652812" title="13 Reasons Why" url="https://sk.wikipedia.org/wiki?curid=652812">
13 Reasons Why

13 Reasons Why (štylizované ako TH1RTEEN R3ASONS WHY) je americký dramatický seriál Netflixu založený na rovnomennom románe od Jaya Ashera z roku 2007. Seriál sa zaoberá stredoškolským študentom Clayom Jensenom a následkami samovraždy Hannah Bakerovej, ktorá v krabici od kaziet opisuje prečo sa rozhodla ukončiť svoj život. Prostredníctvom rôznych príbehov seriál skúma a zobrazuje širokú škálu sociálnych otázok ovplyvňujúcich modernú mládež, vrátane samovrážd, sexuálneho obťažovania, šikanovania, rasizmu, atletickej kultúry, duševného zdravia, drogovej závislosti, alkoholizmu, domáceho násilia, homofóbie, deportácie, policajnej brutality, užívania steroidov, bezdomovectva, HIV, interrupcií či streľbách na školách. Tento seriál je produkovaný July Moon Productions, Kicked to the Curb Productions, Anonymous Content a Paramount Television.

</doc>
<doc id="652855" title="Martin Sheen" url="https://sk.wikipedia.org/wiki?curid=652855">
Martin Sheen

Ramón Gerard Antonio Estévez (* 3. august 1940, Dayton, Ohio, USA), známy pod umeleckým menom Martin Sheen, je americký herec. Do popredia sa dostal vďaka rolám vo filmoch "The Subject Was Roses" (1968) a "Zapadákov" ("Badlands"; 1973), no neskôr ho preslávila hlavná rola vo vojnovej dráme "Apokalypsa" ("Apocalypse Now"; 1979) a stvárnenie prezidenta Josiaha Bartleta v televíznom seriáli "Západné krídlo" ("The West Wing"; 1999 – 2006). V rokoch 2015 – 2020 hral postavu Roberta Hansona v seriáli Netflixu, "Grace and Frankie".
Za stvárnenie Kita Carruthersa vo filme "Zapadákov" ("Bandlands") získal ocenenie pre najlepšieho herca na Medzinárodnom filmovom festivale San Sebastián. Za rolu kapitána Willarda v dráme "Apokalypsa" ("Apocalypse Now") získal nomináciu na Filmovú cenu BAFTA v kategórii najlepší herec.
Sheen spolupracoval s množstvom filmových režisérov, ako sú Richard Attenborough, Francis Ford Coppola, Terrence Malick, David Cronenberg, Mike Nichols, Martin Scorsese, Steven Spielberg či Oliver Stone. Sheen v roku 1989 získal hviezdu na Hollywoodskom chodníku slávy. Za pôsobenie v televízii vyhral 2 Zlaté glóbusy a 2 ceny Screen Actors Guild, a to za seriál "Západné krídlo" ("The West Wing"). Za hosťujúcu rolu v sitkome "Murphy Brownová" získal cenu Emmy. V roku 2012 stvárnil strýka Bena vo filme "The Amazing Spider-Man".
Narodil sa a vyrastal v Spojených štátoch ako syn imigrantov. Svoje umelecké meno začal používať pre ľahšie získanie hereckých úloh. Je otcom štyroch detí, všetci sú herci.
Sheen v roku 1990 režíroval film "Rýchlopaľba" ("Cadence"), v ktorom sa objavil po boku svojich synov Charlieho a Ramóna. Narozprával, produkoval a režíroval dokumenty, za ktoré v 80. rokoch získal 2 Daytime Emmy awards. Je aktívny v oblasti liberálnej politiky.

</doc>
<doc id="652870" title="Športový areál FC Petržalka" url="https://sk.wikipedia.org/wiki?curid=652870">
Športový areál FC Petržalka

Športový areál FC Petržalka je viacúčelový areál v bratislavskej mestskej časti Petržalka v časti Ovsište na Slovensku. V súčasnosti sa využíva prevažne na futbalové zápasy a tréningy a je domovom pre klub FC Petržalka. Pôvodná kapacita 5 000 bola znížená na 1 500 divákov.
Časti areálu.
Areál je používaný prevažne na futbal (hlavný štadión, tréningové ihrisko a malé ihrisko pre predprípravky), taktiež sa tu nachádza aj ihrisko pre plážový volejbal. Potom tu je detské ihrisko, dopravné ihrisko, kancelárie klubu a rezort Mari Kiri (ubytovanie a reštaurácia). 
Rekonštrukcia.
13. marca 2019, sa vedenie klubu rozhodlo pristavať oproti hlavnej tribúne menšiu tribúnu a vedľa malú tribúnu pre fanúšikov hostí.
Súčasnosť.
V súčasnosti sa využíva prevažne na futbalové zápasy a tréningy FC Petržalka, ktorá hrá v 2. lige.

</doc>
<doc id="652871" title="Tomáš Šudík" url="https://sk.wikipedia.org/wiki?curid=652871">
Tomáš Šudík

Bc. Tomáš Šudík (* 27. február 1996, Humenné) je slovenský politik, poslanec NR SR za stranu Obyčajní ľudia a nezávislé osobnosti. Pôsobil ako občiansky aktivista, ochranár prírody a organizátor protestov Za slušné Slovensko v meste Humenné.
Štúdium.
Vyštudoval Hotelovú akadémiu v Humennom. V roku 2020 ukončil bakalárske štúdium na Fakulte manažmentu Prešovskej univerzity v Prešove. V súčasnosti pokračuje v štúdiu na vysokej škole v Prešove.
Politika.
V roku 2018 sa stal poslancom MsZ v Humennom a v roku 2020 bol zvolený za poslanca Národnej rady Slovenskej republiky za stranu Obyčajní ľudia a nezávislé osobnosti. Je členom Výboru NR SR pre pôdohospodárstvo a životné prostredie a Výboru NR SR pre európske záležitosti. Ako poslanec mestského zastupiteľstva v Humennom predsedá Komisii životného prostredia a verejnej zelene a je členom Komisie športu a Komisie mládeže a tretieho sektora. 
Podnikanie.
Už ako študent strednej školy založil internetový obchod na nákup kávy, čajov či čokolády. V roku 2019 otvoril spolu s ďalšími obchodnými partnermi v Košiciach bar s hernými konzolami, spoločenskými hrami či virtuálnou realitou s názvom „Obývačka“.
Občiansky aktivizmus.
V meste Humenné poukazoval na kauzy exprimátorky Jany Vaľovej, a ako predseda miestneho mládežníckeho parlamentu FreeMar spolupracoval na podujatiach pre mladých ľudí, rodiny s deťmi či pre rekreačných športovcov. Taktiež organizoval celomestské brigády v rekreačných zónach pri meste Humenné.
Dlhodobo upozorňuje na environmentálne záťaže na východnom Slovensku, najmä na výruby lesov či na hrozby, súvisiace s odkaliskom Poša a PCB látkami v bývalom závode Chemko Strážske.

</doc>
<doc id="652920" title="Kelly Preston" url="https://sk.wikipedia.org/wiki?curid=652920">
Kelly Preston

Kelly Kamalelehua Smithová, viac známa pod umeleckým menom Kelly Preston (* 13. október 1962, Honolulu, Havaj, USA - † 12. júl 2020, Houston, Texas, USA), bola americká herečka a modelka. 
Životopis.
Vyrastala na Havaji a mala aj mladšieho nevlastného brata Chrisa Palzisa. Neskôr žila aj v Iraku a Austrálii, kde navštevovala školu Pembroke School v Adelaide. Študovala drámu a divadlo na Univerzite v južnej Kalifornii. 
Počas pobytu v Austrálii bola objavená módnym fotografom, ktorý jej pomohol získať prácu v reklamách. Zorganizoval jej svoj prvý filmový konkurz pre úlohu Emmeline v "The Blue Lagoon" z roku 1980, ktorú neskôr získala Brooke Shields. V tom čase začala používať priezvisko Preston.
Jej prvé väčšie filmové role prišli v roku 1985. V roku 2004 hrala vo videoklipe skupiny Maroon 5, „ She Will Be Loved“. V roku 2007 hrala v thrilleri "Death Sentence", kde sa predstavila ako manželka Kevina Bacona. Mala aj menšiu úlohu v televíznom seriáli "Medium".
Bola aj hovorkyňou spoločnosti Neutrogena. 
Osobný život.
V rokoch 1985 až 1987 bola vydatá za Kevina Gagea. Bola zasnúbená aj s Charlie Sheenom v roku 1990. V roku 1991 sa v Paríži vydala za Johna Travoltu, s ktorým mala tri deti, syna Jetta (* 1992 - † 2009), dcéru Ellu Bleu (* 2000) a druhého syna Benjamina (* 2010).
Úmrtie.
Dňa 12. júla 2020 zomrela 57-ročná Prestonová, dva roky potom, čo jej bola diagnostikovaná rakovina prsníka. O jej diagnóze sa nevedelo až do jej predčasnej smrti, ktorá bola oznámená na sociálnej sieti Instagram. 

</doc>
<doc id="652931" title="Rothad zo Soissons" url="https://sk.wikipedia.org/wiki?curid=652931">
Rothad zo Soissons

Rothad zo Soissons alebo Rothad II. (* 832† 869) bol franský biskup zo Soissons. Je jedným z možných autorom Pseudo-izodoriánskych dekretálií, jedného z najznámejších falzifikátov (nepravých prameňov) stredovekého kánonického práva.
Rothad zbierku použil vo svojom spore s remešským arcibiskupom Hincmarom z Remeša. Po tom, čo Rothad pre cudzoložstvo zosadil kňaza svojej diecézy a nechal svoj akt potvrdiť aj miestnou diecéznou synodou, sa proti tomuto jeho metropolita Hicmar ohradil, pretože sufragánny biskup podľa neho nemal právo ani odvolať kňaza, ani zvolať synodu. V roku 861 Hincmar kňaza zo sufragánnej Soissonskej diecézy do úradu vrátil a jeho predchodcu nechal uväzniť. Proti tomuto zásahu do diecéznych záležitostí sa Rothad rázne ohradil a obrátil sa dokonca na pápeža. Hincmar preto zvolal v roku 862 do Soissons synodu, ktorej sa však Rothad citujúc svoju žiadosť poslanú do Ríma odmietol zúčastniť. Synoda Rothada zosadila a na jeho miesto dosadila iného biskupa. Okrem toho bol Rothad uväznený. Spor sa však dostal do Ríma, pričom pápežovi Rothad do Ríma poslal aspoň časť dekretálií. Pápež Mikuláš I. prípad preskúmal a Rothada prostredníctvom legáta Arsenia v roku 865 opätovne dosadil na biskupský stolec. Svoju argumentáciu pri tom pápežský stolec po prvýkrát, a nie naposledy, zdôvodnil Pseudo-izodoriánskymi dekretáliami. Hincmar pôvodne prikázal Rothada prepustiť z väzenia, no jeho znovunastolenie do biskupského úradu uskutočnil až na opakovanú pápežovu výzvu a pod hrozbou cirkevného trestu.

</doc>
<doc id="652937" title="Baziliky (právo)" url="https://sk.wikipedia.org/wiki?curid=652937">
Baziliky (právo)

Baziliky (iné názvy: Basiliká nomina, Basilika, Hexabiblos, , v preklade Cisárske zákony) bol byzantský zákonník, resp. zbierka byzantského práva vydaná za vlády Leva VI. Filozofa niekedy v rokoch 888/889 (možno Vianoce 888). Šlo o najväčšiu a najvýznamnejšiu zbierku byzantského práva, ktorá bola platná až do zániku ríše (1453). Zbierka vychádzala najmä z Justiniánovho "Corpus iuris civilis" a obsahovala svetské i cirkevné (kánonické) právo.
Zákonník bol výsledkom legislatívnych reforiem zvaných Anakatharsis (Očistenie, rozumej od ikonoklastického práva), ktoré započal Levov predchodca a otec Bazil I. Úvodom do zbierky bol skôr vydaný zákonník Epanagógé (886). Zbierka sa skladala zo 6 častí, pričom každá časť mala 10 kníh (celkovo 60 kníh). Po vydaní k nim cisár vydal ešte 113 nariadení (noviel). Obsahovo vychádzala najmä z justiniánskeho "Corpus iuris civilis", ktorej grécky preklad autori použili a zbavili niektorých (nie všetkých) neaktuálnych častí. Jednotlivé zložky Corpusu boli spojené do jednej (v nasledovnom poradí: Digesty, Codex Iustiniani, Novellae), Inštitúcie ("Istitutiones") boli použité len výnimočne. Medzi ďalšie použité pramene patrili napríklad právne predpisy Justína II. a Tibéria. K normám boli pripojené komentáre a vysvetlivky. V 12. storočí vznikol register "Tipukeitor" (Kde sa čo nachádza), ktorý mal dopomôcť čitateľovi nájsť jednotlivé ustanovenia, a v priebehu byzantských dejín k nej vzniklo viacero komentárov.
Termín "Basilika" bol používaný od 11. storočia.

</doc>
<doc id="652952" title="Hossius z Cordoby" url="https://sk.wikipedia.org/wiki?curid=652952">
Hossius z Cordoby

Svätý Hossius z Cordoby (iné mená: Hosius Vyznávač, Hos(s)ius alebo Os(s)ius z Cordoby/Córdoby, lat. "Ossius Cordubensis"; * 256, možno Córdoba† 357/358/359, Córdoba) bol hispánsky biskup v meste Cordóba, poradca cisára Konštantína I., jeden z hlavných obhajcov ortodoxie proti donatizmu a arianizmu, predsedal niekoľkým synodám, respektíve miestnym koncilom, a Prvému nicejskému koncilu. Východnými cirkvami je považovaný za svätého, v západných martyrológiách sa nespomína.
Životopis.
O Hossiovom ranom živote moc nevieme. Za biskupa bol vysvätený niekedy okolo roku 295. Za vlády Maximiána alebo (podľa niektorých zdrojov menej pravdepodobne) Diokleciána bol prenasledovaný (vyznávač - "confessor"). Zúčastnil sa (podľa niektorých prameňov predsedal) miestnej synode v Elvíre, ktorá sa uskutočnila niekedy okolo roku 300. Následne správy o ňom na vyše 12 rokov miznú. V rokoch 312 až 326 pôsobil ako poradca cisára Konštantína I. v cirkevných záležitostiach (napríklad vo vzťahu k donatizmu). O tom, ako sa s cisárom spoznal sa nič nevie. V roku 324 cisár Hossia vyslal na Východ, aby urovnal spor s ariánmi. V Alexandrii zvolal Hossius synodu, kde egyptský klér odsúdil Ariovo učenie a následne podobnú synodu/koncil zvolal aj v Antiochii (325), kde obdobne arianizmus odsúdil sýrsky klér. Keďže sa však spor nepodarilo urovnať, navrhol Hossius cisárovi Konštantínovi, aby zvolal veľký cirkevný koncil, ktorý mal spor raz a navždy rozhodnúť. Výsledkom snáh bol prvý ekumenický koncil v Nicai (325). Hossius koncilu spolu s rímskymi kňazmi predsedal, a zohral významnú úlohu pri presadení protiariánskej vierouky - mal koncilu predložiť termín "homoúsios". Po koncile sa vrátil do Hispánie. V roku 342/343 predsedal synode v Sardike (Sofii). Na synode sa mimo iné prijal kánon o možnosti odvolať sa so sporom k pápežovi, ako k poslednej inštancii. Následne správy o ňom na desať rokov miznú ďalšou známou zmienkou o ňom je list od pápeža Libéria (okolo 353). Po nástupe ariánskeho cisára Konštantia II. na trón sa Hossius dostal do opozície voči vládnej moci. Po tom, čo cisár od západného kléru žiadal odsúdenie veľkého odporcu arianizmu biskupa Atanáza, Hossius výrazne pokarhal cisára za jeho zasahovanie do cirkevných záležitostí a dokonca aj priamo pred cisárom v Miláne odmietol Atanáza odsúdiť. V roku 356 bol Hossius povolaný na synodu do Sirmia, kde bol uväznený, a pod hrozbou represií v roku 357 ako storočný prinútený podpísať ariánsku formulu (tzv. druhá sriemská formula). Pred svojou smrťou svoj podpis (podľa Atanáza Alexandrijského stiahol, no západné pramene tento údaj neposkytujú.
Je možné, že je adresátom Chalcidiovho (aj Calcidius a Chalkidos, novoplatonik) prekladu a komentára na Platónov spis "Tímaios". Iné názory tvrdia, že mohlo ísť o milánskeho patricija Ossia.

</doc>
<doc id="652982" title="C/2020 F3 (NEOWISE)" url="https://sk.wikipedia.org/wiki?curid=652982">
C/2020 F3 (NEOWISE)

C/2020 F3 (NEOWISE) je jasná dlhoperiodická kométa viditeľná aj voľným okom počas leta 2020. Objavená bola 27. marca 2020 infračerveným kozmickým teleskopom Wide-field Infrared Survey Explorer (WISE) v rámci projektu NEOWISE. Perihéliom prešla 3. júla 2020. Blízky prelet okolo Slnka spôsobil zmenu parametrov jej obežnej dráhy. Veľká polos sa zväčšila z 275 na 358 AU a obežná doba narástla zo 4 500 na 6 700 rokov. Sklon jej obežnej dráhy k rovine ekliptiky má hodnotu 129°, čo značí, že kométa obieha retrográdne – v opačnom smere, ako obiehajú okolo Slnka planéty.
Kométa bola z územia Slovenska pozorovateľná po západe Slnka nízko nad severným horizontom, v priebehu júla a augusta sa postupne presúvala medzi súhvezdiami Povozník, Rys, Veľká medvedica, Vlasy Bereniky a Panna. Zdanlivá jasnosť komy kométy dosiahla maxima 1 až 0 magnitúd počas perihélia, kedy však bola pozorovateľnosť zhoršená v dôsledku uhlovej blízkosti Slnka. V priebehu leta potom jasnosť postupne klesala o približne 1,5 magnitúdy za týždeň. K Zemi sa najtesnejšie priblížila 23. júla 2020, na vzdialenosť približne 0,69 AU (104 miliónov km).
Charakteristika.
Priemer jadra kométy je odhadovaný na 5 km. Ako ukázali snímky zo slnečnej sondy Parker Solar Probe, kométa má dva chvosty: plynový (plazmový) a prachový. V plynovom chvoste bola odhalená medzera, čo môže byť následok toho, že kométa má dva plynové chvosty a teda tri chvosty celkovo. V zakrivenom prachovom chvoste kométy sa nachádzajú vlnité štruktúry.

</doc>
<doc id="653004" title="Eusebios z Nikomédie" url="https://sk.wikipedia.org/wiki?curid=653004">
Eusebios z Nikomédie

Eusebios z Nikomédie (iné mená: Eusébios z Nikomédie, Eusévios Nikomédsky, pre ďalšie tvary mena pozri: Eusébius; * ?† 341/342) bol kresťanský biskup v Bejrúte, Nikomédii (od cca. 318) a neskôr arcibiskup v Konštantínopole (od 338/9), horlivý prívrženec arianizmu, vodca ariánskej skupiny eusebiánov. V roku 337 pokrstil na smrteľnej posteli cisára Konštantína I., a bol svätiteľom ariánskeho biskupa Wulfilu, apoštola Gótov.
Životopis.
O jeho pôvode sa nič nevie. V mladosti však bol odchovancom a žiakom Lukiána z Antiochie, u ktorého sa zrejme spoznal s Ariom, a ktorý položil základy jeho ariánskeho zmýšľania. Pôvodne bol zvolený biskupom vo fénickom Bejrúte (Berytus), no niekedy okolo roku 318 sa stal biskupom v maloázijskej Nikomédii, v sídle cisára Licinia. V roku 323 mu Arius poslal list, v ktorom ho žiadal o pomoc v jeho teologickom spore s patriarchom Alexandrom. Eusebios sa následne snažil presvečiť východných biskupov v jeho prospech. Po odsúdení Ariovho učenia synodou v Alexandrii začal vyvíjať snahy o očistenie Ariovho učenia a v roku 324 docielil jeho očistenie na synode v Bitýnii. Patriarcha Alexander tento akt chápal ako zásah do svojej jurisdikcie a proti rozhodnutiu sa v listoch zásadne ohradil. 
Zúčastnil sa Prvého nicejského koncilu, kde bol horlivým zástancom arianizmu a odporcom homousiánov, no po tom, čo koncil schválil ich stanovisko, sa podpísal pod Nicejské vyznanie viery. Odmietol však podpísať anathemu na Aria a krátko po koncile s ním opäť nadviazal spojenie.
Tri mesiace po koncile ho cisár Konštantín I. vyhnal do exilu v Gálii. Mohlo sa tak udiať pre: jeho opätovnú podporu Ariovi a jeho podporu egyptským schizmatikom meletiánom, ktorí podporovali ariánov, resp. mal byť obvinený aj z podpory cisára Licinia a schvaľovania jeho kresťanských perzekúcií. V roku 328 mu však bolo (zrejme najmä vďaka priateľstvu s cisárovou sestrou Constantiou) dovolené sa vrátiť, a následne dokonca získal na dvore značný vplyv. Vytvorila sa okolo neho úzka skupinka horlivých ariánov nazývaná eusebiáni. V roku 329 docielil odvolanie protiariánsky zameraného sýrskeho biskupa Eustathia z Antiochie a následne bol vďaka jeho prispeniu na synode v Tyre (335) zosadený aj najhorlivejší odporca ariánov, alexandrijský patriarcha Atanáz. Na synode v Jeruzaleme (335) sa zase zaslúžil o Ariov návrat. V roku 337 na smrteľnej posteli pokrstil zomierajúceho cisára Konštantína. Veľkej úcte sa tešil u Kontantínovho syna a nástupcu Konštantia II., ktorý ho v roku 339 ustanovil arcibiskupom v novom hlavnom meste Konštantínopole. V tom istom roku predsedal aj koncilu v Antiochii, ktorý opätovne zosadil alexandrijského patriarchu Atanáza a dosadil zaňho Gregora Kapadóckeho, okrem neho koncil odvolal aj Marcella z Ankyry. V roku 341 ešte predsedal synode v Antiochii, ktorá prijala pro-ariánske krédo (druhá antiochijská formula) a krátko na to zomrel (možno niekedy v zime 341/342). Podľa historika Ammiana Marcellina ku koncu svojho života čiastočne prispel k náboženskej výchove neskoršieho cisára Juliána Apostatu.
Z jeho tvorby sa zachovalo len niekoľko listov zaznamenaných cirkevnými historikmi Sokratom, Sozomenom a Theodoretom z Kýru.

</doc>
<doc id="653005" title="D-Block &amp; S-te-Fan" url="https://sk.wikipedia.org/wiki?curid=653005">
D-Block &amp; S-te-Fan

D-Block &amp; S-te-Fan je holandské hardstylové duo, ktorého členmi sú Diederik Bakker a Stefan den Daas. Na scéne sú aktívni od roku 2005 a za ten čas vydali tri albumy a množstvo remixov a singlov. Okrem tohto aliasu sú známi aj ako DBSTF pre tvorbu mimo žánru hardstyle a ako Ghost Stories, spolu so speváčkou Evelyn Bakker. Spolu s DJ-mi Headhunterz a DJ Isaacom sú považovaní sa priekopníkov žánru hardstyle. 
Hudobná kariéra.
Diederik aj Stefan sa hudbe venovali už predtým, než založili spoločný projekt. Prvýkrát sa stretli v roku 2004 a rýchlo zistili, že majú spoločné hudobné záujmy. Na konci roka sa rozhodli založiť duo D-Block &amp; S-te-Fan a spoločne tvoriť hudbu a vystupovať. V nasledujúcich rokoch vydali niekoľko piesní ako "Guilty", "We Be Kickin Bass!" a "Keep It Comming", ktoré im pomohli v roku 2008 získať zmluvu s vydavateľstvom Scantraxx. Tu si neskôr vytvorili dcérske vydavateľstvo Scantraxx Evolutionz, ktoré vedú až doteraz a jeho predstredníctvom aj vydávajú väčšinu svojej tvorby. V roku 2009 vytvorili hymnu tohoročnej edície festivalu Qlimax s názvom "The Nature of Our Mind" a vydali aj prvý album "Music Made Addictz". Dostal sa do holandkého rebríčku albumov za október na 100. miesto a medzi fanúšikmi zožal veľký úspech. V roku 2010 sa premiérovo dostali na 73. miesto v ankete DJ Mag top 100. O rok neskôr vydali druhý album s názvom "Rockin" "'Ur Mind". Aj tento album sa dostal do holandského rebríčku albumov a zotrval tam štyri týždne. V roku 2011 tiež vytvorili hymnu pre festival Intents spolu s MC Villainom "The Magical Mystery". 
V rokoch 2015 až 2017 opustili tvorbu hardstylu a pod aliasom DBSTF tvorili piesne žánrov big room a progressive house. V tom čase spolupracovali s rôznymi umelcami, ako duo Blasterjaxx, Sick Individuals, Dash Berlin, Dj Whoo Kid a Maurice West. Veľký úspech dosiahli s piesňou "Beautiful World" v spolupráci s duom Blasterjaxx a vokálmi od speváčky Ryder, ktorú neskôr vydali aj v hardstyle verzii. Dostala sa na vrchol rebríčka Beatport Top 100. Ďalšia pieseň s ktorou dosiahli vrchol rebríčkov na Beatporte bola "Noise" v spolupráci s Dannicom. 
Na konci roku 2017 vydali svoj tretí album s názvom "Antidote". Všetky piesne z tohto albumu boli ešte skôr vydané ako promo single. V marci 2018 vydali pieseň "Twilight Zone" a aj hymnu festivalu Intents v spolupráci s duom Frequencerz s názvom "The Ultimate Celebration". V auguste vydali pieseň "Ghost Stories", ktorá mala premiéru počas endshow tohoročného festivalu Defqon.1. Meno tejto piesne sa neskôr stalo menom tria "Ghost Stories", ktorého členom okrem Diederika a Stefana je aj Diederikova sestra Evelyn, ktorá robí vokály. 
V roku 2018 duo založilo svoj vlastný podcast s rovnakým názvom aký nesie ich debutový album "Music Made Addictz". Vysiela sa naživo na ich YouTube kanáli v nepravidelných intervaloch a trvá zhruba jednu až dve hodiny. Archív podcastov je možné nájsť na ich YouTube kanáli, alebo na Spotify. Ich témou je svet hard dance hudby, život DJ-ov, či obyčajné vtipkovanie. Ako hostí niekedy pozývajú známych producentov zo scény. V roku 2019 sa opäť vrátili ku aliasu DBSTF a pod týmto menom vydali pieseň "Wonderful Together" v spolupráci s duom Blasterjaxx, ktorá bola follow-upom k ich piesni "Beautiful World" z roku 2015.
Pri príležitosti 25. výročia vzniku žánru hardstyle organizácia Q-Dance na konci roku 2019 spustila hlasovanie o najlepšie piesne tohto žánru. Do top 25, ktorá odznela na špeciálnom festivale vo februári 2020 venovanom tomuto výročiu, sa dostali 2 piesne od tohto dua: "Music Made Addict" (2.) a "Darkest Hour (The Clock)" (12.). V top 100 sa ešte umiestnilo ďalších sedem piesní, a to "Nature Of Our Mind" (40.), "Shiverz" (44.), "Ghost Stories" (58.), "Fallen Souls" (62.), "Twilight Zone" (64.), "Sound Of Thunder" (66.) a "Brace Yourself" (68.).

</doc>
<doc id="653061" title="Roman Chatrnúch" url="https://sk.wikipedia.org/wiki?curid=653061">
Roman Chatrnúch

 
Roman Chatrnúch (* 22. máj 1973) je bývalý slovenský hokejista. Hrával na pozícii obrancu. Je odchovancom klubu HK Spartak Dubnica nad Váhom. Po ukončení aktívnej kariéry pôsobí ako tréner.
Klubový hokej.
Roman Chatrnúch začínal s hokejom v rodnej Dubnici nad Váhom v miestnom klube HK Spartak Dubnica nad Váhom. Štatistiky sú uvedené, ale až od sezóny 1994/95, keď mal 22 rokov. V tom čase bol hráčom Dubnice nad Váhom v 1. hokejovej lige SR. Za klub z Dubnice nad Váhom, ale hral už minimálne o sezónu skôr a bol členom víťazného kádra, ktorý vybojoval postup do Extraligy. Do mužského hokeja, ale musel vstúpiť minimálne o dve sezóny skôr než uvádzajú štatistiky.
Oz sezóny 1995/96 sa stal hráčom susedného ŠK Matador Púchov. V mužstve sa stal najproduktívnejším obrancom, keď zaznamenal 19 bodov za 15 gólov a 4 asistencie. V tíme sa stal zároveň druhým najlepším strelcom. V klube z Púchova strávil aj nasledujúcu sezónu. Po tejto sezóne prestúpil pred sezónou 1997/98 do klubu HC Dukla Nafta Senica. Tam strávil, ale len jednu sezónu.
V novom ročníku začal sezónu v klube HC Polygón Prievidza. V tejto sezóne po 20 kolách postúpili prvé dva kluby do Extraligy "B". Tie kluby boli HK Spartak Dubnica nad Váhom a HK ŠKP Žilina. V dvatsiatich kolách nastúpil Roman Chatrnúch za Prievidzu v trinástich zápasoch. Následne sa vrátil do klubu HK Spartak Dubnica nad Váhom, kde si zahral Extraligu "B". Tam sa stretlli kluby z Dubnice nad Váhom a Žiliny s mužstvami z Popradu, Spišskej Novej Vsi, Banskej Bystrice, Martina a Prešova. Od novej sezóny sa extraliga zužovala. Účasť v extralige si mohli zabezpečiť len prvé dva kluby. Tie kluby boli HC ŠKP Poprad a HK Spišská Nová Ves. Ostatné kluby zostúpili do 1. hokejovej ligy. Po sezóne sa vybral hrať hokej do Česka.
V 1. českej hokejovej lige sa stal pred sezónou 1999/00 hráčom klubu HC Berounští Medvědi. Po jednej sezóne v Česku sa vrátil na slovenský ľad do klubu HK 36 Skalica. V mužstve sa stal najproduktívnejším obrancom.
Pred sezónou 2001/02 sa opäť vybral do Česka. Tentoraz už, ale do Českej Extraligy. Zmluvu podpísal s klubom HC Slavia Praha odkiaľ išiel na 4 zápasy na hosťovanie do klubu HC Kladno v rámci rovnakej súťaže, a do klubu KLH Chomutov pôsobiaci v 1.českej hokejovej lige. Na play-off sa, ale vrátil do Slavie Praha.
V sezóne 2002/03 sa stal hráčom klubu HC Kladno v 1. českej hokejovej lige, kde bol zo Slavie Praha na hosťovaní. S klubom vyhral play-off a stal sa tak s tímom víťazom ligy. V následnej baráži o extraligu bol klub úspešný a zdolali klub HC Havířov Panthers. V novom ročníku odohral za HC Kladno v Extralige pre zranenie len dva zápasy.
Sezóna 2004/05, ktorá bola pre výluku NHL veľmi silná v mnohých európskych súťažiach bola pre Romana Chatrnúcha opäť v Slovenskej extralige. Stal sa hráčom Dukly Trenčín. Po 8 zápasoch prestúpil do tímu HK 36 Skalica. Tam, ale sezónu tiež nedokončil. Tú dohral v klube nováčika extraligy HK Dubnica nad Váhom. V základnej časti stihol odohrať v ich drese 9 stretnutí a následne baráž v ktorej sa klub z Dubnice nad Váhom síce zachránil, ale následne predal extraligovú licenciu klubu MHC Martin. Klub z Dubnice nad Váhom následne zrušil seniorský hokej, ktorý obnovili až po dvoch sezónach. Hráči si tak museli hľadať nové kluby. Roman Chatrnúch sa tak vrátil do klubu KLH Chomutov v 1. českej hokejovej lige. V rovnakej lige si zahral v tejto sezóne aj za kluby HC Šareza Ostrava a BK Mladá Boleslav. S klubom z mesta Mladá Boleslav sa dostal až do finále. Tam, ale podľahli klubu HC Slovan Ústí nad Labem 1:3 na zápasy.
Sezónu 2006/07 odohral opäť v klube KLH Chomutov, kde bol z tímu BK Mladá Boleslav na hosťovaní. Aj v tejto sezóne si zahral finále 1.českej hokejovej ligy. A tiež paradoxne proti klubu HC Slovan Ústečtí Lvi. V mužstve sa stal najproduktívnejším obrancom. Hokejisti Chomutova podľahli klubu s Ústí nad Labem 2:3 na zápasy. V tomto klube strávil aj nasledujúcu sezónu. Tentokrát tu už bol na prestup. Aj v tejto sezóne si zahral finále 1.českej hokejovej ligy. Aj tretí krát bol ale hráčom porazeného mužstva. Tentokrát podľahli hokejisti Chomutova 0:4 na zápasy tímu BK Mladá Boleslav.
Nasledujúcu sezónu strávil v klube HC Vrchlabí. Tam začal aj sezónu 2009/10, ale dohral ju v klube HC Šumperk. Po sezóne ukončil aktívnu kariéru.
Po dvoch sezónach sa ešte vrátil k hokeju v rodnej Dubnici nad Váhom. Za klub MHK Dubnica nad Váhom odohral v 2. hokejovej lige 13 zápasov. Po sezóne sa vydal na trénerskú dráhu. V sezóne 2013/14 sa stal asistentom trénera v Dukle Trenčín. K aktívnej činnosti sa vrátil ešte jeden krát. V sezóne 2016/17 opätovne v Dubnici nad Váhom obnovili seniorský hokej. V novotvoriacom kádri, ktorý mal za cieľ postúpiť do 1. hokejovej ligy SR, dostalo príležitosť viacero dubnických veteránov. Medzi nimi aj Roman Chatrnúch. Cieľ bol splnený, klub postúpil do 1. hokejovej ligy SR. Po víťaznej sezóne definitívne ukončil aktívnu kariéru.
Následne sa začala pre Romana Chatrnúcha trénerská kariéra.

</doc>
<doc id="653137" title="Robin Tunneyová" url="https://sk.wikipedia.org/wiki?curid=653137">
Robin Tunneyová

Robin Tunneyová (neprechýlene Robin Tunney; * 19. jún 1972, Chicago, Illinois, USA) je americká filmová a televízna herečka írsko-amerického pôvodu. Preslávila sa rolami v seriáloch "Mentalista" (2008–2015) a "Útek z väzenia" (2005–2006). Aktuálne hrá v seriáli stanice ABC "The Fix".
Mladosť.
Rodačka z Chicaga je dcérou predavača automobilov a barmanky, je sesternicou popredného politika Toma Tunneyho. Jej otec je imigrant z Írska. Bola vychovávaná v rímskokatolíckej rodine a študovala umenie na Chicagskej univerzite.
Kariéra.
Vo svojich 19 rokoch sa odsťahovala do Los Angeles a bola obsadená do niekoľkých seriálov, ku ktorým patria "Prváci" a "Zákon a poriadok" alebo do filmov "California Man" či "Empire Records".
Nasledujúce roky bola tiež obsadená do filmov, ku ktorým patria "Koniec sveta", "Vertical limit", "Pasť na rosomáka", "Tiene strachu", "Runaway" alebo "August pred búrkou".
Poslednú dobu je obsadzovaná predovšetkým do televíznych seriálov. Vidieť sme ju mohli v seriáloch "Dr. House" (v pilotnej časti), "Útek z väzenia" alebo predovšetkým v seriáli "Mentalista".
Osobný život.
Často sa zúčastňuje turnajov v pokeri, okrem charitatívnych akcií ju možno vidieť aj vo Svetovej sérii.
Od 4. októbra 1995 bola vydatá za režiséra a producenta Boba Gosseho, ale po piatich rokoch sa rozišli. Manželia zostali spolu do roku 2006, kedy sa znovu rozišli. V decembri 2012 sa zasnúbila s bytovým dizajnérom Nickym Marmetom v Rio de Janeiro. Majú spolu dve deti, syn Oscar Holly sa narodil 23. júna 2016 a dcéra Colette Kathleen sa narodila 8. januára 2020.

</doc>
<doc id="653154" title="Národná liberálna strana" url="https://sk.wikipedia.org/wiki?curid=653154">
Národná liberálna strana

Národná liberálna strana () je rumunská konzervatíno-liberálna, liberálno-konzervatívna a pro-Európska politická strana. Je to strana s druhou najväčšou členskou základňou (po Sociálnodemokratickej strane). Bola založená v roku 1990 a hlási sa k odkazu rovnomennej národno-liberálnej zaniknutej strany, ktorá v Rumunsku vládla v rokoch 1875 - 1940. Strana sa tak prezentuje, ako najstaršia politická organizácia v Rumunsku. 
Jej predseda Ludovic Orban je bývalý premiér, v súčasnosti Predseda Poslaneckej snemovne. V posledných voľbách strana získala 25% a umiestnil sa druhá (po Sociálnodemokratickej strane). Po voľbách vytvorila strana vládu s liberálnou USR/PLUS a stranou maďarskej menšiny UDMR.

</doc>
<doc id="653206" title="Maďarská abeceda" url="https://sk.wikipedia.org/wiki?curid=653206">
Maďarská abeceda

Maďarská abeceda má dve verzie: 
Skrátená verzia.
Aa [ɑ], Áá [á], Bb [bé], Cc [cé], CScs [čé], Dd [dé], DZdz [dzé], DZSdzs [džé], Ee [ä], Éé [é], Ff [ef], Gg [gé], GYgy [ďé], Hh [há], Ii [i], Íí [í], Jj [jé], Kk [ká], Ll [el], LYly [ej, elipsilon], Mm [em], Nn [en], NYny [eň], Oo [o], Óó [ó], Öö [oe], Őő [ø], Pp [pé], Rr [er], Ss [eš], SZsz [es], Tt [té], TYty [ťé], Uu [u], Úú [ú], Üü [y], Űű [ý], Vv [vé], Zz [zé], ZSzs [žé] 
Rozšírená verzia.
Aa [ɑ], Áá [á], Bb [bé], Cc [cé], CScs [čé], Dd [dé], DZdz [dzé], DZSdzs [džé], Ee [ä], Éé [é], Ff [ef], Gg [gé], GYgy [ďé], Hh [há], Ii [i], Íí [í], Jj [jé], Kk [ká], Ll [el], LYly [ej, elipsilon], Mm [em], Nn [en], NYny [eň], Oo [o], Óó [ó], Öö [oe], Őő [ø], Pp [pé], Qq [kú], Rr [er], Ss [eš], SZsz [es], Tt [té], TYty [ťé], Uu [u], Úú [ú], Üü [y], Űű [ý], Vv [vé], Ww [dupla vé], Xx [iks], Yy [ypsilon], Zz [zé], ZSzs [žé] 
Samohlásky.
Aa, Áá, Ee, Éé, Ii, Íí, Oo, Óó, Öö, Őő, Uu, Úú, Üü, Űű
Spoluhlásky.
Všetky spoluhlásky.
Bb, Cc, CScs, Dd, DZdz, DZSdzs, Ff, Gg, GYgy, Hh, Jj, Kk, Ll, Mm, Nn, NYny, Pp, Qq, Rr, Ss, SZsz, Tt, TYty, LYly, Vv, Ww, Xx, Yy, Zz, ZSzs
Digrafy.
CScs, DZdz, GYgy, NYny, SZsz, TYty, LYly, ZSzs
Trigraf.
DZSdzs

</doc>
<doc id="653213" title="Rádiožurnál" url="https://sk.wikipedia.org/wiki?curid=653213">
Rádiožurnál

Rádiožurnál je hlavná spravodajská relácia Slovenského rozhlasu (RTVS), ktorú vysiela na okruhu Rádio Slovensko a niektoré vydania ako preberané vysielanie aj na Rádiu Regina. Súhrn informácií z domova a zo sveta, doplnený o predpoveď počasia je vysielaný denne o 7:00, 12:00, 18:00 a 22:00, pričom poludňajšie a v pracovných dňoch aj ranné vydanie je preberané do vysielania Rádia Regina. Každé vydanie je nasledované správami zo športu a Zelenou vlnou.
Dejiny.
Prvýkrát sa zvučka Rádiožurnálu ozvala vo vysielaní Slovenského rozhlasu 5. marca 1990. Spočiatku sa relácia vysielala iba na poludnie, neskôr sa pod týmto názvom začali uvádzať aj pôvodne inak nazvané ranné a večerné spravodajské relácie. Po niekoľkých rokoch pribudlo nočné vydanie. Istý čas existovalo aj predpoludňajšie vydanie s názvom "Minižurnál". Spočiatku trvala relácia 50 minút, postupne sa skrátila na približne polovicu.

</doc>
<doc id="653214" title="Londýnsky dohovor (1786)" url="https://sk.wikipedia.org/wiki?curid=653214">
Londýnsky dohovor (1786)

Londýnsky dohovor z roku 1786 (ang. "London Convention", špan. "Convención de Londres") alebo Anglicko-španielsky dohovor (ang. "Anglo-Spanish Convention", špan. "Convención anglo-hispana") je zmluva, ktorá bola podpísaná 14. júla 1786 medzi Spojeným kráľovstvom a Španielskym kráľovstvom. Zmluva obsahovala dohodu o vysťahovaní Angličanov z pobrežia moskytov v Strednej Amerike.
Predohra.
Podľa Parížskej zmluvy z roku 1763 (ktorá mimochodom ukončila Sedemročnú vojnu) boli Británii odobraté a následne Španielsku pridelené územia v Strednej Amerike. Podľa dohody mali byť z týchto území všetci anglicky hovoriaci ľudia vysťahovaní. Podľa Parížskej zmluvy z roku 1783 boli Španielsku pridelené novšie územia, avšak Angličania žijúci na týchto územiach odmietali žiť pod kontrolou Španielskeho kráľovstva. Pre tieto nezhody boli britské a španielske vojenské jednotky nútené strážiť tieto územia. Kvôli nezhodám sa začali novšie rokovania. 
Obsah zmluvy.
Briti napokon svoj sľub dodržali a z pobrežia moskytov vysťahovali vyše 2000 Angličanov, ktorí sa presťahovali do Belize, na Jamajku, alebo do inej krajiny v Amerike. Španieli na oplátku dovolili britským drevorubačom, aby na Yucatánskom polostrove mohli vyrúbavať drevo vrátane mahagónov. Pod španielsku kontrolu sa dostala aj osada Black River, ktorú založil anglický kolonista William Pitt. Black River de iure patrila pod Španielske kráľovstvo, no de facto ju aj naďalej ovládali a obývali Briti.

</doc>
<doc id="653266" title="Ľudová strana (Španielsko)" url="https://sk.wikipedia.org/wiki?curid=653266">
Ľudová strana (Španielsko)

Ľudová strana (po španielsky Partido Popular, skratka PP) is a konzervatívna kresťansko-demokratická politická strana pôsobiaca v Španielsku.
Ľudová strana vznikla v roku 1989 transformáciou Ľudovej aliancie (AP), strany, ktorú založil v roku 1976 ako alianciu post-frankovských strán bývalý minister z čias Francovho režimu, Manuel Fraga. Nová strana PP spojila konzervatívnu AP s viacerými malými kresťansko-demokratickými a liberálnymi stranami, pričom túto fúziu nazvala "reformný centrizmus". Manuel Fraga dostal v roku 2002 titul "zakladajúceho predsedu". Mládežnícka organizácia pri PP je Nové generácie ("Nuevas Generaciones, NNGG"). 
PP je na európskej úrovni členom stredopravej Európskej ľudovej strany (EĽS) a poslanci za PP sú členmi frakcie EĽS v Európskom parlamente. PP je tiež členom Centristickej demokratickej internacionály a Medzinárodnej demokratickej únie. Ľudová strana bola jedným zo zakladateľom Inštitútu Roberta Schumana v Budapešti pre rozvoj demokracie v Strednej a Východnej Európe.
Po korupčnom škandále, tzv. prípade Gürtel, Národný súd v máji 2018 rozhodol o vine strany zo zavedenia systému korupčného správania. V následnosti na rozsudok dolná komora parlamentu vyvolala hlasovanie o nedôvere vláde Mariana Rajoya, ktoré bolo 1. júna 2018 úspešné (ako prvé v dejinách Španielska po Francovi). Rajoy v júni 2018 odstúpil z čela PP, nahradil ho Pablo Casado. V januári 2021 bola Ľudová strana druhou najsilnejšou stranou v oboch komorách Generálnych kortesov, ako aj v Európskom parlamente a hlavnou opozičnou silou v krajine.

</doc>
<doc id="653278" title="Fine Line" url="https://sk.wikipedia.org/wiki?curid=653278">
Fine Line

Fine Line je druhý štúdiový album anglického speváka Harryho Stylesa, ktorý vyšiel 13. decembra 2019 cez vydavateľstvá Columbia a Erskine Records. Nahrávka obsahuje žánre ako rock, pop a pop rock s prvkami prog-popu, psychedelického pop, folku, soulu, funku a indie popu.
Z albumu boli vydané štyri single – „Lights Up“, „Adore You“, „Falling“ a „Watermelon Sugar“. "Fine Line" debutoval na tretej priečke UK Albums Chart a čísle jeden rebríčka "Billboard" 200 – tým sa stal Stylesovým druhým po sebe idúcim albumom číslo jeden v Spojených štátoch.

</doc>
<doc id="653280" title="Iľja Skoček" url="https://sk.wikipedia.org/wiki?curid=653280">
Iľja Skoček

Ing. arch. Iľja Skoček (* 12. jún 1930, Bratislava) je slovenský architekt a urbanista, aktívny v druhej polovici 20. storočia.
Vzdelanie a profesionálna kariéra.
V rokoch 1948-1952 študoval Fakultu architektúry a pozem­ného staviteľstva Slovenskej vysokej školy technickej v Brati­slave a v rokoch 1953-1956 na Akadémií výtvarných umení v Prahe. 
Pôsobil v Bratislave v Stavoprojekte (1952-1953 a 1956-1968), v Združení projektových ateliérov pri ZSA (1968-1970), Projektovom ústave spoločenských stavieb (1970-1973), Štátny projektový a typizačný ústav (1973-1989), v Ateliéri A70 (1989-1992) a Ateliéri S&amp;S(1992-2006) a v Alžíri, v Alžírsku (1981-1984).
Na viacerých projektoch spolupracoval so svojími rovesníkmi Ferdinandom Končekom a Ľubomírom Titlom.
V rokoch 1977-1982 bol členom predsedníctva Zväzu slovenských architektov. 
Osobný život.
Má šesť detí, traja synovia sú architekti.

</doc>
<doc id="653323" title="Digitálne hodinky" url="https://sk.wikipedia.org/wiki?curid=653323">
Digitálne hodinky

Digitálne hodinky sú jedným z druhov náramkových hodiniek a primárne slúžia na zobrazovanie času. Na rozdiel od analógových hodiniek, ktoré zobrazujú čas prostredníctvom ručičkových ukazovateľov, zobrazujú presný čas prostredníctvom vstavaného LCD displeja. Zvyčajne sú poháňané batériovým pohonom (Quartz) a okrem ich primárnej funkcie, ktorou je zobrazovanie času, majú digitálne hodinky množstvo ďalších funkcií. Sem môžeme zaradiť napríklad stopky, digitálny ukazovateľ dátumu, budík, alebo kompas a podsvietenie displeja, prostredníctvom LED žiarovky.
Princíp fungovania.
Na rozdiel od analógových (klasických hodiniek s ukazovateľmi), zobrazujú digitálne hodinky údaje na digitálnom displeji. Čas je zobrazený prostredníctvom čísel, rovnako ako na digitálnych kalkulačkách a ďalších zariadeniach vybavených digitálnym displejom. Čísla sú vyobrazené prostredníctvom tzv. sedem segmentového displeja (SMD 7).
História.
Za historicky prvé hodinky, ktoré zobrazovali čas digitálne a nie prostredníctvom analógového ukazovateľa, môžeme považovať prototyp hodiniek Pulsar P1 z roku 1970. Podľa slov samotného riaditeľa divízie Pulsar spoločnosti Hamilton Watch Company, ktorá tieto hodinky vyvinula, bol inšpiráciou k ich vzniku známy sci-fi film od Stanleyho Kubricka - 2001: Vesmírna odysea.
Nevýhody.
Za najväčšiu nevýhodu hodiniek s LCD displejom sa všeobecne považuje ich horšia viditeľnosť na slnečnom svetle. LCD displej je taktiež známy tým, že polarizuje svetlo. Ak má ich nositeľ na tvári napríklad polarizačné okuliare, môže mať taktiež problém s dobrou viditeľnosťou údajov na takomto displeji.
Súčasnosť.
V súčasnosti patrí k popredným predstaviteľom digitálnych hodiniek japonský výrobca, značka Casio. Táto značka hodiniek je známa okrem iného výrobou odolných hodiniek Casio G-Shock, ktoré patria k známym edíciám digitálnych hodiniek. Okrem tejto modelovej rady produkuje výrobca aj retro digitálne hodinky Casio Vintage, ale aj hodinky z kolekcií Wave Ceptor, alebo Youth.
Do popredia sa v súčasnosti dostávajú aj inteligentné hodinky, ktoré sa zvyčajne označujú anglickým názvom „smart watches“ - smart hodinky. Tento typ digitálnych hodiniek poskytuje svojmu užívateľovi nielen prehľad o aktuálnom čase, ale aj pokročilé funkcie ako merač spálených kalórií, prepojenie so smartfónom cez technológiu Bluetooth, prijímanie textových správ a pod. Inteligentné hodinky produkuje dnes množstvo firiem, medzi najznámejšie patria technologické giganty, ako napríklad Apple, Samsung, športové značky Suunto, Garmin, ale aj klasické značky hodiniek, akými sú Michael Kors, Fossil, Emporio Armani a veľa ďalších.

</doc>
