<doc id="155205" title="Peter Belčák" url="https://sk.wikipedia.org/wiki?curid=155205">
Peter Belčák

Peter Belčák (* Košice) je prezident Slovenského bridžového zväzu od roku 2006. Žije v Bratislave. Je ženatý a má dve deti.
Pôsobenie.
Peter Belčák bol v roku 2018 zvolený za člena výkonného výboru EBL v meste Ostend.
Je členom tímu, ktorý v posledných rokoch pravidelne končí medzi top 3 najvyššej slovenskej národnej bridžovej lige. V roku 2017 hral za Slovenský národný tím na "Európskych malých hrách" v Monaku.
Viedol organizačné výbory "Európskych malých hier" v Košiciach v roku 2013 aj na "Majstrovstvách európskych mládežníckych tímov" v Šamoríne v roku 2017.

</doc>
<doc id="155229" title="Oxid vápenatý" url="https://sk.wikipedia.org/wiki?curid=155229">
Oxid vápenatý

Oxid vápenatý (CaO), neformálne pálené vápno, je biely prášok. Priemyselne sa vyrába tepelným rozkladom vápenca pri teplote približne 1000 °C (CaCO3 → CO2 + CaO). Pri styku s vodou reaguje za značného uvoľnenia tepla. Touto exotermickou reakciou vzniká hydroxid vápenatý ("hasené vápno")
Použitie.
V stavebníctve ako súčasť malty a sadry na zvýšenie tvrdosti materiálu; pri výrobe skla, ocele; ako prísada na úpravu vody – znižuje jej kyslosť, zmäkčuje ju; tiež v papiernictve, garbiarstve, hrnčiarstve či maliarstve.

</doc>
<doc id="155415" title="Madrid" url="https://sk.wikipedia.org/wiki?curid=155415">
Madrid

Madrid je hlavným a zároveň najväčším mestom Španielska, leží v jeho centre. Má viac ako 3 milióny obyvateľov, je tiež hlavným mestom Madridského spoločenstva, ktoré je súčasťou jedného zo 17 autonómnych spoločenstiev Španielska. V madridskej aglomerácii žije viac ako 6 miliónov obyvateľov. Počtom obyvateľov je tretie najväčšie v EÚ (po Londýne a Berlíne) a jeho metropolitná oblasť je tretia najväčšia v EÚ (po Londýne a Paríži).
Je politickým centrom štátu, sídli tu vláda a španielsky kráľ Filip VI. Od roku 2003 je primátorom mesta Alberto Ruiz-Gallardón, ktorý dovtedy viedol Madridské spoločenstvo a vystriedal tak bývalého primátora Manzana. Obaja sú členmi rovnakej politickej strany Partido Popular.
Z medzinárodných organizácií tu sídli Svetová organizácia pre cestovný ruch (WTO). Madrid je vplyvným kultúrnym centrom so svetoznámymi múzeami, napríklad Museo del Prado, Thyssen-Bornemisza a Museo Reina Sofía.
Dejiny.
Územie dnešného mesta bolo osídlené už v praveku. Počas Rímskej ríše patrilo územie diecéze "Complutum" (dnes Alcalá de Henares) Vznikol ako moslimská pevnosť založená na zvyškoch vizigótskeho osídlenia zo 7. storočia. Pôvod dnešného mesta sa začal v 9. storočí, keď na mieste dnešného Kráľovského paláca postavil Mohamed I. malý palác. Okolo tohto paláca bola postavená malá citadela "al-Mudaina". Blízko paláca tiekla rieka Manzanares, ktorú Arabi nazývali al-Majrīṭ (arab. المجريط – zdroj vody). Z toho vzniklo pomenovanie miesta "Majerit", ktoré sa neskôr vyvinulo do súčasného "Madrid". 
Citadelu dobyl v roku 1083 kresťanský kráľ Leónu a Kastílie Alfonz VI., pri svojom postupe do Toleda. Miestnu mešitu následne vysvätil ako kresťanský kostol. V roku 1329 vznikli na podnet Ferdinanda IV. v meste generálne kortesy. Miestni Sefardskí Židia a Mauri žili v meste až do 15. storočia, keď boli vyhnaní.
V roku 1561 si obec vybral ako sídlo svojho dvora Filip II., čím sa stala prvým stálym hlavným mestom španielskej monarchie. S výnimkou obdobia rokov 1601 až 1606, kedy bol hlavným mestom Valladolid, a krátkeho obdobia počas španielskej občianskej vojny, kedy vláda sídlila najskôr vo Valencii a potom v Barcelone, Madrid je hlavným mestom až dodnes.
Geografia.
Mesto leží na rieke Manzanares v strede Španielska aj Madridského spoločenstva (ktoré zahŕňa mesto spolu s mestskou aglomeráciou, predmestím a priľahlými dedinami). Susedí s autonómnymi spoločenstvami Kastília-La Mancha a Kastília-León.
Ekonomika.
Pre svoju ekonomickú produkciu, životný štandard a rozsah trhu je Madrid považovaný za hlavné finančné centrum Pyrenejského polostrova. Sídlia tu centrály väčšiny španielskych spoločností, rovnako ako centrály troch zo sto najväčších spoločností na svete (Telefónica, Repsol-YPF, Banco Santander).
Architektúra.
Napriek tomu, že Madrid je moderné mesto s modernou infraštruktúrou si viaceré pamiatky a časti mesta zachovali historický charakter. Medzi najznámejšie patrí Kráľovský palác, Kráľovské divadlo, park Buen Retiro z roku 1631 a budova Národnej knižnice z 19. storočia, kde sídli aj archeologické múzeum a sú tu uchované viaceré španielske národné pamiatky. V meste sú tri veľkolepé múzea umenia. Museo del Prado, múzeum moderného umenia Museo Nacional Centro de Arte Reina Sofía a Museo Thyssen-Bornemisza.
Šport.
V meste sídlia dva známe futbalové kluby: Real Madrid a Atlético Madrid. Ďalšie dva menej známe sú Getafe CF a Rayo Vallecano
Osobnosti mesta.
Pozri Zoznam osobností Madridu

</doc>
<doc id="155579" title="Tibor Menyhért" url="https://sk.wikipedia.org/wiki?curid=155579">
Tibor Menyhért

RNDr. Tibor Menyhért (* 5. máj 1963, Košice) je súčasný slovenský bridžista, učiteľ bridžu a bridžový rozhodca. Je učiteľom matematiky, fyziky a informatiky.
Životopis.
Tibor Menyhért sa narodil 5. mája 1963 v Košiciach. Je absolventom Gymnázia Kováčska 30. V rokoch 1979 – 1983 pôsobil ako amatérsky herec Malého divadelného štúdia Košice. Vyštudoval Prírodovedeckú fakultu Univerzity Pavla Jozefa Šafárika v Košiciach, učiteľstvo všeobecno-vzdelávacích predmetov matematika - fyzika v rokoch 1982 – 1988. Neskôr pracoval ako asistent na Ústave Výpočtovej techniky Univerzity Pavla Jozefa Šafárika v Košiciach a po tom, čo detašovali počítačovú učebňu na Prírodovedeckú fakultu ako asistent na fakulte. V súčasnosti pracuje ako učiteľ informatiky a technickej výchovy na Základnej škole Krosnianska 4 v Košiciach. Od roku 1990 do roku 2016 súkromne podnikal. Je spoluautorom knižničného informačného systému LIBRIS, autorom bibliografického systému BIBLIS a autorom biografického systému OSUD.
Kariéra.
V súčasnosti je členom Košického bridžového klubu. 
V rokoch 2005 až 2006 bol členom predsedníctva Slovenského bridžového zväzu.

</doc>
<doc id="155643" title="Giovanni Pacini" url="https://sk.wikipedia.org/wiki?curid=155643">
Giovanni Pacini

Giovanni Pacini (* 11. február 1796, Catania, Taliansko - † 6. december 1867, Pescia) bol taliansky, prevažne operný hudobný skladateľ.
Životopis.
Narodil sa v Catanii ako syn operného speváka Luigiho Paciniho, ktorý neskôr často účinkoval v synových operách. Rodina pochádzala z Toskánska. Študoval na konzervatóriu v Bologni spev (L. Marchesi) a kontrapunkt a v rokoch 1809 až 1812 v Benátkach skladbu u B. Furlaneta.
Prvý veľký úspech sa dostavil v rokoch 1817 až 1818 operami "Adelaide e Comingio" a "Il barone di Dolsheim". Odišiel do Ríma a úzko spolupracoval s Gioacchino Rossinim. Je dokázateľné, že skomponoval tri scény do Rossiniho opery "Matilde di Shabran". Presťahoval sa do Luccy a nasledovalo prvé veľké tvorivé obdobie. Jeho opery "Alessandro nell’Indie", "Amazilia" a "L’ultimo giorno di Pompei" sa hrali s veľkým úspechom v Neapole. V Miláne sa mu dostalo uznania za operu "Gli arabi nelle Gallie" (1827). Predstavenia jeho opier vo Viedni a v Paríži prijalo obecenstvo chladne a po neúspechu opery "Carlo di Borgogna" vyvrcholila Paciniho tvorivá kríza.
Vrátil sa do Viareggia a istý čas sa venoval iba pedagogickej činnosti na "Liceo musicale", ktoré sám založil. V roku 1837 sa stal maestro di cappella v Lucce a riaditeľom nového hudobného inštitútu "Istituto musicale".
K opernej tvorbe sa vrátil až v roku 1840 a to s obrovským úspechom. Vtedy vznikli jeho najslávnejšie opery "Saffo" a "Medea". Pokračoval v pedagogickej práci v Lucce a vo Florencii. V roku 1855 sa usadil v Pescii, kde strávil zvyšok života. Posledný veľký úspech sa dostavil s operou "Il saltimbanco" v roku 1855. Potom sa venoval viac muzikovedným štúdiám a kompozícii inštrumentálnej a chrámovej hudby.
Zomrel v Pescii 6. decembra 1867. Posmrtne vyšli jeho "Pamäti", ktoré sú dôležitým dokumentom k štúdiu myšlienkových prúdov hudobného Talianska v tom čase.
Dielo.
Podľa súčasných hudobných vedcov Pacini počas svojho života skomponoval 74 opier, čo je menej než sa predtým odhadovalo, pretože celý rad titulov mal len alternatívne názvy týchto opier. Prvých cca 25 opier, je napísaných v Rossiniho štýle, čo nie je prekvapujúce, keďže Rossini žil v tom čase ešte v Taliansku a určoval vkus obecenstva. Keď Rossini odišiel, začali okolo roku 1824 formovať taliansku operu Pacini a jeho súčasníci: (Meyerbeer, Vaccai, Carafa, Coccia, Bellini, Donizetti a Mercadante))
Táto skupina skladateľov vytvárala nový štýl opery bel canto. Speváci, najmä mužské hlasy, mali menej koloratúr, inštrumentácia sa stala mohutnejšou a pribudol lyrický pátos. Romantické party sa prideľovali tenorom (na rozdiel od sopránov v Rossiniho ére), úlohy podliakov boli vyhradené pre basy a barytóny a veľký dôraz sa kládol na dramatickú zložku predstavení.

</doc>
<doc id="155758" title="Beretta 92" url="https://sk.wikipedia.org/wiki?curid=155758">
Beretta 92

Beretta 92 je poloautomatická pištoľ talianskej výroby vyrábaná firmou Beretta.
Bola navrhnutá v roku 1972. Design vychádzal z designu predchádzajúcej pištole Beretta M1951. Navrhli ju konštruktéri Carlo Beretta, Vittorio Valle a Giuseppe Mazzetti. Vyrábať sa začala v roku 1975 a vyrába sa dodnes. Okrem základného modelu existuje mnoho jej variácií. Vyrába sa v troch kalibroch: 9 × 19 mm Parabellum, .40 S&amp;W (variácia nazývaná Beretta 96) a 9 × 21 mm IMI (variácia Berreta 98).
Je používaná mnohými armádami a policajnými zbormi po celom svete. Používa ju napríklad talianska a francúzska armáda (verzia 92G), americká, španielska a alžírska polícia a juhoafrické a peruánske špeciálne komandá. Používa ju aj americká armáda, ktorá používa variáciu M9. M9 slúži ako náhrada za Colt M1911, ktorý bol používaný do 80. rokov. 

</doc>
<doc id="155842" title="Karol Salva" url="https://sk.wikipedia.org/wiki?curid=155842">
Karol Salva

Karol Salva (pseudonymy Čebratský, Karol Častolovský, Peter zo Žulotýna) (* 11. august 1849, Liptovská Sielnica – † 21. január 1913, Cleveland, Ohio, USA) bol jeden z najvplyvnejších vydavateľov slovenskej literatúry; zároveň aktivista, učiteľ, evanjelický kňaz, spisovateľ, národný a osvetový pracovník a kníhtlačiar
Životopis.
Jeho otcom bol Ján Salva, kováč (1819 – 1871), matkou Zuzana, rodená Lovichová . Mal ešte brata a štyri sestry. Manželka sa volala Emília Lehotská (1859 – 1897). Z tohto manželstva mal syna Milana (nar. 1891) a ešte dve dcéry. S druhou manželkou, Máriou Pivkovou (1870 – 1951) mal ďalšie tri dcéry a troch synov, medzi nimi aj Fedora Ivana Salvu (1901 - 1988), krajanského pracovníka v USA.
Navštevoval ľudovú školu v Liptovskej Sielnici, potom v rokoch 1863 – 1867 slovenské evanjelické gymnázium vo Veľkej Revúcej. V rokoch 1867 – 1868 študoval na gymnáziu v Levoči a v školskom roku 1868 – 1869 ma učiteľskom ústave v Revúcej. V rokoch 1869 – 1885 bol pomocným učiteľom v Sielnici a v rokoch 1885 – 1887 v Klenovci. V roku 1887 bol z učiteľského miesta suspendovaný úradmi pre panslávske aktivity. V roku 1888 sa vyučil za sadzača v srbskom Osijeku a následne pôsobil ako kníhtlačiar v Ružomberku. V roku 1909 emigroval do USA. Pôsobil ako redaktor "Amerikánsko-slovenských novín", "Raráška" a "Slovenského denníka", ktoré vychádzali v Pittsburghu. V roku 1910 absolvoval teologické skúšky a po vysvätení bol v rokoch 1910 – 19111 evanjelickým farárom v Pleasant City. V rokoch 1911 – 1913 bol kňazom v meste Cleveland (Ohio). Zomrel v meste Cleveland (Ohio), pochovaný je na tamojšom cintoríne Brooklyn Hights Cemetery. 
Počas štúdia v Revúcej pôsobil ako divadelný ochotník. Ochotnícke divadlo pomáhal po roku 1869 zakladať aj v niektorých obciach na Liptove (Liptovská Sielnica, Liptovský Trnovec, Ružomberok). V roku 1871 založil Čitateľský spolok v Liptovskej Sielnici a stal sa jeho knihovníkom a zapisovateľom. Od roku 1887 bol za článok s názvom „Čo Slovák, to človek“, uverejnený v časopise "Domový kalendár", vyšetrovaný uhorskými orgánmi. 
Bol propagátorom česko-slovenskej vzájomnosti. V roku 1895 bol vedúcim učiteľskej delegácie na národopisnej výstave v Prahe. Bol členom Muzeálnej slovenskej spoločnosti, ktorej daroval početné knihy, najmä z vlastnej produkcie. 
Sám publikoval články v rôznych slovenských denníkoch, kalendároch a časopisoch. Jeho články mali často ľudovýchovný obsah, prípadne boli pedagogicky zamerané. Za svoje názory, články a publikačno-vydavateľské aktivity bol prenasledovaný. Napokon sa z existenčných dôvodov vysťahoval do štátu Ohio v USA. 
S českým jazykovedcom Karolom Kálalom pripravil česko-slovenský a slovensko-český slovník (1896).
Karol Salva ako kníhtlačiar.
Po vyučení za sadzača na radu Ivana Branislava Zocha a s pomocou Štefana Marka Daxnera založil kníhtlačiareň v Ružomberku. V roku 1888 zamestnával v podniku šesť ľudí, ale v roku 1898 už 34. Neskôr pri tlačiarni zriadil aj kníhkupectvo, papiernictvo a centrálny sklad pre knihy dovážané zo slovanských krajín. V roku 1900 zriadil filiálku v Liptovskom Mikuláši. Jeho tlačiareň bola neustále cieľom útokov a šikany zo strany uhorských úradov. V roku 1898 bol v súdnom procese v Bratislave odsúdený na dva mesiace väzenia a pokutu 100 zlatých. V roku 1909 z dôvodu finančnej tiesne odpredal kníhtlačiareň Jánovi Páričkovi. V rokoch 1888 – 1909 bolo v jeho kníhtlačiarni vytlačených 258 titulov v náklade trištvrte milióna výtlačkov. 
Tlačil a vydával aj periodiká ako napr. 
Tlačil a vydával aj edície kníh v tzv. "Lacnom čítaní" (1890 – 1895), ktoré mali prinášať slovenskému čitateľovi najmä novinky zo svetovej literatúry. V rokoch 1896 – 1898 vydával edíciu tolstojovských diel pod názvom "Poučné čítanie", ktorú pripravoval tolstojovec Dušan Makovický.

</doc>
<doc id="155850" title="Robert Oppenheimer" url="https://sk.wikipedia.org/wiki?curid=155850">
Robert Oppenheimer

J. Robert Oppenheimer (* 22. apríl 1904, New York, štát New York, USA – † 18. február 1967, Princeton, New Jersey) bol americký teoretický fyzik, známy ako riaditeľ Projektu Manhattan, kde viedol počas druhej svetovej vojny vývoj prvej jadrovej zbrane v tajnom laboratóriu v Los Alamos v Novom Mexiku.
Životopis.
Po skončení štúdia na Harvard University spolu s Maxom Bornom vypracoval časť kvantovej teórie.
Po vojne sa stal hlavným poradcom v novovytvorenej Komisii pre atómovú energiu (United States Atomic Energy Commission, AEC) a využíval túto pozíciu na lobovanie za medzinárodnú kontrolu atómovej energie a na zastavenie jadrových pretekov v zbrojení so Sovietskym zväzom. Po vyvolaní hnevu viacerých politikov a vedcov svojimi priamočiarymi politickými názormi počas obdobia "Červeného strachu" (Red Scare), mu bola vo verejnom a spolitizovanom vypočúvaní v r. 1954 odobratá úroveň "bezpečnostnej previerky". Hoci bez priameho politického vplyvu, pokračoval v písaní, vyučovaní a práci vo fyzike. O desaťročie neskôr mu prezident John F. Kennedy ako gesto politickej rehabilitácie udelil "Enrico Fermi Award". 
Ako vedec je najznámejší ako hlavný zakladateľ Americkej školy teoretickej fyziky počas jeho pôsobenia na Kalifornskej univerzite v Berkeley.
Hoci je známy spolu s Enricom Fermim ako "otec atómovej bomby", otriasla ním smrtonosnosť tejto zbrane po jej zhodení na japonské mestá Hirošimu a Nagasaki. 

</doc>
<doc id="155917" title="Bisexualita" url="https://sk.wikipedia.org/wiki?curid=155917">
Bisexualita

Bisexualita alebo bisexuálnosť (bi = dvojitý, sexus = pohlavie) je typ sexuálnej orientácie jedinca (nazývaného bisexuál) k jedincom oboch pohlaví v približne rovnakej miere. Pojem označuje nevyhranenú pohlavnú orientáciu medzi homosexualitou a heterosexualitou. Oficiálne sa počet bisexuálne orientovaných ľudí odhaduje na 10 %.
Orientácia môže byť smerovaná k cis aj trans ľuďom.
Podľa výskumov známeho rakúskeho psychiatra Sigmunda Freuda ešte z roku 1905 má ľudská sexualita bisexuálny základ. Vychádzal z poznania, že v ženskom hormonálnom obraze síce dominujú hlavne ženské pohlavné hormóny (estrogén), ale nájdeme aj mužské (testosterón). V mužskom, naopak, hlavne mužské, ale aj ženské. Za ich reguláciu zodpovedá hypofýza. Na tento poznatok po niekoľkých desaťročiach nadviazal americký odborník Alfred Kinsey, ktorý zo vzorky 6000 žien a 5000 mužov všetkých vekových kategórií z rôznych kultúrnych a sociálnych vrstiev vytvoril sedemstupňovú škálu (prvým stupňom je nula a najvyšším číslo 6). Jednoznačná heterosexuálna orientácia dotyčného človeka reprezentovala 0 a číslo 6 výlučne homosexuálnu orientáciu. V pásme 2 - 4 sa teda nachádza bisexualita. Približne 13% mužov uviedlo, že za posledné 3 roky boli prevažne homosexuálne orientovaní. Keďže sa všeobecne odhaduje, že homosexuálnym životom žije približne do 4% ľudí, je výsledný odhad počtu bisexuálov približne 10%.
„Negatívne a škodlivé postoje a predsudky“ voči bisexuálnym ľuďom sa označujú ako bifóbia, prípadne širším výrazom homofóbia.
Všeobecná charakteristika.
Bisexualita je sexuálna orientácia, za priaznivých okolností, sprevádzaná schopnosťou vytvárať plnohodnotný citový vzťah s osobou alebo osobami opačného alebo toho istého pohlavia. Bisexuálni jedinci môžu mať teda telesnú aj citovú náklonnosť k osobám oboch pohlaví.

</doc>
<doc id="155970" title="Objavenie Ameriky" url="https://sk.wikipedia.org/wiki?curid=155970">
Objavenie Ameriky

Prví obyvatelia.
K osídleniu kontinentu došlo počas doby ľadovej, keď bola v dôsledku zníženej hladiny svetového oceánu Ázia spojená s Amerikou. Migrujúca časť obyvateľov Ázie sa tak 
Ázia po súši dostala na územie Ameriky v priestore dnešného Beringovho prielivu. Po zvýšení hladiny a vytvorení prielivu zostali obyvatelia izolovaní a ponechaní na samovývoj. Obyvatelia Severnej Ameriky sa postupne rozširovali do južnejších častí svetadielu, pričom mali vlastnú kultúru a zvyky. Žili jednoduchým spôsobom života, lovili divú zver pre potravu a z ich koží vyrábali stany a odevy. Naučili sa vyrábať primitívne zbrane a zakladať oheň.
Prví objavitelia.
V Európe sa od 7. storočia objavili potomkovia barbarských kmeňov, žijúcich na severe Európy, Vikingovia. Okrem toho, že to boli výborní obchodníci a bojovníci, patrili medzi najlepších moreplavcov tej doby. Stavali rýchle lode s nízkou čiarou ponoru, s ktorými podnikali výpravné cesty po Európe, no i na Island, či do Grónska. Známa je plavba Vikinga Bjorna Herjolfossona v roku 985, ktorého flotilu z pôvodného kurzu odklonil vietor a tá sa dostala na dohľad pobrežia Severnej Ameriky. Lode tam nezakotvili, ale vrátili sa do vikingskej osady v Grónsku, kde Bjorn rozprával o neznámej pevnine, ktorú pomenoval "Vinland". 
Leif Eriksson bol udalosťou tak zaujatý, že zorganizoval expedíciu na pobrežie neznámeho svetadielu. Dostal sa na dnešný Newfoundland, kde vybudovali osadu, v ktorej sa na niekoľko týždňov utáborili. Dôkazom ich prítomnosti sú základy vikingského domu, ktoré objavili archeológovia v 60. rokoch 20. storočia. Niektorí historici predpokladajú, že ich vyhnali vtedajší obyvatelia Ameriky.
Čínske objavenie Ameriky.
Existujú dohady o tom, či Číňania objavili Ameriku skôr ako Európania. V roku 2002 vydal dôstojník Britského kráľovského námorníctva Gavin Menzies knihu "1421 - rok, keď Čína objavila svet. V nej píše o služobníkovi mingskej dynastie, ktorý sa volal Čeng Che. Domnieva sa, že Čeng Che sa vydal so svojou flotilou na cestu do Európy, pričom mu pomáhal kompas. Flotilu tvorilo pravdepodobne 208 lodí s asi 27 000 mužmi a s určitosťou sa vie, že sa dostal do Ázie i Afriky a preplával Tichý a Indický oceán. Za 28 rokov, počas ktorých bol námorníkom, zanechal užitočné mapy s hranicami svetadielov, hôr, s riekami a mestami. Bol to pravdepodobne on, kto zakreslil hranice Ameriky, dosť podobné tým ozajstným.
Krištof Kolumbus a objavenie Ameriky.
Po tom, ako bol Turkami obsadený Konštantínopol a známe cesty do Indie, hľadalo Portugalsko nové možnosti spojenia. Taliansky moreplavec Krištof Kolumbus chcel vtedy nájsť cestu do Indie cez Atlantik, pričom sa spoliehal na Kopernikovu teóriu o guľatosti Zeme. Na portugalskom dvore požiadal o podporu plavby do Indie cez Atlantik, avšak neuspel. Oslovil preto susednú námornú veľmoc Španielsko, kde po prvotných neúspechoch získal potrebnú podporu. 
3. augusta 1492 sa vydal s loďami Santa Maria (najväčšia, vlajková loď), Pinta (menšia karavela) a Niña (najmenšia karavela) objaviť západnú cestu do Indie. 12. októbra sa dostal na ostrov ktorý pomenoval San Salvador (domorodci ho nazývali "Guanahani)" v dnešných Bahamách. Kolumbus tiež objavil pobrežie Kuby a ostrova Hispaniola. Na Vianoce 1492 uviazla zásobovacia loď Santa Maria na plytčine a musela tu byť zanechaná. Indiánsky náčelník "Guacanagari" dovolil aby tu založili prvú osadu La Navidad, kde zostalo 39 mužov. 15. marca 1493 sa Kolumbus s posádkou vrátil do Španielska a až do konca svojho života si myslel, že sa dostal do Indie. Preto domorodcov nazval Indiáni. Taliansky moreplavec Amerigo Vespucci si ako prvý uvedomil, že Kolumbus objavil nový kontinent, vďaka čomu bola Amerika pomenovaná podľa jeho mena. Španieli začali vytvárať na nových územiach svoje kolónie, k čomu sa v krátkom čase pridali aj Portugalsko

</doc>
<doc id="156167" title="Bugatti Veyron" url="https://sk.wikipedia.org/wiki?curid=156167">
Bugatti Veyron

Bugatti Veyron je model automobilu spoločnosti Bugatti Automobiles SAS.
Tento automobil s 16-valcovým 1001 koňovým motorom dosiahol na testovacej dráhe neuveriteľnú rýchlosť /h. Veyron nebol na prvej priečke najrýchlejších áut sveta veľmi dlho. Porazil ho 13. septembra 2007 SSC Ultimate Aero TT rýchlosťou /h. Nie však nadlho bolo toto auto rýchlejšie. V roku 2010 Bugatti Veyron Super Sport znovu vyskočilo na priečku najrýchlejšieho auta na svete. Na dráhe Ehra-Lessien mu namerali oficiálne 430.9 km/h km/h čo bol nový rekord zapísaný do Guinnessovej knihy. Konkurencia sa ale nevzdávala. Vlani napadla Bugatti, že podvádza, keďže zákazníkom dodáva autá s obmedzovačom rýchlosti (415 km/h kvôli životnosti pneumatík), kým testovaný Veyron bol počas meranej jazdy odblokovaný. Zápis v knihe rekordov bol preto Bugatti odobratý. Zaujímavosťou je, že dizajn exteriéru tohoto superšportu vytvoril slovenský dizajnér Jozef Kabaň. Predajná cena je 1,3 milióna €. Výroba prebiehala od roku 2005 až do roku 2015.
Technické parametre.
Zaujímavosti

</doc>
<doc id="156208" title="Monomachova koruna" url="https://sk.wikipedia.org/wiki?curid=156208">
Monomachova koruna

Monomachova koruna je označenie pre sedem zlatých emailových platničiek náhodne objavených v roku 1860 v Ivanke pri Nitre. Ide o o vzácny doklad byzantského zlatníctva a emailérstva 11. storočia. Koruna je dnes uložená v Maďarskom národnom múzeu v Budapešti. Pochádza pravdepodobne z rokov 10421055 a bola vyhotovená v Konštantínopole. Zobrazuje byzantského cisára Konštantína IX. Monomacha a jeho spoluvládkyne, manželku Zóé a jej sestru Theodoru, posledné príslušníčky Macedónskej dynastie. Dodnes nie je zrejmé, ako sa klenot dostal na územie Uhorska, mohlo však ísť o klenot ulúpený počas IV. križiackej výpravy (1204).
Opis koruny.
Na troch najväčších platničkách sa nachádzajú výjavy byzantského cisára Konštantína IX. Monomacha a jeho spoluvládkyň, manželky Zóé a jej sestry Theodory. Vďaka týmto platničkám s nápismi v gréčtine je možné datovanie koruny. Panovníci sú oblečení v cisárskom šate. Odev nachádza paralely aj v ďalších byzantských dielach. Cisársku trojicu a tanečnice ovíjajú rastlinné úponky s vtákmi. V rovnakom umeleckom štýle sú vytvorené aj zvyšné platničky, dve s tancujúcimi ženskými postavami a dve so statickými alegorickými postavami Cností, ktoré symbolizujú Pravdu a Pokoru. Cnosti sú narozdiel od ostatných platničiek obklopené cyprusmi. Paralely pre cnosti možno nájsť aj v ďalších dielach byzantského umenia. Pravda sa napr. javí ako cisárska cnosť lemujúca trón Nikefora III. v rukopise parížskych homílií Jána Zlatoústeho. Na smalte ukazuje na ústa a naznačuje zdroj pravdomluvnej reči. Aj keď zdanie pokory nemá obdobu v prežívajúcom byzantskom cisárskom umení, byzantskí spisovatelia túto cnosť často spájali s cisármi a cisárovnami. V prípade mužských vládcov pokora často implikovala cisárovo napodobňovanie Dávida a Krista.
Pózy tanečníkov s vykopnutými nohami sa všeobecne spájajú s islamským umením, existujú však aj byzantské paralely. Moderní vedci ženám dávali rôzne identity, od jeruzalemských dcér tancujúcich na počesť kráľa Dávida až po Máriu Sklerainu, milenku cisára Konštantína vystupujúcu v súkromných záhradách cisárskeho paláca. Pretože však ženy majú svätožiaru, je pravdepodobné, že nereprezentujú ani starozákonné, ani byzantské tanečnice, ale nesú metaforické konotácie spojené s cnosťami. Možno ich interpretovať ako zbor milostí, ktorých kruhový tanec označil jeden byzantský rečník za „kruh chvál“ na počesť cisára. Rovnako môžeme chápať rastliny, stromy a vtáky ako metafory cisárskych cností.
Značná diskusia sa venovala smerom, ktorým majú cisárske postavy obrátené pohľady. Pretože Konštantín hľadí doľava, jedna z hypotéz navrhla, že sa tam pôvodne nachádzala tabuľka s Kristom. Zóé sa tiež pozerá naľavo, čo viedlo tomu, že bola umiestnená po Konštantínovej pravici, aby sa na neho dívala. Theodora ktorá sa pozerá napravo bola umiestnená po cisárovej ľavici. Ukázalo sa však, že Byzantínci neboli pri sledovaní logiky pohľadu vždy tak dôslední ako moderní vedci.
K domnienke o použití platničiek ako navzájom spojených prvkov koruny vedú bádateľov najmä analogické tvary polkruhovito ukončených platničiek vo viedenskej ríšskej korune a v uhorskej korune i schematické spodobenia niektorých byzantských korún. Zobrazený rad postáv však nezodpovedá ako celok žiadnej zo zachovaných korún (alebo čiastočne uhorskej korune), preto sa vyskytujú názory o ich inej pôvodnej funkcii.
Nepravidelne rozmiestnené otvory vyvŕtané do úzkych prúžkov spájkovaných okolo emailov vo vnútri ich okrajov naznačujú, že doštičky boli pôvodne vyrobené na prišitie na plátno alebo kožený podklad. Pretože otvory nie sú umiestnené na rovnakých úrovniach na doskách rovnakej veľkosti, nemohli byť určené na vzájomné spájanie pomocou háčikov alebo drôtov. Je tiež nepravdepodobné, že by otvory v spodnej časti tabuliek boli určené na pripevnenie prívesných perál a šperkov, pretože nie sú zreteľne viac roztiahnuté. Arabské pramene hovoria o byzantských pásoch z látky pokrytých zlatými alebo smaltovanými doskami. Podobné použitie bolo niektorými hypotézami navrhované aj pri týchto objektoch. Klenuté vrcholy však zase naznačujú, že boli určené skôr pre diadém, než pre opasok. Paralelu poskytuje päť smaltovaných plakiet z desiateho storočia nájdených v bulharskom Preslave. Tiež majú klenuté vrcholy a sú na svojich okrajoch perforované malými otvormi na zošitie. Pretože podobné motívy boli používané u oboch pohlaví, nie je možné určiť, či boli smalty určené na nosenie mužom alebo ženou. 

</doc>
<doc id="156311" title="Právna obyčaj" url="https://sk.wikipedia.org/wiki?curid=156311">
Právna obyčaj

Právna obyčaj, zvykové právo alebo obyčajové právo je všeobecne akceptované a štátom (verejnou mocou) uznané pravidlo správania sa, ktoré sa vžilo do vedomia spoločnosti v dôsledku jeho logického, racionálneho základu, dlhodobého používania a opakovania úkonov, a ktoré je vymáhateľné štátom (verejnou mocou), ak sa porušuje.
Tvorca je anonymný, právna obyčaj vzniká v spoločnosti ("zdola") v dlhodobom procese, preto hovoríme o jej societálnom vzniku (pre porovnanie: normatívny právny akt - právny predpis, napr. zákon, je tvorený štátnou mocou, "zhora" - tzv. etatický vznik). Predstavuje pasívnu tvorbu práva, v ktorej sa štát neangažuje, ale len uznáva jej obsah za všeobecne záväzný.
Znaky:
Právna obyčaj je historicky najstarším a pôvodným prameňom práva. Dnes sa pokladá za vývojom prekonaný. Používala sa najmä v staroveku a stredoveku. Dnes je významným prameňom práva v islamskom práve a v tradičných právnych systémoch Ázie a Afriky. Určité zvyšky pretrvávajú v angloamerickej právnej kultúre, ale tie sa postupne transformujú do právnych precedensov. Dodnes veľký význam zvykovému právu kladie medzinárodné právo. Právne obyčaje nie sú prameňom slovenského práva, obyčajové právo sa na Slovensku uplatňovalo do roku 1950 najmä v občianskoprávnych vzťahoch. 
Zvyčajne sa zaraďuje medzi nepísané právo, ale najmä v stredoveku vznikali mnohé súkromné zbierky, ktoré obyčajové právo spisovali, napr. v Habsburskej monarchii Tripartitum Štefana Verböczyho, Corpus Iuris Hungarici Martina Svätojánskeho (Szentiványiho). Tieto zbierky však nikdy neboli schválené zákonodarným orgánom, teda nemali povahu normatívneho právneho aktu, a preto neboli záväzné z jeho titulu (titulu zákona). No napriek tomu ich verejná moc používala a aplikovala práve z moci a povahy (titulu) právnej obyčaje. 
Právna obyčaj v Uhorsku.
V Uhorsku a neskôr od r. 1526 v Habsburskej monarchii mala právna obyčaj veľký význam. Z hľadiska hierarchie právnej sily aktov bola najsilnejšou formou práva, dokonca silnejšou než zákony. Odstupňovanie foriem práva v Uhorsku z hľadiska ich právnej sily: 
Obyčajové právo sa tradovalo od starších generácií ešte z preduhorskej doby (pred r. 1001). Jej význam spočíval hlavne v spôsobe ako oboznámiť obyvateľstvo s právom. Dnes sa všetky právne normy publikujú v Zbierke zákonov, z ktorej sa dozvedáme ich konkrétny obsah. V Uhorsku sa zákony vyhlasovali buď vybubnovaním, t. j. prečítali sa poddaným na verejne dostupnom mieste v obci, alebo sa ich obsah čítal z hradu na každú svetovú stranu, čo symbolizovalo všeobecné oboznámenie sa z prijatou normou. Tieto spôsoby oznamovali právo len fiktívne a symbolicky, ľudia ktorí neboli priamo prítomní pri akte čítania, presné znenie reálne nepoznali. Preto svoje konanie prispôsobovali konaniu ostatných alebo konali tak, ako ich otcovia (podľa práva svojich otcov). Z toho vyplýva, že pre právnu obyčaj nebolo nutné vynaložiť také technicky náročné prostriedky na vyhlasovanie a oboznámenie sa ako pre zákon, každý ju poznal, pretože sa opakovaním úkonov počas generácií dostala do vedomia spoločnosti, a teda vedomia každého jedného jedinca. Každému bola bližšia ako zákon, rešpektovala sa automaticky, a preto jej právna sila bola vyššia ako právna sila zákona. 
Panovník k prijatiu zákona siahol len keď nutne potreboval istý právny vzťah zmeniť. Prvé uhorské zákony mali obmedzenú dobu účinnosti, ktorá zanikla smrťou panovníka, ktorý ich vydal. Ich platnosť mohol buď potvrdiť nasledujúci panovník alebo platili z moci právnej obyčaje, ak sa ich obsah vžil do vedomia ľudí a spĺňal všetky jej znaky.
Právna obyčaj mala veľkú výhodu oproti zákonu kvôli jej pružnosti. Zákon interpretovala (vykladala jeho význam), doplňovala, ak určitý právny vzťah zákon neupravoval vôbec, a derogovala, ak ľud uznal za vhodné (racionálnejšie) iné konanie ako prikazoval zákon a toto konanie sa dlhodobým opakovaním zaužívalo, potom nebolo nutné vydať derogačnú (zrušovaciu) normu, ktorá zákon alebo jeho časť rušila. Jej nevýhodou bolo, že nemala konkrétne ustanovený obsah. Počas dlhého obdobia sa v jednotlivých krajoch a obciach právna obyčaj rôzne menila a vykladala, a tak sa stalo, že v dvoch rôznych miestach sa pôvodne tá istá norma aplikovala rozdielne. Tieto dve protichodné stanoviská mali za následok spor právnych teoretikov na povahu právnej obyčaje v uhorskom platnom práve. V 19. storočí vznikajú dve teórie obyčajového práva:
Do roku 1514 je uhorské obyčajové právo nepísané, v tomto roku ho spísal a kodifikoval Štefan Verbőci v zbierke Tripartitum.

</doc>
<doc id="156507" title="Boris Valábik" url="https://sk.wikipedia.org/wiki?curid=156507">
Boris Valábik

Boris Valábik (* 14. február, 1986) je bývalý slovenský profesionálny hokejový obranca. Momentálne je príslušník Policajného zboru Slovenskej republiky
Hráčska kariéra.
Valábik je odchovancom Nitry. V roku 2004 bol draftovaný klubom Atlanta Thrashers. Nasledujúce tri sezóny hrával za tím Kitchener Rangers (OHL). Sezónu 2006/07 odohral za farmársky klub Atlanty, Chicago Wolves. V NHL debutoval v sezóne 2007/08. Za Atlantu v NHL odohral 80 stretnutí, v ktorých mal sedem asistencií a 210 trestných minút. Taktiež je bývalým hráčom klubu Wilkes Barre Scranton Penguins v AHL. V sezóne 2011/2012 na farme Pittsburghu odohral kvôli zraneniu kolena a ruky len 3 zápasy. Pred ročníkom 2012/2013 sa rozhodol pre návrat do Európy a s českým klubom HC Kometa Brno sa dohodol na ročnej zmluve. Po 29 zápasoch odohraných v Českej extralige sa vrátil späť za oceán, kde sa dohodol na spolupráci s tímom Portland Pirates (AHL). V sezóne 2013/2014 obliekal dres slovenského extraligového klubu ŠHK 37 Piešťany, v 18 zápasoch zaznamenal 5 bodov "(1+4)". Pred sezónou 2014/2015 bol na skúške v kazašskom klube Saryarka Karaganda, kde napokon neuspel. Následne sa dohodol na zmluve s tímom kazašskej najvyššej súťaže Arystan Temirtau. Po tom, čo mal jeho klub existenčné problémy sa upísal do konca sezóny Arlanu Kokšetau. V drese Arlanu nastúpil vrátane play-off na 33 zápasov, v ktorých získal 20 bodov (3+17). Po sezóne strávenej v Kazachstane sa upísal anglického mužstvu Coventry Blaze (EIHL). V Coventry sa stal v sezóne 2015/16 surevénne najtrestanejším hráčom ligy s 339 trestnými minútami. Jeho posledným kariérnym pôsobiskom sa stalo v sezóne 2016/17 EHC Lustenau hrajúce v Alpskej Hokejovej Lige. V klube hral do Vianoc, po nich sa rozhodol s hokejom skončiť vo veku 30 rokov a začal sa venovať štúdiu na policajnej akadémii.
Reprezentácia.
Bol nominovaný trénerom Jánom Filcom na Majstrovstvá sveta 2009 vo Švajčiarsku.

</doc>
<doc id="156648" title="Zvieracia farma" url="https://sk.wikipedia.org/wiki?curid=156648">
Zvieracia farma

Zvieracia farma () (prvýkrát bola publikovaná 17. augusta 1945 v Spojenom kráľovstve) je považovaná za najznámejšie dielo Georga Orwella. Ide o politickú satirickú novelu. Orwell vo svojom diele opisuje priebeh revolúcie, ktorá bola pre ľud predstavená ako oslobodenie, no nakoniec sa z nej stane totalitný systém.
Autor nám vyrozpráva príbeh domácich zvierat, ktoré vyvolajú vzburu na farme (Panská farma), ktorú vlastní pán Jones. Revolúcia sa zvieratám vydarí a dúfajú, že sa im nakoniec na farme podarí vytvoriť také podmienky pre život, aby si boli všetky zvieratá na farme rovné, slobodné a šťastné. Nakoniec sa však všetko vykľuje inak a farma bude naďalej v takom zlom stave, ako to bolo za éry pána Jonesa.
Podľa Orwella táto bájka odráža udalosti v Rusku od cárizmu po Februárovú revolúciu a potom život počas stalinistickej éry v Sovietskom zväze.
Autor Zvieracej farmy, George Orwell, bol skôr sociálnym demokratom a práve preto si neraz dovolil kritizovať Josifa Stalina a jeho komunistický režim v Sovietskom zväze. Skúsenosti s komunizmom načerpal počas španielskej občianskej vojny (1936), v ktorej bojoval. Je dôležité poznamenať, že George Orwell svoje skúsenosti rozsiahlejšie opisuje vo svojej knihe Hold Katalánsku ().
Autor svoje dielo, Zvieraciu farmu, opísal v liste Yvonne Davetovi ako „satirický príbeh útočiaci na Stalina“ („un conte satirique contre Staline“).
Vo svojej knihe "Why I write" (1946) (v preklade „Prečo píšem“) vypovedá o tom, že Zvieracia farma je jeho prvé dielo, v ktorom dal politický a umelecký štýl do jedného celku.
Dej novely.
Dej je o živote na farme (Panská farma), kde zvieratá, nespokojné s utláčaním, vyženú ľudí a začnú si budovať farmu na vlastný obraz, takzvanú Zvieraciu farmu. Postupne však inteligentnejšie prasatá intrigami, propagandou a zmenou pravidiel zavedú na farme teror, znižujú prídely jedla, zavádzajú kasty a popravujú zvieratá, ktoré nesúhlasia so stavom farmy. Prasce na udržanie moci zavedú aj legendárny slogan „Všetky zvieratá sú si rovné, ale niektoré sú si rovnejšie.“ Prasce sa naučia chodiť po dvoch nohách a dej sa končí opätovným premenovaním farmy na Panskú farmu.
Ocenenia.
V roku 1946 získala cenu Hugo za najlepšiu novelu.
V roku 2011 získala cenu Prometheus (Prometheus Award). 
"Zvieracia farma" je považovaná za 13. najlepšiu knihu vôbec (NPR Top 100 Science Fiction and Fantasy Books Modern Library 100 Best Novels). 
Kritika.
George Orwell pracoval na Zvieracej farme od novembra roku 1943 až po február 1944. Počas tohto obdobia Spojené kráľovstvo bojovalo proti nacistickému Nemecku spolu so Sovietskym zväzom. Novela bola kritikou stalinizmu a Orwell v predslove kritizoval britskú autocenzúru, pretože sa občania aj tlač vyjadrovali k Sovietskemu zväzu zdržanlivo. Zviaracia farma sa stala úspešnou až po vypuknutí Studenej vojny, keď sa medzi západnými veľmocami a Sovietskym zväzom vytvoril konflikt.

</doc>
<doc id="156764" title="Nicolas Sarkozy" url="https://sk.wikipedia.org/wiki?curid=156764">
Nicolas Sarkozy

Nicolas Paul Stéphane Sarközy de Nagy-Bocsa ( ; * 28. január 1955, Paríž, Francúzsko) je francúzsky politik. Od mája 2007 do mája 2012 bol prezidentom Francúzska a spolukniežaťom Andorry.
Pôvod.
Sarkozy je syn maďarského otca narodeného v roku 1928 v Budapešti pochádzajúceho z maďarského šľachtického rodu a matky grécko-židovského pôvodu narodenej v Solúne. Rodina jeho otca utiekla z Maďarska pred Červenou armádou v roku 1944, Pál Sarkozy krátko nato vstúpil do Cudzineckej légie, demobilizoval v Marseille v roku 1948 a o rok neskôr sa zoznámil s matkou Nicolasa Sarkozyho. Bol vychovávaný v katolíckej viere. Jeho prisťahovalecký pôvod aj jeho postoj k sprísneniu imigračných zákonov je diskutovaný jeho priaznivcami aj odporcami.
Politická kariéra.
Prezident republiky.
18. máj 2007 Sarkozy vymenoval vládu pod vedením premiéra François Fillona.
15. februára 2012 oznámil svoju druhú kandidatúru a účasť v prezidentských voľbách 2012.
V prvom kole prezidentských volieb skončil ako druhý a postúpil do druhého kola hlasovania. 7. mája 2012, v druhom kole nebol zvolený, vyhral kandidát socialistov François Hollande.
16. júna 2012 mu vypršala doba imunity z titulu jeho prezidentského mandátu. 
Korupčný škandál.
3. júla 2012, po uplynutí imunity prezidentskej funkcie, polícia prehľadala jeho firmu aj jeho súkromné sídla v Paríži. 1. júla 2014 bol zadržaný a vypočutý francúzskou políciou v prípade vyšetrovania korupčnej a odpočúvacej kauzy. 1. marca 2021 ho parížsky súd uznal vinným z korupcie a obchodovania s vplyvom v prezidentskej kampani z roku 2007, kedy prijal peniaze od dedičky firmy L’Oréal Liliane Bettencourtovej. Uložený mu bol trojročný trest odňatia slobody, z toho jeden rok nepodmienečne. Voči verdiktu súdu sa môže odvolať. Po Jacquesovi Chiracovi sa stal 2. francúzskym prezidentom, ktorého súdili za korupciu.
Iné projekty.
 

</doc>
<doc id="156820" title="Studničná" url="https://sk.wikipedia.org/wiki?curid=156820">
Studničná

Studničná je miestna časť obce Komjatná v okrese Ružomberok.
Leží na severnom okraji Veľkej Fatry (podcelok Šípska Fatra) medzi masívmi Hlavačky (), Tlstej hory () a Kečiek () v nadmorskej výške , 1,5 km juhovýchodne od centra obce, pri ceste do Ružomberka. Cez Studničnú preteká potok Komjatná.
Osada sa písomne spomína v roku 1660. Priamo v osade čnejú vežovité vápencové bralká. Masív Hlavačky je známy horolezeckými cvičnými stenami. 
Zastavujú tu všetky autobusy pravidelnej linky Ružomberok – Komjatná. Stojí tu kaplnka. Na svahu Sivej skaly () je lyžiarsky vlek, juhovýchodne od osady v lokalite Očenáška televízny vysielač.
Studničnou prechádza červeno-značkovaná turistická trasa zo Švošova a Komjatnej do Sedla pod Radičinou a ďalej do ružomberskej mestskej časti Rybárpole. Zo sedla vedie žlto-značkovaná odbočka na vrchol Kečiek. Osadou tiež prechádza cykloturistický okruh Ružomberok – Likavka – Valaská Dubová – Studničná – Radičiná () – Rybárpole – Ružomberok.

</doc>
<doc id="156844" title="Vlajka Moldavska" url="https://sk.wikipedia.org/wiki?curid=156844">
Vlajka Moldavska

Vlajka Moldavska má tri zvislé pruhy vo farbe modrej, žltej a červenej, uprostred je umiestnený moldavský štátny znak (orol). Štátny znak je umiestnený len na prednej strane vlajky, zadná strana je trikolóra bez znaku. Vlajka Moldavska je jedna z mála národných vlajok s odlišnými stranami vlajky, odlišné strany má ešte vlajka Paraguaja a vlajka Saudskej Arábie. Pomer strán moldavskej vlajky je 1:2.
Nezávislé Moldavsko vztyčovalo od 23.12.1917 do 9.4.1918 modro-červenú bikolóru. Išlo o historické moldavské farby zastúpené aj na rumunskej vlajke. Ďalšia vlajka bola zavedená s vyhlásením Moldavskej SSR v roku 1940. Rovnako ako vlajky ostatných zväzových republík, bola aj vlajka MSSR v päťdesiatych rokoch zmenená. Stalo sa tak 31.1.1952. Ďalšej zmeny sa Moldavská vlajka dočkala pomerne skoro, už na začiatku roku 1990. Táto vlajka zostala v platnosti aj po vyhlásení nezávislosti Moldavska.

</doc>
<doc id="156862" title="Bigbít" url="https://sk.wikipedia.org/wiki?curid=156862">
Bigbít

Bigbít (staršie písanie big beat) alebo beatová / bítová hudba alebo beat / bít je žáner populárnej hudby, ktorý vznikol v Spojenom kráľovstve (hlavne v mestách Liverpool a Birmingham) na začiatku šesťdesiatych rokov. Beatová hudba nemá nijakú významnú spojitosť s bítnickou generáciou v literatúre päťdesiatych rokov.
Charakteristika.
Pre bítové kapely bol charakteristický gitarový zvuk s harmonickými vokálmi a chytľavé melódie. Tempo skladieb je poháňané rytmickým podkladom, ktoré bítová hudba prebrala hlavne z R&amp;B a Soulu. Termín bigbít je význačný používaním výlučne na území bývalého Česko-Slovenska. Vo svetovom ponímaní je táto hudba označená ako merseybeat, rock and roll alebo pop-rock šesťdesiatych rokov. Roku 1964 pod vedením skupiny Beatles začala britská invázia tohto štýlu za Atlantický oceán na severoamerický hudobný trh. Väčšina bítových skupín tejto doby neprešla neskorším vývojom štýlov ako boli psychedelický rock a ostatné rockové štýly charakteristické pre sedemdesiate roky.
Bigbítové skupiny v bývalom Česko-Slovensku.
Tiene, 
Kométa, 
Jolana,
Mr. Jet and Cannibals,
Jet Black,
Guľový dolník,
Twist Club,
Tajfún, The Phantoms,
The Buttons, 
Esperanto,
The Beatmen, 
The Soulmen, 
The Players, 
Sírius,
Prúdy, 
Guľový dolník, 
Kabinet 112, 
The Primitives Group,
Modus, 
Collegium Musicum, 
Blues Five, 
We Five, 
GATTCH, 
Esperanto, 
The Breakers, 
The Beggars, 
The Devils, 
The Gentlemen, 
Four Meditation, 
Sírius, 
Tin Soldiers,
Olympic,
Katapult,
Synkopy 61,
Vulkán,
The Hooks,
Atlantis,
Progress Organisation (neskôr Progres 2),
Turbo,
Framus Five, Vítkovo Kvartéto a ďalšie.

</doc>
<doc id="156906" title="Pevnosť Boyard" url="https://sk.wikipedia.org/wiki?curid=156906">
Pevnosť Boyard

Fort Boyard [forbojár] (doslova "Pevnosť Bojar", ľudovo "Pevnosť Boyard") je pevnosť na mori medzi ostrovmi Île-d'Aix a Île d'Oléron v úžine Pertuis d'Antioche pri západnom pobreží Francúzska. Je 61 metrov dlhá, 31 metrov široká a jej múry sú 20 metrov vysoké.
Dejiny.
Vybudovanie podobnej pevnosti bolo zvažované už od dokončeného arzenálu v roku 1666, ale Vauban túto myšlienku kráľovi Ľudovítovi XIV. vyhovoril slovami: „Sir, bolo by ľahšie chytiť do zubov Mesiac než sa usilovať o stavbu v takejto lokalite.“
So stavbou pevnosti začali až v roku 1801, za vlády Napoleona, na ochranu pobrežia (a obzvlášť arzenálu v Rocheforte) pred možnou inváziou cudzích (najmä britských) námorných síl. V tom čase delá nemali veľký dostrel a vzdialenosť medzi ostrovmi Aix a Oléron bola príliš veľká, aby blokovali prejazd.
Nasledujúce ťažkosti pri stavaní základov (kamenné bloky museli byť inštalované na piesočnaté morské dno pri odlive, kde by mohli ešte klesnúť ku dnu vlastnou hmotnosťou) spôsobili prerušenie stavby v roku 1809. Výstavba pokračovala v roku 1837, za vlády Ľudovíta Filipa I., po obnovení napätia v Spojenom kráľovstve. Opevnenie bolo dokončené v roku 1857, s dostatočným počtom miest pre 250 mužov.
V čase dokončenia stavby pevnosti sa však dostrel diel výrazne zväčšil, takže pevnosť sa stavala zbytočne. O niekoľko rokov neskôr sa Fort Boyard krátko využívala ako väznica. Časom pevnosť chátrala a zaborila sa do mora, pretože nebola udržiavaná.
Využitie.
Pevnosť slúžila na vojenské účely (v čase Parížskej komúny slúžila ako väzenie). V roku 1962 bola predaná v aukcii súkromnej osobe, ktorá sa o ňu následne nestarala a preto chátrala. V roku 1989 ju táto osoba predala producentovi zábavných televíznych relácií menom Jacques Antoine, ktorý ju obratom predal za symbolický jeden frank departementu Charente-Maritime, ktorý financoval rekonštrukciu pevnosti výmenou za umožnenie exkluzívneho natáčania televíznych relácií. 
Následne sa začali práce na obnove pevnosti s cieľom pripraviť ju pre televíznu šou nazývanú Pevnosť Boyard. V pevnosti bola zavedená elektrina a na uľahčenie prístupu pre televízne štáby bola inštalovaná stavba podobná ropnej plošine. Prestavba pevnosti bola dokončená v roku 1989 a nakrúcanie sa začalo v roku 1990. Fort Boyard sa využíva dodnes.

</doc>
<doc id="156935" title="Žobračenka" url="https://sk.wikipedia.org/wiki?curid=156935">
Žobračenka

Žobračenka alebo almuženka alebo almužná poukážka boli v ČSR od roku 1927 poukážky na stravu, odev a podobne pre žobrákov, ktoré dostávali od štátu namiesto peňazí z obavy že hotovosť by premrhali.
Charakteristika.
V užšom zmysle sa ako „žobračenka“ označujú najmä potravinové poukážky prideľované v ČSR nezamestnaným v rokoch 1930 – 1939 (v dôsledku svetovej hospodárskej krízy). Štát prideľoval poukážky na podporu pre nezamestnaných v rámci štátnej stravovacej akcie. 
V auguste 1930 "Ministerstvo sociálnej starostlivosti" nezamestnaným týždenne prideľovalo poukážky v hodnote 10 až 20 Kč, za ktoré si mohli ich držitelia v určitých dňoch vymeniť potraviny. Ich prideľovanie sa riadilo určitými pravidlami. Poukážky nedostávali tí, ktorí od roku 1929 neboli najmenej 3 mesiace nepretržite zamestnaní (sezónni robotníci až 6 mesiacov), tí, ktorí dostávali akúkoľvek inú, aj veľmi malú podporu, boli vlastníkmi domčeka, neprijali prácu, ktorú im ponúkla sprostredkovateľňa práce alebo nejaký úrad, a pod. Zo začiatku prideľovali poukážky iba na 2 mesiace, postupne sa však čas predlžoval. O prideľovaní rozhodovali okresné a obecné sociálne komisie, okresné a notárske úrady a "Ministerstvo sociálnej starostlivosti" poskytovalo poukážky podľa objemu financií, ktoré malo k dispozícii. 
Po roku 1933 ako protihodnotu za žobračenky nezamestnaní odpracúvali bezplatne určitý počet pracovných dní. Prácu zadávali notári, richtári, rôzne úrady a jej odmietnutím sa skončilo aj prideľovanie prídelov potravín. Vyskytovali sa aj prípady zneužívania, defraudácie a špekulácie s poukážkami zo strany úradníkov, pre vlastné obohatenie. 

</doc>
<doc id="156953" title="Skialpinizmus" url="https://sk.wikipedia.org/wiki?curid=156953">
Skialpinizmus

Skialpinizmus je zimný šport, ktorý je kombináciou voľného lyžovania, lezeckých schopností a navigácie. Skialpinizmus, či už pretekársky alebo rekreačný, si vyžaduje dobrú fyzickú kondíciu a základný skialpinistický výstroj.
Tento zimný šport je rozšírený po celom svete, avšak najväčšiu popularitu má v Európe. Kolískami skialpinizmu sú klasické horské mestečká ako Chamonix vo Francúzsku a Zermatt vo Švajčiarsku.
Medzi najväčšie nebezpečenstvá, ktoré hrozia skialpinistom patria snehové lavíny.
Skialpinizmus ako šport sa delí na viacero kategórií. Z nich dve najrozšírenejšie formy sú rekreačný a pretekársky.
Na Slovensku sa skialpinizmus vykonáva vo viacerých pohoriach, no najvhodnejšie podmienky sú vo Vysokých, Západných a Nízkych Tatrách. Popularitu získava aj v Malej a Veľkej Fatre.

</doc>
<doc id="157011" title="Vydra riečna" url="https://sk.wikipedia.org/wiki?curid=157011">
Vydra riečna

Vydra riečna ("Lutra lutra") je druh cicavca z čeľade lasicovité ("Mustelidae"). Obýva Palearktídu a časť Orientálnej oblasti. Výskyt na Slovensku bol doložený na 75,9 % územia. Podľa Medzinárodnej únie na ochranu prírody a prírodných zdrojov vydra riečna patrí medzi takmer ohrozené druhy, trend celkovej populácie je klesajúci.
Opis.
Je to cicavec značne prispôsobený životu vo vode s hmotnosťou 7 až a celkovou dĺžkou do . Tvarom tela, ktoré je nápadne dlhé, plávacími blanami a mnohými ďalšími znakmi sa dokonale prispôsobila životu vo vode.
Má tmavohnedú priliehajúcu srsť, hustá podsada je sivohnedá. Na bruchu je srsť bledšia, dolný pysk a hrdlo sú svetlejšie. Končatiny sú krátke a medzi všetkými prstami sú plávacie blany. Chvost je hrubý a zašpicatený, uši malé, papuľa široká.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 327 (75,9 % rozlohy Slovenska, do roku 1964 len v 84, 19,5 %) v nadmorských výškach 100 (Boťany, Somotor) – (Ťatliakovo jazero, prechádza cez horské sedlá, napríklad , Vysoké Tatry).
Ekosozologický status od roku 2001 "VU" – zraniteľný.
Z pohľadu výskytu v Karpatoch bol v rámci projektu Bioregio v roku 2014 vypracovaný návrh ekosozologického statusu za celé pohorie ako aj za Slovensko "VU" – zraniteľný.
Spôsob života.
Ide o druh, ktorý bol vďaka intenzívnemu lovu pre kožušinu a znečisteniu takmer vyhubený. Negatívne jeho počet ovplyvnilo aj regulovanie brehov vodných tokov. Podľa odhadov dnes na Slovensku žije len asi 150 kusov vydier riečnych.
Jej životným prostredím sú brehy tečúcich i stojatých vôd bez ohľadu na nadmorskú výšku, najhojnejšia je však na horných tokoch riek. Menej obýva rieky a ich prítoky.
Pári sa najčastejšie vo februári a marci, po 2 mesiacoch rodí 2-3 mláďatá. Mláďatá cicajú 7-8 týždňov, stará sa o nich 6-9 mesiacov a už vo veku 6 týždňov vedia plávať a sú veľmi hravé. Pohlavne dospievajú v 3 rokoch. Dožívajú sa 15-20 rokov.
Je nočný živočích a loví najčastejšie v noci. Je výborný lovec, loví najmä ryby, preto výborne pláva a potápa sa. Vo vode je veľmi obratná a na súši hopká. Vyhrabáva si brloh s vchodom pod vodou.
Živí sa rybami, rakmi, žabami, hlodavcami a niekedy sa uspokojí aj s hmyzom.
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha II)
 a smernici o biotopoch (Príloha II a IV).

</doc>
<doc id="157256" title="VSS Vintorez" url="https://sk.wikipedia.org/wiki?curid=157256">
VSS Vintorez

VSS Vintorez (rusky: "ВСС Винтовка Снайперская Специальная" = puška ostreľovačská špeciálna, "Винторез" = závitník) je sovietska/ruská odhlučnená ostreľovačská puška, určená pre špeciálne vojenské, policajné a bezpečnostné jednotky. Zbraň bola vytvorená začiatkom 80. rokov v Ústrednom vedecko-výskumnom ústave presného strojárenstva (ЦНИИ Точного Машиностроения, ЦНИИ Точмаш) v Klimovsku pod vedením Petra Sedjukova (П. Сердюков). Spoločne so zbraňou bolo vytvorené špeciálne podzvukové strelivo kalibru 9×39 mm, odstreľovacie SP-5 a priebojné SP-6.
Zbraň VSS Vintorez má prakticky rovnakú konštrukciu ako od nej odvodená bezhlučná útočná puška AS Val, líši sa predovšetkým pevnou pažbou a optickým zameriavačom.
Konštrukcia.
VSS Vintorez je automatická puška s uzamknutým záverom (princíp uzamknutia je podobný ako u zbraní Kalašnikov - otočný), pracujúca na princípe odberu plynov z hlavne. Plynový valec je umiestnený nad hlavňou a piest je pevne spojený s nosičom záveru. Bicí mechanizmus je priamobežný, úderníkového typu (podobný bicí mechanizmus má aj náš Sa vz. 58). Predná časť hlavne, od pripojenia plynového valca, má v sebe niekoľko radov špirálovito umiestnených otvorov, ktorými časť spálených plynov prechádza z dna drážok hlavne do integrovaného tlmiča hluku. Tlmič hluku je expanzný, s kovovými prepážkami. Plyny z hlavne sú odvedené do zadnej časti tlmiča a zníženie tlaku plynov prebieha už počas pohybu strely v hlavni, čo zvyšuje efektívnosť tlmenia hluku výstrelu. Tlmič je možné demontovať pre účely čistenia a prepravy, streľba bez tlmiča je zakázaná. Vlastná hlaveň je dlhá 200 mm a v skutočnosti nedosahuje ani do polovice dĺžky integrovaného tlmiča.
Pažba a pištoľová rukoväť sú drevené, skeletovej konštrukcie, integrované do jedného celku a, podobne ako tlmič, ľahko demontovateľné.
Zbraň je vybavená otvorenými mieridlami s nastavením do 400 metrov, primárnym zameriavačom je ale optický zameriavač PSO-1 so zámernou osnovou upravenou pre náboj SP-5 a SP-6 a štvornásobným zväčšením. Je možné použiť aj nočný optický zameriavač NSPU-3 s rovnakou úpravou.
Do zbrane je možné použiť zásobníky na 10 alebo na 20 nábojov. Primárnym režimom streľby je streľba jednotlivými výstrelmi, zbraň je ale schopná aj streľby dávkou. Pri streľbe dávkou výrazne klesá účinnosť integrovaného tlmiča hluku.
Dĺžka zbrane je 894 mm, dĺžka hlavne je 200 mm, hmotnosť s prázdnym zásobníkom je 2,6 kg, s nábojmi a optickým zameriavačom PSO-1 3,41 kg. Kapacita zásobníku je 10 alebo 20 nábojov. Teoretická rýchlosť streľby je 700 rán za minútu.Vzdialenosť mierenej streľby je do 400 metrov cez deň a 300 metrov v noci, reálne použitie sa dá predpokladať na vzdialenosť menej než 300 metrov (limitovaná je predovšetkým vplyvom vetra, tvarom balistickej krivky a dobou letu pomalej strely). Pre špeciálne operácie je možné rozmontovanú zbraň s dvomi zásobníkmi, denným zameriavačom PSO-1 a nočným zameriavačom NSPU-3 prepravovať v kufríku s rozmermi 450 x 370 x 140 mm.
Náboj.
Náboj 9×39 mm vznikol na základe náboja 7,62 × 39 mm vzor 43, s ktorým má podobnú dĺžku a vzhľad. Ostreľovacia strela SP-5 má hmotnosť 16,8 gramu, priebojná strela SP-6 má hmotnosť 16 gramov. Obe strely sú tvarovo optimalizované na podzvukovú rýchlosť a pri počiatočnej rýchlosti 280-300 ms-1 zabezpečujú efektívny dostrel do 400 metrov. Strela SP-6 prebíja na vzdialenosť 100 metrov oceľový plát hrubý 6 mm a je tvarovo optimalizovaná na prebíjanie ochranných "nepriestrelných" viest. Na vzdialenosť 200 metrov prebíja ochrannú vestu triedy 3 podľa normy GOST (tj. odolnú proti štandardnému strelivu 7,62x39 vz.43). Pre porovnanie, strela náboja 7,62×39 mm vz. 43 má hmotnosť 7,6 gramu a počiatočnú rýchlosť 710 ms-1.
Na náboj 9×39 mm boli skonštruované aj malorozmerné útočné pušky SR-3 Vichr a 9A-91 a bezhlučná ostreľovačská puška VSK-94 (ВСК-94) vychádzajúca z malorozmernej útočnej pušky 9A-91. Malorozmerná útočná puška SR-3 bola vyvinutá predovšetkým ako zbraň pre členov ochrany vysokých štátnych činiteľov Ruskej federácie.

</doc>
<doc id="157283" title="Michael Weatherly" url="https://sk.wikipedia.org/wiki?curid=157283">
Michael Weatherly

Michael Weatherly (* 8. júl 1968, New York, USA) je americký herec. 
Vyrastal v mestečku Fairfield v štáte Connecticut. Mal jedenásť súrodencov, ale len jeden jeho brat je vlastný, ostatní súrodenci sú deti z predchádzajúcich manželstiev jeho rodičov. Jeho otec, Michael Weatherly starší, bol predajcom švajčiarskych nožíkov. Predtým, ako začal hrať, spieval v hudobnej kapele. Kvôli hereckej kariére opustil univerzitu. 
Dnes žije v Los Angeles a s herečkou Ameile Heinleovou má syna Augusta (* 1996). Bol taktiež zasnúbený s herečkou Jessicou Albou.
Filmografia.
Jeho prvou úlohou bola postava v seriáli "The Cosby show" ("Show Billa Cosbyho"). Najviac sa preslávil ako agent "DiNozzo" v seriáli "NCIS".
Externé odkazy.
Stránka o Michael Weatherly

</doc>
<doc id="157369" title="Démotické písmo" url="https://sk.wikipedia.org/wiki?curid=157369">
Démotické písmo

(Egyptské) démotické písmo (odvodené od gréckeho "demotika" „ľudové“) alebo (egyptské) ľudové písmo bolo staroegyptské písmo, ktoré sa vyvinulo zo severnej formy hieratického písma používaného na území nílskej delty, aj vývojový stupeň starej egyptčiny, ktorý nasledoval po neskorej staroegyptčine a predchádzal koptčine. Tento termín prvý raz použil grécky historik Herodotos, aby ho odlíšil od hieratického a hieroglyfického písma.
Vývoj.
Sami Egypťania označovali démotického písmo ako sš n št, „písanie záznamov“. Klement Alexandrijský, učenec z 2. storočia po Kr. ho nazýval „písanie listov“, zatiaľ čo prví západní odborníci ho pôvodne označovali enchorická egyptčina. Písmo sa používalo viac ako tisíc rokov a prešlo počas tohto obdobia mnohými vývojovými zmenami.
Včasné démotické písmo (650-400 pred Kr.).
Včasné alebo rané démotické písmo sa vyvinulo v Dolnom Egypte počas neskoršej 25. dynastie. Záznamy v ňom máme hlavne zo Serapea v Sakare. Datuje sa do rozmedzia rokov 650-400 pred Kr., keďže väčšina textov písaných v ranom Démotickom písme spadá do 26. dynastie a nasledujúcej 27., perzskej dynastie. Po zjednotení Egypta Psamatikom I. bolo Démotické písmo nahradené v Hornom Egypte typom hieratického písma, obzvlášť za vlády Amasisa, kedy sa hieratické písmo stalo oficiálnym písmom administratívy a zákonodarstva. Démotické písmo bolo naďalej používané v niektorých administratívnych a právnych textoch a v obchodných dokumentoch, kým iné písomné pamiatky sa zapisovali hieratickým písmom alebo hieroglyfmi.
Stredné démotické písmo (400-30 pred Kr.).
Stredné Démotické písmo bolo používané počas vlády Ptolemaiovcov v Egypte. Od 4. storočia pred Kr. sa jeho dôležitosť zvyšovala, čo dokladá rastúci počet literárnych aj náboženských pamiatok v tomto písme. Na konci 3. storočia sa však gréčtina, ktorá bola úradným jazykom zeme, stala dôležitejšou. Dokazujú to aj zmluvy z tohto obdobia, ktoré obsahovali, hoci písané v démotickom písme, vždy poznámky písanú grécky, ktorá im dodávala potrebnú právnu autoritu.
Neskoré démotické písmo (30 pred Kr.-452 po Kr.).
Od začiatku rímskej nadvlády nad Egyptom bolo Démotické písmo stále menej a menej používané vo verejnom živote. Z tohto obdobia však pochádza množstvo literárnych dokumentov písaných neskorým démotickým písmom, najmä z 1. a 2. storočia po Kr. Množstvo záznamov písaných démotickým písmom sa rapídne zmenšilo ku koncu 2. storočia. Neskôr sa démotické písmo používalo iba na ostrakách, pri popiskách ku gréckym dokumentom, označeniach múmii a graffitoch. Posledný datovaný záznam písaný Démotickým písmom pochádza z 11. Decembra roku 452. Ide o grafit načmáraný na stene Izidinho chrámu vo Filách.
Rozlúštenie.
Démotické písmo je druhým písmom použítým na Rosettskej doske. Bolo rozlúštené pred hieroglyfmi, počínajúc úsilím Silvestra de Sacyho.

</doc>
<doc id="157508" title="Jabloň (strom)" url="https://sk.wikipedia.org/wiki?curid=157508">
Jabloň (strom)

Jabloň () je rod rastlín z čeľade ružovitých. Korunu má v tvare gule. Jej plod, jablko, je malvica.
Jablone sú opadavé, ovocné stromy. Prirodzene sa vyskytujú v miernom pásme severnej pologule.
Na Slovensku rastie:
Podľa nedávnych výskumov vznikli súčasné odrody jablone vývojom zo stredoázijského druhu "Malus sieversii", bez významnejšej účasti iných druhov (teda nie hybridizáciou). Šľachtiteľskou činnosťou bola po celom svete vypestovaná pestrá škála odrôd. Najznámejšie odrody sú napríklad "Jonathan", "Ontario", "Golden Delicious", "Rubín", "Sparťan".
Kvety jablone sú slaboružové, s piatimi lupienkami, s kalichom a korunou, obojpohlavné. Kvetné lístky sú vrastené do pohárika, z ktorého sa vyvíja dužina plodu. Tvar koruny je guľatý. Plodom je jablko - malvica s asi 5-12 semenami v jaderníku. Plod (jablko) je dužinatý dozrievajúci v prírodných podmienkach v období augusta až septembra. Má veľmi rád slnko.

</doc>
<doc id="157562" title="Opel" url="https://sk.wikipedia.org/wiki?curid=157562">
Opel

Adam Opel AG (Opel) je nemecký výrobca automobilov, ktorý v roku 1862 založil Adam Opel. Opel vyrába automobily od roku 1899 a akciovou spoločnosťou (Aktiengesellschaft) je od roku 1929. Spoločnosť sídli v Rüsselsheime v Hesensku v Nemecku. Jej modely sú preznačované a predávané v iných krajinách a iných kontinentoch, ako Vauxhall v Spojenom kráľovstve, Holden v Ázii a Austrálii a, predtým, Saturn v USA a Kanade.
V roku 2010 oznámil Opel, že mieni investovať okolo 11 miliárd eur do ďalších piatich rokov. Jedna miliarda z toho je záväzne určená na vývoj inovatívnych a palivovo úsporných motorov a prevodoviek.
Dejiny.
Dejiny dnes už medzinárodne známej automobilky začali v roku 1862, kedy sa Adam Opel, predtým výrobca kolies, rozhodol zahájiť výrobu vozidiel. V roku 1899 získal továreň, v ktorej všetko začalo. Veľkou mierou pomáhali i synovia Adama Opela.
V továrni, ktorú získali od jedného Francúza nevydržali veľmi dlho a už v roku 1902 rozbehli výrobu automobilov v Darracq (Francúzsko).
V roku 1902 uviedol Opel na automobilový trh svoje prvé vozidlo – model Opel 10/12 PS. Opel sa držal na vyšších priečkach v predajnosti veľmi dlho a to aj napriek ťažkej dobe. Pre ľudí bol tento automobil nielen obyčajný sen, ale aj realita. Ľuďom veľmi imponoval fakt, že autá tejto značky boli na svoju dobu veľmi luxusné za prijateľnú cenu. Bola to najpredávanejšia značka v Nemecku.
V roku 1929 sa spojili so spoločnosťou General Motors Corporation (GM). K tomuto rozhodnutiu dospeli bratia Opelovci potom, čo sa automobilka po 1. svetovej vojne dostala do menšej krízy. Pohroma bola prekonaná a Opel sa mohol rozvíjať.
V roku 2009 sa materská spoločnosť americký General Motors dostal na pokraj bankrotu a preto sa Nemecká vláda dohodla na prevzatie Opla s konzorciom kanadsko-rakúskeho výrobcu autodielov Magna International, ruskej banky Sberbank a ruského výrobca nákladných áut GAZ. Nakoniec však automobilka predaná nebola a zostala majetkom koncernu General Motors.
V roku 2017 automobilku Opel a Vauxhall odkúpil koncern PSA Peugeot Citroen a banka BNP Paribas. PSA sa tak stalo druhým najvačším predajcom automobilov v Európe. Koncern GM zároveň získal možnosť nákupu 4,9% akcií koncernu PSA.
Modely.
Súčasné modely.
OPC modely.
Opel vyrába vysokovýkonné varianty svojich automobilov pomocou dcérskej spoločnosti OPC GmbH. 

</doc>
<doc id="157655" title="Gymnázium Pierra de Coubertina" url="https://sk.wikipedia.org/wiki?curid=157655">
Gymnázium Pierra de Coubertina

Gymnázium Pierra de Coubertina je piešťanské gymnázium pomenované podľa Pierra de Coubertina, zakladateľa novodobých olympijských hier.
Gymnázium bolo založené v roku 1936 ako "Spolkové československé reálne gymnázium v Piešťanoch". Odvtedy ho absolvovalo vyše 10 000 študentov. Súčasný názov prijala škola v roku 2002. Na škole funguje štvorročné, päťročné-bilingválne aj osemročné štúdium. Popri škole tiež funguje folklórny súbor Máj, založený v roku 1996.
Študenti sa počas štúdia podieľajú aj na tvorbe školského časopisu "Gymnazista". Časopis vznikol v roku 1971 a spolu so študentmi, redaktormi, šéfredaktormi a finančnou situáciou sa menila jeho forma, vzhľad, grafická stránka a kvalita papiera. Najväčší rozmach zažil v rozmedzí rokov 1983 až 1986, kedy sa striedavo umiestňoval na prvých priečkach v súťažiach školských časopisov. V školskom roku 2003/2004 skončilo gymnázium na prvom mieste zo 129 gymnázií, čo sa týka externej formy maturity a o rok neskôr ho ministerstvo školstva vyhlásilo za najlepšie gymnázium na Slovensku.
Od školského roku 2014/2015 na škole funguje aj školská psychologička, ktorá pomáha riešiť ťažkosti študentov, a v školskom roku 2015/2016 sa otvára bilingválne štúdium.
Neoficiálnou skratkou gymnázia je "GYPY".
Budova.
Gymnázium pôvodne sídlilo v dvoch prenajatých budovách na Poštovej ulici. V roku 1937 Matica školská - príspevková organizácia založená na podporu gymnázia - zakúpila pre potreby gymnázia budovu Nový svet na Štefánikovej ulici, kde dnes sídli základná umelecká škola. V roku 1941 sa uskutočnilo slávnostné odovzdanie budovy bývalého hotela Metropol na Rázusovej ulici, ktorú Matica školská kúpila s finančnou pomocou obce Piešťany a Trenčianskej župy za 590-tisíc korún a adaptovala na školské ciele. V dvojposchodovom objekte bolo osem tried, telocvičňa, kresliareň, kabinety a vedľa školy priestranný školský dvor.
Od roku 1953 škola sídli v súčasnej budove, v objekte bývalej ľudovej a meštianskej školy na Námestí SNP č. 9. Stavba s neorenesančnými prvkami, ktorá dominuje námestiu, je postavená podľa projektu pražského architekta Ladislava Skřivánka, vybudovala ju piešťanská firma Berta &amp; Kováč v roku 1926.
Nedostačujúca malá telocvičňa sa doplnila modernou viacúčelovou telocvičňou – začala sa stavať v roku 1999 a dokončená a otvorená bola v septembri 2001. V telocvični mal domovský stánok aj basketbalový klub Piešťanské Čajky predtým, ako bola otvorená Diplomat aréna. V školskom roku 2001/2002 sa položili základy šesťtriednej budovy pôvodne pre osemročné štúdium so štyrmi apartmánmi a spoločenskou miestnosťou, do užívania bola odovzdaná na začiatku školského roka 2002/2003.
V súčasnosti majú študenti k dispozícii vynovený vonkajší areál s bežeckými dráhami, dvoma basketbalovými ihriskami a plochou na najrôznejšie hry. Počas hodín telesnej výchovy za priaznivého počasia využívajú aj priestory futbalové štadióna v Piešťanoch. Nechýba ani posilňovňa ani relaxačná miestnosť.
Riaditelia.
Vo funkcii riaditeľa sa vystriedalo 11 riaditeľov. Zoznam nie je kompletný.
Absolventi.
Na škole okrem iných študovali aj športovci Martina Moravcová, Marcela Erbanová a Ján Šlahor, ktorí sa zúčastnili letných olympijských hier v Sydney. Medzi ďalších úspešných športovcov patria držiteľ slovenského rekordu v hode diskom Jaroslav Žitňanský či plavec Ľudovít Komadel, ktorý vyrovnal v decembri 1945 svetový rekord na 400 m prsia. Na gymnáziu študoval aj herec Stanislav Štepka. 
Vynikajúce výsledky dosiahli mnohí žiaci školy vo vedomostných súťažiach a olympiádach aj na medzinárodnej úrovni. Školu na medzinárodných olympiádach reprezentovali a získali aj medailové ocenenia Tomáš Bzdušek, Boris Fačkovec, Lukáš Konečný, Jakub Konečný, Andrea Pločeková, Mikuláš Krupa, Ondrej Beláň či Jozef Bucko. Do celoslovenského kola Stredoškolskej odbornej činnosti sa v školskom roku 2016/2017 dostal študent Tomáš Blahuta s jeho prácou "Extrémizmus a manipulácia".

</doc>
<doc id="157765" title="Vlas (hlava)" url="https://sk.wikipedia.org/wiki?curid=157765">
Vlas (hlava)

Vlas (lat. "capillus") je druh chlpu, ktorý rastie na lebečnej klenbe človeka. 
Vlasy majú rôznu prirodzenú farbu a tvar (vlnitý, rovný...) v závislosti od veku, rasy, ročného obdobia a podobne. Ich úprava a umelé zafarbenie závisí od prevládajúcej módy, vkusu nositeľa, veku, ročného obdobia, geografickej oblasti a podobne. 
Vlasy rastú rýchlosťou približne 1 cm za mesiac. Na hlave má priemerný človek okolo 300 000 vlasov. Presný počet závisí od počtu vlasových folikulov, ktorý je daný pred narodením.
Rast.
Počas rastu každý vlas prechádza striedajúcimi obdobiami rastu a pokoja. Po ukončení tohto cyklu, vlas vypadne. Denne vypadne človeku približne 100 až 200 vlasov.
Fáza rastu.
Na začiatku rastovej fázy, ktorá trvá pri každom vlase okolo 3 rokov, stimuluje vlasový koreň rast vlasovej cibuľky a potom drieku.
Fáza pokoja.
Počas pokojovej fázy (trvajúcej u vlasov približne 3 mesiace) sa vlasová cibuľka posunie hore a vlas vypadne. Nový vlas začína rásť v tom istom folikule.

</doc>
<doc id="157868" title="APS-C" url="https://sk.wikipedia.org/wiki?curid=157868">
APS-C

Advanced Photo System type-C (APS-C) je formát fotografického digitálneho snímača resp. políčka filmu, definovaný veľkosťou približne 24 x 16 mm. 
Vzniká predelením bežného, tzv. 35mm filmu, na ktorý sa vedľa seba fotia políčka s veľkosťou 36 x 24 mm, na políčka ,na výšku´´ 16 x 24 mm. Tak sa na film zmestí viac políčok.
V kamerách sa tento formát nazýva Super35.
Označenie objektívov pre formát APS-C.
Snímače formátu APS-C sú rozšírené v digitálnych fotoaparátoch - kompaktných (s objektívom zabudovaným, bez možnosti výmeny), zrkadlovkách a tzv. bezzrkadlovkách.
Rôzne firmy vyrábajú výmenné objektívy pre fotoaparáty so snímačmi APS-C, každá ich označuje po svojom:
Konverzné faktory.
Každý objektív má svoju ohniskovú vzdialenosť, udávanú v milimetroch, podľa ktorej vieme predpokladať, alebo presne vypočítať, aký široký, alebo aký úzky záber, premietne na 36 x 24 mm veľký snímač, resp. filmové políčko.
Keď je za objektívom snímač inej veľkosti, pre jednotnú predstavu o novovzniknutom uhle záberu, používame faktor výrezu, inak konverzný faktor.
Vypočítava sa delením uhlopriečky políčka 36 x 24 mm (po anglicky "full frame", Nikon FX) uhlopriečkou nového formátu.
Full frame a k nemu priradená ohnisková vzdialenosť je etalón vo fotografii. 
Keď fotíme na iný formát ako je full frame, môžeme vynásobiť ohniskovú vzdialenosť napísanú na objektíve faktorom výrezu. Tým získame ekvivalentný, všeobecne zrozumiteľný údaj o uhle šírky záberu.
Príklad: Natáčam na APS-C cez 100mm objektív, s rovnakou šírkou záberu, ako kameraman vedľa mňa na full frame cez 150 mm objektív.
Keďže na zobrazenie políčka "full frame" treba veľké objektívy, vo vreckovom fotoaparáte full frame snímač a väčšie nenájdete.
Snímače približne formátu APS-C dávajú výrobcovia do malých aj väčších, kompaktných, zrkadlových aj bezzrkadlových digitálnych fotoaparátov. Presnejšie faktory výrezu u výrobcov fotoaparátov sú nasledovné:
Objektívy pre APS-C.
Objektívy určené pre formát APS-C, ako napríklad modelová rada Canon EF-S, sú typicky menšie a ľahšie ako pre full frame, a umiestňujú zadnú časť objektívu bližšie k snímaču. Podľa výrobcu nie sú kompatibilné s telami "full frame" zrkadloviek (EOS 6D, EOS 5D, EOS 1D X), pretože používajú zrkadlo plného rozmeru ktoré by udieralo do ich zadnej časti. Ich účelom nie je osvietiť väčšie políčko, väčšinou na full frame fotia s tmavými okrajmi.

</doc>
<doc id="157876" title="Xubuntu" url="https://sk.wikipedia.org/wiki?curid=157876">
Xubuntu

Xubuntu je jedna z oficiálnych derivácii Linuxovej distribúcie Ubuntu. Používa jadro rovnaké ako pôvodné Ubuntu, ale namiesto grafického rozhrania Gnome používa Xfce. Prvá stabilná verzia, Dapper Drake, vyšla 1. júna 2006 pod označením 6.06 LTS. Neskôr bola aktualizovaná na verziu 6.06.1 LTS. Prvýkrát sme sa však mohli stretnúť s Xubuntu po vydaní Ubuntu 5.10, keď sa dalo Xubuntu doinštalovať pomocou meta-balíka z Ubuntu, Kubuntu alebo Edubuntu.
Xubuntu má 6-mesačný vývojový cyklus, identický s ostatnými deriváciami. Jeho veľkou výhodou je rýchlosť a nenáročnosť - na starších počítačoch pracuje svižnejšie ako Ubuntu. Z derivácií Ubuntu pracuje svižnejšie ako všetky, s výnimkou Lubuntu. Xubuntu tak isto kladie dôraz na využívanie čisto GTK+ aplikácií, kde je to len možné.
Distribúcia.
Inštalácia Xubuntu.
Zaslanie cez ShipIt program nie je možné, na rozdiel od väčšiny ostatných oficiálnych derivácii.
Kúpenie CD cez slovenské stránky Linuxos.sk alebo Ubuntu.kayle.sk
Upgrade zo starších verzií
Pomocou repozitárov
Verzie.
Prvá LTS (long time support=dlhodobo podporovaná) verzia bola 6.06 (Dapper Drake) vydaná 1. júna 2006.
Používanie Xubuntu.
Inštalácia softvéru.
Xubuntu sa dá jednoducho rozšíriť pomocou apt-get, pričom je hneď prítomný grafický nástroj Synaptic. Xubuntu je zároveň jediná derivácia, ktorá má metabalík build-essentials, kde je zahrnutý najdôležitejší softvér pre kompilovanie zo zdrojových kódov. Xubuntu používa rovnaké balíčky, ako ktorákoľvek iná oficiálna derivácia Ubuntu.
Neslobodný softvér.
Xubuntu je ako ostatné ubuntu distribúcie debianovského typu a to znamená silný príklon k slobodnému softvéru. Neslobodný softvér nie je primárne prítomný v tejto distribúcii. Dôvodom sú licenčné zmluvy. Doinštalovanie neslobodného softvéru, ako napríklad niektoré multimediálne kodeky alebo Flash Player, urobíte priamo v aplikácii Synaptic. Niektoré programy, opierajúce sa o aj proprietárny softvér, majú však tieto vlastnosti v štandardných deb balíčkoch vypnuté. Príkladom môže byť nástroj na prístup do databáz tOra, ktorý keď chceme používať aj na prístup do proprietárnej databázy Oracle, musíme ho inštalovať trošku zložitejším spôsobom .
Xfce 4.4.
Odľahčené rozhranie, ktoré pracuje rýchlejšie ako KDE alebo Gnome. Zároveň má však menej funkcií a jednoduchšie programové vybavenie. Xfce má množstvo pluginov, ktoré sa dajú taktiež doinštalovať cez Synaptic. Doinštalovaním Xfce do ktorejkoľvek oficiálnej distribúcie Ubuntu vlastne dostaneme plnohodnotné Xubuntu, a pritom sa nepoškodí predchádzajúca distribúcia. Pri prihlasovaní si môžeme vybrať, aké grafické rozhranie chceme použiť. Je teda možné nainštalovať všetky oficiálne distribúcie založené na Ubuntu na jednom oddieli pevného disku.

</doc>
<doc id="157934" title="Vlajka Spojeného kráľovstva" url="https://sk.wikipedia.org/wiki?curid=157934">
Vlajka Spojeného kráľovstva

Vlajka Spojeného kráľovstva – známa ako „"Union Jack"“, má svoju dnešnú zložitú podobu z roku 1801. Vyvíjala sa však dlhú dobu a zobrazuje históriu Spojeného kráľovstva, pretože obsahuje vlajky Anglicka, Škótska a Írska.
Dejiny vlajky.
Od druhej polovice 13. storočia (1277) sa v Anglicku používala biela vlajka s červeným stredovým krížom sv. Juraja. Keď sa roku 1603 stal anglickým panovníkom škótsky kráľ Jakub VI. (v Anglicku známy ako Jakub I.), ktorý vyhlásil úmysel nazývať sa kráľom Veľkej Británie, dal na znamenie únie (spojenie) obidvoch krajín vytvoriť spoločnú vlajku ("Union Flag"). Tá obsahovala ako doterajšiu vlajku anglickú, tak aj škótsku, ktorá má modré pole s bielym uhlopriečnym krížom sv. Ondreja, patróna Škótska. Aby sa nedávala žiadnej z oboch vlajok prednosť, dostal list novej vlajky farbu modrú, zatiaľ čo červený sväto-jurský kríž s novo pridaným bielym lemovaním bol položený na biely kríž ondrejský. Jakub I. nariadil vztyčovanie tejto vlajky na hlavnom sťažni všetkých lodí svojich poddaných 12. 4. 1606, jeho nástupca Karol I. ich však obmedzil roku 1634 iba na vojenské plavidlá kráľovského námorníctva. Po povstaní v Škótsku sa vlajka prestala používať vôbec a až v období reštaurácie za Karola II. zaviala po roku 1660 znovu na kráľovských lodiach. Po opätovnom spojení Anglicka so Škótskom a vzniku Veľkej Británie roku 1707 sa stala vlajkou národnou a pre obchodné lode bola zavedená tzv. červená služobná vlajka. Pôvod názvu "Union Jack" nie je jasný. Termín Jack bol po prvýkrát používaný v britskom vojnovom loďstve ako označenie pre britskú vlajku zavesenú na hlavnom sťažni, ktorá bola o niečo menšia, ako vlajky vtedy na lodiach používané. Je možné, že termín Jack, pripísaný tejto malej vlajke, sa vžil ako dôverné označenie britskej vlajky vôbec.
Po pripojení Írska aktom o únii roku 1800 bolo za kráľa Juraja III. Vytvorené Spojené kráľovstvo veľkej Británie a Írska a roku 1801 je do britskej vlajky včlenená aj vlajka Írska, červený uhlopriečny kríž sv. Patrika na bielom poli. Aby však pri rovnakej šírke kríž sv. Patrika nezakrýval kríž ondrejský, boli ramená červeného uhlopriečneho írskeho kríža zúžené o viac ako polovicu a posunuté tak, aby – keď sa pozeráme zo stredu – ľavá časť uhlopriečneho ramena bola vždy červená, pravá biela. Touto heraldickou finesou sa obidva kríže spojili, tak že jeden neprekrýva druhý. Takýto vzhľad si britská vlajka podržala dodnes, aj napriek tomu, že roku 1922 vznikol z väčšej časti Írska slobodný štát a úradný názov monarchie bol zmenený na Spojené kráľovstvo Veľkej Británie a Severného Írska.
Začiatkom 17. storočia bola zavedená tzv. červená služobná vlajka ("Red Ensign") ako vlajka, ktorú používala Červená eskadra, jedna z troch, na ktoré sa v tej dobe delilo britské kráľovské vojenské loďstvo. Na tejto vlajke bol sväto-jursky kríž umiestnený v ľavom hornom rohu. V roku 1674 bolo kráľovským výnosom rozšírené právo používať červenú vlajku aj na obchodné lode, v roku 1707 nahradila sväto-jurský kríž v ľavom hornom rohu vlajky vtedajšia britská vlajka a roku 1801 súčasný "Union Jack". Táto posledná verzia bola potvrdená roku 1864 ako vlajka pre lode registrované vo Veľkej Británii.
Obchodné lode pod vedením záložných námorných dôstojníkov používali od roku 1864 obdobnú modrú služobnú vlajku ("Blue Ensign"). Obidve tieto vlajky sa stali vlajkami britských kolónií a iných závislých územiach, keď boli vo vlajúcej časti doplnené vlajkovým emblémom (nazývaným po ) príslušného územia.
Modrú služobnú vlajku používajú v súčasnej dobe britské závislé územia, Gibraltár, Svätá Helena, Britské Panenské ostrovy, Falklandy, Kajmanie ostrovy, Montserrat, Turks a Caicos, Pitcairnove ostrovy.
Vlajky závislých území, ktoré používajú modrú služobnú vlajku.
Červená vlajka platí iba na Bermudách.
Vlajka závislého územia, ktoré používa červenú služobnú vlajku.
Ale aj po získaní nezávislosti si základnú modrú vlajku ponechali – Austrália, Nový Zéland, Fidži a Tuvalu.
Vlajky nezávislých krajín, ktoré si ponechali základnú modrú vlajku.
Britská vlajka sa používa ako jediná v Britskom antarktickom území.

</doc>
<doc id="157979" title="MTV (televízna stanica)" url="https://sk.wikipedia.org/wiki?curid=157979">
MTV (televízna stanica)

MTV (skratka z "Music Television") je prvá výhradne hudobná televízna stanica na svete. Založená bola 1. augusta 1981 spoločnosťami Warner a AmEx a svoje vysielanie začala príznačne piesňou „Video Killed the Radio Star“ od skupiny The Buggles. Vysielanie bolo ihneď od začiatku 24 hodín denne. V súčasnosti má niekoľko regionálnych a tematických mutácií. Zároveň jej sesterskou televíznou stanicou je VH1.
Koncom osemdesiatych rokov MTV začala tvoriť vlastné programy, ako napr. Club MTV, Week In Rock alebo YO!MTV Raps. Vysielanie pre Európu je realizované z londýnskeho štúdia, ktoré v histórii MTV zostáva kultovým. V deväťdesiatych rokoch sa MTV rozširuje do celého sveta.
Popularitu si získala reláciami ako "MTV Unplugged". Známe sú tiež hudobné ceny MTV Music Awards, MTV Europe Music Awards a MTV Video Music Awards.

</doc>
<doc id="158045" title="Linux Mint" url="https://sk.wikipedia.org/wiki?curid=158045">
Linux Mint

Linux Mint je jedna z neoficiálnych derivácii Linuxovej distribúcie Ubuntu. Distribúcia vznikla ako nápad vytvoriť plnohodnotnú distribúciu na 1 CD.
Linux Mint má približne 2-mesačný vývojový cyklus, ktorý záleží na miere vydávania nových verzií softvéru a vlastnom pokroku.
Vývojári Mint Linuxu zastávajú filozofiu Ubuntu, a všade kde sa dá preferujú slobodný softvér pred neslobodným. Zároveň však nevidia dôvod použiť priamo v distribúcii ten neslobodný softvér, ktorý si okamžite musia používatelia iných distribúcii pridávať.
Inštalácia Mint Linuxu.
Inštalácia je jednoduchá a podobná Ubuntu Linux. Particionátor je zrozumiteľný, takže napríklad vedľa systému Windows, je možné nainštalovať Linux Mint, alebo inú distribúciu Linuxu. Systém Linux Mint automatický pridá do zavádzača operačného systému možnosť výberu pri spustení počítača, kde si vyberiete operačný systém, ktorý chcete. Alebo sa dá "použiť celý disk" a inštalátor nainštaluje iba Linux Mint na celý hard disk. Linux Mint je vhodný najmä pre začínajúcich linuxových nadšencov. Hneď po základnej inštalácii sú k dispozícii už nainštalované multimediálne kodeky, java, flash-plugin. V niektorých linuxových distribúciach treba tieto kodeky doinštalovať ručne, kvôli ich proprietárnym licenciám. Pred inštaláciou je možné spustiť Live verziu na jednoduché vyskúšanie systému bez potreby inštalácie na hard disk.
Popri bootovaní a zavedení inštalácie z CD, existuje aj možnosť zavedenia operačného systému z USB kľúča (za predpokladu, že počítač je schopný bootovať z USB). Tento boot je potrebné nastaviť v BIOSe počítača. Na vytvorenie inštalačného USB kľúča postačujú jednoduché grafické programy. Z oficiálnej stránky www.linuxmint.com stačí stiahnuť ISO obraz, pomocou programu Gparted naformátovať USB kľúč a cez program Unetbootin skopírovať ISO obraz na USB kľúč. Po tomto kroku stačí reštartovať počítač, v BIOSe nastaviť bootovanie z USB a nechať zaviesť obraz z USB kľúča.
Verzie.
1.0 beta.
"Ada" je založená na Kubuntu 6.06 Dapper Drake. Je to prvá verzia Linuxu Mint. Nikdy nebola oficiálne vydaná plná verzia, iba ako betaverzia. Používa rozhranie KDE a jadro verzie 2.6.15
2.0.
"Barbara" je založená na Ubuntu 6.10 Edgy Eft. Ponúka plnohodnotné kodeky, pluginy do Firefoxu a podobne. V tejto verzí sú však veľmi obmedzené možnosti kancelárie – OpenOffice.org je obmedzený len na Writer a Calc. Používa Gnome a jadro 2.6.17
2.1.
"Bea" je vylepšenou Barbarou. Prináša tretí balík z OpenOffice.org – Impress na tvorbu prezentácii. Taktiež bol pridaný xchat-gnome
2.2.
"Bianca" je posledná edícia založená na Ubuntu Edgy. Prináša nové, vlastné aplikácie, ako MintMenu alebo MintDisk. Najväčšou zmenou je celkové prerobenie Gnome. Jeden panel, vlastné menu, vlastná téma ikon, vlastné logá a podobne
Bianca vyšla v niekoľkých verziách: 
3.0.
"Cassandra" je založená na Ubuntu 7.04. Táto verzia obsahuje Gnome 2.18, Kernel 2.6.20, OpenOffice.org 2.2 a plánuje sa niekoľko dôležitých noviniek
3.1.
"Celena" je založená na Ubuntu 7.04. Táto verzia obsahuje Gnome 2.18, Kernel 2.6.20, OpenOffice.org 2.2 a plánuje sa niekoľko dôležitých noviniek
4.0.
"Daryna" je založená na Ubuntu 7.10. Táto verzia obsahuje Gnome 2.20, Kernel 2.6.22, OpenOffice.org 2.3 a plánuje sa niekoľko dôležitých noviniek
5.0.
"Elyssa" je založená na Ubuntu 8.04 Hardy Heron LTS (Long Term Support). Táto verzia je z dlhodobou podporou (Desktop) April 2011 a (Server) April 2013
6.0.
"Felicia" je založená na Ubuntu 8.10 Intrepid Ibex
7.0.
"Gloria" je založená na Ubuntu 9.04 Jaunty Jackalope
8.0.
"Helena" je založená na Ubuntu 9.10 Karmic Koala
9.0.
"Isadora" je založená na Ubuntu 10.04 LTS Lucid Lynx (Long Term Support). Táto verzia je s dlhodobou podporou do apríla 2013 (desktop verzia) a apríla 2015 (server verzia)
10.0.
"Julia" je založená na Ubuntu 10.10 (Maverick Meerkat).
11.0.
"Katya" je založená na Ubuntu 11.04 (Natty Narwhal).
12.0.
"Lisa" je založená na Ubuntu 11.10 (Oneiric Ocelot).
13.0.
"Maya" je založená na Ubuntu 12.4 (Quantal Quetzal).
14.0.
"Nadia"
15.0.
"Olivia"
16.0.
"Petra"
17.0 LTS.
Qiana je najnovšia Long Term Support verzia, čo znamená podporu do apríla 2019.
17.3.
"Rosa" Veľmi populárna verzia ktorú mnohí aj dnes uprednostňujú pred novšími verziami.
18.0 LTS.
"Sarah" Najvýznamnejšia zmena v tejto verzií je nahradenie "systinit systemd". 
19.0 LTS.
"Tara" Najnovšia verzia Linuxu Mint. V tejto verzií už nieje možné prepnúť naspäť na "sysinit", je možné mať len "systemd". V tejto verzií sa tiež prestalo podporovať grafické užívateľské prostredie KDE.

</doc>
<doc id="158161" title="James Tobin" url="https://sk.wikipedia.org/wiki?curid=158161">
James Tobin

James Tobin (* 5. marec 1918, Champaign, Illinois, USA – † 11. marec 2002, New Haven, Connecticut) bol americký ekonóm. 
Rozvinul Keynesové ekonomické teórie. Zaoberal sa makroekonomikou a štátnymi zásahmi do ekonomiky. Jeho akademická práca zahŕňa prínos k štúdiu investícií, monetárnej a fiškálnej politike a finančným trhom. Známa je jeho "Tobinova daň", ktorú formuloval, aby sa predchádzalo špekuláciám na devízovom trhu. Za hlavnú poruchu súčasnej trhovej ekonomiky vidí neúplnú zamestnanosť.
V roku 1981 získal Cenu Švédskej ríšskej banky za ekonomické vedy na pamiatku Alfreda Nobela.

</doc>
<doc id="158481" title="Fredegarova kronika" url="https://sk.wikipedia.org/wiki?curid=158481">
Fredegarova kronika

Fredegarova kronika alebo Kronika takzvaného Fredegara alebo (najmä spolu s rozšírením pridaným v roku 751 zriedkavo aj) Historia Francorum alebo Chronicarum quae dicuntur Fredegarii Scholastici libri IV („Štyri knihy kroník takzvaného Fredegara scholastika“) je franská kronika spísaná v 7. storočí v Burgundsku. Má štyri častí.
Ako "Fredegarova kronika" sa označuje od 16. storočia, aj keď je zrejmé, že autorov diela bolo viac. Nie je známe ani presné meno údajného autora, môže to byť Fredegar alebo Fredegart.
Je najstarším dôveryhodným zdrojom informácií o Slovanoch na území Strednej Európy v období Samovej ríše..

</doc>
<doc id="158485" title="Llullaillaco" url="https://sk.wikipedia.org/wiki?curid=158485">
Llullaillaco

Llullaillaco (ajm. "llulla" - "špinavý" + "yacu" - "voda", keč. "lullac" - "ležiaci" + "yacu" - "voda") je názov v súčasnosti neaktívneho stratovulkánu, nachádzajúceho sa na argentínsko čilských hraniciach. S výškou 6 739 m je to druhá najvyššia sopka, ktorej erupcia bola zaznamenaná v historickej dobe, zároveň je to aj piata najvyššia sopka sveta (vrátane neaktívnych). Absolútne najvyššia aktívna sopka sa nachádza tiež v Južnej Amerike - približne 200 km južne ležiaca Nevados Ojos del Salado.
Geologická stavba.
Približne pred 150 000 rokmi nastal kolaps staršej vulkanickej stavby, čoho dôkazom sú rozsiahle depozity pyroklastík na argentínskej strane. Neskorší vývoj vytvoril viacero lávových dómov a s nimi asociovaných lávových prúdov prevažne dacitového zloženia. V druhej polovici 19. storočia boli zaznamenané tri menšie explozívne erupcie, jedna aj s výlevom lávy.

</doc>
<doc id="158511" title="Van Allenove radiačné pásy" url="https://sk.wikipedia.org/wiki?curid=158511">
Van Allenove radiačné pásy

Van Allenove radiačné pásy alebo len radiačné pásy sú oblasti v okolí planéty, v ktorých je zachytené korpuskulárne žiarenie (energetické ióny a elektróny). Ide o častice slnečného vetra zachytené v magnetickom poli planéty, preto je ich existencia možná len u planét s magnetosférou. Radiačné pásy Zeme sa nazývajú Van Allenove pásy podľa objaviteľa vnútorného pásu, profesora Van Allena, ktorý ho objavil v roku 1958 na základe meraní prvej americkej družice Explorer 1. Poznáme vonkajší a vnútorný Van Allenov pás. Vonkajší objavil profesor Vernov a jeho spolupracovníci na základe údajov zo sovietskej sondy Luna 1.
V roku 2013 NASA oznámila existenciu tretieho radiačneho pásu.
Charakteristika.
Van Allenove pásy sa rozprestierajú od výšky zhruba nad zemským povrchom do vzdialenosti asi . Vnútorný radiačný pás tvorí zhustenie častíc vo výške asi , čo je okolo 0,1 až 1,5 zemských polomerov. Vyššia oblasť zhustenia vo výške zhruba 15 000 (2 – 10 zemských polomerov) je vonkajší pás. Vo vnútornom páse prevládajú energetické protóny s veľkou energiou. Je oveľa stabilnejší kvôli vyššej magnetickej energii ako vonkajší pás. Ten tvoria menej energetické elektróny s energiami merateľnými v kiloelektrónvoltoch. Oba pásy obklopujú Zem symetricky okolo jej magnetickej osi. Na priereze majú pásy polmesiacovitý tvar, čo je zapríčinené topológiou kriviek geomagnetického poľa. Zahusťujúce sa krivky majú efekt magnetického zrkadla, preto nimi väčšina nabitých častíc nemôže preniknúť až k pólu. Častice sa preto odrážajú späť a putujú k druhému zrkadlu nad druhým pólom, ktoré ich opäť odrazí. Týmto spôsobom sú častice v radiačnom páse dlhodobo uväznené. Pokiaľ majú častice vhodný uhol letu vzhľadom na siločiary a vhodné energie, môžu v oblastiach zrkadiel prenikať až do atmosféry, kde môžu spôsobiť polárnu žiaru. Pravdepodobnosť ich vysypávania do atmosféry je tým väčšia, čím väčší príkon častíc od Slnka pozorujeme, najväčšia preto býva v čase geomagnetických búrok.
Nabité častice vo Van Allenových pásoch sú ovládané Lorentzovou silou. Vykonávajú tri rôzne pohyby: obeh okolo svojej siločiary s periódou niekoľko mikrosekúnd až milisekúnd, špirálový pohyb pozdĺž siločiar a pohyb častíc kolmý na rovinu magnetického poludníka. Častice strácajú svoju energiu pri zrážkach s časticami atmosféry. Neustále však pribúdajú nové častice vznikajúce rozpadom sekundárneho kozmického žiarenia, zo slnečného vetra a z ionosféry. Van Allenove pásy majú všetky planéty s magnetosférou. Najmohutnejšie v slnečnej sústave ich má Jupiter, keďže má zo všetkých planét najsilnejšie magnetické pole. Jupiterove pásy sú silne ovplyvňované mesiacom Io, ktoré dodávajú pásom ióny síry a sodíka.
Zvýšená radiácia najmä vo vnútornom páse spôsobuje problémy družiciam, ktorých obežná dráha pretína túto oblasť. Jednou z nich je aj Hubblov vesmírny ďalekohľad, ktorý je pri prelete Van Allenovými radiačnými pásmi vypínaný.
Vplyv Van Allenových pásov na človeka.
Úrovne žiarenia v pásoch by boli pre človeka nebezpečné, ak by im bol vystavený dlhší čas, alebo bez odtienenia radiácie. Na tienenie je možné použiť konštrukcie a materiály aj s inou úlohou, tieniť môže napr. vlastná stena hermetizovaných priestorov kozmickej lode, nádrže, zásoby vody, zásoby paliva, tepelná izolácia, konštrukcia protimeteorickej ochrany a pod. Misie Apollo minimalizovali nebezpečenstvo pre astronautov tým, že kozmické lode leteli vysokou rýchlosťou cez tenšie oblasti vonkajších pásov a úplne obchádzali vnútorné pásy, s výnimkou misie Apollo 14, kde kozmická loď prechádzala radiačnými pásmi priamo.
Prúdy častíc vo Van Allenových pásoch.
Hustota toku častíc, tvar pásov a umiestnenie špičkového toku sú rôzne, predovšetkým v závislosti od slnečnej aktivity.
Na magnetickom rovníku majú elektróny s energiou presahujúcou 5 000 keV (resp. 5 MeV) všesmerové toky v rozmedzí od 1,2 × 106 (resp. 3,7 × 104) do 9,4 × 109 (resp. 2 × 107) častíc na štvorcový centimeter za sekundu. 
Protónové pásy obsahujú protóny s kinetickými energiami v rozmedzí od asi 100 keV, ktoré dokážu preniknúť len do hĺbky 0,6 μm olova, do protónov s energiami viac ako 400 MeV, na ktorých odtienenie by bolo potrebných až 143 mm olova. 
Pre modelovanie počtu a toku častíc sa používajú protónové modely AP8MIN a AP8MAX. Protónové modely AP8 sú empirické modely všesmerovo zachyteného protónového toku v zemskej magnetosfére. Modely boli odvodené z meraní satelitov v 60. a 70. rokoch

</doc>
<doc id="158808" title="Odmocnina" url="https://sk.wikipedia.org/wiki?curid=158808">
Odmocnina

n-tá odmocnina z čísla "x" je také číslo "y", pre ktoré platí, že "y" × "y" × … "y" = "x", kde sa "y" vyskytuje n-krát. Odmocnina je inverznou funkciou k mocnine. Platí, že n-tá odmocnina čísla "x" sa rovná 1/n-tej mocnine čísla "x":
formula_1. 
2. odmocnina
Číslo, ktoré odmocňujem, musím rozdeliť na súčin (násobenie) dvoch rovnakých čísiel: formula_2, pretože 9 = 3 × 3, z čoho jedno číslo je náš výsledok.
3. odmocnina
Napríklad: formula_3 = 2, pretože osmičku môžem rozdeliť na súčin 2 × 2 × 2.
4. a ďalšie typy odmocnín fungujú na tom istom princípe, záleží len od toho, aká hodnota je nad odmocninou.
Záporné čísla nie je možné (v množine reálnych čísiel) odmocniť párnou odmocninou (2, 4, 6…), ale dajú sa bez problémov odmocniť nepárnou odmocninou (3, 5, 9…). Je to preto, lebo súčin párneho počtu rovnakých čísiel je vždy kladné číslo: 2 × 2 = 4, ale aj −2 × −2 = 4. Dajú sa však získať výsledky párnych odmocnín záporných čísiel v množine komplexných čísiel.

</doc>
<doc id="158815" title="SeaMonkey" url="https://sk.wikipedia.org/wiki?curid=158815">
SeaMonkey

SeaMonkey je slobodný a multiplatformový balík internetových aplikácií. Jeho súčasťou je internetový prehliadač, e-mailový klient, XHTML a HTML editor a IRC klient. Tento balík nadväzuje na sadu Mozilla Suite, ktorej vývoj bol v roku 2005 ukončený. Je šírený pod licenciou MPL/GPL.
Webový prehliadač je založený na vykresľovacom jadre Gecko spĺňajúcom štandardy XHTML a CSS. Gecko je rýchly a robustný nástroj, ktorý je otvorený, prenosný, rozšíriteľný a ľahko upraviteľný. Používa sa v množstve ďalších .
Ďalšou použitou technológiou je XUL (rozšíriteľné používateľské rozhranie "eXtensible User-interface Language"). Ide o prenosnú technológiu používateľského rozhrania založenú na XML. Táto technológia umožňuje vývojárom definovať od systému nezávislé grafické používateľské rozhranie použitím zmesi XML, XHTML, CSS a ECMAScriptu (JavaScript).
História.
10. marca 2005 Mozilla Foundation oznámila, že už nebude vydávať ďalšie verzie balíka Mozilla Suite a verzia 1.7.x je posledná. Jej cieľom bolo zamerať sa na vývoj samostatných aplikácií ako Firefox či Thunderbird. Napriek tomu zdôraznila, že bude hostovať komunitný projekt, ktorý sa bude snažiť o pokračovanie vývoja. Tým je teraz SeaMonkey Council, ktorý projekt spravuje pod novým menom SeaMonkey.
Voľba názvu a loga.
Najmä z dôvodu odlíšenia od produktu, ktorý pôvodne vyvíjala Mozilla Foundation, a ktorý bol v tej dobe ešte udržiavaný na úrovni bezpečnostných aktualizácií, bolo nutné zvoliť nový názov projektu. 2. júla 2005 bolo potvrdené meno SeaMonkey, pôvodne používané ako kódové označenie vývojových verzií Mozilla Suite. 
Na nové logo bola vyhlásená súťaž. Z veľkého množstva návrhov bol vybraný víťazný.
SeaMonkey Council.
Ľudia zodpovední za chod projektu a riadenie vývoja sa označujú ako SeaMonkey Council. V súčasnosti (júl 2013) sú to nasledujúce osoby:

</doc>
<doc id="158827" title="Themis" url="https://sk.wikipedia.org/wiki?curid=158827">
Themis

Themis (2. pád Themidy) alebo Themida alebo Temis (gr. Θέμις - Themis) je grécka bohyňa nebeského alebo prirodzeného poriadku. Podľa Hesioda bola dcérou boha neba Urana a bohyne Zeme Gaie.
Dcéry.
Niekedy sa považuje za druhú Diovu manželku, pretože s ním mala deväť dcér:
Themis a Dika.
S Dikou , bohyňou spravodlivosti, stávali pri Diovi, keď vykonával sudcovskú funkciu. Museli byť obe prítomné, lebo zákonný poriadok a spravodlivosť sú síce dve odlišné veci, ale pri správnom rozsudku by mali byť v súlade.
U Rimanov Themis a Dika splynuli do jedinej bohyne práva a spravodlivosti, Iustitie.
Podľa niektorých autorov mala ešte dvoch synov s Titanom Íapetom - Prometea a Epimetea. Iní za ich matku pokladajú Okeanovnu Klymenu.

</doc>
<doc id="158898" title="Uziel Gal" url="https://sk.wikipedia.org/wiki?curid=158898">
Uziel Gal

Uziel Gal (* 15. december 1923 – † 7. september 2002) bol izraelský konštruktér. Skonštruoval samopal Uzi.
Život.
Narodil sa v Nemecku v meste Weimar. Vlastným menom sa volal "Gotthard Glass". Po nástupe nacistov k moci spolu s rodinou utiekol do Británie a neskôr do Palestíny, ktorá vtedy bola britským mandátnym územím. Tam si zmenil svoje meno z Glass na Gal. Pripojil sa do židovskej skupiny Hagana, ktorá bojovala proti Britom a Arabom, aby sa vzdali vlády nad ich územím, na ktorom chceli vyhlásiť vlastný židovský štát. Uplatnil sa najmä pri výrobe a ilegálnom získavaní zbraní. Absolvoval dôstojnícky kurz a bojoval v židovsko-arabskej vojne. Keď v 1948 vznikol Izrael, stal sa dôstojníkom v oficiálnej izraelskej armáde.
Izraelské ozbrojené skupiny a spočiatku aj armáda používala rôzne zbrane, najmä britské samopaly Sten, ktoré boli síce účinné a ľahko sa vyrábali, ale neboli vhodné na boj v púšti. Preto sa Gal rozhodol skonštruovať samopal, ktorý by spĺňal tieto požiadavky. Študoval konštrukcie viacerých zbraní, najviac sa však inšpiroval československým samopalom vzor 25. Svoj samopal predstavil v roku 1951. Bol pomenovaný ako Uzi, čo je zdrobnenina mena Uziel. Sám Uziel Gal však proti tomu protestoval. Samopal Uzi dnes patrí medzi najrozšírenejšie samopaly na svete. V roku 1958 bol prvou osobou, ktorá bola ocenená cenou Izraelskej bezpečnosti.
V roku 1976 sa odsťahoval do USA, pretože jeho dcéra Tamar mala nádor na mozgu a potrebovala špeciálnu zdravotnú starostlivosť. V roku 1984 Tamar zomrela. Jeho manželka Ahuva zomrela v roku 1998. 
Uziel Gal zomrel v USA roku 2002 na rakovinu. Pochovaný je v "Kibuc Jagur" pri svojej dcére a manželke. 

</doc>
<doc id="158941" title="Leoš Janáček" url="https://sk.wikipedia.org/wiki?curid=158941">
Leoš Janáček

Leoš Janáček (* 3. júl 1854, Hukvaldy – † 12. august 1928, Ostrava)) bol český hudobný skladateľ. Spolu s Antonínom Dvořákom a Bedřichom Smetanom patrí k najvýznamnejším českým skladateľom.
Životopis.
Narodil sa v Hukvaldoch na severovýchodnej Morave. Už ako sedemročný spieval v chóre. Neskôr ho prijal učiteľ Pavol Křížkovský za fundatistu augustínskeho kláštora na Starom Brne. Janáček pod jeho vedením nadobudol základy hudobného vzdelania, lebo osnova a spôsob vyučovania boli podobné ako neskôr na konzervatóriu. Popri hudobnom vzdelaní vo fundácii dostával Janáček aj všeobecné vzdelanie absolvovaním troch tried reálky a učiteľského ústavu, kde sa v roku 1872 stal učiteľom. Teoretické vzdelanie získal v rokoch 1874 až 1890 na pražskej organovej škole u Františka Blažka a u Zdeňka Skuherského, neskôr tieto štúdiá dokončil v rokoch 1879 až 1890 na konzervatóriách v Lipsku a Viedni. Po štúdiách sa vrátil do Brna, kde dirigoval spevokol Svätopluk, neskôr súbor Brněnskej besedy a zaoberal sa štúdiom ľudovej hudby.
V roku 1881 sa oženil s dcérou riaditeľa učiteľského ústavu Zdeňkou Schulzovou. V tomto ústave pomáhal pri založení organovej školy, ktorá sa neskôr stala Štátnym konzervatóriom. O osem rokov neskôr, v roku 1889, sa zoznámil so zberateľom moravských ľudových piesní Františkom Bartošom. Neskôr s ním a Pavlom Vášom zostavil zbierku moravských ľudových piesní.
Svojou tvorbou nemohol dlho preniknúť ani do Prahy, ani do cudziny. Obrat nastal až v roku 1916, keď Karel Kovařovic uviedol v pražskom Národnom divadle jeho operu "Jej pastorkyňa". O dva roky neskôr v roku 1918 ju uviedli vo Viedni a tak sa mu otvorila cesta najprv do Nemecka a neskôr do celého sveta.
Janáčkova rozsiahla skladateľská činnosť sa ešte spájala s veľkou prácou organizačnou a výchovnou. Od r. 1919 do r. 1925 bol vyučujúcim profesorom Majstrovskej školy pražského konzervatória s pôsobiskom v Brne; členom Českej akadémie (1912); dopisujúcim členom The School of Slavonic Studies (1928) i členom významných českých spolkov. Masarykova univerzita mu v Brne udelila v roku1925 čestný doktorát filozofie za jeho celoživotný tvorivý odkaz.
Zomrel nečakane na zápal pľúc 12. augusta 1928 v ostravskej nemocnici.
Je po ňom pomenovaný impaktný kráter "Janáček" na planéte Merkúr.
Tvorba.
Rozdelenie tvorby.
Generačne ho zaraďujeme do línie Antonín Dvořák a Zdeněk Fibich, ale Janáček slohovými znakmi svojej hudby hlboko prerástol do 20. storočia. Česká hudba práve v Janáčkovi dostala impulz, ktorý rozvinul pojem česká hudba a zasiahol do európskej hudby.
Janáčka môžeme orientáciou tvorby prirovnať k Stravinskému, Bartókovi i Hindemithovi. Podobne ako Bartók bol uznávaný veľmi dlho ako folklorista. Nielenže zbieral piesne, ale ich aj študoval a poukázal na ich zvláštnosti. Spolu s Františkom Bartošom spolupracoval na dvoch vydaniach zbierky "Národní písně moravské" a práve túto zbierku podložil i teoretickou štúdiou "O hudobní stránce písně moravské". Janáček na základe folklóru vytvoril systém nazývaný nápevková teória. Od roku 1922 používal v záznamoch nápevov Hippov chronoskop, čím dosiahol efektívnejšiu metódu záznamu. Jeho tvorbu môžeme rozdeliť do troch charakterovo odlišných období:
Dielo.
Operná tvorba.
Janáček bol skladateľ takmer výlučne programový. Preto najrozsiahlejšia a umelecky najmohutnejšia je jeho operná tvorba. V operách odmietol dôsledné využitie príznačných motívov známych z Wagnerových romantických opier a použil svoju nápevkovú teóriu. Napísal deväť opier:
Symfonická tvorba.
V jeho raných skladbách nájdeme vplyv Antonína Dvořáka. Pozoruhodné je, že nenapísal ani jednu symfóniu.
Kantátová tvorba.
Kantátovú tvorbu obohatil Janáček netradičnými dielami tak námetovým zameraním, ako aj hudobnou rečou a formou:

</doc>
<doc id="159010" title="Zlatá bula sicílska" url="https://sk.wikipedia.org/wiki?curid=159010">
Zlatá bula sicílska

Zlatá bula sicílska (lat. "Bulla Aurea Siciliæ") je dokument, ktorý významne ovplyvnil postavenie stredovekého českého štátu. Vydal ju 26. septembra 1212 rímsky kráľ Fridrich II. Štaufský v Bazileji českému kráľovi Přemyslovi Otakarovi I. ako odmenu za podporu, ktorú mu Přemysl poskytol v boji o ríšsku kráľovskú korunu. Listina získala svoj názov, pretože bola spečatená zlatou pečaťou Kráľovstva oboch Sicílií, kde Fridrich dovtedy panoval. V čase vydania tohto dokumentu bol už síce zvoleným rímskym kráľom, ale pretože len smeroval do Nemecka, aby sa tu ujal vlády, ríšsku pečať k dispozícii nemal. 
Obsah dokumentu.
Zlatá bula sicílska predstavovala súhrn výsad, ktoré Přemyslovi I. Otakarovi už predtým udelili rímski panovníci Filip Švábsky a Oto IV., a zároveň bola potvrdením statusu quo vytvárajúceho sa na prelome 12. a 13. storočia. Predovšetkým znovu potvrdzovala povýšenie českého kniežatstva na dedičné kráľovstvo a dedičný kráľovský titul českých panovníkov (uznaný tiež pápežom Inocentom III.), ich právo investitúry pražských a olomouckých biskupov a nedeliteľnosť českého štátu (tým bolo zrušené rozhodnutie cisára Fridricha I. Barbarossu z roku 1182 o vytvorení moravského markgrófstva ako ríšskeho léna). Lénny vzťah českého kráľa k rímsku kráľovi, prípadne cisárovi, nadobudol formálnu podobu. Pri nástupe nového panovníka mal cisár právo len potvrdiť kráľa už zvoleného v Čechách. Ten potom získal hodnosť ríšskeho arcičašníka a postupne aj jedného zo siedmich kurfirstov, ktorí boli oprávnení voliť rímskeho kráľa. Povinnosti českého panovníka voči cisárovi boli obmedzené na vyslanie 300 jazdcov na rímsku korunovačnú jazdu (alebo zaplatenie 300 hrivien striebra nákladov na ich vypravenie) a kráľovu účasť na rokovaniach niektorých ríšskych snemov, ktoré sa schádzali v blízkosti českého územia (Merseburg, Norimberg, Bamberg).
Zlatá bula sicílska garantovala vnútornú nezávislosť českého štátu a zároveň jeho formálnym začlenením do Svätej ríše rímskej ponúkala českým kráľom ako ríšskym kniežatám nové možnosti aktívnej zahraničnej politiky. Prispela tak k zvýšeniu prestíže českého kráľovstva v strednej Európe i k upevneniu pozícií jeho panovníkov medzi európskymi vládcami, ale aj na domácom poli.
Originál listiny je uložený v Štátnom ústrednom archíve v Prahe.

</doc>
<doc id="159120" title="Medzinárodný deň detí" url="https://sk.wikipedia.org/wiki?curid=159120">
Medzinárodný deň detí

Medzinárodný deň detí (skratka MDD) je sviatok detí, ktorý sa oslavuje v mnohých krajinách sveta. Medzinárodný deň detí sa zvyčajne (ale nie všade) oslavuje každoročne 1. júna. Na Slovensku (a v niektorých ďalších krajinách bývalého sovietskeho bloku) sa slávi od roku 1952.
Myšlienka Medzinárodného dňa detí vznikla na Svetovej konferencii pre blaho detí ("World Conference for the Wellbeing of Children") v Ženeve, v Švajčiarsku v roku 1925. Na tejto konferencii zástupcovia 54 krajín schválili deklaráciu, ktorá sa zaoberala chudobou, detskou prácou, vzdelaním a inými otázkami týkajúcimi sa detí na celom svete. Po konferencii viacero vlád zaviedlo v svojich krajinách takýto deň, s cieľom urobiť deťom radosť a zároveň poukázať na problémy týkajúce sa detí vo svete. Nie je úplne jasné, prečo práve 1. jún bol vybraný ako MDD. Avšak tento dátum je na svete najobľúbenejší, oslavuje sa vo viac ako 21 krajinách.
Prvý jún sa uchytil obzvlášť v komunistických krajinách, kvôli čomu vznikla mylná domnienka, že MDD bol komunistický vynález. Avšak Deň detí sa napríklad v USA oslavoval prvýkrát už v roku 1925, a to v San Franciscu.
Na deň detí by sa malo deťom uľaviť napr. od domácich prác alebo prípadne zrušiť zákazy. Prípadne im dopriať viac čokolády.

</doc>
<doc id="159133" title="Luhačovice" url="https://sk.wikipedia.org/wiki?curid=159133">
Luhačovice

Luhačovice sú kúpeľné mesto na juhovýchode Moravy v Zlínskom kraji, 16 km juhovýchodne od Zlína. Mesto má v katastrálnom výmere 33 km² (3 299 ha), 1 099 domov a 5 500 obyvateľov (2005). 
Liečia sa tu pacienti s chorobami dýchacieho ústrojenstva, trávenia a s obezitou. Luhačoviciach vyviera 6 prírodných prameňov a desiatky navŕtaných. Medzi známe patrí prameň Vincentka.
Dejiny.
Prvé stopy slovanského osídlenia v tomto kraji sú doložené už v 7. a 8. storočí, čo dosvedčujú archeologické nálezy v Oboře u Luhačovic. Najstaršia písomná zmienka o Luhačoviciach pochádza z roku 1412, na mesto bolo povýšené 3. júna 1936.

</doc>
<doc id="159326" title="Visolajský potok" url="https://sk.wikipedia.org/wiki?curid=159326">
Visolajský potok

Visolajský potok je potok na Strednom Považí, na území okresu Púchov. Je to pravostranný prítok Pružinky, má dĺžku 4,5 km a je tokom IV. rádu.
Pramení v Považskom podolí, v podcelku Podmanínska pahorkatina, na západnom svahu Brekovca (488,0 m n. m.) v nadmorskej výške približne 382 m n. m. Od prameňa tečie najprv na juhozápad, sprava priberá krátky prítok z oblasti Dúbrav, výrazne esovito sa stáča, vytvára oblúk smerujúci na severozápad a na krátkom úseku tečie juhovýchodným smerom. Z ľavej strany potom priberá prítok z južného úpätia Brekovca, pokračuje na juhozápad a sprava priberá prítok z juhovýchodného úpätia Mliečnice (371,1 m n. m.). Ďalej už pokračuje viac-menej severojužným smerom, koryto potoka sa viackrát vlní a z ľavej strany ešte priberá prítok z východného svahu Bukoviny (377,9 m n. m.). Napokon podteká štátnu cestu I/61, preteká okrajom intravilánu obce Visolaje a priamo v centre obce ústi v nadmorskej výške cca 273 m n. m. do Pružinky.

</doc>
<doc id="159382" title="Kamenický potok (prítok Pružinky)" url="https://sk.wikipedia.org/wiki?curid=159382">
Kamenický potok (prítok Pružinky)

Kamenický potok je potok na Strednom Považí, v juhovýchodnej časti okresu Púchov. Je to ľavostranný prítok Pružinky, meria 5,6 km a je tokom IV. rádu.
Pramení v Strážovských vrchoch, v podcelku Trenčianska vrchovina, na severozápadnom úpätí Ostrej Malenice (), priamo pri osade Podmalenice, v nadmorskej výške cca Na hornom toku tečie severoseverozápadným smerom, najprv sprava priberá krátky prítok zo severozápadného svahu Prašnice (), potom zľava prítok () prameniaci severne od kóty 526,0 m a opäť sprava prítok z južného svahu Borovej hôrky (). Následne sa potok stáča a pokračuje severozápadným smerom, pričom sa na krátkom úseku výrazne zarezáva medzi masívmi Kamenice () na pravom a Vŕška () na ľavom brehu, pričom vstupuje do Považského podolia, do podcelku Podmanínska pahorkatina. Tu preteká rekreačnou osadou Rybníky, kde z ľavej strany priberá prítok z oblasti Za Kubánovou. Ďalej tečie cez Bilenec, podteká diaľnicu D1 v priestore exitu Beluša, preteká okrajom intravilánu obce Beluša a na území obce sa v nadmorskej výške približne vlieva do Pružinky.

</doc>
<doc id="159389" title="Rod Brind’Amour" url="https://sk.wikipedia.org/wiki?curid=159389">
Rod Brind’Amour

Rod Brind'Amour (* 9. august 1970, Ottawa, Ontário, Kanada) je kanadský hokejový hráč, v súčasnosti hlavný tréner tímu Carolina Hurricanes v NHL. V drese Caroliny získal v roku 2006 Stanley Cup. Väčšinu svojej profesionálnej kariéry pôsobil práve v Caroline ale aj v drese Philadelphie. Získal trofej Trofej Franka J. Selkeho v rokoch 2006 a 2007.
Klubový hokej.
Brind'Amour sa narodil v Ottawe, ale hokejovo vyrastal v Britskej Kolumbii v mestách Prince Rupert a Campbell River. Neskôr hrával za univerzitný klub v Michigane - Michigan State University. Tu hrával, až kým si ho nevybral v drafte klub NHL. Z 9. miesta ho draftoval v prvom kole St. Louis Blues. Tu pôsobil v rokoch 1988 až do roku 1991, kedy ho vymenili do Philadelphie. 
Vo Philadelphii odohral 9 sezón a patril k najpopulárnejším hráčom klubu. Pôsobil tu aj ako alternatívny kapitán, dvakrát sa mu podarilo prekonať hranicu 100 bodov. 
V roku 2000 nasledoval prestup do Caroliny, kde hráva dodnes. Tu získal svoj prvý a zatiaľ jediný Stanley Cup, keď Hurricanes zdolali Edmonton Oilers v lete 2006.
V decembri 2006 dosiahol svoj 1000. bod v NHL.

</doc>
<doc id="159431" title="Avenged Sevenfold" url="https://sk.wikipedia.org/wiki?curid=159431">
Avenged Sevenfold

Avenged Sevenfold (zaužívaná skratka A7X) je americká metalová hudobná skupina z Kalifornie. Bola založená v roku 1999. Jej hudba vychádza z metalcor-u, no blíži sa k heavy metalu a hard rocku, v súčasnosti aj k ďalším štýlom. Avenged Sevenfold má momentálne päť členov. Hlavným vokalistom je M. Shadows (Matthew Charles Sanders). Synyster Gates (Brian Elwin Haner) a Zacky Vengeance (Zachary Baker) hrajú na elektrických, niekedy akustických gitarách a Johnny Christ (Jonathan Seward) na basovej gitare. Bubeník James Owen Sullivan zomrel koncom roka 2009 na predávkovanie silnými liekmi. V súčasnosti je bubeníkom Brooks Wackerman.
V Spojených štátoch sa predalo vyše 700 tisíc kópií albumu "City of Evil", čím sa dostal medzi 30 najpredávanejších albumov podľa časopisu Billboard. So svojim novým albumom "Nightmare" v roku 2010 porazili aj Eminema a dostali sa až na prvé miesto v rebríčku Billboard 200. Predalo sa vyše 163 000 kópií. Skupina bola v roku 2006 pozvaná na najväčšie rockové festivaly Ozzfest a Rock am Ring.
História kapely.
Kapela vznikla v roku 1999 v Huntington Beach v Kalifornii. Založili ju M. Shadows, Zacky Vengeance, The Rev a Matt Wendt. Následne každý člen kapely prijal pseudonym - prezývku zo strednej školy. Pred uvedením ich debutového albumu skupina nahrala v roku 1999 a 2000 dve demá. Keď vyšiel album "Sounding the Seventh Trumpet", členovia kapely boli ešte na strednej škole a mali 18 rokov. Potom, čo sa gitarista Synyster Gates pripojil ku skupine, nahrali s ním ešte raz úvodnú skladbu albumu, „To End the Rapture“. Ich debut bol prijatý priaznivo, kapela si v roku 2004 na Take Action Tour zahrala so skupinami ako Mushroomhead a Shadows Fall. Vtedy už hral na basgitaru Johnny Christ. Kapela následne vyrazila opäť na turné, tentokrát nazvané Vans Warped Tour. Natočila aj video pre ich pieseň „Unholy Confessions“, ktorá sa dostala aj na kanál MTV 2. Krátko po vydaní albumu "Waking the Fallen" skupina opustila Hopeless Records a skončila pod Warner Bros. Records.
Žáner.
Žáner u tejto kapely ťažko presne určiť. Na ich prvom debutovom albume "Sounding the Seventh Trumpet" bol zvuk gitár vo všetkých skladbách, až na dve, metalcoreový. Skladba „Streets“ je skôr punková a „Warmness on the Soul“ je klavírna balada s gitarovým sólom. Ostatné skladby sú tvrdé, s ťažkými gitarovými riffmi a počuť tu veľa metalového kriku.
Na albume "Waking the Fallen" sú tiež metalcoreové skladby, no obsahujú viac čistých vokálov a zložité hudobné prvky. Následne sa kapela rozhodla opustiť metalcoreový žáner a rozvíjať viac štýl hard rock. 
Ďalší album "City of Evil" bol úplne iný ako predchádzajúce. V skladbách bol len čistý spev bez tvrdého kriku, avšak zložité hudobné prvky stále vynikali. V Spojených štátoch sa predalo vyše 700 tisíc kópií, čím sa dostal medzi 30 najpredávanejších. 
Ďalší album "Avenged Sevenfold" je opäť odlišný. Piesne majú hardrockový a heavymetalový štýl a taktiež nechýbajú dlhé náročné melodické gitarové duetové sóla. V tomto albume si zaspieval aj bubeník James Owen Sullivan (známy ako The Rev). Skladby sú tak doplnené v pozadí jeho vokálmi. V tomto albume sú tiež dve piesne, ktoré sa líšia od ostatných. Je to skladba „Dear God“, v ktorej počuť prevažne country štýl a skladba „A Little Piece of Heaven“, ktorá je zložená pre sláčikový orchester.
Kapela postupne zmenila svoj žáner. Spočiatku boli známi tvrdými skladbami, v ktorých bolo málo spevu a veľa vrieskania, ale postupne kompletne zmenili charakter svojej produkcie a ich terajšia hudba je už na inej úrovni. Ich stále vyspelejšia hudba s rôznymi hudobnými prvkami sa vyformovala sa do podoby, ktorá ich dostala medzi najpredávanejšie rockové a metalové albumy. S albumom "Nightmare" dokonca obsadili prvé miesto rebríčka Billboard 200, v ktorom odsunuli na druhé miesto aj známeho rapera Eminema.
Ich najnovší album sa volá The Stage.

</doc>
<doc id="159521" title="Katarína Cibulková" url="https://sk.wikipedia.org/wiki?curid=159521">
Katarína Cibulková

JUDr. Katarína Cibulková (* 14. január 1962) je bývalá poslankyňa Národnej rady Slovenskej republiky za SDKÚ-DS. 
Profesionálna kariéra.
Vzdelanie.
Katarína Cibulková absolvovala Právnickú fakultu Univerzity Komenského v Bratislave.
Politická kariéra.
Celoštátna úroveň.
Bola zvolená na poslankyňu NR SR vo volebnom období 2006-2010 za stranu SDKÚ-DS . Stala sa členkou Ústavnoprávneho a Mandátového a imunitného výboru NR SR. Vo voľbách v roku 2010 bola opätovne zvolená za poslankyňu za stranu SDKÚ-DS a stala sa členkou Výboru NR SR pre kultúru a médiá, Výboru NR SR pre ľudské práva a národnostné menšiny a Mandátového a imunitného výbor NR SR.
Regionálna úroveň.
Od roku 2002 do roku 2006 bola poslankyňou mestského zastupiteľstva Piešťany za SDKÚ-DS.
Osobný život.
Jej dcéra Dominika je profesionálnou tenistkou. 

</doc>
<doc id="159601" title="Najvyšší súd Spojených štátov" url="https://sk.wikipedia.org/wiki?curid=159601">
Najvyšší súd Spojených štátov

Najvyšší súd Spojených štátov amerických (niekedy označovaný skratkou "SCOTUS") je najvyšší orgán súdnej moci v Spojených štátoch.
Skladá sa z deviatich členov, predsedu a ôsmich miestopredsedov. Členov do Najvyššieho súdu Spojených štátov amerických menuje prezident a sú schvaľovaní senátom. Zvykom býva, že členovia Najvyššieho súdu sú vo funkcii do konca života, do rezignácie, odchodu do dôchodku, ale nie sú odvolávaní. Najvyšší súd je najvyšší odvolávací súd (apelačný súd), avšak rieši len malý počet káuz. Každý sudca má svoj obvod, sudcovia sa môžu radiť medzi sebou. Najvyšší súd je posledná súdna odvolávacia inštancia ohľadne trestu smrti vo všetkých štátoch USA, v ktorých je tento trest prípustný.
Sídlom Najvyššieho súdu bola v minulosti Philadelphia - konkrétnejšie budova Independence Hall do roku 1800 kým sa Federálna vláda USA nepresťahovala do nového hlavného mesta Spojených štátov, teda do Washingtonu D.C. Súd sa v novom meste nachádzal zo začiatku v pivničných priestoroch Kapitolu USA. V roku 1810 sa súd presťahoval do miestnosti Old Supreme Court Champer, ktorá sa nachádza v už menovanom kapitole. Po tom, čo došlo k renovácii budovy kapitolu v roku 1860 sa senát presťahoval do novej a väčšej miestnosti, tým sa vynoril nový a reprezentatívnejší priestor (Old Senate Chamber) pre potreby súdu. Až v roku 1932 sa pristúpilo k postaveniu samostatnej budovy pre potreby súdu, ktorá bola dokončená o tri roky neskôr a úrad Najvyššieho súdu tam sídli dodnes.
Súčasné zloženie Najvyššieho súdu USA.
Pozri: Zoznam predsedov Najvyššieho súdu USA
Sudcovia Najvyššieho súdu v dôchodku.
Traja žijúci sudcovia rezignovali na svoje posty a odišli do penzie.

</doc>
<doc id="159602" title="Kocka" url="https://sk.wikipedia.org/wiki?curid=159602">
Kocka

Kocka je trojrozmerné teleso (mnohosten), ktorého steny tvorí šesť rovnakých štvorcov. Je špeciálnym prípadom kvádra, ktorého všetky hrany majú rovnakú dĺžku.
Vlastnosti.
Objem kocky vypočítame z dĺžky jej hrany pomocou vzorca:
a jej povrch zo vzorca:
V kocke rozoznávame 2 typy uhlopriečok a to telesovú uhlopriečku a stenovú uhlopriečku. Stenová uhlopriečka je uhlopriečka jej steny (štvorca) a dá sa vypočítať pomocou pytagorovej vety:
podobne z pytagorovej vety môžeme vypočítať dĺžku telesovej uhlopriečky kocky (čo je vzdialenosť dvoch vrcholov kocky neležiacich v jednej spoločnej stene):
Kocka má šesť zhodných stien štvorcového tvaru, osem vrcholov a dvanásť hrán rovnakej dĺžky.
Vlastnosti.
-Všetky steny kocky majú tvar štvorca.

</doc>
<doc id="159625" title="Piráti z Karibiku (filmy)" url="https://sk.wikipedia.org/wiki?curid=159625">
Piráti z Karibiku (filmy)

Piráti z Karibiku alebo Piráti Karibiku je pentalógia celovečerných filmov režisérov Gora Verbinského, Rob Marshalla a Joachima Rønninga s 
Espenom Sandberggom pozostávajúca z filmov:
Je to päť na seba nadväzujúcich filmov založených na rovnomennej atrakcii Disneylandov. Prvý diel tvorcovia prezentovali s nie veľkým očakávaním, pretože filmy tohto druhu (pirátske a duchárske) tu už dlho neboli a predošlé pokusy o návrat neskončili práve najlepšie. Po premiére 9. júla 2003 boli však všetky obavy zažehnané, pretože film sa páčil všetkým diváckym kategóriám a stal sa jedným z najnavštevovanejších filmov. Aj obsadenie Johnnyho Deppa do úlohy čudáckeho pirátskeho kapitána Jacka Sparrowa sa ukázalo ako vhodné. Z pôvodne jediného filmu napokon vznikla pentalógia.

</doc>
<doc id="159738" title="Heart of Midlothian FC" url="https://sk.wikipedia.org/wiki?curid=159738">
Heart of Midlothian FC

Heart of Midlothian FC (známy aj ako Hearts) je škótske futbalové družstvo so sídlom v meste Edinburgh. Hearts hrá v najvyššej škótskej súťaži. Je jedným z dvoch najvýznamnejších klubov z Edinburghu, druhým je Hibernian FC.
Súčasná zostava.
 "Legenda: B - Brankár, O - Obranca, Z - Záložník, Ú - Útočník"
Umiestnenia od sezóny 2000/2001.
00-01 : 3.miesto 01-02 : 6.miesto02/03 : 3.miesto03/04 : 3.miesto04/05 : 5.miesto05/06 : 2.miesto06/07 : 4.miesto07/08 : 8.miesto08/09 : 3.miesto.

</doc>
<doc id="159807" title="Beňadín" url="https://sk.wikipedia.org/wiki?curid=159807">
Beňadín

Beňadín je potok na Strednom Považí, v západnej časti okresu Púchov. Je to pravostranný prítok Bielej vody, meria 10,4 km a je tokom IV. rádu.
Prameň.
Pramení v Javorníkoch na južnom svahu Makyty (), v lokalite Červená veža, v nadmorskej výške približne , neďaleko česko-slovenskej štátnej hranice.
Smer toku.
Na hornom toku tečie severojužným smerom, od osady Dešná tečie juhojuhovýchodným smerom. Približne od sútoku s potokom Lysky sa stáča a pokračuje na východ, pričom sa až k ústiu viacnásobne vlní.
Ústie.
Beňadín sa vlieva do Bielej vody na území obce Lúky, severozápadne od stredu obce, v nadmorskej výške 342,9 m n. m. 

</doc>
<doc id="159825" title="Lysky" url="https://sk.wikipedia.org/wiki?curid=159825">
Lysky

Lysky je názov potoka na Strednom Považí, v západnej časti okresu Púchov. Prameň a horný tok leží na území Česka. Je to pravostranný prítok Beňadína, meria 6,6 km (z toho 3,5 km na Slovensku) a je tokom V. rádu.
Prameň.
Vzniká na moravskej strane Bielych Karpát na západnom svahu vrchu Cibulka (636,2 m n. m.) v nadmorskej výške približne 570 m n. m., juhovýchodne od obce Střelná v okrese Vsetín.
Smer toku.
Od prameňa tečie sprvu na sever, na východnom okraji Střelnej sa postupne stáča a pokračuje k štátnej hranici východným smerom. Po prekročení hranice v oblasti Lyského priesmyku (528 m n. m.) tečie severovýchodným smerom, pričom sa koryto viacnásobne vlní. Tesne pred ústím sa výrazne esovito ohýba.
Ústie.
Do Beňadína sa vlieva na území obce Lysá pod Makytou, západne od stredu obce pri osade Vnukovci, v nadmorskej výške 385,4 m n. m.

</doc>
<doc id="159829" title="Drdákovský potok" url="https://sk.wikipedia.org/wiki?curid=159829">
Drdákovský potok

Drdákovský potok je potok na Strednom Považí, v západnej časti okresu Púchov. Je to pravostranný prítok Lysiek, meria 2,1 km a je tokom VI. rádu.
Pramení na severnom okraji Bielych Karpát, v podcelku Kýčerská hornatina, na severovýchodnom svahu Bartošovca (789,5 m n. m.) v nadmorskej výške približne 630 m n. m. Potok tečie prevažne smerom na sever, na hornom toku priberá pravostranný prítok z oblasti Mičovca a vstupuje do Lysianskej brázdy v Javorníkoch. Tu preteká osadou Drdákovci, kde zľava priberá prítok (1,7 km) spod Bartošovca. Napokon podteká železničnú trať č. 125, preteká osadou Strelenka, kde podteká aj štátnu cestu I/49 a priamo v tejto osade ústi v nadmorskej výške cca 428 m n. m. do potoka Lysky.

</doc>
<doc id="159855" title="Univerzita Notre Dame du Lac" url="https://sk.wikipedia.org/wiki?curid=159855">
Univerzita Notre Dame du Lac

Univerzita Notre Dame du Lac, v angličtine University of Notre Dame du Lac, často skrátene "University of Notre Dame", je prestížna katolícka univerzita v štáte Indiana pri South Bende. Založili ju 26. novembera 1842 siedmi bratia z Kongregácie Svätého Kríža, na čele s Edwardom Sorinom.
Názov univerzity.
"Notre Dame du Lac" znamená "Panna Mária od jazera". Časť "od jazera" je zrejme inšpirované niektorým z dvoch jazier v kampuse univerzity, ktorý v súčasnosti zaberá priestor 1 250 akrov.

</doc>
<doc id="159867" title="José Rondeau" url="https://sk.wikipedia.org/wiki?curid=159867">
José Rondeau

Jose Casimiro Rondeau Pereyra (* 4. marec 1773, Buenos Aires – † 18. november 1844, Montevideo) bol argentínsky a uruguajský politik a vojak.
Narodil sa v Buenos Aires, ale čoskoro po jeho narodení sa rodina presťahovala do Montevidea, kde vyrastal a chodil do školy. Ako dvadsaťročný sa pripojil k ozbrojeným silám v Buenos Aires, neskôr však bol odoslaný k pluku do Montevidea. Počas britskej invázie v roku 1806 bol zajatý a odoslaný do Anglicka. Po porážke britov bol prepustený a krátky čas bojoval v napoleonských vojnách v Španielsku. Po návrate do Montevidea, v auguste 1810 sa pripojil k nezávislému vojsku a stal sa jeho vodcom. Vojenské úspechy v rôznych bitkách pre Montevideo ho predurčili, aby nahradil veliteľa ťaženia do Peru José de San Martína, ktorý sa tohoto postu vzdal zo zdravotných dôvodov.
V roku 1815 na valnom zhromaždení provincií La Plata bol zvolený za "directora supremo", no pre jeho neprítomnosť bol na jeho miesto vymenovaný Ignacio Álvarez Thomas. Po dvoch porážkach od španielskych kráľovských vojsk v Peru, v bitkách pri Venta y Media a Sipe-Sipe bol v roku 1816 zbavený velenia a vrátil sa do Buenos Aires. V roku 1819 sa stal directorom supremo, ale v nasledujúcom roku po bitke pri Cepede bol nútený na funkciu rezignovať. 
Po rezignácii odišiel do Montevidea. Tam sa snažil vyhýbať rôznym vnútorným ozbrojeným stretom. Napriek tomu viedol niekoľko výprav proti domorodcom a proti Brazílii. V roku 1828 po Dohode z Montevidea bol zvolený ako guvernér novo vytvorenej "Uruguajskej východnej republiky (Republica Oriental del Uruguay)". Rondeau zastával túto funkciu od 22. decembra 1828 až do 17. apríla 1830, keď ho vystriedal Juan Antonio Lavalleja, ktorý získal väčšinu v mladom parlamente.
Rondeau zostal slúžiť ako generál v armáde aj keď v Uruguajskej občianskej vojne od roku 1836 medzi "Blancos" (bielymi) a "Colorados" (červenými) sa postavil na stranu posledne menovaného a vykonával funkciu ministra vojny. V roku 1844 počas obliehania Montevidea bol zabitý.

</doc>
<doc id="159875" title="Inverness Caledonian Thistle FC" url="https://sk.wikipedia.org/wiki?curid=159875">
Inverness Caledonian Thistle FC

Inverness Caledonian Thistle Football Club je škótske futbalové družstvo so sídlom v meste Inverness. Hrajú v nižšia škótskej lige - Scottish Championship. Ich trénerom je John Robertson.
Klub bol založený v roku 1994 ako Caledonian Thistle FC po spojení klubov Caledonian FC a Inverness Thistle FC. V sezóne 1996-97 sa im podarilo postúpiť po troch rokoch do škótskej tretej ligy. Tam klub odohral 2 sezóny a v sezóne 1998-99 získali 2. miesto, čo znamenalo postup druhej najvyššej súťaže.
Ako najúspešnejšia je považovaná pre klub sezóna 2003-04, keď vyhrali First Divison (druhú najvyššiu škótsku súťaž).
Súčasná zostava.
Brankári
Obrancovia 
Stredopoliari
Útočníci

</doc>
<doc id="159891" title="Gabčovský potok" url="https://sk.wikipedia.org/wiki?curid=159891">
Gabčovský potok

Gabčovský potok je potok na Strednom Považí, na území okresu Púchov. Je to ľavostranný prítok Bielej vody, meria 4,5 km a je tokom IV. rádu.
Pramení v Javorníkoch, v podcelku Vysoké Javorníky, v časti Lazianska vrchovina, na severnom svahu vrchu Štrbák (869,9 m n. m.) v nadmorskej výške približne 725 m n. m. Od prameňa tečie sprvu na krátkom úseku na severozápad, obteká vrch Gabčovec (660,5 m n. m.) na ľavom brehu, pričom sa oblúkom stáča a pokračuje po hranici CHKO Kysuce viac-menej západojuhozápadným smerom. Ďalej priberá ľavostranný prítok zo západného svahu Štrbáka, potom v osade Potok postupne tri ľavostranné prítoky spod kóty 812,6 m i tri pravostranné prítoky spod kóty 680,7 m. Za osadou nasledujú dva pravostranné prítoky prameniace severozápadne a jeden prameniaci západne od kóty 790,4 m. Napokon pokračuje západným smerom, preteká intravilánom obce Lazy pod Makytou, kde sa v nadmorskej výške cca 395 m n. m. vlieva do Bielej vody.

</doc>
<doc id="159958" title="Mladoňovský potok" url="https://sk.wikipedia.org/wiki?curid=159958">
Mladoňovský potok

Mladoňovský potok je potok na Strednom Považí, v severnej časti okresu Púchov. Je to ľavostranný prítok Bielej vody, meria 4,1 km a je tokom IV. rádu. Niekedy sa označuje aj ako Mladoňov.
Pramení v Javorníkoch, v podcelku Vysoké Javorníky, v časti Javornícka hornatina, na juhovýchodnom svahu Ráztoky () v nadmorskej výške cca Na hornom toku tečie severojužným smerom cez osadu Ráztoka, kde zľava priberá krátky prítok prameniaci západne od kóty 842,4 m, ďalej opäť zľava krátky prítok z oblasti Na Vŕšku a z tej istej strany tiež prítok () z juhozápadného svahu Bučovca (). Následne sa stáča juhojuhozápadným smerom, zľava priberá prítok zo západného svahu vrchu Na Širokom (), sprava prítok z Podlazia () a preteká osadou Mladoňov. Tu priberá svoj najdlhší prítok z ľavej strany (2,2 km) zo severozápadného svahu Raganky () a na dolnom toku sa stáča viac-menej západným smerom. Zľava ešte priberá dva prítoky spod kóty 680,7 m a pri osade Rieka (severne od obce Lazy pod Makytou) ústi v nadmorskej výške približne do Bielej vody.

</doc>
<doc id="159959" title="Golden Gate Bridge" url="https://sk.wikipedia.org/wiki?curid=159959">
Golden Gate Bridge

Golden Gate Bridge (doslova: „most Zlatej brány“; iné názvy: Most (cez) Golden Gate, Most cez Zlatú bránu, most Zlatá brána, Most cez Goldengatskú zátoku) je visutý most, ktorý preklenuje kalifornskú úžinu Golden Gate (čo je úžina medzi zálivom San Francisco Bay s Tichým oceánom) a spája mesto San Francisco na južnej strane s mestom Sausalito (v Marin County) na severnej strane tejto úžiny. 
História stavby.
O jeho stavbe sa rozhodlo v roku 1930, stavba sa začala 5. januára 1933, otvorený bol o 4 roky neskôr - 27. mája 1937 pre peších a o deň neskôr pre automobily. Do roku 1964 to bol najdlhší visutý most na svete. Je to najznámejšia turistická atrakcia v San Franciscu. Je ľahko rozpoznateľný podľa svojej oranžovej farby a architektúry dvoch veží. Podľa rebríčka Americkej spoločnosti stavebných inžinierov ide o jeden zo siedmich divov moderného sveta.

</doc>
<doc id="159964" title="Tisovský potok" url="https://sk.wikipedia.org/wiki?curid=159964">
Tisovský potok

Tisovský potok je potok na Strednom Považí, v severnej časti okresu Púchov. Je to pravostranný prítok Bielej vody, má dĺžku 5,3 km a je tokom IV. rádu.
Pramení v Javorníkoch, v podcelku Vysoké Javorníky, v časti Lazianska vrchovina, na južnom svahu Makyty () v nadmorskej výške približne 785 m n. m., v blízkosti česko-slovenskej štátnej hranice. Od prameňa tečie najprv na krátkom úseku na východ, potom na severovýchod, pričom zľava priberá dva prítoky z juhovýchodných svahov Makyty a znovu sa stáča na východ. Z ľavej strany ďalej priberá prítok zo severovýchodného svahu Makyty, stáča sa a pokračuje už výhradne juhovýchodným smerom. Sprava potom priberá prítok od osady Makytka, ďalší zo severného svahu Javorového (731,6 m n. m.) a zľava významný prítok (2 km) prameniaci východne od kóty 858,2 m. Následne preteká osadou Tisové (podľa ktorej je potok pomenovaný) a z pravej strany priberá prítok z juhovýchodného svahu Javorového. Napokon ešte tečie cez osadu Panština a v susednej osade Krivé ústi v nadmorskej výške cca 408 m n. m. do Bielej vody.

</doc>
<doc id="159974" title="Univerzitná nemocnica Louisa Pasteura Košice" url="https://sk.wikipedia.org/wiki?curid=159974">
Univerzitná nemocnica Louisa Pasteura Košice

Univerzitná nemocnica Louisa Pasteura ( do 30. júna 2010 Fakultná nemocnica Louisa Pasteura) je nemocnica v Košiciach zaradená do koncovej siete zdravotníckych zariadení, ktorá vznikla zlúčením dvoch pôvodne samostatných fakultných nemocníc. Poskytuje zdravotnú starostlivosť pre pacientov Košického kraja a v špecifických odboroch pre celý východoslovenský región. 
Nemocnica je s počtom lôžok 1616 druhou najväčšou slovenskou nemocnicou. S výškou 83 metrov je najvyššou nemocnicou na Slovensku, najvyššou budovou v Košiciach, 37. najvyššou nemocnicou na svete a 7. najvyššou nemocnicou v Európe. Jej súčasťou sú 3 centrá, 2 ústavy, 29 kliník a 30 oddelení. 
V súčasnosti sa člení na dve pracoviská:
História.
Predchodkyňou fakultnej nemocnice bola štátna nemocnica v Košiciach so 600 posteľami, otvorená 24. júna 1924.
Budovu pracoviska na Triede SNP 1 (ľudovo nazývaná "Nová nemocnica") naprojektoval v roku 1966 tím architektov v zložení Otakar Steinbach, Vlasta Grguričová, Eman Hanzlík a Pavel Procházka. Výstavbu v rokoch 1966 až 1984 zabezpečoval národný podnik Hutné stavby Košice. 21. decembra 1973 bola otvorená poliklinika Fakultnej nemocnice, koncom roka 1979 otvorili tzv. "podnož" celého komplexu, teda spojovacie chodby, centrálny príjem a takisto aj psychiatrická klinika a detská nemocnica. V januári 1981 bola otvorená hlavná časť celého areálu - lôžková časť sídliaca v dominantnom devätnásťposchodovom monobloku. Časť Lekárskej fakulty UPJŠ a niekoľkých budov v tzv. "podnoži" sa podarilo dokončiť až v roku 1984. 
Dve budovy patriace po takzvanej podnože sa nepodarilo dokončiť a chátrali až do roku 2007, keď boli asanované. Na ich mieste vyrástla moderná budova Východoslovenského ústavu srdcových a cievnych chorôb.

</doc>
<doc id="159977" title="Backárov potok" url="https://sk.wikipedia.org/wiki?curid=159977">
Backárov potok

Backárov potok je potok na Strednom Považí, tečie na slovensko-českom pomedzí, u nás v severnej časti okresu Púchov. Je to pravostranný prítok Beňadína, meria , z toho na území Slovenska a ďalších tvorí štátnu hranicu, je tokom V. rádu.
Pramení na českej strane Javorníkov na juhozápadnom svahu Kýčery () v nadmorskej výške cca , na území obce Valašská Senice v okrese Vsetín. Od prameňa tečie juhovýchodným smerom, až k sútoku s krátkym pravostranným prítokom spod Mikulínůvho vrchu českým územím, následne vstupuje na naše územie a pri samote Backárovci priberá pravostranný Chmelinec. Od tohto sútoku vytvára na krátkom úseku štátnu hranicu (), pričom sa stáča na východ. Napokon už definitívne vstupuje na územie Slovenska, kde sa pri samote Plevákovci vlieva v nadmorskej výške približne do Beňadína.

</doc>
<doc id="159999" title="Apollo Business Center II" url="https://sk.wikipedia.org/wiki?curid=159999">
Apollo Business Center II

Apollo Business Center II je komplex administratívnych a obchodných priestorov v bratislavskej mestskej časti Ružinov na Prievozskej ulici a prirodzené pokračovanie najväčšieho administratívneho komplexu v Bratislave, Apollo Business Center.
Výstavba sa začala v roku 2006 a dokončená bola v roku 2008. Developerom projektu je spoločnosť HB Reavis Group, a.s. Celková úžitková plocha po dokončení je 92 530 m², celková čistá kancelárska plocha 77 853 m² (podľa webstránky ABC II 79 010 m²), plocha obchodných priestorov 6 000 m² a skladá sa z ôsmich budov so 7 a 16 podlažiami a s výškou od 37 do 76,5 metrov.

</doc>
<doc id="160045" title="Dolniacky potok" url="https://sk.wikipedia.org/wiki?curid=160045">
Dolniacky potok

Dolniacky potok je potok na Strednom Považí, na území okresu Púchov. Je to pravostranný prítok Bielej vody, meria 2,1 km a je tokom IV. rádu.
Pramení na severnom okraji Bielych Karpát na severoseverovýchodnom svahu Hladkého vrchu (626,7 m n. m.) v nadmorskej výške cca 510 m n. m. Tečie viac-menej severoseverovýchodným smerom najprv popri osade Brezová na ľavom brehu, potom okrajom obce Záriečie. Tu sa stáča na východ, podteká železničnú trať č.125 a pri obci Mestečko ústi v nadmorskej výške približne 317 m n. m. do Bielej vody.

</doc>
<doc id="160057" title="Dohniansky potok" url="https://sk.wikipedia.org/wiki?curid=160057">
Dohniansky potok

Dohniansky potok je potok na Strednom Považí, na území okresu Púchov. Je to pravostranný prítok Bielej vody, meria 3,2 km a je tokom IV. rádu.
Pramení v Bielych Karpatoch, v podcelku Vršatské bradlá, na severoseverozápadnom svahu Dlhej lúky (581,1 m n. m.) v nadmorskej výške približne 500 m n. m. Od prameňa tečie najprv smerom na sever, v lokalite Pusté priberá dva krátke prítoky najprv zľava, potom sprava a ďalej dva krátke prítoky od osady Mačisko. Následne sa stáča smerom na severoseverovýchod, preteká osadou Miškovci, kde zľava priberá prítok (322,8 m n. m.) spod masívu Tlstej hory a na krátkom úseku tečie na severozápad. Napokon mení smer toku na východ, preteká intravilánom obce Dohňany a podteká železničnú trať č. 125. Do Bielej vody ústi priamo v strede obce v nadmorskej výške cca 287 m n. m.

</doc>
<doc id="160059" title="Rangers FC" url="https://sk.wikipedia.org/wiki?curid=160059">
Rangers FC

Rangers Football Club sú futbalový klub v Glasgow, Škótsko, ktorý hrá v Scottish Premiership, prvom stupni Škótskych profesionálnych futbalových lig. Ich domov, Ibrox Stadium, sa nachádza v juhozápadnej časti mesta.
Strážcovia získali viac ligových titulov a trojnásobných výhier než ktorýkoľvek iný klub na svete, vyhrali 55 krát titul ligy, 33 krát škótsky pohár a 27 krát skotský ligový pohár a dosiahol trikrát všetkých troch v rovnakej sezóne sedemkrát. Rangers bol prvým britským klubom, ktorý sa dostal do finále UEFA turnaja a vyhral pohár víťazov európskych pohárov v roku 1972, keď v roku 1961 a 1967 dvakrát zvíťazil. Tretí finále v Európe prišiel v pohári UEFA v roku 2008 odhaduje 200 000 cestujúcich. Strážcovia majú dlhoročnú rivalitu s Celtic, pričom dva kluby v Glasgow sú kolektívne známe ako stará firma, podľa niektorého z najväčších svetových futbalových derby.
Založená vo Marec 1872, Rangers bol jedným z 11 pôvodných členov Scottish Football League a zostal v najvyššej divízii priebežne až do likvidácie The Rangers Football Club PLC na konci sezóny 2011-12. S novou firemnou identitou sa klub dostal na štvrtý stupeň škótskych ligových futbalov včas na začiatku nasledujúcej sezóny a trikrát sa za štyri roky povýšil, aby sa vrátil na vrcholový let.
Hráči.
"3. septembra 2017"
Manažéri klubu.
Zoznam manažérov klubov od roku 1899.
Obdobie medziľahlé vozidlá boli Willie Thornton (2 hry v roku 1969), Tommy McLean (4 hry v roku 1983), lan Durrant (1 hry v roku 2007) a Graeme Murty (6 hry v roku 2017).

</doc>
<doc id="160096" title="Chufu" url="https://sk.wikipedia.org/wiki?curid=160096">
Chufu

Chufu alebo Chufev alebo po grécky Cheops bol druhý faraón 4. dynastie starovekého Egypta. Vládol približne v rokoch 25892566 pred Kr. Vo všeobecnosti je považovaný za staviteľa Veľkej pyramídy v Gíze, jediného zo Siedmich divov sveta, ktorý dosiaľ stojí. 
Život.
Chufu bol synom faraóna Snofrua a kráľovnej Hetepheres. Na rozdiel od svojho otca vstúpil Chufu do ľudového podania ako krutý, bezohľadný vládca. Chufu mal niekoľko synov, z ktorých jeden, Džedefre, bol jeho priamym nástupcom. Mal aj niekoľko dcér, z ktorých jedna sa neskôr stala kráľovnou Hetepheres II.
Predpokladá sa, že Chufev nastúpil na trón krátko po dovŕšení 20 rokov a vládol asi 23 rokov – toľko mu pripisuje aj Turínsky papyrus. Iné zdroje z oveľa neskorších čias spomínajú podstatne dlhšiu vládu: Manethó udáva 65 a Herodotos 50 rokov. Od roku 2000 boli objavené dve datovania spadajúce do jeho panovania. Nápis obsahujúci jeho najvyšší rok vlády: "„17. rok Chufevoveho počtu“". Prvý raz ho spomína už Flinders Petrie v knihe z roku 1883, potom bol pre historikov stratený a opäť ho našiel v roku 2001 Zahim Hawassom v jednej z odľahčovacích komôr v pyramíde tohto faraóna. Druhým dokladom bol nápis z "„roku po 13. sčítaní [Chufuovho] dobytka“" vytesaný v skale pri oáze Dachla v Sahare nájdený v roku 2003. Nápis zobrazuje kartuše faraóna Chufu a jeho syna Djedefre (hieroglyfmi napísané meno panovníka s jeho titulmi) a najstaršiu mapu na svete, ktorá zobrazuje asi 10 zdrojov vody. Miesto sa volá "Vodná skala" (Water Mountain) a je na trase starej karavánovej obchodnej cesty. 
Chufu je pokladaný za najväčšieho staviteľa z faraónov. Okrem Veľkej pyramídy v Gíze, dal postaviť aj vôbec prvú priehradu, ktorá zadržiavala prívalové vody na Níle a chránila osídlenia ľudí.
Chufu začal s výstavbou svojej pyramídy v Gíze. Podľa nápisov je veľmi pravdepodobné, že viedol aj vojenské výpravy na Sinaj, do Núbie a Líbye.
Westcarov papyrus, ktorý bol napísaný dlho po Chufevovej vláde počas Strednej ríše alebo neskôr, zobrazuje faraóna, ktorému rozprávajú príbehy plné kúziel jeho synovia Chefrén a Džedefre. Tento cyklus príbehov predstavuje Chufua ako chamtivého, krutého človeka, ktorého snaha zaistiť, aby jeho dynastia pretrvala jeho dvoch synov, je nakoniec bezvýsledná. Či je tento súbor príbehov pravdivý, nie je známe, ale Chufuovi zlá povesť vydržala až do čias Herodota, ktorý sa v Egypte dopočul o Chufuovej veľkej krutosti voči vlastným poddaným i rodine prejavovanej kvôli vybudovaniu jeho pyramídy. S istotou vieme, že Chufuov zádušný kult trval do 26. dynastie, čo bola jedna z posledných egyptských dynastii, teda takmer 2000 rokov.

</doc>
<doc id="160150" title="Ježišov kostol (Tešín)" url="https://sk.wikipedia.org/wiki?curid=160150">
Ježišov kostol (Tešín)

Ježišov kostol (poľ. "Kościół Jezusowy") alebo Kostol milosti v Poľskom Tešíne je evanjelickým kostolom, ktorý patrí k najväčším a najvýznamnejším v Strednej Európe. 
Je to päťloďová baroková bazilika; jej vnútorný priestor pojal až 6000 ľudí.
Bol vybudovaný vďaka intervencii švédskeho kráľa Karola XII. v rokoch 1710-1772. V prvých dvoch dekádach svojej existencie bol významným strediskom pietizmu. S osudom Ježišovho kostola a školy, ktorá pri ňom vznikla, je spojených niekoľko Slovákov, napr. Jonáš Nigríni, Ján Borbis či Michal Miloslav Hodža.

</doc>
<doc id="160163" title="Slovenská liga v Amerike" url="https://sk.wikipedia.org/wiki?curid=160163">
Slovenská liga v Amerike

Slovenská liga v Amerike () je strešná organizácia združujúca niekoľko organizácií a spolkov vytvorených občanmi Spojených štátov slovenského pôvodu. V súčasnosti má asi 300 000 členov.
Pamätný list Slovenská liga v Amerike
História.
Slovenská liga v Amerike bola založená 30. mája 1907 v Clevelande. Jej prvým predsedom bol Štefan Furdek. Bola vytvorená ako strešná organizácia, združujúca viaceré už existujúce krajanské spolky. Jej cieľom bolo reprezentovať amerických Slovákov a podporovať emancipačné snahy Slovákov vo vtedajšom Uhorsku. V roku 1914 Slovenská liga pod vedením Ivana Daxnera vypracovala politický program o požiadavkách slovenského národa "Memorandum o krivdách a požiadavkách slovenských". 22. októbra 1915 uzatvorili v Clevelande predstavitelia ligy a Českého národného združenia dokument o vytvorení spoločného štátu pod názvom Clevelandská dohoda. V dohode sa uvažovalo o federatívnom usporiadaní spoločného štátu s úplnou národnou autonómiou Slovenska.

</doc>
<doc id="160185" title="Galleria Eurovea" url="https://sk.wikipedia.org/wiki?curid=160185">
Galleria Eurovea

Galleria Eurovea (pôvodne "Pribina Galleria") je obchodná časť zóny Eurovea na ľavom nábreží Dunaja v Bratislave medzi Starým mostom a mostom Apollo, ktorá sa rozprestiera na 60 000 m² plochy.
Obsahuje hlavne predajne a prevádzky medzinárodných značiek. Má sa stať novou hlavnou triedou Bratislavy a jedinou nákupnou lokalitou v meste, ktorá vyhovie najvyšším štandardom. Objavili sa tu architektonické prvky, ktoré vytvárajú atmosféru skutočnej ulice. K otvoreniu došlo 26. marca 2010.

</doc>
<doc id="160223" title="Maliarstvo v starovekom Egypte" url="https://sk.wikipedia.org/wiki?curid=160223">
Maliarstvo v starovekom Egypte

Maliarstvo v starovekom Egypte podliehalo prísne rituálnym účelom (podobne ako sochárstvo), ktoré z neho robili po formálnej stránke dokonalé, štylizované ale málo realistické umenie. Dôraz sa kládol na jednoduchosť a formalitu. Už z najstarších dynastických čias máme zachované maľby a reliéfy na neuveriteľne vysokej úrovni, ktorá sa ale počas nasledujúcich 3000 rokov takmer nezmenila.
Nástenné maľby a reliéfy sa nám zachovali najčastejšie v egyptských hrobkách, takže medzi ich obvyklé motívy patria scény z tzv. Knihy mŕtvych alebo obrazy radostného života na druhom svete, tak ako si ho Egypťania predstavovali. Menej časté sú maľby, ktoré pokrývali steny domov a palácov.
Technika.
Staroegyptský maliar zvyčajne používal pri maľovaní vodiace čiary, len zriedkavo prácu začínal načrtávať voľnou rukou. Hlavná os viedla zvisle v miestach pred uchom a medzi nohami, z nej sa vodorovne viedli ďalšie pomocné čiary, ktoré zahlásili s ďalšími časťami tela. Počínajúc od 12. dynastie sa používal kánon proporcii, pri ktorom sa maliarska plocha rozdelila na štvorce a tie mali slúžiť ako mierka veľkostí. V klasickom kánone, používanom od 12. až do 26. dynastie, bola mužská postava vysoká 18 štvorcov, pričom koleno bolo v 6. a rameno v 16, štvorci.
Štetce na nanášanie farieb sa vyrábali z trstiny.
Farby.
Egyptské maliarstvo používalo celkom sedem farieb:
Farby sa len zriedkakedy konzervovali včelím voskom. To, že ich máme aj dnes zachované oslnivo jasné, je spôsobené veľmi suchým podnebím, ktoré v Egypte panuje.

</doc>
<doc id="160228" title="Ján Michalko" url="https://sk.wikipedia.org/wiki?curid=160228">
Ján Michalko

Prof. ThDr. Ján Michalko, Dr. h. c. (* 16. október 1912, Važec – † 10. december 1990, Bratislava) bol slovenský evanjelický kňaz, generálny biskup Evanjelickej cirkvi na Slovensku, teológ, homiletik, kresťanský filozof a etik, náboženský publicista.
Životopis.
Narodil sa v nábožnej evanjelickej rodine Jána Michalka a Hany rodenej Duranovej. Teológiu študoval v Bratislave, Bazileji a ukončil ju v Bratislave (1937). V rokoch 1942 - 1947 pôsobil po odchode Júliusa Barča-Ivana ako zborový farár v Pozdišovciach. Doktorát teológie získal roku 1946. Od roku 1950 pôsobil na ev. bohosloveckej fakulte v Bratislave ako docent (1950) a v rokoch 1953 – 1990 ako profesor. Bol tiež dekanom tejto fakulty. Od roku 1970 do roku 1990 zastával funkciu generálneho biskupa ev. cirkvi av. na Slovensku. Okrem toho zastával rad cirkevných funkcií doma i v zahraničí, o. i. bol členom predsedníctva Slovenského výboru obrancov mieru a tajomníkom komisie pre ekumenické otázky Kresťanskej mierovej konferencie v Prahe. Silne sa angažoval v prospech čs. socialistického štátu. Ako teológ sa orientoval najmä na oblasť homiletiky a na aktuálne otázky kresťanstva vo svete. Hodne prekladal z oblasti teológie i filozofie, a to z jazyka nemeckého, anglického a francúzskeho. Redigoval Cirkevné listy (od roku 1952), Službu slova, Ev. posla spod Tatier, do ktorých pravidelne prispieval.

</doc>
<doc id="160301" title="Námestie svätého Františka" url="https://sk.wikipedia.org/wiki?curid=160301">
Námestie svätého Františka

Námestie svätého Františka sa nachádza v Bratislave, v mestskej časti Karlova Ves. Bolo otvorené v roku 2004. Má tvar kruhu, ktorý sa smerom k ceste Karloveská voľne roztvára a jeho centrum tvorí večer podsvietená fontána, pravidelne meniaca farbu podsvietenia a intenzitu prúdu vody. Z nej pokračuje pramienok vody stredom námestia smerom ku Karloveskej. Námestie je popretkávané sieťou vlnitých cestičiek, ktoré vytvárajú architektonicky zaujímavý dojem. Medzi cestami rastie udržiavaná tráva a miestami vysadené nízke kríky. Zopár vyšších ihličnanov rastie len pri ceste, pretože pod zvyškom námestia sú podzemné garáže.
Budovy.
Na Námestí sv. Františka sídli miestny úrad Karlova Ves a taktiež sa tu nachádza rímskokatolícky kostol sv. Františka z Assisi s kláštorom a pastoračným centrom bratov minoritov. Zadnú časť kruhu obklopuje polkruhový polyfunkčný dom, vedľa ktorého prebieha výstavba ďalšej, asi sedemnásťposchodovej výškovej budovy.
Akcie a atrakcie.
Toto námestie sa stalo akýmsi „centrom voľného času“ pre mnohých Karlovesčanov, ktorí tu denne relaxujú na lavičkách pri fontáne a ich deti sa hrajú na detskom ihrisku. Mnohí taktiež využívajú WiFi pripojenie na internet, ktoré tu poskytuje miestny úrad. Často sa tu dejú rôzne koncerty pod holým nebom alebo iné kultúrno-zábavné podujatia ako napr. akcia ku dňu MDD, alebo betlehemské predstavenie na Vianoce.
Zrútenie námestia.
23. marca 2005 sa zrútil strop rozostavaných podzemných garáží, tvoriaci časť námestia. Následne bol strop spevnený a námestie dostavané, no dodnes sa nepodarilo objasniť príčinu tejto nehody.

</doc>
<doc id="160307" title="Country" url="https://sk.wikipedia.org/wiki?curid=160307">
Country

Country alebo country and western je hudobný žáner, ktorý pôvodne vznikol na juhu Spojených štátov. Má korene v tradičnej folkovej hudbe, keltskej hudbe, blues, gospelovej hudbe, humorne ladenom hudobnom žánri nazvanom hokum a starobylej hudbe. K jeho rýchlemu rozvoju došlo v 20. rokoch 20. storočia. Pôvodne sa tento štýl nazýval "hillbilly music", názov country music sa začal používať v 40. rokoch 20. storočia. V 70. rokoch 20. storočia sa ustálil názov Country and Western.
Najznámejšími mestami, ktoré sú spojené s tradíciou country hudby sú Bakersfield v štáte Kalifornia a na juhovýchode Nashville v štáte Tennessee.
Prvou hviezdou tohto žánru bol Paul Williams, ktorý pochádzal z Vicksburgu v štáte Tennessee. Medzi interpretov tohto žánru patril napríklad Israel Kamakawiwo‘ole, Elvis Presley, ktorého (takmer) súčasníkom bola jedna z najväčších hviezd tohto žánru, „"muž v čiernom"“ Johnny Cash. Zo žien sú to napríklad Dolly Partonová či Shania Twainová.
Pre tento žáner sú typické skôr akustické hudobné nástroje ako husle, bendžo, mandolína, dobro, dulcimer, harmonika, akustická gitara, basa.

</doc>
<doc id="160331" title="Ede Agost Hudák" url="https://sk.wikipedia.org/wiki?curid=160331">
Ede Agost Hudák

Ede Agost Hudák (známy aj ako Eduard Augustín Hudák = Ede Ágoston Hudák) – (* 22. december 1822, Košice, Slovensko, vtedy Rakúske cisárstvo – 25. máj 1902, Gelnica, Slovensko, vtedy Rakúsko-Uhorsko) – málo známy učiteľ a entomológ – lepidopterológ, ktorý má význam hlavne ako regionálny autor výskumu výskytu motýľov v okolí Gelnice.
Biografia.
Hudák Ede Agost sa narodil 22. decembra 1822 v Košiciach v rodine Ondreja Hudáka a jeho manželky Márie rodenej Krenisovej. Po skončení základnej školy študoval na evanjelickom kolégiu v Prešove. Pôsobil spočiatku ako vychovávateľ v maďarskom Debrecéne (Debrecín) a v Bratislave. Neskôr v rokoch 1847 – 1881 pracoval ako učiteľ na dievčenskej škole v Gelnici a potom od roku 1881 ukončil svoje pôsobenie v školstve a pracoval ako riaditeľ šporiteľne v Gelnici (Gölnitzbánya). Bol tiež autorom niektorých nemeckých učebníc pre ľudové školy. Ede Agost Hudák zomrel 25. mája 1902 v Gelnici v okrese Spišská Nová Ves. 
Entomologické aktivity.
Počas svojho života sa zaoberal zberom, výskumom a faunistikou motýľov (Lepidoptera). Zozbieral významnú regionálnu zbierku motýľov okolia Gelnice. Výsledky svojich výskumov publikoval v časopisoch Rovartani lapok a Entomologische Nachrichten. Celkove zistil asi 512 druhov motýľov zo skupiny Macrolepidoptera. Okrem okolia Gelnice prevádzal svoje zbery tiež na Spiši. Pre našu – slovenskú entomológiu majú význam hlavne jeho práce, ako napr.: "„Adatok Gölniczbánya vidékének lepkefaunájához“" a "„Gölniczbányai lepkék“", ktoré pojednávajú o výskume motýľov v okolí Gelnice. Jeho zbierka hmyzu (motýle z územia Slovenska a čiastočne z palearktickej oblasti) v počte asi 3276 kusov a 1377 druhov je uložená v Podtatranskom múzeu v Poprade. 

</doc>
<doc id="160342" title="Karol Cengel" url="https://sk.wikipedia.org/wiki?curid=160342">
Karol Cengel

Karol Cengel (* 22. október 1915, Valča, Slovensko – † 16. marec 1987, Kláštor pod Znievom) bol slovenský preparátor, múzejník, lesník a entomológ, pracovník Považského múzea v Žiline – Budatíne.
Málo známy, ale z hľadiska muzeálneho významný slovenský zoologický i entomologický preparátor. Venoval sa hlavne preparovaniu vtákov a väčších zvierat, ale tiež aj zberu a preparovaniu hmyzu. Počas svojho života pôsobil ako lesník a neskôr ako preparátor v Považskom múzeu v Žiline – Budatíne (v priestoroch Budatínskeho zámku), kde pracoval 20 rokov.
Životopis.
Narodil sa v obci Valča na úpätí Lúčanskej Malej Fatry. Po skončení základnej školy v rodisku pokračoval v štúdiu na štvorročnej meštianke v Martine, kde sa hlavne pod vplyvom svojho učiteľa prírodopisu začína významnejšie venovať štúdiu prírodovedy. Začína si zakladať rôzne zbierky prírodnín: herbáre, zbierky hmyzu a pokúša sa o vyhotovenie prvých preparátov živočíchov.
Po ukončení povinnej dvojročnej prezenčnej vojenskej služby v rokoch 19371939 začína navštevovať dvojročnú horársku školu v Liptovskom Hrádku, ktorú ukončil v roku 1941, počas rokov II. svetovej vojny. Ihneď po skončení školy (1941) nastupuje ako lesník do služieb Univerzitnej základiny v Gápli (dnes súčasť Valašskej Belej). Tu pracoval až skoro do konca roku 1944.&lt;br&gt;
V roku 1941, ako 26-ročný sa oženil s Máriou Šimkovou, ktorá bola rodáčka zo Slivian. Po skončení druhej svetovej vojny pôsobil v rokoch 19451949 ako lesník v Necpaloch. 
Pre slovenskú entomológiu má Karol Cengel význam v tom, že pre viacerých entomológov Slovenska (RNDr. Vladimír Straka, Ing. Ivan Obuch, RNDr. Karel Hrubý a iní) zabezpečoval rôzne zbery hmyzu: (vo voľnej prírode, ale i parazity a iné skupiny hmyzu [napr. švoly], ktoré nazbieral a „vyčesal“ pri preparovaní dermoplastických preparátov hlavne veľkých cicavcov Slovenska, ale i vtákov a iných živočíchov. Počas svojho života nazbieral i hodne hmyzu, ktorý vypreparoval a mnohé druhy i správne určil. Svoje informácie o zberoch hmyzu poskytol aj už spomínanému autorovi, RNDr. Karlovi Hrubému k napísaniu jeho gigantického diela: „Prodromus lepidopter Slovenska“, ktorý vyšiel v roku 1964. 
Informácie o hmyze] od Karola Cengela sú uvedené v práci na strane 99 a označené skratkou, ako „Cl“. 
Zomrel 16. marca roku 1987 v Kláštore pod Znievom, kde je i pochovaný.
Jeho zbierky hmyzu a preparáty sa nachádzajú čiastočne v Turčianskom múzeu Andreja Kmeťa v 
Martine a hlavná časť v Považskom múzeu v Žiline – Budatíne. Menšie časti zo zbierok jeho preparátov sa nachádzajú i v iných múzeách na Slovensku a tiež v rôznych súkromných, prevažne poľovníckych zbierkach rôznych majiteľov. 

</doc>
<doc id="160395" title="Strelec (znamenie)" url="https://sk.wikipedia.org/wiki?curid=160395">
Strelec (znamenie)

Strelec ("Sagittarius") je jedno zo znamení zvieratníka. Je to obdĺžnik na oblohe 9° dlhý a 6° široký. Z východu hraničí so znamením Kozorožec, zo západu so znamením Škorpión. Slnko ním prechádza od 22. novembra do 21. decembra. Bolo pomenované po súhvezdí Strelec. 
V siderickom zvieratníku od 19. decembra do 19. júna.
V astrologickej symbolike deviate znamenie zverokruhu znázorňované ako kentaur strieľajúci z luku. Je to jedno zo znamení ohňa; narodeným v tomto znamení sa pripisuje cieľavedomosť, útočnosť, živosť a túžba po svetle, moci a sile.

</doc>
<doc id="160563" title="Kozorožec (znamenie)" url="https://sk.wikipedia.org/wiki?curid=160563">
Kozorožec (znamenie)

Kozorožec ("Capricornus") je jedno z astrologických znamení, ktoré je asociované so súhvezdím Kozorožec. Slnko ním má prechádzať od 22. decembra do 20. januára, v súčasnosti a v skutočnosti od 15. januára do 12. februára. Opačné znamenie je Rak.
Podľa astrológie desiate znamenie zverokruhu, dom Saturna, z kovov sa mu priraďuje olovo, z minerálov ónyx a z farieb čierna. Slnko ním prechádza od 22. decembra do 20. januára; vďaka zimnému slnovratu a predĺženiu dňa nadobúda Kozorožec pozitívny aspekt.

</doc>
<doc id="160616" title="KDE Software Compilation 4" url="https://sk.wikipedia.org/wiki?curid=160616">
KDE Software Compilation 4

KDE Software Compilation 4 ("KDE SC4") je predchádzajúca generácia desktopového prostredia K Desktop Environment. Prvá verzia (4.0.0) bola uvoľnená 11. januára 2008, posledná verzia (4.10.0) bola vydaná 6. februára 2013.
Najvýraznejšou zmenou oproti KDE 3.5 je portovanie na knižnicu Qt 4, čo sa malo prejaviť zvýšením rýchlosti o 20 až 30 percent a menšou spotrebou pamäte. Obsahuje nové multimediálne API, nazvané Phonon, framework na integráciu zariadení nazvaný Solid a sprievodcu v novom štýle a predvolenú sadu ikon s názvom Oxygen. Obsahuje aj nový desktop a panel nazvaný Plasma, ktorý podporuje tzv. widgety, podobné zo systému SuperKaramba alebo widgety systému Apple. Portovanie na Qt 4 prinieslo podporu platforiem, ktoré nie sú založené na X11, vrátane Microsoft Windows a Mac OS X.
Jedna z najvýraznejších noviniek je zmena správcu súborov. Konqueror bol nahradený novým nástrojom, známym ako Dolphin.
Hlavné (major) verzie (4.x) majú byť vydávané každých 6 mesiacov, opravné verzie (4.x.y) každý mesiac.

</doc>
<doc id="160680" title="Mira Nábělková" url="https://sk.wikipedia.org/wiki?curid=160680">
Mira Nábělková

Mira Nábělková (* 30. marec 1956, Martin) je slovenská jazykovedkyňa.
V rokoch 19751980 študovala slovakistiku a rusistiku na Filozofickej fakulte Univerzity Komenského v Bratislave, od roku 1980 pracovala v Jazykovednom ústave Ľudovíta Štúra Slovenskej akadémie vied v Bratislave. V roku 1989 obhájila dizertačnú prácu na tému "Vzťahové adjektíva v slovenčine. Funkčno-sémantická analýza desubstantívnych derivátov" (knižné vydanie Bratislava, Veda 1993). V rokoch 19891996 bola členkou výboru a vedeckou tajomníčkou Slovenskej jazykovednej spoločnosti pri SAV. V rokoch 19912000 organizovala každoročné medzinárodné Kolokvium mladých jazykovedcov pod garanciou Slovenskej jazykovednej spoločnosti pri Slovenskej akadémii vied a JÚĽŠ SAV a bola editorkou periodika VARIA – zborníka príspevkov z jednotlivých ročníkov tohto podujatia. V rokoch 19911999 pôsobila ako členka vedeckej rady JÚĽŠ SAV.
Od roku 1999 prednáša v Kabinete slovakistiky Ústavu slavistických a východoevropských studií Filozofickej fakulty Karlovej univerzity v Prahe, kde sa v roku 2010 habilitovala. V rokoch 19992004 externe prednášala na Ústave slavistiky Filozofickej fakulty Masarykovej univerizty v Brne (slovakistika v rámci Ústavu slavistiky FF MU). V roku 2004 dostala striebornú medailu Masarykovej univerzity za prínos k rozvoju českej slovakistiky. 
Odborne sa zaujíma o lexikálnu sémantiku a slovotvorbu, lexikografiu, syntax a sociolingvistku (problematika jazykových vzťahov slovenčiny a češtiny).

</doc>
<doc id="160706" title="The Supremes" url="https://sk.wikipedia.org/wiki?curid=160706">
The Supremes

The Supremes, neskôr označovaní ako "Diana Ross and The Supremes", bola americká ženská hudobná skupina. Aktívna bola od roku 1961 do roku 1977. Hrali hlavne štýly doo-wop, pop, soul, Broadway show tunes, psychedelia a disko.
Bola to najúspešnejšia afroamerická hudobná skupina 60. rokov 20. storočia, nahrali dvanásť hitov, ktoré sa stali hitmi číslo jeden medzi rokmi 1964 a 1969. Mnoho z týchto skladieb napísal a produkoval produkčný tím Holland-Dozier-Holland. Veľký úspech počas polovice 60. rokov im vydláždil cestu k neskoršiemu black soulu a R&amp;B, aby sa dostali do hlavného prúdu v Spojených štátoch, ako aj v zámorí.
Skupina bola založená v Detroite v Michigane v roku 1959, začínali ako kvarteto nazvané "The Primettes". Zakladajúci členovia Florence Ballard, Mary Wilson, Diana Ross a Betty McGlown, všetci známi z verejného projektu Brewster-Douglass v Detroite ("The Primes", neskôr známe ako "The Temptations"). V roku 1960 Barbara Martin nahradila Betty McGlown a skupina sa premenovala na "The Supremes". Barbara Martin odišla koncom roka 1961 a Diana Ross, Florence Ballard a Mary Wilson ostali ako trio, čím sa oficiálne sformovala skupina. Po tom, ako dosiahli úspech, v polovici 60. rokov s Dianou Ross ako hlavnou speváčkou, skupina sa premenovala na "Diana Ross &amp; the Supremes" v roku 1967 a Florence Ballard bola nahradená speváčkou Cindy Birdsong. Diana Ross opustila skupinu kvôli úspešnej sólovej kariére v roku 1970 a nahradila ju Jean Terrell. Po roku 1972 sa zloženie skupiny často menilo, pričom tu účinkovali aj Lynda Laurence, Scherrie Payne a Susaye Greene predtým, ako skupina zanikla v roku 1977.

</doc>
<doc id="160778" title="Diana Rossová" url="https://sk.wikipedia.org/wiki?curid=160778">
Diana Rossová

Diana Rossová (rodená Diane Ernestine Earle Rossová; * 26. marec 1944, Detroit, Michigan, USA) je americká speváčka a herečka, ktorej hudobný repertoár zahŕňa R&amp;B, soul, disko a pop. Prvýkrát sa dostala do povedomia ako líderka úspešnej dievčenskej skupiny The Supremes ešte predtým, ako sa dala na sólovú kariéru v roku 1970. Počas 70. a 80. rokov 20. storočia sa stala jednou z najúspešnejších speváčok rockovej éry, pričom prenikla aj do filmu, televízie a na Broadway. Získala ocenenie "Tony Award" za hudbu v "An Evening with Diana Ross" (1977), 7 ocenení "American Music Awards" a zvláštne ocenenie "Golden Globe" za jej vedúcu úlohu v životopisnom filme o Billie Holliday, "Lady Sings the Blues." Okrem toho bola nominovaná na dvanásť ocenení Grammy Awards a Academy Award.
V roku 1976 ju časopis "Billboard" označil za umelkyňu storočia. V Guinessovej knihe rekordov sa nachádza Diana Ross ako najúspešnejšia speváčka 20. storočia s dokopy sedemdesiatimi hitmi v rebríčkoch v Spojenom kráľovstve v roku 1993 a neskôr ju prekonala Madonna. Ako sólo umelkyňa sa stala prvou umelkyňou, ktorá dosiahla šesť hitov číslo jeden. Patrí aj medzi niekoľko umelcov, ktorí majú dve hviezdičky v Hollywoodskej sieni slávy, ako sólo umelkyňa a tiež ako členka skupiny The Supremes.

</doc>
<doc id="160897" title="Plameň (časopis)" url="https://sk.wikipedia.org/wiki?curid=160897">
Plameň (časopis)

Plameň - v podtitule "Časopis slovenskej mládeže" (od 1. čísla XIV. ročníka "Časopis katolíckej mládeže") vydával Spolok sv. Vojtecha v Trnave. 
Plameň začal vychádzať v roku 1934 - I. ročník, a vychádzal nepretržite až do prvých rokov po druhej svetovej vojne. Posledným číslom XIV. ročníka bolo číslo 9. Ďalšie vydávanie časopisu bolo v dôsledku Februárových udalostí zastavené. Uverejňovali v ňom svoje práce začínajúci autori, neskorší známi slovenskí básnici a spisovatelia, napr. Vojtech Mihálik, Miroslav Válek, Viliam Turčány a iní.
Vydavateľské ročníky Plameňa sa kryli so školským rokom. Začínali septembrom a končili júnom. Zodpovedný redaktor bol najprv Valér Vnuk, neskôr Ján Motulko.
Časopis vychádzal dva razy mesačne. Mal z dnešného pohľadu niekoľko zaujímavých rubrík:

</doc>
<doc id="160909" title="Učenie (pedagogika)" url="https://sk.wikipedia.org/wiki?curid=160909">
Učenie (pedagogika)

Učenie je proces zámerného navodzovania činností alebo výsledok získaných skúseností vedúci k získavaniu a rozširovaniu poznatkov k trvalej zmene osobnosti, správania sa, postojov, hodnôt. Učenie môže byť senzomotorické učenie, pamäťové učenie alebo sociálne učenie.
Proces učenia.
Proces učenia je proces usporiadaného vštepovania a začleňovania do svojho poznatkového systému. Je to spôsob ukladania, osvojovania a zapamätávania faktov a súvislostí. Učenie je rozvíjaný kognitívny proces utvárania nových poznatkov rozvoja predispozícii a získavania skúsenosti. Proces sa deje:

</doc>
<doc id="161063" title="Kostol Navštívenia Panny Márie (Nitra)" url="https://sk.wikipedia.org/wiki?curid=161063">
Kostol Navštívenia Panny Márie (Nitra)

Kostol Navštívenia Panny Márie je kostol nachádzajúci sa v Nitre. Kostol dal postaviť biskup Imrich Palugyai a stavba v novorománskom slohu bola dokončená v roku 1854. Rekonštruovaná bola v rokoch 1911, potom v 40.-tych rokoch a v 70.-tych rokoch. Donátora pripomína pamätná tabuľa umiestnená v kostole. Posviacku chrámu i kláštora vykonal jeho nástupca biskup Augustín Roškoványi.
Chrám je trojloďový, s priestrannými emporami z troch strán chrámu. Dĺžka hlavnej lode je 21 m, šírka 14,7 m a vnútorná výška hlavnej lode je 14,5 m. Celej stavbe dominuje neogotická veža vysoká 53,5 m, ktorá je zároveň najvyššou kostolnou vežou v Nitre a okolí. Pôvodne bola vyššia a zdobená neogotickými prvkami, no počas bombardovania Nitry za 2 svetovej vojny bola poškodená a o dva roky neskôr následkom silnej víchrice v roku 1947 sa celá vrchná časť veže zrútila spolu so stropom. Aj preto nie je chrám vyhlásený za národnú kultúrnu pamiatku.
Výzdoba.
Hlavnou ozdobou kostola je vysoký drevený oltár s tromi oltárnymi obrazmi, ktoré vytvoril viedenský maliar Schiler. Sú to obrazy Panny Márie u sv. Alžbety, sv. Imricha a sv. Vicenta de Paul. Pod obrazmi je 12 sôch apoštolov. Kazateľnica je bohato rezbársky zdobená a pozlátená. V západnej empore je umiestnený zdobený dvojmanuálový romantický organ od firmy Rieger. Pod kostolom je priestranná krypta s oltárom, kde boli pochovávané rehoľné sestry.
Dňa 30. júna 1995 na prvé výročie návštevy pápeža Jána Pavla II. v Nitre darovali mestá Nitra a Považská Bystrica pápežovi dar, ktorý je umiestnený práve v tomto kostole. Je to 9 m vysoká socha Ukrižovaného Krista. Socha je vytesaná z jedného stromu a bola pôvodne na mieste stretnutia sv. Otca s mládežou v Janíkovciach.
Kláštorná časť.
Rehoľné sestry rádu sv. Vincenta de Paul sa do tohto objektu nasťahovali v roku 1861 s poslaním vyučovať mladé dievčatá. Okrem kláštorných budov využívali aj školskú budovu, nemocnicu s 12 lôžkami a internát, ktoré tu boli pôvodne umiestnené. Malá nemocnica slúžila ako lazaret pre ranených vojakov počas 1. svetovej vojny.

</doc>
<doc id="161081" title="Cézarova šifra" url="https://sk.wikipedia.org/wiki?curid=161081">
Cézarova šifra

Cézarova šifra je druh šifry, pri ktorej je každé písmeno správy posunuté o "n" pozícií ďalej v abecede, pričom "n" môže byť 1 až "m − 1", kde "m" je počet znakov príslušnej abecedy.
V prípade písmena vyskytujúceho sa na konci abecedy sa toto písmeno posunie opäť na začiatok abecedy. Správa je zašifrovaná veľmi jednoduchým algoritmom, ak niekto zistí princíp tejto šifry, môže vylúštiť aj ďalšie správy zašifrované týmfffom.fto bezkľúčový šifrovací systém. Jej vznik siaha do čias pred vyše 2 000 rokmi, do obdobia vlády rímskeho diktátora Caesara, podľa ktorého má aj meno. V tom čase sa táto šifra pokladala zfffne na vojenské účely. 
Príklad.
Cézarova šifra pre n = 3:
Pre celú slovenskú abecedu
Použitie.
Konkrétny príklad použitia tejto šifry v texte:
"Otvorený text:" Caesar bol génius.
"Zašifrovaný text:" ĎBGŤBŠ DPM ÍHĹKWŤ.
Drobným zdokonalením šifry je aj šifrovanie medzery, ak medzera nie je šifrovaná, tak ľahko možno z krátkych 1-3 písmenových slov, text rozšifrovať.
Obdobou Cézarovej šifry je použitie trojciferného (alebo viacciferného) čísla, napr. 493, pričom písmená na 1, 4, 7 ... mieste sú posunuté o 4 miesta, 2, 5, 8 ... mieste sú posunuté o 9 miest a na 3, 6, 9 ... mieste sú posunuté od 3 miesta. Bez použitia počítačov bola takáto šifra už relatívne silná, ak však dešifrant vedel, aké slovo alebo slová sa v texte musia určite vyskytnúť, bola ľahko prelomiteľná. Podobná šifra bola použitá v románe Julesa Verneho "800 míľ po Amazone".

</doc>
<doc id="161086" title="Kostol Najsvätejšej Trojice (Prievidza)" url="https://sk.wikipedia.org/wiki?curid=161086">
Kostol Najsvätejšej Trojice (Prievidza)

Kostol Najsvätejšej Trojice známy aj ako Piaristický kostol je jeden z troch historických kostolov v Prievidzi. S výstavbou sa začalo v roku 1666. Dokončený bol pod vedením rehoľného staviteľa P. Hangheho v roku 17401753.
Architektúra.
Je to jednoloďový pozdĺžny kostol s polygonálnym presbytériom, zaklenutý kupolou, s bočnými kaplnkami na spôsob kostola II Gesú v Ríme. Loď má valenú klenbu s lunetami, ktorá dosadá na silne vystupujúcu rímsu vtiahnutých pilierov. V celom interiéri je štuková rokajová ornamentika. V presbytériu iluzívna nástenná maľba od J. A. Schmidta (17501765), v lodi od viedenského maliara J. Š. Bopovského (1783). Hlavná fasáda členená pilastrami je zakončená štítom, do ktorého je vstavaná veža.
Výzdoba.
Celý kostol sa nesie v barokovom štýle. Dominantou kostola je hlavný oltár s mramorovou stĺpovou architektúrou a s ústredným obrazom Nanebovzatia Panny Márie, ktorého dej pokračuje v plastickej kompozícii vznášajúcej sa v priestore. Obrazy na všetkých piatich bočných oltároch sú podobného štýlu. Ich autorom je rovnako Š. Bopovský.

</doc>
<doc id="161258" title="Opel Astra" url="https://sk.wikipedia.org/wiki?curid=161258">
Opel Astra

Opel Astra je automobil nižšej strednej triedy navrhnutý a vyrábaný nemeckou automobilkou Opel. Je nástupcom modelu Kadett.
V kontinentálnej Európe, v Írsku, na Strednom východe, v Afrike a Indii sa predáva pod domovskou značkou Opel, vo Veľkej Británii je ponúkaný pod značkou Vauxhall, v Austrálii a Ázii ako Holden, v Latinskej Amerike ako Chevrolet a v Spojených štátoch a Kanade pod značkou Saturn. V Rusku sa predáva aj ako Opel, aj ako Chevrolet. 
Astra sa v súčasnosti vyrába v závodoch v Nemecku, Belgicku, Veľkej Británii, Indii, Poľsku, Ukrajine a Rusku. Súčasne sa ponúka na zloženie aj ako CKD kit v ostatných krajinách.

</doc>
<doc id="161305" title="Pesticíd" url="https://sk.wikipedia.org/wiki?curid=161305">
Pesticíd

Pesticídy sú chemické látky, ktoré sa v poľnohospodárstve a v lesníctve používajú proti chorobám, škodcom a burine. Boli vytvorené, aby usmrcovali alebo iným spôsobom poškodzovali živé organizmy a sú - ako napísala americká Národná výskumná rada (U.S. National Research Council) - „možno jediným druhom toxických chemikálií, ktorý je zámerne aplikovaný v životnom prostredí" (National Research Council, 1993). Množstvo problémov spôsobených polstoročným intenzívnym používaním syntetických pesticídov je šokujúce. 
Rozdeľujú sa podľa cieľového organizmu, na ktoré pôsobí:
Podľa chemickej povahy sa rozdeľujú napr. na:

</doc>
<doc id="161326" title="Wilhelm Canaris" url="https://sk.wikipedia.org/wiki?curid=161326">
Wilhelm Canaris

Wilhelm Franz Canaris (* 1. január 1887, Aplerbeck – † 9. apríl 1945, koncentračný tábor Flossenbürg) bol nemecký admirál, ktorý slúžil v 1. svetovej vojne v Reichsmarine ako spravodajca na krížniku Dresden. Od roku 1935 bol šéfom nemeckej tajnej spravodajskej služby Abwehr.
Kariéra.
Tento rodák z Aplerbecku z gréckymi koreňmi vstúpil do námorníctva v roku 1905 a v 1914 sa zúčastnil bitky pri Falklandských ostrovoch. Krížnik Dresden bola jediná loď, ktorá unikla Britom, jej námorníci boli internovaní v Čile. V roku 1916 prišiel do Španielska, kde pôsobil ako spravodajca a od roku 1917 až do konca vojny bol veliteľom ponorky.
Po demobilizácii zostal príslušníkom Freikorpsu. V roku 1920 sa zúčastnil Kappovho puču. Koncom roku sa stal členom štábu baltskej flotily (na krížniku KMS Berlin). Začiatkom roku 1932 sa stal veliteľom vlajkovej lode Schlesien, ktorá bola v službe od roku 1905. Spoznal sa s Reinhardom Heydrichom, ktorý bol vtedy obžalovaný a Canaris sa vyslovil v jeho prospech, ale nepomohlo to. Heydrich musel opustiť námorníctvo. O dva roky bol Wilhelm menovaný admirálom.
1. januára 1935 sa Canaris stal šéfom Abwehru. Mal prístup k najväčším tajomstvám Tretej ríše, sám zhromažďoval informácie o pohlavároch nacistického Nemecka a o svojich protivníkoch.
Počas občianskej vojny v Španielsku bol hnacou silou Nemecka pri pomoci Francovi. Podporil a zorganizoval jeho fašistický puč. V tom čase sa veľmi spriatelil s Heydrichom. Canarisov prínos pre každodennú prácu agenta spočíval najmä v zavedení mikrobodky, na ktorej agent sústredil celostránkové hlásenie a prelepil ju známkou na pohľadnici, bola to tiež kufríková prenosná vysielačka, s ktorou udržoval spojenie so svojou centrálou. Podobné praktiky nemali vtedy obdobu nikde vo svete a v oboch prípadoch vynikla nemecká technická prevaha.
Canaris sa tiež tajne angažoval aby Španielsko nepovolilo Nemcom prechod cez svoje územie, čím Nemecko stratilo šance na dobytie britského oporného bodu v Gibraltáre. Počas útoku na Poľsko sa počas návštev frontu stal svedkom viacerých masových vrážd vykonaných oddielmi Einsatzgruppen, čo urýchlilo jeho rozhodnutie začať tajne bojovať proti nacistickému režimu. Protestoval proti hrubým predpisom na zaobchádzanie so sovietskymi vojnovými zajatcami. Počas nasledujúcich ťažení síce jeho Abwehr naoko spolupracoval s nacistickou tajnou službou Sicherheitsdienst (SD), ale Canaris inak začal aktívne spolupracovať s tajnou opozíciou. Viacerým nacistami prenasledovaným osobám umožnil získať doklady agentov Abwehru s možnosťou vycestovať za hranice.
V januári 1940 bol povýšený na admirála. V tej istej dobe sa s pomocou Erwina Lahousena podieľal na vytvorení protinacistickej opozície medzi vyššími dôstojníkmi Wehrmachtu. Počas Heydrichovho pobytu v Prahe sa s ním dostal do sporu kvôli zatknutiu britského agenta Paula Thümmela, ktorý bol jednou z Canarisovych spojok s MI6. Spor ďalej neeskaloval najmä vďaka tomu, že na Heydricha bol 27. mája 1942 spáchaný atentát Gabčíkom a Kubišom.
Canaris naďalej vyvíjal mnoho aktivít, ktoré neboli po vôli ostatným nacistom. Dostal sa nakoniec pod drobnohľad Heinricha Himmlera, nacistická nespokojnosť s prácou Abwehru nakoniec stúpla natoľko, že Canarisa vo februári 1944 odvolali z funkcie a nahradili Walterom Schellenbergom. Ten onedlho zlúčil Abwehr s Sicherheitsdienstom. Canarisa umiestnili do domáceho väzenia. V lete 1944 po neúspešnom atentáte na Hitlera však prišla zámienka a Canaris bol 27. júna 1944 zatknutý. Ukázalo sa, že bol v kontakte s Britmi a s odbojom, že zhromažďoval materiály o Hitlerovi a Bormannovi. Vo svojom denníku označil Hitlera za "„bič boží“" pre Nemecko.
Smrť.
Bol internovaný v koncentračnom tábore Flossenbürg. Tu sa nachádzal až do 9. apríla 1945, kedy bol za úsvitu popravený obesením na oceľovej strune z klavíru. Umieral dlho a bolestivo. Briti dodnes oficiálne nepotvrdili, že by bol Canaris ich agentom, alebo že by bol s nimi v kontakte.

</doc>
<doc id="161475" title="Mikulov" url="https://sk.wikipedia.org/wiki?curid=161475">
Mikulov

Mikulov (nemecky "Nikolsburg") je mesto v okrese Břeclav v Česku. K 1. januáru 2013 tu žilo 7 410 obyvateľov. 
Dominantou mesta je zámok, ktorý sa vypína na skale v centre mesta. Východne sa nachádza Svätý kopeček u Mikulova, zo severu vrch Turold, ktorý je výbežkom Pálavy. Západným smerom sa otvára rovina a južným smerom sa dvíha Šibeniční vrch.
Dejiny Mikulova.
Vznik Mikulova sa zväčša datuje na začiatok 12. storočia, kedy tu bola založená trhová osada, v roku 1279 povýšená na mestečko a v roku 1410 na mesto. Na mieste románskeho a gotického hradu vznikol v 17. storočí zámok.
Mikulov bol od konca 13. do konca 16. storočia vo vlastníctve rodu Lichtenštajnovcov, potom patril až do 19. storočia Ditrichštajnovcom, ktorí vlastnili zámok a veľkostatok až do roku 1945, kedy zároveň zámok vyhorel. 
V tunajšom zámku boli po bitke pri Slavkove dohodnuté (2. decembra 1805) predbežné podmienky mieru medzi Francúzskom a Rakúskom. O 61 rokov neskôr, 26. júla 1866 tu bolo po porážke rakúskych vojsk v bitke pri Hradci Králové podpísané prímerie medzi Rakúskom a Pruskom, tzv. Mikulovské prímerie.
Od polovice 19. storočia začalo mesto stagnovať a strácať vplyv v prospech mesta Břeclav, ktoré profitovalo z polohy na železničnej trati "Ferdinandka".

</doc>
<doc id="161498" title="Krusader" url="https://sk.wikipedia.org/wiki?curid=161498">
Krusader

Krusader je rozvinutý ortodoxný súborový manažér pre KDE a iné desktopové prostredia v *nix svete, podobný GNOME Commanderu alebo Midnight Commanderu (Linux), alebo Total Commanderu (Windows). Podporuje prácu s archívmi, súborovými systémami sprístupnenými cez mount príkaz, FTP, umožňuje rozšírené vyhľadávanie, viewer/editor, synchronizáciu adresárov, porovnanie obsahov súborov, viacnásobné premenovanie, atď.
Podporuje nasledovné pakovacie formáty: tar, ZIP, bzip2, gzip, RAR, ace, ARJ, LHA, 7-Zip a RPM a taktiež môže pracovať KIO programami ako sú smb (podporuje samba protokol pre prístup k zdrojom na windows sieti) alebo fish (protokol postavený na SSH).
Krusader je pod GNU GPL licenciou.
Používateľské rozhranie.
Je postavené na princípoch ortodoxného súborového manažéra (OFM) , známeho tiež ako Commander-like, ktoré sú postavené na filozofii starého Norton Commandera. Ortodoxný súborový manažér má dva panely, z ktorých je jeden aktívny a druhý neaktívny. Je možné presúvať súbory z aktívneho do neaktívneho panela, spracovávať ich v aktívnom paneli, alebo porovnávať či synchronizovať oba. Na príkazy vystačí klávesnica, čo zrýchľuje prácu. Použitie myši je však takisto možné. Ďalšími prvkami sú karty, ktoré umožňujú mať k dispozícii viac panelov v pozadi a na jedno kliknutie ich presúvať do pracovného priestoru. Potom profily, ktoré umožňujú odložiť viaceré nastavenia (pre oba panely) a tiež záložky (štruktúrovateľné do priečinkov), kam si používateľ môže uložiť často používané umiestnenia. Úzka integrácia s KDE (napr. KParts, KIO) umožňuje využívať niekoľko ďalších služieb. 
Prezerač a editor súborov.
Jeden z mnohých nástrojov, ktoré Krusader poskytuje je prezerač-editor používajúci objektový model utility KParts. Krusader spúšťa komponenty, ktoré sú schopné ukázať (a v niektorých prípadoch aj upravovať (editovať)) príslušný typ súboru a zapuzdriť ho do svojho klientskeho priestoru, priamo do nového Krusader okna. To umožňuje napríklad vidieť KOffice dokument priamo v Krusaderi. Hocijaká aplikácia, ktorá implementuje KParts model môže byť vnorená týmto istým spôsobom.
Platformy.
Krusader je primárne vyvinutý pre Linux platformu, ale je v súčasnosti dostupný aj pre BSD či Apple Mac OS X (v súčasnosti vznikol prvý port pre Windows platformu ).

</doc>
<doc id="161697" title="Geralt z Rivie" url="https://sk.wikipedia.org/wiki?curid=161697">
Geralt z Rivie

Geralt z Rivie (poľ. "Geralt z Rivii") je fiktívna postava a protagonista série krátkych príbehov a románov "Zaklínač" od poľského spisovateľa Andrzeja Sapkowského, ako aj hlavná postava adaptovanej videohry. 
Fiktívna biografia.
Geralt, ústredný charakter, je zaklínač. Krátko po narodení bol Geralt nútený (podľa zákona prekvapenia) absolvovať tréning a nakoniec sa stal zaklínačom v Kaer Morhen - pevnosti zaklínačskej školy Vlka. Geralt prežil početné mutácie (spolu s extra mutáciami), vďaka čomu získal prakticky nadľudské fyzické a duševné schopnosti s minimálnymi vedľajšími účinkami. Odolal "zmenám", ktoré priniesla "Skúška tráv" lepšie ako väčšina, čo povzbudilo jeho tvorcov k vykonaniu ešte nebezpečnejších experimentálnych postupov na ňom. To spôsobilo, že stratil všetku pigmentáciu tela. Kvôli svojej bledej koži a bielym vlasom je známy aj v staršej reči ako "Gwynbleidd", teda "Biely Vlk".
Napriek svojmu menu, Geralt nepochádza z Rivie (aj keď sa naučil napodobňovať riviánsky prízvuk); mladí zaklínači boli povzbudení, aby si vytvorili priezviská pre pána Vesemíra, aby ich mená zneli dôveryhodnejšie. Kedysi tvrdil, že jeho prvou voľbou bol Geralt Roger Eric du Haute-Bellegarde, ale Vesemir to odmietol ako hlúpe a prehnané. Je však možné, že Geralt urobil takýto nárok iba na zosmiešnenie príliš dlhých mien typických pre šľachtu - konkrétne jeho priateľov Regisa (ktorého celé meno je Emiel Regis Rohellec Terzieff-Godefroy) a Cahira (ktorého celé meno je Cahir Mawr Dyffryn aep Ceallach), ktorí boli v tom momente prítomní.
Po absolvovaní zaklínačského tréningu dostal Vlčí medailón (symbol Kaera Morheena) a pustil sa do sveta na svojom koňovi zvanom Klebietka (toto meno dal každému koňovi, ktorého vlastnil), aby sa stal zabijakom monštier.
Aj keď Geralt neveril v osud, nevedomky požiadal o nenarodené dieťa princeznej Pavetty a jej manžela Dunnyho ako odmenu za svoje služby tým, že sa odvolával na "zákon prekvapenia" (zákon, ktorý hovorí, že ak nie je možné platiť za služby zaklínačov, zaklínač má nárok na niečo, čo dlžník ešte nevie, že má). Dieťa sa ukázalo byť dievčaťom, Ciri (inak známe ako Ziri prichádzajúce od staršieho slova reči Zireael znamenajú hlt). Nevzal ju, lebo ženy nemôžu byť zaklínačky. Avšak osud alebo slepá náhoda spôsobila, že Geralt a Ciri prekrížili svoje cesty trikrát a po smrti jej babičky, kráľovnej Calanthe, sa Geralt začne starať o dievča a začne ju milovať ako svoju vlastnú dcéru.
Geraltovou životnou láskou sa stane čiernovlasá čarodejnica Yennefer.
Na konci ságy Zaklínač zoberie s Yennefer na ostrov Ciri. 
Geraltov príbeh pokračuje vo videohrách (Zaklínač, Zaklínač 2: Vrahovia kráľov a Zaklínač 3: Divoký hon). Geralt sa vráti k životu bez spomienok na detaily jeho náhleho opätovného objavenia a po tom, čo bol od Yennefer zachytený Divoký hon, ponúkol sa za svoju slobodu. Znovu ho zachráni Ciri a zostane zranený a bez spomienky na svoju minulosť v lese pri Kaere Morhene. Je zachránený poslednými zostávajúcimi zaklínačmi na svete a vzatý späť na Kaer Morhen. Sapkowski uviedol, že hry sú svojím vlastným dielom a že ich nemožno považovať za "alternatívnu verziu", ani za pokračovanie, "pretože to o Geraltovi dokáže povedať len tvorca, Andrzej Sapkowski."
Literárna analýza a uznanie.
Geralt je v deväťdesiatych rokoch 20. storočia popísaný ako symbol neoliberálnej antipolitiky poľskej ľudovej kultúry. Je profesionálom, vykonáva svoje povinnosti a nechce sa zapojiť do "malých rozbrojov" súčasnej politiky. Marek Oramus porovnal Geralta s Raymondom Chandlerom podpisovým charakterom Philipom Marlowom. V roku 2012 ho GamesRadar zaradil ako 50. najlepšie hrdinu v histórii videohier.

</doc>
<doc id="161782" title="Dracula (román)" url="https://sk.wikipedia.org/wiki?curid=161782">
Dracula (román)

Dracula (vyšlo aj pod názvom Drakula; v origináli "Dracula") je známy román od írskeho autora Brama Stokera (1847 – 1912), napísaný v roku 1897. Inšpiráciou pre napísanie románu bol zrejme Ármin Vámbéry, rodák zo Svätého Jura, od ktorého sa Stoker dozvedel o dovtedy málo známom valašskom kniežati Vladovi II. zvanom Drakula a inšpiroval sa k napísaniu jedného z najznámejších diel svetovej literatúry. Vámbéry sa asi navyše stal predobrazom jedného z hrdinov románu, profesora Van Helsinga (v románe je priamo spomínaný priateľ Arminius z Budapešti).
Obsah.
Príbeh knihy hovorí o mladom právnikovi Jonathanovi Harkerovi, ktorého majiteľ právnickej kancelárie, v ktorej pracuje, pošle do ďalekého Rumunska za istým grófom Drakulom. Drakula má záujem kúpiť vilu v Londýne a tak s Jonathanom podpíšu zmluvy a dohodnú sa, že mladý právnik by mal na Drakulovom hrade istý čas pobudnúť. Harker teda ostáva, no má čoraz väčšie podozrenie, že gróf ho na hrade väzní. Jeho podozrenie sa potvrdí a z hradu utečie. Vo veľmi zlom stave sa dostane do Budapešti, do nemocnice, v ktorej sa uzdraví. Príde tam poňho jeho mladá snúbenica Mina a odvedie ho naspäť domov do Anglicka. Drakula sa však dostane do Anglicka a pohryzie najlepšiu Mininu priateľku Lucy. Tá sa stáva upírkou, no Jonathan, Mina, Sir Arthur Holmwood (Lucyin snúbenec), doktor Seward (Lucyin nápadník), Quincey Morris (ďalší Lucyin nápadník) a holandský odborník na paranormálne javy doktor Abraham Van Helsing ju nakoniec porazia a zabijú. Eliminujú aj grófa a ten sa vracia do Rumunska. Harker a spol. ho tam dolapia a zabijú. Pri akcii však zomrie Quincey Morris.

</doc>
<doc id="161821" title="Adriena Bartošová" url="https://sk.wikipedia.org/wiki?curid=161821">
Adriena Bartošová

Adriena Bartošová (* 12. apríl 1960, Košice) je slovenská jazzová speváčka, manželka herca Štefana Bučka.
Životopis.
Narodila sa v Košiciach, no od svojho prvého roku žije v Bratislave, kde absolvovala "Gymnázium na Metodovej" a Fakultu riadenia na Vysokej škole ekonomickej. Od detstva sa venuje hudbe, o čom svedčí 10 ročné štúdium klavíru, 7 ročné štúdium spevu na "LŠU - Súťažná" a dvojročné štúdium pre spevákov populárnej hudby. Súkromne taktiež študovala u prof. Hrušovského harmóniu a základy kompozície, u prof. Medveckej zase klasický spev a následne 3 roky u hlasového pedagóga Františka Tugandlieba rovnako spev. V roku 2006 ukončila doktorandské štúdium na VŠMU.
Adriena reprezentovala Slovensko na rôznych kultúrnych podujatiach, napríklad v Kanade ("Dni slovenskej kultúry v Montreale", 2003), na "Women Jazz festivale" v Nemecku (Berlín, 2003), na medzinárodných výstavách v Belgicku (Brusel, 2003) aj Nemecku (Hannover, 2004).

</doc>
<doc id="161907" title="Ray Charles" url="https://sk.wikipedia.org/wiki?curid=161907">
Ray Charles

Ray Charles vlastným menom Ray Charles Robinson, prezývaný aj Génius (* 23. september 1930, Albany, Georgia, USA – † 10. jún 2004, Beverly Hills, Kalifornia) bol americký spevák, klavirista, skladateľ, aranžér a kapelník.
Výrazná osobnosť svetovej populárnej hudby, niekedy označovaný za "„otca soulu“". V r. 2008 ho mienkotvorný časopis Rolling Stone umiestnil na 10. miesto Stovky najvýznamnejších umelcov všetkých čias.
Základný predpoklad k budúcej kariére.
Od svojich dvoch rokov vyrastal v Greenville na Floride. V siedmich rokoch oslepol na následky glaukómu a na floridskej štátnej škole pre nevidiacich vyštudoval hudbu (klasický klavír a klarinet). Zarábať si začal vystupovaním s rôznymi súbormi v prevažne s R&amp;B a swingovým repertoárom. Bol žiadaný pre svoju všestrannosť (ako spevák, klavirista a saxofonista).
Po smrti matky sa presťahoval do Seattlu v štáte Washington a v roku 1948 zakladá vlastné trio "The MaximTrio". V triu s ním spoluúčinkujú gitarista G. D. McGhee a basista Milton Garred. Hrali ľahký jazz a blues pod vplyvom Nata King Colea.
Aby zabránil zámene svojho mena s menom boxera a občasného speváka Sugar Ray Robinsona, začína zo svojho mena používať len prvé dve.
Kariéra.
Prvý hit v R&amp;B rebríčku má Charles v roku 1951, je to skladba "Baby Let Me Hold Your Hand". Prelom v jeho kariére znamená podpis zmluvy so značkou Atlantic Records, ktorá v roku 1952 „odkupuje“ Charlesa od Swingitime Records za 2 500.- dolárov. U novej spoločnosti nahral bluesovú pieseň "It Should Have been Me", ktorá sa v rebríčku R&amp;B vyšplhala až na 7. miesto.
V roku 1955 zostavil vlastný bigband zo špičkových jazzových hudobníkov. V roku 1957 vychádza jeho prvý album "Ray Charles" a jeho hviezda začína prudko stúpať.
Na trh populárnej hudby definitívne prerazil v roku 1959 singlom "What´d I Say".Bola to 
dynamická syntéza bluesu, gospelu a rock and rollu. Je to jeho prvý miliónový hit. Charles odchádza od spoločnosti Atlantic Records, ktorá nie je schopná konkurovať výške ponúkaného preddavku na nový materiál a vlastnícke práva, k spoločnosti ABC-Paramount s ktorou podpisuje trojročnú zmluvu.
Verzia skladby "Georgia On My Mind", ktorú napísal Hoag Carmichael a ktorú počul spievať jedného šoféra autobusu, bola jeho druhým miliónovým hitom. Interpretácia skladby jeho emóciami nabitým hlasom a sláčikovým pozadím, sa stala v USA # 1 a v roku 1960 ho uviedla na medzinárodnú scénu.
Významným sa stáva aj rok 1962. V júni nahráva vlastné úpravy najznámejších country piesní na albume "Modern Sounds In Country And Western Music". Album sa 14 dní drží na čele amerického rebríčka. Z albumu pochádza aj skladba Dona Gibsona "I Can´t Stop Loving You", ktorej sa predajú vyše dva milióny kusov a 5 týždňov je na čele amerického rebríčka. Skladba sa dostáva aj na čelo anglického rebríčka.
Do toho času bolo neslýchané, aby čierna R&amp;B hviezda naspievala C&amp;W skladby. Bol to však komerčne a umelecky veľmi úspešný ťah. V tomto období začínajú aj jeho problémy s prechovávaním a užívaním drog.
V roku 1973 Charles opúšťa ABC-Paramount a preberá vedenie svojej spoločnosti Tangerine Records spolu s právami na všetky svoje nahrávky na značke ABC-Paramount.
V roku 1980 účinkuje vo filme "The Blues Brothers" v úlohe miestneho znalca hudobných nástrojov a majiteľa obchodu s nimi.
28. januára 1985 Charles prijíma veľkú úlohu pri nahrávaní singla združenia USA For Africa "We Are The World".
V druhej polovici ´80 rokov minulého storočia menej nahráva, ale o to viac koncertuje, je hosťom v televíznych seriáloch a televíznych reklamách.
Zomrel vo svojom kalifornskom dome, obklopený svojou rodinou a priateľmi.
Tri mesiace po smrti sa dostal do kín film "Ray", ktorý mapoval jeho život a kariéru v rozmedzí rokov 1930 až 1966. Postavu Ray Charlesa stvárnil Jamie Foxx. Pred natáčaním filmu sa Foxx, ktorý je tiež dobrý klavirista, stretol s Charlesom. Dve hodiny spolu hrali, potom Ray vstal, dal požehnanie Foxxovi so slovami: „Môže to urobiť“. Ray "videl" dokončený film, ale jeho premiéry sa už nedožil.
Jeho posledné album "Genius Loves Company", obsahovalo duetá, ktoré Charles naspieval s umelcami, pre ktorých bol vzorom, ale aj so svojimi rovesníkmi. Na albume spievajú B. B. King, Van Morrison, Willie Nelson, James Taylor, Gladys Knight, Michael McDonald, Natalie Cole, Elton John, Bonnie Raitt, Diana Krall, Norah Jones, Idina Menzel a Johnny Mathis. Album bol vydaný dva mesiace po jeho smrti.
Prínos populárnej hudbe.
Bol jedným z najvýznamnejších hudobníkov, ktorí vytvárali a formovali R&amp;B. Významne ovplyvnil a prispel k emocionalite country hudby a jej spojeniu s R&amp;B. Prispel k vytvoreniu základných štandardov populárnej hudby.

</doc>
<doc id="161934" title="Štverník" url="https://sk.wikipedia.org/wiki?curid=161934">
Štverník

Štverník je potok na myjavských kopaniciach, v južnej časti okresu Myjava. Je to pravostranný prítok Brezovského potoka, meria 4,4 km a je tokom V. rádu.
Pramení v Myjavskej pahorkatine juhovýchodne od kóty 464,5 m, zároveň tiež juhovýchodne od obce Bukovec v lokalite Brezovky, v nadmorskej výške približne 427 m n. m. Od prameňa tečie prevažne severojužným smerom, na hornom toku vytvára oblúk ohnutý na východ a sprava priberá prítok z južného svahu Vrchhája (462,9 m n. m.). Ďalej preteká osadami Horný Štverník a Dolný Štverník, kde z pravej strany priberá prítok z juhozápadného svahu Dielov (443,3 m n. m.) a pokračuje cez priemyselnú štvrť mesta Brezová pod Bradlom. Juhozápadne od centra mesta ústi v nadmorskej výške cca 242,5 m n. m. do Brezovského potoka.

</doc>
<doc id="161952" title="Priepasniansky potok" url="https://sk.wikipedia.org/wiki?curid=161952">
Priepasniansky potok

Priepasniansky potok (starší názov Priepasný potok) je potok na myjavských kopaniciach, v centrálnej časti okresu Myjava. Je to ľavostranný prítok Brezovského potoka, meria 6,2 km a je tokom V. rádu.
Prameň.
Pramení v Myjavskej pahorkatine na území obce Polianka, priamo na južnom okraji miestnej časti Dolná Polianka, južne od kóty 427,0 m v nadmorskej výške cca 390 m n. m. 
Opis toku.
Od prameňa tečie sprvu na krátkom úseku na juh, potom sa oblúkom stáča na juhovýchod a pri osade Havlová sa stáča severojužným smerom. Ďalej preteká územím obce Priepasné, pri osade Blatniakovci priberá ľavostranný prítok z oblasti Podlipovca a postupne sa stáča na západ. Pri osade Petruchovci zľava priberá prítok spod Širokého Bradla (491 m n. m.), sprava prítok zo severovýchodného svahu Holubacieho vrchu (431,0 m n. m.), následne sa potok esovito stáča a pri osade Hrajnohovci z ľavej strany priberá prítok zo severoseverozápadného svahu Bradla (543,1 m n. m.). Ďalej ešte priberá pravostranný prítok zo západného svahu Holubacieho vrchu, ktorý ústi pri osade Jandova dolina, potok sa stáča juhozápadným smerom a na území mesta Brezová pod Bradlom (severne od mesta, pri osade Minárčiny) ústi v nadmorskej výške približne 285 m n. m. do Brezovského potoka.

</doc>
<doc id="161961" title="Žriedlovský potok" url="https://sk.wikipedia.org/wiki?curid=161961">
Žriedlovský potok

Žriedlovský potok je potok na myjavských kopaniciach, v južnej časti okresu Myjava. Je to pravostranný prítok Brezovského potoka, meria 6,2 km a je tokom V. rádu.
Pramení v Myjavskej pahorkatine na východnom svahu Adamovho vrchu, na území mesta Myjava pri osade Belanskovci, v nadmorskej výške približne 365 m n. m. Na hornom toku tečie juhojuhozápadným smerom, sprava priberá prítok zo západného svahu Adamovho vrchu a tečie cez osady Rafčíkovci a Bzdúškovci, kde sprava priberá prítok vznikajúci juhovýchodne od kóty 438,0 m. Pri osade Horné chalupy priberá pravostranný prítok spod Záhumenice (415,8 m n. m.), stáča sa juhojuhovýchodným smerom, preteká Žriedlovou dolinou, v ktorej tečie cez osady Horní a Dolní Závodnovci. Potom sa stáča severojužným smerom a preteká aj osadami Papánkovci a Tomášovci. Napokon sa stáča východojuhovýchodným smerom a na severnom okraji intravilánu mesta Brezová pod Bradlom ústi v nadmorskej výške 263,3 m n. m. do Brezovského potoka.

</doc>
<doc id="161964" title="Arkádia (historické územie)" url="https://sk.wikipedia.org/wiki?curid=161964">
Arkádia (historické územie)

Arkádia (gr. Αρκαδία – "Arkadia") je historické územie na Peloponéze v Grécku. Z veľkej časti je zhodné s dnešnou krajskou jednotkou – pozri Arkádia (krajská jednotka).
Dejiny.
Starovek
Arkádiu obývali spočiatku kmene Pelasgov. Pravdepodobne okolo roku 3000. pred Kr. sa tu usadzujú grécke kmene Achájcov, ktorí neskôr vytvorili vyspelú mykénsku kultúru. Achájci si však nepodrobili celú neprístupnú oblasť Arkádie a preto sa tu na rozdiel od ostatných častí Peloponézu Pelasgovia udržali. V polovici 2. tisícročia pred Kr. sa mykénska civilizácia zrútila a do Grécka začínajú prenikať ďalšie grécke kmene. Na Peloponéz prišiel bojovný grécky kmeň Dórov. Dóri rozvrátili kultúru Achajcov a usadili sa skoro na celom Peloponéze, jedine Arkádia a časť Acháje ostali uchránené. Do hornatej Arkádie sa prišlo uchýliť veľké množstvo Achajcov z rôznych končín Peloponézu a pomiešali sa s Pelasgami, ktorých tak definitívne helenizovali. Achajský pôvod si Arkádčania udržali po celú dobu staroveku, rozprávali aj achajským dialektom gréčtiny. V klasickej antike tu vznikli mestá ako Megalopoli, Orchomenos, Tegea či Theutis. Boli to však iba malé mestá a Arkádia si udržala povesť dedinského prostredia. Známi boli arkádski pastieri, ktorí žili jednoduchý a priam až filozofický život. Vďaka pokojnému životu Arkádie sa stal pojem Arkádia synonymom pokoja. Tak to spomenul aj rímsky spisovateľ Vergílius. Obyvatelia vyznávali kult boha Pana, ktorý žil práve v lesoch Arkádie. Tu žili aj nymfy, ktoré spomínaný boh Pan naháňal a zvádzal. Narodil sa tu aj boh Hermes, posol bohov a syn Dia. V 1. storočí sa Arkádia stala súčasťou Rímskeho impéria. Miestny dialekt bol postupne vytlačený zjednocujúcim gréckym jazykom koiné. Do Arkádie postupne začalo prenikať kresťanstvo, no to vďaka izolácií nikdy úplne nevytlačilo pohanské kulty. 
Byzantská doba
Od roku 395 bolo Grécko súčasťou Byzantskej ríše. Definitívne pokresťančenie oblasti prišlo až v 9. storočí, nakoľko určitá časť obyvateľstva stále vyznávala kult boha Pana. V 6. storočí sa na Peloponéz a aj do Arkádie dostávajú Slovania, ktorí zaplavili celý Balkán a časť Grécka. Mnohí obyvatelia Arkádie sa utiahli do neprístupných hôr, iní so Slovanmi splynuli. Proti Slovanom boli podniknuté viaceré vojenské akcie. Slovanov postupne z Grécka odvádzal generál Staurakios, výpravy organizoval aj cisár Justinián II. a cisárovná Irena. Peloponézski Slovania však boli definitívne podrobení až v 9 storočí po ich porážke pri meste Patra na Peloponéze. Potom bola väčšina Slovanov z Peloponézu odvedená byzantskou vládou. Aj do Arkádie potom prišli grécke rodiny, hlavne z Itálie a Sicílie na posilnenie miestneho obyvateľska, zdecimovaného po odchode Slovanov. Arkádčania sa potom opäť mohli vrátiť z horských oblastí späť na roviny. Na východe Arkádie, v jej prímorskej oblasti sa usadili niektorí Gréci z Lakónie a Sparty, ktorí sem prišli počas slovanskej okupácie. Dodnes si tu uchovali svoju kultúru a dialekt, vychádzajúci z dórštiny. Starogrécky kult boha Pana definitívne upadol až po znovuovládnutí Peloponézu Byzanciou v 9. storočí. Od 13. storočia tu vládli európske mocnosti, v 15. storočí sa tu definitívne presadila turecká moc. 
Turkokratia
Počas turkokratie niektorí obyvatelia Arkádie prestúpili na islam, poturčili sa a mesto Tripolitsa malo silnú tureckú komunitu. Silný vplyv ortodoxnej cirkvi pomáhal obyvateľstvu udržať si grécku identitu a vzdorovať tureckej moci. Obyvatelia sa schovávali do hôr, kde žili jednoduchým pastierskym životom. V 19. storočí bola Arkádia centrom Gréckej vojny za nezávislosť. Generál Theodoros Kolokotronis dobyl mesto Tripolitsa a grécki rebeli vyvraždili väčšinu moslimov v meste. Ostatní neskôr utiekli.
Pozri aj: Arkádia (okres)

</doc>
<doc id="161974" title="Bystrina (prítok Brezovského potoka)" url="https://sk.wikipedia.org/wiki?curid=161974">
Bystrina (prítok Brezovského potoka)

Bystrina je potok na myjavských kopaniciach, v južnej časti okresu Myjava. Je to ľavostranný prítok Brezovského potoka, meria a je tokom V. rádu.
Pramení v Myjavskej pahorkatine na južnom úpätí Zadného vŕšku (), na území obce Košariská v nadmorskej výške približne Na hornom toku tečie západným smerom cez miestnu časť Dolné Košariská, podteká cestu II. triedy č. 499 a sleduje hranicu CHKO Malé Karpaty. Postupne sa stáča juhozápadným smerom, napája vodnú nádrž Brezová a z nej vyteká juhojuhozápadným smerom. Následne prerezáva výbežok Malých Karpát, pričom oddeľuje masív Baranca () na pravom brehu od zvyšku pohoria, zľava priberá Baranský potok a oblúkom sa stáča na západ. Napokon preteká intravilánom mesta Brezová pod Bradlom a južne od centra ústi v nadmorskej výške cca do Brezovského potoka.

</doc>
<doc id="161975" title="Baranský potok" url="https://sk.wikipedia.org/wiki?curid=161975">
Baranský potok

Baranecký potok je krátky potok na myjavských kopaniciach, v južnej časti okresu Myjava. Je to ľavostranný prítok Bystriny, meria 1,8 km a je tokom VI. rádu.
Pramení v Malých Karpatoch, v podcelku Brezovské Karpaty, na severozápadnom svahu Klenovej (585,0 m n. m.) v lokalite Dvoly, v nadmorskej výške približne 315 m n. m. Od prameňa tečie severozápadným smerom, pričom na hornom toku v období bez zrážok vysychá a sprava priberá prítok z oblasti Úvalu, ktorý pramení západne od kóty 536,5 m. V blízkosti samoty Čierne blato sa stáča západným smerom a na okraji mesta Brezová pod Bradlom, na juhovýchodnom svahu Baranca (378,2 m n. m.; podľa neho názov potoka), ústi v nadmorskej výške cca 267 m n. m. do Bystriny.

</doc>
<doc id="161983" title="Urbanova veža" url="https://sk.wikipedia.org/wiki?curid=161983">
Urbanova veža

Urbanova veža v Košiciach je zvonica Dómu sv. Alžbety zasvätená sv. Urbanovipatrónovi vinohradníkov. Spolu s Dómom svätej Alžbety a Kaplnkou svätého Michala bola vyhlásená za národnú kultúrnu pamiatku v roku 1970.
Veža bola postavená v druhej polovici 16. storočia ako zvonica gotického Dómu. V roku 1628 bola manieristicky prestavaná prešovským staviteľom Martinom Lindtnerom. K tejto prestavbe sa viaže mramorová tabuľa nad vstupom do zvonice. Tabuľa je trojdielna s erbom mesta a nápismi nad a pod erbom. Tabuľa nad erbom je čiastočne deštaurovaná, ale časť textu je čitateľná; uvádza sa na nej: 
 Nápis pod erbom uvádza mená vtedajšieho richtára a prísažných: pričom náhrobné tabule Jána Langa a Václava Schwertela sú dodnes na severnej stene kaplnky sv. Michala. 
Pri veľkom požiari mesta v roku 1556, kedy vyhorela veža aj Dóm, sa roztavili aj ich zvony. Z nich bol zliaty v roku 1557 nový obrovský zvon Urban vážiaci 5 ton olomouckým zvonolejárom "Františkom Illenfeldom", ktorý umiestnili do veže.
K ďalšej úprave veže došlo v roku 1775, keď ihlancovú strechu ukončili barokovou cibuľou s dnešným kovovým krížom. Na začiatku 19. storočia bola veža ukončená empírovou strieškou a na prízemí zriadené malé obchodíky. K ich odstráneniu došlo až v rokoch 19111912, kedy ich nahradila reprezentatívna arkáda, chraniaca náhrobné kamene z Dómu a z blízkeho zrušeného stredovekého cintorína vtesnaných do prízemného muriva veže. Arkáda bola dobudovávaná aj vo vojnových rokoch 19431944. 
V roku 1966 došlo k požiaru veže, pričom bol zničený zvon Urban a strecha. V rokoch 19671971 došlo k jej rekonštrukcii do podoby, v akej ju poznáme aj dnes. V rokoch 1977 tu bola nainštalovaná expozícia umeleckého kovolejárstva Východoslovenského múzea. 
V rámci reštitúcie sa veža vrátila v roku 1994 pôvodnemu majiteľovi, cirkvi. Tá budovu prenajíma, najskôr tu bol zriadený bar, od roku 2004 však vo veži sídlilo Múzeum voskových figurín, viažúcich sa prevažne k dejinám mesta, no v súčasnosti je veža prázdna a čaká na nutnú rekonštrukciu.
Pôvodný zvon Urban, poškodený požiarom v roku 1966 bol poskladaný z úlomkov a od roku 1989 je vystavený pred vežou. Funkčnú kópiu zvona odliali ako dar mestu Košice majstri Východoslovenských železiarní v roku 1996, od kedy je zavesený opäť v Urbanovej veži.
Na pôvodnom zvone sú nápisy v dvoch riadkoch hore, nápis v strede a dvoch riadkoch dolu. Niektoré písmená sú zošúchané, takže text možno prepísať nie celý, ale v rozoznateľnej podobe znie:
Nápis v hornej časti zvonu vychádza z Biblie, z knihy proroka Izaiáša (40, 6-8): „"... Omnis caro fenum, et omnis gloria eius quasi flos agri; 7 exsiccatum est fenum, et cecidit flos, quia spiritus Domini sufflavit in eo. Vere fenum est populus. 8 Exsiccatum est fenum, et cecidit flos; verbum autem Dei nostri manet in aeternum."“, teda „"Všetko, čo má telo, je ako tráva a všetka jeho nádhera je sťa poľný kvet. 7 Tráva uschne, kvet zvädne, ak ho ovanie dych Hospodina. Naozaj, ľudia sú ako tráva. 8 Tráva uschne, kvet zvädne, ale slovo nášho Boha pretrvá naveky."“
Rekonštrukcia.
Dlhoočakávaná rekonštrukcia Urbanovej veže sa začne vo februári 2020 a jej predpokladané ukončenie je naplánované na február 2021.
Rekonštrukciu organizuje "Nezisková organizácia Perly Gotickej cesty", ktorá bola založená v roku 2004 mestom Košice a rímskokatolíckou Farnosťou sv. Alžbety na podporu duchovných a kultúrnych hodnôt. Peniaze na obnovu tejto pamiatky pochádzajú z eurofondov a rozpočtu Košického samosprávneho kraja.
Ďalšou rekonštrukciou veža prešla v roku 2020, keď dostala novú, bielu fasádu. Pred obnovou prebehol pamiatkový výskum, ktorý vyvrátil stredoveký pôvod veže.

</doc>
<doc id="161992" title="Sobonka" url="https://sk.wikipedia.org/wiki?curid=161992">
Sobonka

Sobonka je potok na Myjavskej pahorkatine a v Malých Karpatoch, na rozhraní okresov Myjava a Piešťany. Je to ľavostranný prítok Podkylavského potoka, meria 2,6 km a je tokom VI. rádu.
Prameň.
Pramení v Myjavskej pahorkatine na juhozápadnom úpätí Drieňovice (454,3 m n. m.) v nadmorskej výške približne 335 m n. m., na území okresu Myjava. 
Opis toku.
Od prameňa tečie sprvu juhozápadným smerom cez osady Januškovci, následne sa esovito stáča, tečie po hranici medzi okresmi Myjava na pravom a Piešťany na ľavom brehu a pokračuje cez osadu Zbehy. Pod Zbehmi sa stáča severojužným smerom, vstupuje do okresu Piešťany a zľava priberá prítok od osady Grnča. Napokon sa stáča na juhozápad a v osade Boorovci, severozápadne od obce Prašník, ústi v nadmorskej výške cca 212,5 m n. m. do Podkylavského potoka.

</doc>
<doc id="162031" title="Vlajka Wallis a Futuny" url="https://sk.wikipedia.org/wiki?curid=162031">
Vlajka Wallis a Futuny

Vlajka Wallis a Futuny - úradnou a oficiálnou vlajkou Wallis a Futuny je vlajka francúzska, pretože tieto ostrovy sú Francúzskym teritóriom.
Neoficiálnou vlajkou na Wallis a Futuna je vlajka s červeným listom na ktorom je vo vlajúcej časti štylizovaný biely kríž, pozostávajúci zo štyroch trojuholníkov (alternatívne, sa používa aj vlajka s väčším realistickejším bielym krížom). V ľavom hornom rohu vlajky je umiestnená menšia vlajka francúzska. 
Pre oficiálne príležitosti sa používa vlajka francúzska.
Galéria.
&lt;/div align="center"&gt; 

</doc>
<doc id="162095" title="Amulet" url="https://sk.wikipedia.org/wiki?curid=162095">
Amulet

Amulet je predmet, o ktorom sa verí, že nositeľa ochráni svojou magickou silou pred chorobami, nešťastím alebo zlými magickými silami. Boli pripevňované aj na postroje zvierat.
Opis.
Podľa doby a zvykov v danej lokalite sú to pazúry a zuby dravých zvierat, kamene, sklenené koráliky, malé zrkadielka, diamanty a drahé kamene, až po precízne vypracované šperky z drahých kovov v tvare pečatidiel, prsteňov, doštičiek alebo odznakov. Niekedy sa do nich vplietali, vkladali alebo vytepávali modlitby či zaklínadlá. Šperky mohli mať tvar zvierat, ovocia, slnka alebo mesiaca (resp. polmesiaca).
Podobne ako amulet sa nosil aj iný magický predmet - talizman.
Dejiny.
V staroveku sa nosenie talizmanov a amuletov stalo bežným na celom Blízkom východe. Hebrejci však tento zvyk zavrhovali. Pôvodné amulety sa v dnešnej dobe nosia skôr ako módne doplnky, napr. náušnice, prstene a.p.

</doc>
<doc id="162124" title="Requiem za sen" url="https://sk.wikipedia.org/wiki?curid=162124">
Requiem za sen

Requiem za sen je americký film z roku 2000 o snoch a nádejách štyroch drogovo závislých ľudí. Film je adaptáciou novely napísanej spisovateľom Herbertom Selbym Juniorom.
Príbeh.
Sara Goldfarb je osamelá vdova posadnutá sledovaním televízie. Jej jedinou životnou útechou sú sladkosti a televízia. Keď sa dozvie, že bola vybraná aby sa zúčastnila živého nakrúcania v televíznej show, jej život naberie nový zmysel. Rozhodne sa schudnúť pomocou diétnych piluliek, aby sa vošla do svojich červených šiat. Časom pilulky prestanú účinkovať z dôvodu navyknutia jej organizmu na ne. Sara začne nekontrolovane zvyšovať dávkovanie, čím si vybuduje závislosť na diétnych pilulkách a začne mať halucinácie. Pod vplyvom drog sa rozhodne odísť priamo do televízie. Po incidente v budove televízie je Sara hospitalizovaná v nemocnici, kde je liečená neefektívnou liečbou elektrickými šokmi, až sa z nej stane vyziabnutá troska.
Sarin syn Harry so svojou priateľkou Marion sú závislí na heroíne, rovnako ako Harryho najlepší priateľ Tyrone, ktorý sa živí predajom drog. Tyrone zoženie neriedené drogy a obaja začnú predávať zriedené drogy, aby získali peniaze na nákup potrebných dávok. Spočiatku sa im darí, ale neskôr je Tyrone zatknutý a zarobené peniaze použije Harry na to, aby ho dostal z väzenia. V meste sa už viac nedajú zohnať neriedené drogy a tak Harry a Tyrone vycestujú pre drogy na Floridu. Marion netrpezlivo čaká na ich príchod a zároveň bojuje s abstinenčnými príznakmi. Harryho ruka dostane infekciu a Tyrone ho odvezie do nemocnice. Ošetrujúci lekár však rozpozná Harryho drogovú závislosť. Upozorní políciu a obaja muži skončia vo väzení. Harryho infekcia ruky sa stále zhoršuje, až mu ju nakoniec v nemocnici amputujú.
Marion nedokáže bez drog vydržať, preto začne navštevovať pasáka, ktorý má zásoby drog. Ten ich však zásadne nepredáva, ale daruje výhradne za sexuálne služby.
Soundtrack.
Soundtrack k filmu zložil Clint Mansell a nahralo ho zoskupenie Kronos Quartet zo San Franciska. Tento soundtrack získal vysoké uznanie a neskôr bol použitý v rôznych formách aj vo filmoch "Da Vinciho kód, Píla, Sunshine, Lost" a po znovunahraní aj vo filme "".
Ocenenia.
Film získal 19 ocenení a 31 nominácii. Z toho veľká časť bola filmu udelená za výkon herečky Ellen Burstynovej a tiež za réžiu režiséra Darrena Aronofského.

</doc>
<doc id="162212" title="Ľahký kameň" url="https://sk.wikipedia.org/wiki?curid=162212">
Ľahký kameň

Ľahký kameň je prírodná pamiatka v Malých Karpatoch, v podcelku Brezovské Karpaty.
Nachádza sa na katastrálnom území obce Dobrá Voda v okrese Trnava v rovnomennej lokalite. Leží juhozápadne od obce v pramennej oblasti potoka Hlavina. Je územnou súčasťou CHKO Malé Karpaty. Prírodná pamiatka bola vyhlásená v roku 1996 na ploche . Ochranné pásmo nebolo určené. Na území pamiatky platí 5. stupeň ochrany.
Predmetom ochrany sú: "Jedinečné krasové výtvory z penovcov a travertínov v Malých Karpatoch."

</doc>
<doc id="162292" title="Thomas Buffel" url="https://sk.wikipedia.org/wiki?curid=162292">
Thomas Buffel

Thomas Buffel (*19. február 1981) je belgický futbalista, v súčasnosti hráč klubu RC Genk. Hrá na pozícií útočného stredopoliara, no v niektorých zápasoch nastupuje v pozícií útočníka.
S futbalovou kariérou začínal v belgických kluboch SV Ruddervoorde a Cercle Brugge, kde pôsobil až do roku 2000. Potom nasledoval prestup do Holandska. V januári 2005 podpísal 4,5 ročný kontrakt so škótskym klubom Glasgow Rangers. 1. júla 2008 prestúpil z Rangers do belgického Cercle Bruggy.
V drese Belgickej reprezentácie debutoval v zápase proti Andorre. V drese Belgicka odohral 32 zápasov v ktorých strelil 7 gólov.

</doc>
<doc id="162432" title="Ján Lehotský" url="https://sk.wikipedia.org/wiki?curid=162432">
Ján Lehotský

Ján „Janko“ Lehotský (* 16. apríl 1947, Bratislava) je slovenský spevák a skladateľ, niekdajší líder skupiny Modus. Jeho mama Ella Fuchsová-Lehotská bola primabalerínou, choreografkou a pedagogičkou. Jeho brat Juraj Lehotský bol známy trubkár. Syn Juraj je režisér.
Kariéra.
Absolvoval štúdium tanca a hry na klavíri na konzervatóriu v Bratislave a štúdium hry na husliach na ĽŠU. Od skončenia štúdia pôsobí ako hudobník v slobodnom povolaní. Patrí k najúspešnejším skladateľom slovenskej modernej populárnej hudby. Začínal v skupinách Ľubo Belák sextet, "Blues Five / New Blues Five" a Gentlemeni. 
Skupina Modus.
V roku 1972 nastúpil do skupiny Modus, v r. 1974 sa stal po personálnych zmenách a znovuobjavení skupiny jej lídrom. Prostredníctvom tejto skupiny, najmä jej činnosti v rokoch 1976 - 1980, široko uplatnil svoj výrazný kompozičný talent a podieľal sa na formovaní i širokom spoločenskom presadení rockového modelu slovenskej populárnej hudby. V 2. pol. 70. rokov patril k najväčším hitmakerom v ČSSR a jeho piesne si získali v jednote so zachovaním základných umeleckých hodnôt celoštátnu popularitu. V skupine Modus sa uplatnil aj ako spevák; vo svojom prejave vychádzal z rozvinutého bluesového a soulového cítenia a v spojení so zastretým, mierne chrapľavým hlasom vytvoril na slovenskej scéne osobitý farebno-výrazový register.
Diskografia.
Albumy.
Štúdiové:
Výberové:
Hudobná spolupráca.
Popri skupine Modus a jeho sólistoch (Gombitová, Žbirka, Novotná, Paulíny, Stankovský, Vyskočányi, Greksa a i.) spolupracoval ako skladateľ aj s Bezinkami, H. Blehárovou, K. Duchoňom, P. Hammelom, J. Kociánovou, M. Laiferovou, P. Lipom, M. Rottrovou, V. Špinarovou, H. Vondráčkovou a inými.

</doc>
<doc id="162684" title="Kaštieľ v Ivanke pri Dunaji" url="https://sk.wikipedia.org/wiki?curid=162684">
Kaštieľ v Ivanke pri Dunaji

Kaštieľ v Ivanke pri Dunaji sa nachádza v Ivanke pri Dunaji asi 14 km severovýchodne od Bratislavy. Kaštieľ je romanticky pôsobiaca stavba v parku s výraznou siluetou. Postavený bol v rokokovom slohu v 3. štvrtine 18. storočia pre rod Grassalkovichovcov. Tí ho vlastnili až do roku 
1841, keď jeho mužská vetva Antonom III. vymrela a ich ivanský majetok bol vydražený. 
Kaštieľ a majetok kúpil Michal Obrenovič, srbské knieža a istý čas srbský panovník, ktorý v rokoch 1842 - 1858 žil v exile v Rakúsku. V Ivanke si zriadil vidiecke sídlo. Obrenovič sa v roku 1853 sa oženil s uhorskou šľachtičnou grófkou Júliou Hunyadyovou. V roku 1855 v kaštieli Obrenoviča tajne navštívil Ľudovít Štúr, ktorý žil pod policajným dozorom v Modre. Túto udalosť pripomína aj pamätná tabuľa. Keď v roku 1856 postihol Ivanku požiar, dal kaštieľ upraviť. Odstránil juhozápadnú časť existujúcej budovy a na jej mieste dal vybudovať vežu, ktorá slúžila ako vodojem.
Začiatkom 20. storočia noví vlastníci Huňadyovci dali kaštieľ neogoticko-secesne upraviť. Dnes predstavuje poschodovú budovu s architektonickým riešením vychádzajúcim zo vzorov stredovekej architektúry, z kombinácie románskych a gotických prvkov na fasádach ako napr. arkiere, balkóny, okná, kružby. Polygonálna veža objektu, ukončená helmicou je secesná. Reprezentačný kaštieľ bol pôvodne obklopený rozsiahlym francúzskym parkom.
1. januára 1943 sa do ivanskeho kaštieľa prisťahovali jezuiti, ktorí ho odkúpili od grófa Hunyadyho. Zriadili tu internát pre mládež študujúcu na ich gymnáziu v Bratislave.
V roku 1948 bol komunistami majetok jezuitom vyvlastnený, tzv. "znárodnený". Prešiel do rúk Povereníctva poľnohospodárstva. 
Po roku 1989 sa reštitúciou opäť vrátil do správy Spoločnosti Ježišovej - jezuitov. V súčasnosti je kaštieľ zrekonštruovaný a sídlia v ňom najmä dve inštitúcie: jezuitské Centrum spirituality Loyola a Kolégium Antona Neuwirtha. 
Kolégium Antona Neuwirtha je študentské kolégium založené podľa vzoru tradičných oxfordských kolégií. Poskytuje dvojročný internátny program pre študentov vysokých škôl so zameraním na štúdium filozofie, vzťahu kresťanstva a kultúry a osobnostný rozvoj.

</doc>
<doc id="162792" title="Sonátová forma" url="https://sk.wikipedia.org/wiki?curid=162792">
Sonátová forma

Sonátová forma je hudobná forma využívaná v dielach klasickej hudby. Je to najviac rozšírená forma. Sonátovú formu majú prvé vety rôznych diel komornej i orchestrálnej hudby - sonát, sláčikových kvartét, ouvertúr, koncertov, symfónií, a iných. Často sa využíva tiež v záverečných vetách sonát, sláčikových kvartét a koncertov.
Dejiny.
Hoci v období baroka už existovali skladby označované "sonáty", sonátová forma ako taká neexistovala. Počiatky tradičnej sonátovej formy siahajú do obdobia raného klasicizmu, kde sa o jej vývoj zaslúžili najmä Johann Stamitz, Carl Philip Emmanuel Bach a ďalší skladatelia. O ustálenie jej formy sa významným sposobom zaslúžil Joseph Haydn. V dobe Haydna, Mozarta a Beethovena už mala sonátová forma pevne danú štruktúru. Sonátová forma sa stala základnou hudobnou formou, využívanou počas celého romantizmu i 20. storočia. Postupne však dochádzalo k modifikáciam rozneho rozsahu.
Štruktúra.
Sonátová forma môže začínať buď priamo expozíciou, alebo jej predchádza úvod. Úvod má úlohu uviesť poslucháča do atmosféry vlastnej skladby. Podľa rozsahu a tematickej samostatnosti rozlišujeme 2 typy úvodu:
Základná štruktúra sonátovej formy pozostáva z troch častí:
Expozícia
V expozícií skladateľ uvedie hlavný tematický materiál vety. Ten tvoria jednotlivé témy:
Rozvedenie 
Kým expozícia uvádza hlavný materiál, úlohou rozvedenia je spracovať, rozviesť tieto témy. Diel rozvedenia v priebehu vývoja postupne nadobudol väčšiu dôležitosť - od náznakovitého rozvedenia v počiatočnom vývojovom štádiu cez rozvinutý tvar, keď bolo rovnocenné s krajnými dielmi až po takú formu, v ktorej sa stáva ťažiskom celej sonátovej formy (najmä v novšej hudbe). 
Rozvedenie je dielom sonátovej formy, pre ktorý platí najmenej obmedzení, skladateľ v ňom môže použiť rôzne spôsoby motivicko - tematickej práce. Aj tonálny plán rozvedenia je voľný. Spravidla sa však obchádzajú tóniny, ktoré boli použité v expozícii (najmä hlavná tónina). Formový rozvrh a rozsah rozvedenia závisia od možnosti spracovanie jednotlivých tém a celkového rozsahu sonátovej formy, ako aj od toho, akú dôležitosť zastáva rozvedenie v sonátovej forme.
Vo väčšine sonát však nachádzame tri typické úseky, na ktoré je rozčlenené rozvedenie: 
Repríza
Repríza je posledný diel sonátovej formy, ktorý má úlohu zopakovať tematický materiál expozície. Svojím charakterom vyvažuje dynamický priebeh rozvedenia a z formového hľadiska uspokojivo uzatvára celú časť v základnej tónine.
K tejto základnej podobe sonátovej formy sa niekedy pridáva "introdukcia" na úvod a "kóda" na úplny záver.
So spomínanými atribútmi sonátovej formy sa stretávame najmä v období klasicizmu a skorého romantizmu. Postupne došlo k viacerým inováciám. V neskorších skladbách sa skladatelia neuspokojili len s expozíciou dvoch alebo troch tém, ale v tejto časti uplatnili viacero previazaných hudobných nápadov. Podobne je v neskorších sonátach repríza iba voľnou parafrázou expozície a témy tu často prechádzajú do ďalšieho, kratšieho prevedenia.

</doc>
<doc id="162995" title="Igor Kišš" url="https://sk.wikipedia.org/wiki?curid=162995">
Igor Kišš

Dr.h.c. prof. ThDr. Igor Kišš (* 21. júl 1932, Uhrovec – † 15. január 2018, Bratislava) bol slovenský evanjelický teológ a filozof upriamujúci sa na otázky morálnej teológie a filozofie.
Bol farárom v Bzinciach pod Javorinou, v Petržalke, v Šahách a vo Veľkých Levároch. V roku 1980 sa stal docentom na Slovenskej evanjelickej bohosloveckej fakulte, v roku 1987 bol vylúčený zo školy, bol mu odňatý titul docenta a mal zákaz publikovať v ČSSR. 
Po páde komunizmu sa v roku 1991 mohol znovu vrátiť na Evanjelickú bohosloveckú fakultu Univerzity Komenského a tu sa po druhýkrát habilitoval v odbore systematická teológia a bol vedúcim Katedry systematickej teológie (19911996) a dekanom fakulty (19972003). Je autorom koncepcie evanjelických anglických bilingválnych gymnázií na Slovensku. Je odborníkom na Martina Luthera, dogmatiku a etiku. V roku 1997 bol inaugurovaný za profesora teológie. Bola mu udelená zlatá medaila Univerzity Komenského a rakúsky prezident Thomas Klestil mu v roku 2004 udelil Čestný kríž 1. triedy za vedu a umenie a r. 2013 mu Univerzita Mateja Bela v Banskej Bystrici udelila čestný doktorát (Dr.h.c.). Zaslúžil sa o historické spracovanie evanjelickej sociálnej etiky, reorganizáciu evanjelického školstva a vybudovanie evanjelickej vojenskej pastoračnej služby na Slovensku. Etiku prednášal na Evanjelickej bohosloveckej fakulte v rokoch 19972006, kedy odišiel na dôchodok. Ako prívrženec kresťanského realizmu sa usiloval podložiť sekulárne riešenia všeľudských otázok teologickými argumentmi. Vo svojej tvorbe vychádzal predovšetkým z nemeckého myšlienkového prostredia, osobitne z nemeckej luteránskej teológie, najmä zo samotného Luthera. Z najnovších nemeckých teológov naň vplývali Paul Tillich, Dietrich Bonhoeffer, čiastočne Karl Barth a Albert Schweitzer. Nechal sa však inšpirovať okrem Biblie aj myslením Pierra Teilharda de Chardin, J. A. Komenského (najmä jeho Všenápravou), ako aj niektorými pravoslávnymi, židovskými a arabskými zdrojmi. Nie sú mu cudzie ani najnovšie výsledky prírodných vied, najmä fyziky, biológie, astronómie a medicíny.

</doc>
<doc id="163085" title="John Napier" url="https://sk.wikipedia.org/wiki?curid=163085">
John Napier

John Napier (lat. "Neper"), (* 1550, Merchiston Castle pri Edinburghu – † 4. apríl 1617, Merchiston Castle) bol škótsky matematik, fyzik a astronóm.
Životopis.
John Napier bol najstarší syn škótskeho baróna Archibalda von Merchiston a svoje vzdelanie získal najprv na University of St Andrews. Potom údajne precestoval Európu a osvojil si vedomosti z matematiky a literatúry. V roku 1572 obdržal mnoho pozemkov svojho otca.
Považuje sa za objaviteľa logaritmu. Napísal knihu o logaritme (1614), ktorého podstatu vyvinul nezávisle od Švajčiara Joosta Bürgiho. Vo svojej knihe "Constructio" popísal nie celkom dokonalé pravidlá sférického trojuholníka, neskôr po ňom nazvané Napierové pravidlá. Vymyslel aj mechanickú pomôcku na počítanie tzv. Napierových kostí (niekedy nazývané Napierove kocky), ktoré je možné považovať za predchodcu kalkulátorov a kalkulačiek.

</doc>
<doc id="163150" title="Zóny odolnosti" url="https://sk.wikipedia.org/wiki?curid=163150">
Zóny odolnosti

Zóny odolnosti rastlín (z anglického hardiness zone) sú zóny, ktoré určujú geografické regióny, v ktorých je schopný daný rastlinný druh existovať. Definované sú teplotnou odolnosťou rastliny a minimálnou teplotou, ktorú je druh schopný prežiť.
Zóny boli po prvýkrát vytvorené United States Department of Agriculture (USDA) a následne boli prevzaté aj pre ostatné regióny sveta. Určené sú minimálnou teplotou nameranou počas zimy (definované ako priemerná minimálna ročná teplota). Takže ak 5 po sebe idúcich zím je minimálna zimná teplota −14 °C, −12 °C, −8 °C, −16 °C, a −13 °C znamená to, že výsledna minimálna teplota je −12.6 °C, a územie patrí do zóny 7.
Väčšina územia Slovenska a Česka patrí do zóny 6, najvyššie polohy do zóny 5.
Výhody a nevýhody.
Zóny odolnosti sú užitočné v mnohých prípadoch, pretože extrémne (najnižšie) zimné teploty sú hlavným faktorom ovplyvňujúcim prežívanie rastlín a rozhodujú o tom, či sa dá druh pestovať vonku vo voľnej pôde na danom mieste alebo nie. Najväčšou nevýhodou je, že v tejto škále nie sú započítavané letné teploty. Takto miesta, ktoré môžu mať rovnakú minimálnu zimnú teplotu, ale výrazne rozdielne letné teploty, budú spadať do rovnakej zóny. Preto napríklad Shetlandy a južná Alabama, obe sú v zóne 8 a 9 a majú rovnaké zimné minimá, ale ich klíma je veľmi rozdielna. V lete kontinentálna klíma Alabamy je o 20 °C teplejšia ako oceánická klíma Shetland, a preto len malé množstvo rastlín sa dá pestovať na oboch miestach. Shetlandy majú 1 až 8 dní v roku teplotu nad 30 °C, zatiaľ čo Alabama 61 až 150. V praxi to znamená, že druh, ktorý sa dá pestovať v USA a bez problémov jeho semená dozrievajú, sa na Shetlandich pestovať nedá, pretože mu nikdy nedozrejú semená.
Austrália, hoci je obklopená oceánom, je suchšia než Európa alebo USA. Čísla stupnice odolnosti v Austrálii sú iné ako pre USA, ale obe stupnice sú vzájomne prevoditeľné.
Odolnosť rastlín znamená schopnosť prežívania rastlín v podmienkach určitého miesta, vrátane odolnosti voči teplu, pôdnej vlhkosti, zrážkam a pod. Mapy odolnosti vyjadrujú iba odolnosť voči nízkym teplotám, a sú veľmi zjednodušené (neberú do úvahy mikroklimatické rozdiely). Napríklad sú rastliny zasiahnuté viac jednou extrémne nízkou nočnou teplotou alebo počet mrazových dní (teda dĺžka zimy) je dôležitejšia? V skutočnosti oba faktory sú dôležité. Ďalší aspekt je, že rastlina môže nejaký čas prežiť v danom území ale jeden zriedkavý mrazový deň ju môže zabiť.
Nízka teplota nie je jediný faktor ovplyvňujúci prežitie rastlín. Rovnako dôležitá je aj vysoká letná teplota, zrážky, pôdna reakcia, pôdna teplota. Taktiež mnohé rastliny aby kvitli a teda mohli vytvoriť semená a v danom území tak dlhodobo prežívať potrebujú, potrebujú určitý pomer dňa a noci.

</doc>
<doc id="163306" title="Game Maker Language" url="https://sk.wikipedia.org/wiki?curid=163306">
Game Maker Language

Game Maker Language (GML) je skriptovací, objektovo-orientovaný programovací jazyk určený pre použitie v programe vytvorenom s cieľom vytvárať hry – Game Maker.
Existuje aj verzia G-java API, poskytujúca java vývojárom funkcie GML jazyka. Pôvodne ho (jazyk GML) vytvoril Mark Overmars ako základný jazyk programu Game Maker a je kompatibilný s jeho prostredím "drag-and-drop" (ťahaj a polož), ktoré používa rovnakú syntax.
Z drag-and-drop prostredia vyplýva objektovosť jazyka. Nepoužívajú sa pojmy ako "trieda" či "objekt", preferujú sa pojmy "objekt" a "inštancia".
Jazyk je syntaxou podobný C (programovací jazyk). Neobsahuje makrá. Nemá striktnú formu písania. Je veľmi podobný ostatným jazykom, jeho výhodou je, že každý môže použiť svoje zvyky z iných jazykov, napr. použitie "and" namiesto "&amp;&amp;", "!=" a "not", použitie zložených zátvoriek a i. Nepoužívajú sa veľké písmená, ale rozlišuje ich.
Rozšírenia.
Game Maker podporuje od verzie 7.0 "mechanizmus rozšírení". Rozšírenia je možné vytvárať (v jazyku GML) a zdieľať s ostatnými používateľmi na oficiálnych stránkach autora, alebo si ich tam zdarma stiahnuť. Často to bývajú rozšírenia nejakého miesta, pre určitý typ hier, napr. hra viac hráčov, vykresľovanie zložitých útvarov atď. Každá akcia/funkcia je skript v jazyku GML, ktorý môže užívateľ použiť vo vytváranej hre. Game Maker obshauje predvolený súbor knižníc (vstavaných rozšírení) obsahujúcich bežne používané akcie, ako napr. funkcie pre vykresľovanie, matematiku, prácu so súbormi a i.
Pre vytvorenie rozšírenia je možné použiť Extension Maker.
Syntax.
GML má syntax veľmi podobnú ostatným jazykom (C) a tak je jednoduché si na ňu zvyknúť. Pre zoznam knižníc, ktoré Game Maker obsahuje, stačí stlačiť F1 a zobrazí sa pomocné okno.
Nerozkazuje ani v použití { a } či ;.
je to isté ako
tiež ako
Operátory.
GML používa všetky bežné logické aj matematické operátory. Používa napríklad xor, or, ale pochopí aj &amp;&amp;.
je to isté ako
je v edícií Game Makera Studio to isté ako
Premenné.
Game Maker automaticky alokuje pamäť pre všetky premenné, ktoré sú použité/deklarované. Nie je potrebné ich ani deklarovať, stačí im rovno priradiť hodnotu. Inicializácia na určitú hodnotu pri deklarovaní sa dá nastaviť v rámci programu, pôvodná hodnota je 0. Používa typy Integer (aj keď má rozsah reálneho čísla), String a n-rozmerné polia. Vo forme objektov je možné používať aj vysoko-objektové typy ako mapy, zoznamy... Obsahuje aj vstavané konštanty, ako napr. pi (3.14). Každý objekt má tiež istú sadu premenných, ako napr. x (koordináty objektu v sústave x) atď.
Premenné môžu byť globálne (použiteľné v celom programe), alebo lokálne (len v danom objekte).
Použitie mriežky:
Cykly.
GML má vstavanú väčšinu bežných cyklov. Obsahuje aj jedinečný cyklus repeat. Chýba mu však často používaný for each. For each však ako dodatočný skript vytvoril jeden z používateľov a je možné ho stiahnuť na fórach YoYo Games.
Použitie vetvenia with. Ako objekt sa môže použiť all, self, noone, meno objektu atď.:
Použitie vetvenia switch:
Príklady kódu.
Gravitačný systém v 3D hre:
Klasický pohybový systém v 3D hre:
Skript na náhodnú farbu:
Skript na demoverziu hry:

</doc>
<doc id="163437" title="Mukel (Harry Potter)" url="https://sk.wikipedia.org/wiki?curid=163437">
Mukel (Harry Potter)

Mukel je v knihe J. K. Rowlingovej s názvom Harry Potter pomenovanie človeka, ktorý nemá čarodejnícky pôvod a nemá vrodené čarodejné schopnosti. Pomenúval bežných ľudí, ktorí buď vôbec nevedeli o existencii čarodejníkov, alebo s nimi normálne spolunažívali či žili so strachom pred nimi. Najvýznamnejšími muklami v sérii o Harrym Potterovi boli Dursleyovci, pestúni Harryho Pottera. 
Čarodejníci používajú maskovanie a mágiu na to, aby svoju existenciu a prítomnosť pred muklami utajili. Pokiaľ predsa len došlo k nejakému odhaleniu, čarodejníci odstránili následky a muklom magicky upravili pamäť.
Aj v rodine muklov bolo možné narodenie dieťaťa s magickými schopnosťami. Príkladom je jedna z ústredných postáv knižnej série, Hermiona Grangerová. Časť čarodejníkov však čarodejníkmi z muklovských rodín pohŕdala a hanlivo ich nazývali "humusáci". 

</doc>
<doc id="163552" title="Symfónia" url="https://sk.wikipedia.org/wiki?curid=163552">
Symfónia

Symfónia je dielo z oblasti klasickej hudby určené pre symfonický orchester. Názov pochádza z gréckeho slova symfonia (Συμφωνία), čo znamená „súzvuk“. 
História.
Počiatky symfónie siahajú do obdobia baroka. Medzi jej vzdialeného predchodcu patrí operná predohra s troma časťami, tak ako ju používal napríklad taliansky skladateľ Alessandro Scarlatti. Ďalším dielom významným pre rozvoj symfónie bolo tzv. "ripieno concerto", ktoré nieslo titul koncert napriek tomu, že nevyužívalo výrazný sólový nástroj. Príkladom takéhoto diela je slávny Brandenburský koncert č. 3 Johanna Sebastiana Bacha.
Symfónia začala dostávať dnešné črty až v období klasicizmu. Došlo k zaradeniu tretej, tanečnej časti, ktorú tvoril menuet a trio. Zaslúžili sa o to skladatelia tzv. „mannheimskej školy“, medzi inými Johann Stamitz. Vznikla tak štvorčasťová symfónia, o ktorej ústálenie sa zaslúžil najmä „otec symfónie“ Joseph Haydn a ktorú neskôr rozvíjal Wolfgang Amadeus Mozart. 
K významnému posunu vo vývoji symfónie došlo vďaka Ludwigovi van Beethovenovi. Zlomovým dielom v tomto smere bola jeho Symfónia č. 3 „Eroica“. Beethoven významne pozmenil charakter všetkých symfonických viet. V tretej časti menuet nahradil scherzom. V záverečnej vete Symfónie č. 9 po prvýkrát využil v symfónií vokálny part. Beethovenove symfónie sa stali štandardom a neprekonateľným ideálom pre nasledujúcich skladateľov. Tí využívali Beethovenovu formu, ktorú obohacovali o širší harmonický slovník a nové zvukové možnosti orchestra. Medzi nich patrili napríklad Carl Maria von Weber, Robert Schumann a Felix Mendelssohn-Bartholdy. Nová kapitola sa začala písať s príchodom originálnej Fantastickej symfónie Hectora Berlioza. Novum spočívalo v programe symfónie a jej objavnej inštrumentácii. Priamo na Beethovena nadviazal Johannes Brahms, ktorý vytvoril symfónie výrazne štrukturálne previazané a jednotné.
V 20. storočí sa monumentalita symfónií prehlbovala čoraz početnejším orchestrom i dlhším trvaním skladby. Medzi najvýznamnejších symfonikov 20. storočia patria Gustav Mahler a Dmitrij Šostakovič. Postupne došlo k rôznym zmenám v symfonickej stavbe – vznikali symfónie s piatimi vetami i symfónie jednoveté. Vyvinula sa i symfónia menšieho rozsahu označovaná ako "sinfonietta". Jednu z najznámejších skomponoval Leoš Janáček. Ako protiklad k monumentálnym symfóniam vznikali teda i diela menej závažného charakteru a symfónia sa stala i predmetom hudobných experimentov.
Charakteristika.
Symfónia je rozsiahle a závažné orchestrálne dielo. Považuje sa za vrcholné hudobné dielo a takmer každý skladateľ sa rozhodol vyskúšať si na symfonickej tvorbe svoje skladateľské zručnosti, um a fantáziu. Symfónia poskytuje priestor pre rozvoj bohatých hudobných myšlienok pri využití všetkých základných hudobných foriem. Od čias Beethovena symfónie zvyčajne neskrývajú len bohatstvo hudobné ale aj ideové. Často predstavujú odrážajú duševné pochody skladateľa a jeho zápas o vyjadrenie umeleckej pravdy. Symfónia môže byť dielom absolútnej i programovej hudby. Základná stavba symfónie (pozri nižšie) tak ako bola položená v období klasicizmu, bola v neskorších obdobiach často modifikovaná a vznikali rozne zvláštne typy symfonií – napríklad symfónie s odlišným počtom viet a podobne. Niektoré diela, ktoré by sa dali považovať za symfónie boli z nejakého dôvodu skladateľom nazvané inak (napríklad Koncert pre orchester od Bélu Bartóka). Naopak, niektoré diela nesúce označenie „symfónia“ ňou v skutočnosti nie sú (Napríklad Alpská symfónia Richarda Straussa je v skutočnosti symfonická báseň).
Forma.
Forma typickej symfónie je nasledovná:

</doc>
<doc id="163623" title="Majstrovstvá Európy vo futbale 2008" url="https://sk.wikipedia.org/wiki?curid=163623">
Majstrovstvá Európy vo futbale 2008

Majstrovstvá Európy vo futbale 2008 sa konali v Rakúsku a vo Švajčiarsku od 7. júna do 29. júna 2008. Národné mužstvá a mali štart na tomto šampionáte zaručený, ďalších 14 miest bolo vyhradených pre postupujúcich z kvalifikácie, ktorá sa začala v auguste 2006. 
Rozhodcovia.
Na Majstrovstvách Európy vo futbale 2008 zápasy rozhodovalo dvanásť hlavných rozhodcov a 24 asistentov:
Počas duelov sa diskutovalo o Ľubošovi Micheľovi ako kandidátovi na pískanie finálového duelu. Nakoniec sa však hlavným arbitrom nestal. Stal sa ním Roberto Rosetti.
Okrem nich bolo na Majstrovstvách Európy k dispozícii niekoľko rozhodcov vo funkcii štvrtého rozhodcu. Boli to: Ivan Bebek, Stephane Lannoy, Viktor Kassai, Kristinn Jakobsson, Grzegorz Gilewski, Olegário Benquerença, Craig Thomson a Damir Skomina.

</doc>
<doc id="163697" title="Karolina Kózka" url="https://sk.wikipedia.org/wiki?curid=163697">
Karolina Kózka

Blahoslavená Karolina Kózka alebo Karolina Kózkówna (* 2. august 1898, Wał-Ruda, Halič† 18. november 1914, tamtiež) bola poľská panna a mučenica.
Život.
Karolina Kózka prežila celý svoj život v rodnej dedine. Hlboko zbožná dievčina sa podieľala na aktivitách kresťanských laikov (Apostolstwo Modlitwy, Bractwo Wstrzemięźliwości, Żywy Różaniec), pomáhala tiež pri prevoze dedinskej čitárne.
Na začiatku prvej svetovej vojny sa jej zmocnil ruský vojak, ktorý ju odvliekol do lesa, kde sa ju pokúsil znásilniť. Dievčina sa urputne bránila a pokúšala sa utiecť, čo nakoniec viedlo k tomu, že ju rozzúrený neúspešný násilník brutálne ubil šabľou. Jej telo bolo objavené 4. decembera toho istého roku, pochovaná je v Zabawe.
Po smrti.
Pohrebu Karoliny sa zúčastnilo viac ako tritisíc ľudí a neoficiálny kult mladej mučeníčky sa začal šíriť Poľskom. Biskupi Jan Stepa a Jerzy Ablewicz iniciovali oficiálny beatifikačný proces, ktorý sa začal v roku 1965. 30. júna 1986 bol prijatý dekrét o Karolininom mučeníctve a 10. júna 1987 ju pápež Ján Pavol II. počas svojej návštevy v Tarnówe prehlásil za blahoslavenú. Rímskokatolícka cirkev slávi jej pamiatku vo výročný deň jej smrti: 18. novembra.
Je patrónkou Rzeszówskej diecézy, Katolíckeho združenia mladých ("Katolickie Stowarzyszenie Młodzieży") a Hnutia čistých sŕdc.

</doc>
<doc id="163798" title="Pentium M" url="https://sk.wikipedia.org/wiki?curid=163798">
Pentium M

Pentium M je mikroprocesor architektúry x86 predstavený firmou Intel v marci 2003. Procesor bol pôvodne určený len na použitie v laptopoch (M ako mobilný). Pred uvoľnením bolo jeho kódové meno „"Banias"“.
Pentium M predstavuje radikálnu zmenu prístupu od Intelu, pretože tento procesor nie je variantom desktopového Pentia 4, ale modifikáciou procesoru Pentium III Tualatin (ktorý bol založený na jadre Pentia Pro). Je optimalizovaný na nižší odber elektrickej energie a nižšie produkované teplo ako desktopové procesory a tým umožňuje dlhší chod na batérie v notebookoch. Pentium M beží na nižších frekvenciách ako Pentium 4, ale ich výkon je porovnateľný (vďaka lepšej architektúre Pentia M). Napríklad Pentium M 1,6 GHz má podobný výkon ako Pentium 4 na 2,4 GHz. Procesory Pentium M boli taktované na frekvenciách od 900 MHz do 2,26 GHz.

</doc>
<doc id="163839" title="Sval očnej štrbiny" url="https://sk.wikipedia.org/wiki?curid=163839">
Sval očnej štrbiny

Svaly očnej štrbiny sú časť svalov hlavy. Sú to tieto svaly:
Má niekoľko funkcií vzhľadom na to, že jeho časti môžu pôsobiť samostatne. Rozlišujeme na ňom pars palpebralis, pars orbitalis a pars lacrimalis. Začína sa na processus frontalis maxillae, na ligamentum palpebrale mediale a pars nasalis ossis frontalis. Zužuje a uzatvára štrbinu oka, pars lacrimalis rozširuje slznik (saccus lacrimalis) a pars orbitalis vytvára vrásky vo vonkajšom kútiku oka.
Začína nad sutura nasofrontalis a upína sa do kože čela asi v strede obočia. Svojím sťahom vyvoláva tvorbu zvislých vrások nad koreňom nosa a vzniká výraz zamračenosti.
V očnici sa ďalej nachádza 6 svalov, ktoré ovládajú pohyby oka v najrôznejších smeroch.

</doc>
<doc id="163970" title="AJ Auxerre" url="https://sk.wikipedia.org/wiki?curid=163970">
AJ Auxerre

Association Jeunesse Auxerroise, alebo AJ Auxerre je francúzsky futbalový klub, ktorý sídli v meste Auxerre. Od roku 1980 hrá vo francúzskej najvyššej súťaži. So zostupom klubu Nantes v roku 2007 zostal Auxerre jediným klubom, ktorý vo svojej histórii nikdy nezostúpil z prvej ligy.
Od roku 1961 do roku 2005 bol manažérom klubu Guy Roux. V nasledujúcej sezóne sa manažérom stal bývalý tréner francúzskej futbalovej reprezentácie Jacques Santini. Santini dostal výpoveď už po jeho prvej sezóne, keď nedokázal s klubom získať úspech hlavne v európskych súťažiach. V súčasnosti je manažérom klubu Jean Fernandez.
AJ Auxerre bol majstrom francúzskej ligy v sezóne 1995-96. Medzi jeho úspechy na medzinárodnej scéne patria 2 zisky pohára Intertoto v rokoch 1997 a 2006.
Súčasná zostava.
 "Legenda: B - Brankár, O - Obranca, Z - Záložník, Ú - Útočník"

</doc>
<doc id="163984" title="Trenčianske múzeum" url="https://sk.wikipedia.org/wiki?curid=163984">
Trenčianske múzeum

Trenčianske múzeum je kultúrna a vedecká inštitúcia s krajskou pôsobnosťou a viac ako 140 ročnou históriou. Jeho predchodcom bol Prírodovedný spolok župy Trenčianskej, založený v roku 1877. Zlúčením s Muzeálnou spoločnosťou v r. 1912 vzniklo Trenčianske múzeum. Prvým predsedom sa stal MUDr. Karol Brančík, župný lekár a entomológ medzinárodného významu.
Trenčianske múzeum napriek svojim prírodovedným tradíciam je múzeum vlastivedného typu. Vlastní a spravuje zbierkové fondy historického, umenovedného, prírodovedného, literárno-historického či národopisného charakteru, bohaté zbierky z oblasti numizmatiky, faleristiky, filokartie, militárií a zbraní, umeleckého remesla a pod. Múzeum spravuje 175 449 kusov zbierkových predmetov. K najcennejším súborom v zbierkach Trenčianskeho múzea nesporne patrí rozsiahla a umelecky i historicky zaujímavá obrazová zbierka rodu Ilešháziovcov, hlavných a dedičných trenčianskych a liptovských županov, pánov Trenčianskeho hradu od r. 1594 do r. 1835.
Trenčianske múzeum okrem svojej hlavnej budovy na Mierovom námestí, tzv. Župného domu, spravuje v Trenčíne ešte Trenčiansky hrad s viacerými expozíciami, Karner sv. Michala, tzv. Katov dom a viaceré expozície a objekty mimo Trenčína. V pobočke Podjavorinského múzea v Novom Meste nad Váhom je umiestnená expozícia Z histórie Nového Mesta nad Váhom a okolia, v Ambrovskej kúrii v Beckove je expozícia venovaná histórii tohoto mestečka, spolku Tatrín a významnému národnému buditeľovi Jozefovi Miloslavovi Hurbanovi, expozícia v Draškovičovskom  kaštieli v Čachticiach pripomína nielen históriu Čachtíc, ale i neslávne známu "Krvavú grófku" Alžbetu Bátoryovú. V Bzinciach pod Javorinou je možné vidieť Pamätnú izbu spisovateľky Ľudmily Podjavorinskej. Rodný dom Ľ. Štúra a A. Dubčeka sa nachádza v Uhrovci.

</doc>
<doc id="164082" title="Ľuboš Kamenár" url="https://sk.wikipedia.org/wiki?curid=164082">
Ľuboš Kamenár

Ľuboš Kamenár (* 17. jún 1987, Trnava) je slovenský futbalový brankár, v súčasnosti hráč slovenského klubu Spartak Trnava.
Kariéra.
Prvé zápasy.
V Trnave začal hrávať seniorskú ligu. Prvý celý zápas odchytal proti Koprivnici v Intertoto Cupe (0:0). Keď mal 19 rokov, prestúpil do Artmedie, kde sa stal brankárskou dvojkou po Čobejovi. Po jeho zranení sa postupne dostal na post jednotky v tíme. Kamenár má za sebou 25 medzištátnych zápasov v dresoch dorasteneckých družstiev Slovenska.
Sezóna 2006/2007.
V sezóne 2006/2007 odchytal v Corgoň lige 28 zápasov a inkasoval 38 gólov. 
Sezóna 2007/2008.
V sezóne 2007/2008 sa stal neodmysliteľnou jednotkou v bráne Artmedie Petržalka a výraznou mierou pomohol k zisku titulu majstra republiky. Patril medzi najlepších ligových brankárov, za čo si vyslúžil aj pozvánku do reprezentácie.
FC Nantes.
V lete 2009 prestúpil do francúzskeho druholigového klubu FC Nantes, kde podpísal päťročnú zmluvu.
Reprezentácia.
Slovensko do 21.
Kamenár bol jednotka slovenského národného mužstva do 21 rokov.
A-tím.
Na svoj prvý zápas nastúpil 11. októbra 2008 v Serravalle proti San Marínu. Dostal jeden gól.
Reprezentačné zápasy.
"(Stav k: 7. júnu 2009)"

</doc>
<doc id="164087" title="Recyklácia" url="https://sk.wikipedia.org/wiki?curid=164087">
Recyklácia

Recyklácia je proces opätovného využitia predtým už použitých materiálov a produktov (napr. recyklácia papiera, farebných a ostatných kovov, skla, plastov a pneumatík, ...). Recyklácia zabraňuje plytvaniu zdrojov, redukuje spotrebu surových prírodných materiálov, redukuje množstvo uskladnených odpadov a redukuje spotrebu energie, čím prispieva k redukcii emisií skleníkových plynov oproti použitiu surových materiálov.
Recyklácia na Slovensku.
V súčasnosti je na Slovensku do programu recyklácie zapojených veľké množstvo obcí, väčšina miest a viaceré, najmä veľké organizácie. Vyčlenené stanoviská majú najčastejšie 2 až 4 druhy kontajnerov na separovaný zber odpadov, ktoré sú farebne odlíšené (zelenásklo, žltáplasty, modrápapier, červenákov, hnedábio odpad). Ale v súčasnosti sa na Slovensku recykluje len asi 0,2 % komunálneho odpadu.
Vyprodukovaný odpad sa triedi, čím sa napomáha k znovuvyužitiu materiálov. Tento spôsob zneškodňovania odpadov je jedným z najvýznamnejších ekonomických nástrojov zhodnocovania odpadov a priamo vplýva na znižovanie poplatkov za zneškodňovanie komunálneho odpadu. Napriek zvyšujúcemu sa množstvu vyprodukovaných najmä plastových odpadov, počet kontajnerov na separovaný zber na Slovensku stagnuje a problémom zostávajú aj regióny, ktoré dodnes nie sú do programu zapojené.
Iné projekty.
__INDEXOVAT__

</doc>
<doc id="164196" title="Liptovský hrad" url="https://sk.wikipedia.org/wiki?curid=164196">
Liptovský hrad

Liptovský hrad (iné názvy: Sielnický hrad, Liptovský Starý hrad) je ruina hradu na Liptove, v blízkosti hraníc okresov Liptovský Mikuláš a Ružomberok. Nachádza sa v okrese Liptovský Mikuláš, cca 220 m od hraníc, v katastrálnom území Sestrč, ktoré je súčasťou obce Liptovská Sielnica.
Zvyšky niekdajšieho hradu stoja na vrchu Sestrč () v Chočských vrchoch, vypínajú sa nad obcami Kalameny a Bukovina. Bol najvyššie položeným hradom na Slovensku a zároveň jeden z najvyššie položených v strednej Európe. 
Hrad je prvýkrát písomne doložený roku 1262, dal ho postaviť kráľ Belo IV. na mieste zaniknutého hradiska z 1. storočia pred Kr. Plnil obrannú funkciu. Bol viackrát zničený a následne rozširovaný (13. a 14. storočie), od roku 1340 bol sídlom Liptovskej župy. V rokoch 1431 – 1434 bol obsadený husitskými vojskami, v roku 1454 prešiel do vlastníctva Pongráca, ktorý zrenovoval obytnú časť a hrad posilnil predsunutou parkánovou hradbou. Po potlačení protikráľovského sprisahania v roku 1471 hrad dobyl kráľ Matej Korvín a nechal ho úplne zničiť. Dochovala sa z neho len časť múra pod previsom zatrávnenej zeminy.
Pôvodný hrad tvorila obytná veža, cisterna, malé nádvorie a dve brány. Hradnému panstvu pôvodne patrili rozsiahle územia (napríklad obec Liptovský Trnovec), ktoré sa značne zmenšili po vybudovaní hradov Likava a Liptovský Hrádok.
V 80. rokoch 20. storočia bol areál hradu predmetom výskumu stredovekej archeológie, pričom boli zrekonštruované a zakonzervované jeho základy, objasnil sa jeho postupný vývin až do zániku. Boli odkryté zvyšky dvoch cisterien, paláca, veží, objavené bolo tiež množstvo striel a kováčskeho materiálu z objavenej šmykne pod hradnou stenou na západnom okraji areálu. 
Celý areál hradu je verejne prístupný. Vedie sem červeno-značkovaný turistický chodník Vlachy – Havránok – Bukovina – Sedlo pod Kráľovou () a tiež žlto-značkovaný turistický chodník Kalameny – Sedlo pod Kráľovou a ďalej do sedla Poľana ().

</doc>
<doc id="164226" title="Väznica Leopoldov" url="https://sk.wikipedia.org/wiki?curid=164226">
Väznica Leopoldov

Väznica Leopoldov (aj Pevnosť Leopoldov) je najstaršia väznica na Slovensku. Nachádza sa v meste Leopoldov v priestoroch bývalej Pevnosti Leopoldov postavenej v rokoch 1665 - 1669 po páde pevnosti v Nových Zámkoch, dobytej pri ofenzíve Osmanskej ríše. Pevnosť bola prestavaná na väznicu v roku 1855, prvých väzňov prijala v roku 1856. Neslávne známou sa stala po februárovej revolúcii, kedy v nej česko-slovenská komunistická vláda väznila a likvidovala politických väzňov. V súčasnej dobe má kapacitu 1 502 osôb. Patrí pod správu Zboru väzenskej a justičnej stráže.
Pevnosť Leopoldov.
Impulzom pre výstavbu pevnosti bol útok Osmanskej ríše a obsadenie pevnosti v Nových Zámkoch 26. septembra 1663. V rovnakom odbobí bola dobudovaná aj Nová pevnosť Protitureckej pevnosti v Komárne. Základný kameň na pozemkoch odkúpených cisárom od obcí Šulekovo, Červeník, Madunice, Hlohovec a Drahovce bol slávnostne položený za prítomnosti Ostrihomského arcibiskupa Juraja Szelepcsényiho v roku 1665. Pomenovaná bola na počesť cisára Leopolda I.. Stavali ju do roku 1669. Stavbu dozoroval cisársky architekt L. de Souches a stavbu viedol vojenský inžinier Ján Melicher Arigsperger. Vedenie stavby po jeho smrti (Arigsperger zomrel asi týždeň po položení základného kameňa) prevzal Ján Ungern.
Pevnosť je postavená v renesančnom slohu, zaberá rozlohu 56 ha, obranné múry majú výšku 9,5 m. Postavená bola podľa najnovších v tom čase vojenských obranných technológií. Vzorom pre pevnosti v Nových Zámkoch a Leopoldove bola pevnosť Palmanova v Taliansku. Leopoldovská Protiturecká pevnosť ma hviezdicový tvar, je tvorená šiestimi do kruhu umiestnenými päťcípimi bastiónmi spojenými ravelinmi. Bola obohnaná vodnou priekopou. Stavalo ju po dobu päť rokov 3000 robotníkov z Bavorska a Moravy. Brániť ju mala 500-členná posádka. Prvým veliteľom bol plukovník Ján Michal Ritch.
Pevnosť bola najsilnejšou pevnosťou habsburgského mocnárstva. 
Pevnosť bola 17. septembra 1963 vyhlásená za národnú kultúrnu pamiatku.
Dejiny po februári 1948.
Panuje konsenzus, že Leopoldov bol najmä v 50. rokoch 20. storočia spolu s koncentračnými a pracovnými tábormi pri uránových baniach najhorším z väzenských zariadení v komunistickom Česko-Slovensku a často je označovaný ako zariadenie likvidačné. S politickými väzňami bolo zaobchádzané mimoriadne krutým spôsobom, bola im odopieraná lekárska starostlivosť a nutné lieky, boli systematicky porušované ich najzákladnejšie ľudské práva. Mnoho z nich zomrelo v dôsledku krutého zaobchádzania a odoprenia nutnej liečby (okrem iných blahoslavení Pavol Peter Gojdič a Metod Dominik Trčka). V Leopoldove bol v tomto čase väznený aj neskorší česko-slovenský prezident Gustáv Husák.
Vzbura väzňov v roku 1990.
V roku 1990 došlo vo väznici k masovej vzbure väzňov, na ktorých sa nevzťahovala amnestia prezidenta Havla. 
Masaker dozorcov a útek recidivistov v 1991.
V roku 1991 z väznice utieklo 7 extrémne nebezpečných zločincov, ktorí na úteku zavraždili 5 neozbrojených strážcov.

</doc>
<doc id="164234" title="Kresťanská sociálna únia" url="https://sk.wikipedia.org/wiki?curid=164234">
Kresťanská sociálna únia

Kresťanská sociálna únia, skratka KSÚ (v roku 1992 Slovenské kresťansko-demokratické hnutie, skratka SKDH, v rokoch 19921995 Kresťanská sociálna únia Slovenska) bola kresťanskodemokratická nacionalistická politická strana pôsobiaca na Slovensku v rokoch 1992–1998.
Dejiny.
Slovenské kresťansko-demokratické hnutie vzniklo odštiepením časti členov Kresťanskodemokratického hnutia, ktorým sa materská strana nezdala dosť pronárodná, v marci 1992. Strana navrhovala konfederatívne usporiadanie ČSFR a v prípade nesúhlasu českej strany referendum o samostatnom Slovensku. Predsedom strany sa stal Ján Klepáč, významným členom bol tiež bývalý člen KDH Viliam Oberhauser. V parlamentných voľbách v roku 1992 strana neuspela a získala iba 3,05 % hlasov.
SKDH sa na svojom sneme 10. októbra 1992 rozhodlo premenovať na Kresťansko-sociálnu úniu Slovenska (KSÚ), za predsedu bol opäť zvolený Ján Klepáč. KSÚ plne podporovala politiku HZDS. Rada KSÚ 17. júla 1994 definitívne potvrdila samostatný vstup do volieb do NR SR, hoci viacerí vysokí funkcionári prestúpili do SNS. Vo voľbách kandidovala pod názvom Kresťanská sociálna únia Slovenska a získala 2,05 % hlasov. Dňa 21. februára 1995 odstúpil z funkcie predseda KSÚ Ján Klepáč, novým predsedom sa v máji 1995 stal Viliam Oberhauser. Ten sa po zvolení dištancoval od spolupráce so vtedajšou opozíciou a deklaroval ochotu spolupracovať najmä s HZDS, Maticou slovenskou, Slovenským orlom a ďalšími, najmä charitatívnymi organizáciami. Strana sa postupne integrovala do SNS. Oficiálne zanikla dobrovoľným zrušením v júni 1998.
Volebné výsledky.
Výsledky volieb do Národnej rady SR (do r. 1993 Slovenskej národnej rady), v ktorých sa zúčastnila strana SKDH/KSÚ.

</doc>
<doc id="164267" title="Pavel Vladimirovič Bure" url="https://sk.wikipedia.org/wiki?curid=164267">
Pavel Vladimirovič Bure

Pavel Vladimirovič Bure (* 31. marec 1971, Moskva) je bývalý ruský hokejista, v súčasnosti je generálnym manažérom Ruskej hokejovej reprezentácie. Hrával v ruskej najvyššej lige aj v NHL. Bure bol útočník, jeho pozícia bola pravé krídlo. Pre jeho veľké zrýchlenie mal prezývku „Ruská raketa“. Získal striebornú medailu na zimných olympijských hrách v roku 1998 v Nagane a bronzovú medailu na zimných olympijských hrách v roku 2002 v Salt Lake City. Svoj posledný zápas odohral v roku 2003, neskôr kvôli pretrvávajúcim zraneniam ukončil kariéru.
Pochádza z atletickej rodiny, jeho otec Vladimir bol plavec, ktorý sa zúčastnil troch Olympijských hier a získal dve medaily, jeho mladší brat Valeri je tiež hokejista.
Klubová kariéra.
Bureho draftoval Vancouver Canucks v roku 1989. Svoju prvú sezónu v NHL odohral v roku 1991, v 65 zápasoch strelil 34 gólov a zaznamenal 26 asistencií, dokopy 60 bodov. Impozantná vstupná sezóna znamenala, že Bure získal Calder Memorial Trophy pre najlepšieho nováčika ligy. V každej z nasledujúcich dvoch sezónach dokázal streliť 60 gólov a dvakrát prekonal hranicu 100 bodov. V roku 1994 pomohol Vancouveru Canucks dostať sa do finále Stanley Cupu, kde ale Canucks prehrali s New York Rangers. 
17. januára 1999 ho vymenili na Floridu, kde nastúpil za klub Florida Panthers. Na Floride odohral necelé štyri sezóny, v ktorých dvakrát prekonal hranicu 50 gólov. V rokoch 2000 a 2001 získal Maurice Richard Trophy, keď sa stal najlepším strelcom NHL.
S blížiacim sa koncom sezóny 2001-02 došlo k výmene medzi Floridou Panthers a New York Rangers, ktorej ústrednou postavou bol Bure. Spoločne s právom výberu v druhom kole draftu bol vymenený za obrancov Igora Uljanova a Filipa Nováka a budúce výhody v drafte. V sezóne 2003-04 nehral kvôli zraneniu kolena, aj napriek tomu, že podstúpil dve operácie.
V novembri 2005 pre pretrvávajúce zranenia oznámil ukončenie svojej hráčskej kariéry.
Reprezentačná kariéra.
Bure reprezentoval Sovietsky zväz na nasledujúcich majstrovstvách:
Bure reprezentoval Rusko na nasledujúcich majstrovstvách:

</doc>
<doc id="164301" title="Vysoká (vrch v Malých Karpatoch)" url="https://sk.wikipedia.org/wiki?curid=164301">
Vysoká (vrch v Malých Karpatoch)

Vysoká (754 m n. m.) je názov vrchu v pohorí Malé Karpaty, v severnej časti Pezinských Karpát, v ich podcelku Kuchynská hornatina. So svojou výškou je druhým najvyšším vrchom horstva (po najvyššom vrchole Záruby). Nachádza sa východným smerom nad obcou Kuchyňa, odkiaľ je naň tiež najľahší výstup. 
Geografické podložie vrchu tvoria druhohorné vápence. Výrazný hrebeň Vysokej, ktorého vrcholová časť je pretiahnutá z smere sever-juh, je charakteristický skalnými stenami a sutinami. Na svahoch Vysokej sa zachovali ľudskou činnosťou minimálne ovplyvnené lesy - pralesy, z ktorých najrosiahlejší sa nachádza práve v masíve Vysokej - s prevažným zastúpením bukových, brestových a lipovo-javorových porastov. 
Vysoká býva často označovaná ako najkrajší malokarpatský vrch. Vďaka tomu patrí do skupiny najnavštevovanejších vrcholov pohoria. Po výstupe naň sa turistom ponúkajú rozsiahle panoramatické pohľady na malokarpatský reliéf, ako aj iné bližšie či vzdialenejšie geografické celky - Tribeč, Považský Inovec a Podunajskú pahorkatinu. Vrchol Vysokej pretína modro značkovaný turistický chodník z obce Kuchyňa do rekreačnej lokality Zochova chata. Počas výstupu možno vidieť strmé zrázy, potoky, lúčky a nádherné skalné steny. V okolitých lesoch možno nájsť aj pár menších jaskýň, prameňov. Zo živočíšnej ríše tu majú zastúpenie muflóny. Vrchol Vysokej leží v rovnomennej prírodnej rezervácii (rozloha 805 300 m2), ktorá tu bola na ochranu jedinečných lesných a skalných spoločenstiev vyhlásená v roku 1988.
Turistika.
Zvyčajným východiskovým bodom pre jednodňové túry sú lokality Zochova chata alebo Kuchyňa. V blízkosti sa nachádzajú mnohé turistické lokality (rozhľadňa na Veľkej homoli, hrad Červený Kameň či Štúrov chodník). 

</doc>
<doc id="164500" title="Jacques-Louis David" url="https://sk.wikipedia.org/wiki?curid=164500">
Jacques-Louis David

Jacques-Louis David (* 30. august 1748, Paríž – † 29. december 1825, Brusel) bol francúzsky klasicistický maliar. Patril k najprominentnejším maliarom tohto obdobia vo Francúzsku a vytvoril maliarsky štýl, ktorý zachytával atmosféru posledných dní "ancien régime".
David sa neskôr stal podporcom Francúzskej revolúcie a priateľom Maximiliána Robespierra. Po páde Robespierroveho režimu ho zatkli. Po uchopení moci Napoleonom sa David presadil a jeho diela ho postupne urobili dôležitým maliarom 19. storočia.
Život a dielo.
Mladosť.
Jacques-Louis David sa narodil v bohatej rodine 30. augusta 1748 v Paríži. Keď mal približne deväť rokov jeho otec zomrel po boji a David zostal s jeho matkou a jeho viacerými strýkami. Tí mu zabezpečili štúdium na škole Collège des Quatre-Nations, ale David nepatril k výborným študentom. Mal tumor, ktorý obmedzoval jeho rečové schopnosti a príliš veľa času venoval kresleniu. Zakrátko sa chcel stať maliarom, ale jeho matka a strýkovia chceli aby bol architektom. Začal sa učiť od maliara Françoisa Bouchera, vedúceho maliara toho času a rodinného príbuzného. Boucher bol považovaný za rokokového maliara, ale jeho štýl bol pestrý. Boucher sa rozhodol, že namiesto opatery o Davida ho pošle k Joseph-Marie Vienovi, priemernému maliarovi. David navštevoval Kráľovskú akadémiu, ktorá stála na miestach, kde je dnes Louvre.
David sa uchádzal o Prix de Rome, umeleckú učenosť v Ríme štyrikrát v rokoch 1770 až 1774. Úspešný bol až štvrtýkrát, v roku 1774, keď predtým z protestu držal hladovku. V roku 1775 šiel do Talianska s Vienom, ktorý sa stal riaditeľom Francúzskej akadémie v Ríme. Počas pobytu v Ríme David pozoroval majstrovské diela ruiny Starovekého Ríma. David zaplnil dvanásť zošitov s materiálom, z ktorého čerpal po zvyšok života. V Ríme sa vzdelával o viacerých skvelých umelcoch a k jeho obľúbencom patril Raffael. V roku 1779 David po zhliadnutí ruín Pompejí zostal očarovaný. 
Maliarske začiatky.
Davidovi spolužiaci v akadémii ho poznali ako študenta s ktorým sa dalo ťažko vychádzať, ale uvedomovali si jeho talent. Dostal povolenie zostať v akadémii v Ríme ďalší rok, ale on sa rozhodol vrátiť sa naspäť po piatich rokoch. Doma našiel ľudí, ktorí boli pripravení na jeho vplyv a stal sa členom Kráľovskej akadémie. Poslal akadémii dva obrazy a obidva sa stali súčasťou Salónu v roku 1781, čím dostali jeho diela vysoké uznanie. Davida chválili jeho známi doboví maliari, ale vedenie Kráľovskej akadémie bolo veľmi nepriateľské voči jeho rýchle sa rozvíjajúcej kariére. Po výstave jeho obrazov v Salóne mu kráľ dal oprávnenie vystaviť svoje obrazy v Louvre, dávne a želané privilégium pre umelcov. Keď sa kontrahent kráľových stavieb M. Pecol dohadoval s Davidom, požiadal ho, či si zoberie jeho dcéru Marguerite Charlotte. David a Charlotte sa zosobášili, ich svadba mu priniesla viac majetku a štyri deti. David mal 40-50 žiakov a mal povolenie vlády maľovať. David sa rozhodol, že pocestuje do Ríme (pretože myslel, že len v Ríme môže maľovať Rimanov). Jeho strýko mu poskytol financie, ktoré na cestu potreboval a vydal sa spolu so svojou ženou a tromi žiakmi do Ríma. 
V Ríme namaľoval svoj slávny obraz "Prísaha Horáciov". Podobné témy a motívy zostávajú aj v jeho ďalších obrazoch – "Prísaha v loptárni" a "Rozdelenie orlov". Kým obrazy "Prísaha Horáciov" a "Prísaha v loptárni" zdôrazňujú dôležitosť obety pre krajinu a patriotizmus, obraz "Rozdelenie orlov" zdôrazňuje obetu voči cisárovi (Napoleon) a slávu na bojisku.
V roku 1787 sa nezískal post riaditeľa Kráľovskej akadémie, hoci toto miesto chcel veľmi získať. Gróf, ktorý o tom rozhodoval povedal, že David je príliš mladý pre toto miesto, ale tiež povedal, že za 6 až 12 rokov by Davida podporil. Táto situácia je jedna z mnohých, ktorá spôsobí jeho negatívny postoj k akadémii v ďalších.

</doc>
<doc id="164543" title="Virgin Galactic" url="https://sk.wikipedia.org/wiki?curid=164543">
Virgin Galactic

Virgin Galactic je súkromná spoločnosť založená v roku 2004, ktorá sa venuje predaju a realizácií krátkych suborbitálnych letov v rámci vesmírnej turistiky. Jej zakladateľmi sú britský magnát Richard Branson a konštruktér prvého súkromného raketoplánu SpaceShipOne Burt Rutan. Sídlo spoločnosti je v Novom Mexiku, kde bude tiež jeden z plánovaných „vesmírnych prístavov“ (druhý má byť vybudovaný pri švédskom meste Kiruna, ktorého poloha za polárnym kruhom by mala umožniť pasažierom pozorovanie polárnej žiary). Virgin Galactic plánuje prepraviť 500 pasažierov za rok za približne $200,000 na osobu, do výšky niečo cez , s úplným beztiažovým stavom trvajúcim 6 minút. Vesmírne turistické spoločnosti ako Virgin Galactic zvýšia počet ľudí, ktorí lietajú vyššie ako stanovená hranica vesmíru, pridávaním tisícov nových „astronautov“. Dnes, jediná možná cesta pre obyčajných občanov dosiahnuť výšku cez a teda prekročiť stanovenú hranicu vesmíru je cez komerčné orbitálne vesmírne lety poskytované Ruskou vesmírnou agentúrou, drahé zhruba 20 miliónov dolárov za šesťdenný let. Flotila piatich vesmírnych raketoplánov od Virgin Galactic má byť postavená na zväčšenej verzii kozmickej lodi SpaceShipOne (tzv. typ SpaceShipTwo). Oznámené meno prvej z nich dáva tušiť Bransonov silný sentiment k seriálu Star Trek, o druhom mene sa zatiaľ špekuluje.
Poistný program.
Spoločnosť Virgin Galactic eviduje už viac ako 85 000 ľudí zo 125 krajín po celom svete, ktorí prejavili svoj záujem stať sa pasažierom na lodi Enterprise. Záloha, ktorú zaplatili sa spoločnosti vyšplhala na 40 miliónov amerických dolárov. Po začatí nulovej gravitácie sa budú pasažieri voľne vznášať v kabíne. Po šiestich minútach sa stav beztiaže ukončí a zemská príťažlivosť pritiahne loď. Podľa agentúry ISTA, už v roku 2015 spoločnosť zorganizuje približne 50 000 komerčných letov do vesmíru, čo by znamenalo 300 turistov ročne. Samozrejme cestujúci po okamžitom zakúpení vesmírnej letenky budú automaticky presmerovaní na nový poistný program pripravený poisťovňou Allianz. Poistný program SpaceCo zahŕňa poistenie batožiny, storno poplatkov, poistenie stúpajúcej ceny paliva a prípadnej nehody. Kúpa drahého lístka do vesmíru nebude stačiť. Každý potenciálny cestujúci bude musieť podstúpiť náročné fyzické testy trvajúce 2 – 3 dni. Testy absolvuje v nadzvukovej stíhačke v nadmorskej výške . Testovať sa bude zdravotný stav pasažiera a následne jeho reakcia na preťaženie. Pri zážihu lode Enterprise nastane celkové preťaženie 3,8G a pri návrate maximálne 6G.

</doc>
<doc id="164562" title="Gemini (kozmická loď)" url="https://sk.wikipedia.org/wiki?curid=164562">
Gemini (kozmická loď)

Gemini bola kozmická loď používaná v americkom programe pilotovaných letov Gemini. Bola určená na prepravu dvojčlennej posádky na obežnú dráhu okolo Zeme, umožňovala až 14-denný pobyt na obežnej dráhe, na skúšky manévrovania a spájania telies vo vesmíre. Lode programu Gemini štartovali s nosnou raketou Titan II z mysu Canaveral.
Opis lode.
Kozmická loď Gemini mala podobne ako loď Mercury tvar zrezaného kužeľa, bola však celkovo väčšia, pretože musela poskytnúť dostatok priestoru pre dvoch astronautov a umiestnenia dodatočného vybavenia pre uskutočnenie dlhodobého orbitálneho letu. 
Dĺžka lode bola 5,67 metra, maximálny priemer 3 metre a hmotnosť . Pri Gemini 6A a Gemini 7 dosiahla hmotnosť a . Loď bola rozdelená na 2 základné časti: na návratovú kabínu s dĺžkou a maximálnym priemerom a adaptér s maximálnym priemerom a dĺžkou . Návratová kabína bola vyrobená rovnakou technológiou a z rovnakých materiálov ako kabína lodí Mercury. Mala dvojité steny medzi ktorými bola umiestnená väčšina prístrojového vybavenia ako sú navigačné a komunikačné zariadenia, počítač, zariadenie pre zaistenie životných podmienok apod. Vďaka tomu mohol byť vlastný interiér kabíny veľmi prehľadne zariadený. Nachádzali sa v ňom len kontrolné prístroje letu a brzdenia, mikrofóny, potrava a zariadenie pre regeneráciu atmosféry. Napriek tomu však v kabíne bolo len voľného priestoru, teda priestoru porovnateľného s prednou časťou osobného automobilu. Atmosféra sa skladala z čistého kyslíka s tlakom /cm2. Teplota v kabíne bola 18°C. 
Adaptér sa delil na dva hlavné bloky. Jednak blok so 4 návratovými raketami na tuhé palivo (dĺžka ), zabezpečujúcimi zníženie obežnej rýchlosti pre zahájenie návratu na Zem a ďalej na blok nesúci zásoby pohonných látok a raketové dýzy pre orbitálne manévre (dĺžka ). V adaptéri bol tiež umiestnený hlavný energetický zdroj lode. Pre krátkodobé lety išlo o zinkovo-strieborné články. Pre dlhodobé lety slúžila dvojica kyslíko-vodíkových palivových článkov. Priemerná elektrická spotreba činila 2,16 kW pri celkovej kapacite energetického systému 151 kWh.
Na špici návratovej kabíny bol ďalej umiestnený rádiolokátor a aktívny spojovací uzol, využívaný pre pripájanie lode k pasívnemu spojovaciemu telesu Agena. Na základni kabíny je pripevnený ďalší diel s priemerom nesúci brzdiace rakety, zásoby kyslíka, pohonných hmôt a ostatné zariadenia nutné
pre dlhší kozmický let.
Pri štarte, pristátí a väčšine orbitálnych činností mali astronauti oblečené skafandre. V tých bola, podobne ako v návratovej kabíne, čistá kyslíková atmosféra s tlakom 0,35 atmosféry. V skafandroch bolo možné vystúpiť z kabíny priamo do kozmického priestoru. Loď nemala osobitnú prechodovú komoru, pred výstupom nastala dekompresia celej kabíny. Na výstup bola kabína vybavená dvojicou širokých vstupných dverí. Tie boli hlavným a jediným vstupom do kabíny a v prípade havárie nosnej rakety by slúžili ako otvor pre katapultáž astronautov s využitím katapultovacích kresiel. U lodí Gemini totiž nebola využitá záchranná veža, aká bola u lodí Mercury a Apollo. Katapultovacie rakety boli schopné v prípade nebezpečia vyniesť kreslá v uhle 15° do výšky a do vzdialenosti od lode. Tento systém bolo možné využiť až do výšky nad zemským povrchom. 
Na Zem sa vracala iba kabína s astronautmi. Tá bola na svojom tupom dne chránená tepelným štítom z fenolovej živice a v priebehu zostupu atmosférou využívala aerodynamický vztlak. Bolo tak možné v určitých medziach ovplyvňovať miesto pristátia. Počítalo sa iba s mäkkým pristátím na vodu. To zabezpečoval pristávací padákový systém zložený zo stabilizačného padáku s priemerom a z hlavného padáku s priemerom . Maximálna rýchlosť pristátia mohla byť až /s. V priebehu letu sa preverili varianty ručne riadeného pristátia i pristátia riadeného palubným počítačom.

</doc>
<doc id="164724" title="Jozef Wesserle" url="https://sk.wikipedia.org/wiki?curid=164724">
Jozef Wesserle

Jozef Wesserle alebo Josef Wesserle, v maďarskej podobe Weszerle József (* 1781, Nitrianske Pravno – † 1838) bol historik, numizmatik a univerzitný profesor.
Narodil sa v rodine Jána Vesserle a jeho manželky Márie. Vzdelanie získal na školách v Nitrianskom Pravne, Prievidzi, Tate a Stoličnom Belehrade. Filozofiu študoval vo Vacove a štúdiá ukončil na univerzite v Pešti, kde študoval filozofiu a právo.
Neskôr pôsobil v Diakovári ako profesor filozofie, histórie, maďarčiny a literatúry. Od roku 1810 bol riadnym profesorom na Kráľovskej akadémii v Košiciach, v rokoch 1813-1816 pôsobil v Bratislave a od roku 1817 bol riadnym profesorom na katedre numizmatiky a archeológie na univerzite v Pešti.
Od roku 1822 bol dekanom filozofickej fakulty v Budapešti.
Zaoberal sa zbieraním rímskych, gréckych a uhorských mincí.

</doc>
<doc id="164793" title="Slnečnica ročná" url="https://sk.wikipedia.org/wiki?curid=164793">
Slnečnica ročná

Slnečnica ročná (ľudovo: mesiac; lat. "Helianthus annuus") je jednoročná rastlina pôvodom zo Severnej Ameriky patriaca do čeľade astrovité ("Asteraceae") s veľkým súkvetím. Stonka môže dorásť až do výšky 3 metrov, súkvetie (úbor) môže dosiahnuť priemer 30 cm s veľkými semienkami.
Opis.
Koreňový systém slnečnice je mohutný, bohato rozkonárený, hlavný kolový koreň preniká do hĺbky 1,5 m a viac, čo umožňuje rastline prijímať vodu a živiny z hlbších vrstiev pôdy a dobre odolávať suchu. Postranné korene rastú spočiatku paralelne s povrchom pôdy, neskôr sa asi vo vzdialenosti 100400 mm od hlavného koreňa geotropicky ohýbajú smerom dolu. Prevažná časť koreňov sa rozprestiera v hĺbke 0,20,3 m pod povrchom pôdy. 
Stonka je vzpriamená, pokrytá chĺpkami (trichómami), vyplnená bielou hubovitou dreňou. U olejnatých typov sa nerozkonáruje, dosahuje výšku 12 m, u silážnych odrôd až 4 m.
Listy sú elipsovité alebo srdcovité s pilkovitým okrajom a sú drsné. Ich počet sa pohybuje podľa dĺžky vegetačného obdobia od 12 až do 40 na jednej rastline (najčastejšie 2030). Okrem prvých 23 párov sú umiestnené na stonke striedavo.
Súkvetím slnečnice je úbor s priemerom 100400 mm. Sú v ňom 2 typy kvietkov: po obvode sa nachádzajú žltosfarbené jazykové kvety, ktoré sú lákadlom pre opeľovačov. Celé lôžko úboru vyplňujú plodné, trubkové obojpohlavné kvety v počte 1 0001 200, výnimočne až do 4 000.
Hospodársky význam.
Slnečnica je z hľadiska svetovej produkcie olejnín po sóji, bavlníkovom semene a plodoch podzemnice olejnej najvýznamnejšou olejninou. Jej význam spočíva predovšetkým v poskytovaní vysoko kvalitného, dieteticky hodnotného oleja, využívaného ako technický, ale najmä stolový olej. Vysokú výživnú hodnotu má najmä pre vysoký obsah esenciálnej kyseliny linolovej (až 70 %), obsah lyzínu a metionínu v bielkovinách a pre prítomnosť karotenoidov. Repkový olej obsahuje asi 25 % a sójový 45 až 50 % kyseliny linolovej, ktorá má v ľudskom organizme antikarcinogénne účinky, znižuje hladinu cholesterolu v krvi.
Najkvalitnejší slnečnicový olej sa využíva v potravinárskom priemysle na výrobu stolových olejov a stužených tukov. Ďalej pri výrobe rybích a zeleninových konzerv a menej kvalitný pri výrobe fermeží, farbív, mazadiel a mydiel. Olej zo špeciálnej – vysokoolejnatej „americkej“ slnečnice (Oliol) sa hodí na tepelnú úpravu (smaženie, pečenie) jedál.
Nezanedbateľný je význam slnečnice pre živočíšnu výrobu, kde poskytuje veľmi cenné a hodnotné krmivo vo forme výliskov a siláže. Výlisky, ktorých sa získa pri spracovaní slnečnicových semien asi 4050 % a obsahujú približne 36 % bielkovín a dostatočné množstvo oleja, sú vhodné najmä pre výkrmový hovädzí dobytok. Kladne možno slnečnicu hodnotiť i ako strniskovú plodinu, na zelené kŕmenie a na zelené hnojenie. Na tento účel sa urodí takmer na celom území Slovenska a to aj v oblastiach, kde dopestovanie nažiek neprichádza do úvahy.

</doc>
<doc id="164796" title="Melbourne Grand Prix Circuit" url="https://sk.wikipedia.org/wiki?curid=164796">
Melbourne Grand Prix Circuit

Melbourne Grand Prix Circuit je pretekársky okruh, ktorý sa nachádza v uliciach mesta Melbourne v okolí jazera v Albert Parku. Leží len niekoľko kilometrov južne od centra. Používa sa pre preteky formuly 1 a preteky iných sérií už od roku 1996.
Prvé preteky formuly 1 sa tu konali už v rokoch 1953 a 1956, no do výsledkov šampionátu sa nezapočítavali. Aj keď trať v hlavnom meste štátu Viktória nie je taká populárna ako jej predchodkyňa v Adelaide, na ktorej sa súťažilo od roku 1985 do roku 1995, pekné prostredie, dobrý servis a kvalitne vybudovaná infraštruktúra robia z okruhu dobrého hostiteľa. Okruh využíva cestné komunikácie (Albert Park Lane), ktoré sa v priebehu roka používajú pre bežnú premávku. Trať vedie okolo umelo vytvoreného jazera. Povrch trate bol pred prvými pretekmi v roku 1996 znovu vyasfaltovaný, aby sa zabezpečila konzistencia a hladký povrch ciest. Vďaka tomu je povrch okruhu, v porovnaní s inými okruhmi využívajúcimi verejné cesty (napríklad Circuit de Monaco), veľmi hladký.
Charakteristika trate.
Rýchla a plochá trať s nepríliš čistým povrchom je síce pre jazdcov prehľadná a zaujímavá, no príliš sa na nej nepredbieha. Najrýchlejším miestom trate je koniec cieľovej roviny (/h) a najpomalším zákruta číslo 3 (Sports Center), v ktorej monoposty jazdia na dvojke rýchlosťou asi /h. Okruh je veľmi náročný na brzdy. V priebehu jedného kola jazdci preradia približne 56-krát.
Rekordérom v Austrálii a aj na trati v Melbourne je Michael Schumacher, ktorý tu triumfoval štyrikrát. Od roku 2000 tu nepoznal premožiteľa dokonca trikrát za sebou. Od tých čias však nikto nedokázal triumf v Albert Parku zopakovať.
História.
V roku 1992 sa stal novým premiérom štátu Viktória Jeff Kennett a hlavná snaha o zviditeľnenie Melbourne sa zamerala na získanie Veľkej ceny z Adelaide. Dohoda bola uzavretá v roku 1995, ale Adelaide vypršala zmluva až o dva roky neskôr. Mesto dalo k dispozícii cesty vedúce okolo jazera v nádhernom prostredí Albert Parku. Vznikla tak jedna z najkrajších tratí seriálu formuly 1, dostupná z centra mesta. Vďaka tomu sa Grand Prix Austrálie pýši rekordnými návštevami vyše 360 000 divákov počas víkendu.
Prvé melbournske preteky v roku 1996 priniesli dvojité víťazstvo tímu Williams (Damon Hill, Jacques Villeneuve) a hrozivú haváriu Martina Brundla. Od roku 1996 s dvoma výnimkami zahajuje seriál MS. Okruh v Melbourne sa skladá z ulíc, ktoré sú používané pre bežnú cestnú dopravu. Jazdí sa okolo umelého jazera v Albert Park, pár kilometrov južne o centra Melbourne. Úseky ciest, ktoré využíva okruh, boli pred prvými pretekmi v roku 1996 rekonštruované, takže povrch je kvalitný. Okruh patrí medzi jeden z mála, ktoré sa nachádzajú v blízkosti vodnej plochy.
Z pohľadu jazdcov ide o relatívne rýchly okruh, na ktorom sa jazdí pomerne ľahko. Piloti komentujú zostavenie zatáčok ako ľahko zapamätovatelné, ľahko sa preto okruh naučia a čoskoro jazdia konkurencieschopné časy. Z hľadiska predbiehania patrí trať v Melbourne medzi priemerné.
Každý rok sa zhruba štyri týždne pred GP Austrálie musí trať „postaviť“, to znamená uzavrieť verejné cesty, postaviť tribúny, nadchody pre divákov atď. Po ukončení Veľkej ceny je všetko opäť rozmontované a odvezené. Preteky formuly 1 v Albert Parku majú tiež mnoho odporcov, najmä ekológov, no zástupy fanúšikov a nadšencov motoristického športu vždy prevažujú a vďaka tomu je atmosféra počas pretekov vždy veľmi dobrá.

</doc>
<doc id="164805" title="Bišon" url="https://sk.wikipedia.org/wiki?curid=164805">
Bišon

Bišon je plemeno psa uznané v FCI v 9. skupine pod číslom 215.
Pôvod.
Bišon patrí medzi tzv. "dámske" psy, ktoré obšťastňovali urodzené dámy už v staroveku. V Taliansku a Francúzsku patril v období stredoveku k obľúbeným plemenám kráľovských rodín. V 16. storočí patril medzi popredné plemená na európskych kráľovských dvoroch. Až koncom 19. storočia sa stal obyčajným psom a svoj urodzený status obnovil až po prvej svetovej vojne.
Vzhľad a povaha.
Bišon je hravý a veselý pes s kučeravou, dlhou, mäkkou srsťou bielej farby. Chvost je nesený veselo, mierne skrútený dohora. Uši majú visiace dolu. Dožíva sa približne 15 rokov. Váži 3 – . Rastie do výšky 22 – , pričom sa uprednostňujú menšie jedince. Bišon je vhodný aj pre majiteľov bez skúseností so psami, vo všeobecnosti je to prispôsobivé plemeno v rodine i voči cudzím. Dobre socializovaný jedinec dokáže bez problémov vychádzať aj s malými deťmi.
Starostlivosť.
Jemná srsť nepĺzne. Vyžaduje si každodenné kefovanie, aby sa predišlo vytváraniu chumáčov. Bišon sa rád zabaví aj so svojou rodinou doma.
Zdravie.
Bišon je náchylný na upchatie slzných kanálikov, preto potrebuje pravidelné ošetrovanie očí. Rovnako starostlivo treba kontrolovať stav srsti.

</doc>
<doc id="164904" title="Králik domáci" url="https://sk.wikipedia.org/wiki?curid=164904">
Králik domáci

Králik domáci je domestikovaná forma európskeho králika divého ("Oryctolagus cuniculus"). Chová sa ako úžitkové zviera na mäso a kožušinu alebo ako domáci spoločník.
Králiky sa na rozdiel od zajacov rodia bez kožušiny a so zlepenými očkami. Zatiaľ čo malé zajace vychádzajú z brlohu už ako 2 až 3 dňové, králiky ostávajú až 2 týždne v nore.
Sfarbenie králika je veľmi rozmanité. Môžu byť biele, hnedé, čierne, sivé, ryšavé, pieskové alebo strakaté.
Niektoré plemená králikov, najmä tých výstavných, sú veľmi cenné. Čistokrvné plemená majú hodnotu až 300 eur. Známym druhom je veľký anglický strakáč. Na chrbte má charakteristickú čiernobielu kresbu a na ľavom líci má okrúhlu čiernu škvrnku.
Králiky sa podľa veľkosti rozdeľujú na minikráliky, malé plemená, stredné plemená a veľké alebo obrie plemená. Minikráliky sú vhodné aj na bytový chov, kde sú obľúbeným spoločníkom najmä u malých detí, zatiaľ čo obrie plemená sa chovajú výlučne pre mäso a kožušinu, možno ich pomerne ľahko chovať v domácich chovoch. Biele králičie mäso obsahuje v porovnaní s ostatnými domácimi zvieratami najmenej cholesterolu.
Králiky sa dožívajú 5 až 10 rokov. Ale mnohé zomierajú omnoho mladšie na mor – prenosnú infekčnú chorobu šíriacu sa povetrím, schopnú rýchlo usmrtiť veľké populácie králikov naraz. Proti moru sa dá očkovať, no očkovanie nie je veľmi spoľahlivé, lebo každý rok vznikajú nové typy morov, na ktoré už staré očkovacie protilátky nestačia.

</doc>
<doc id="165059" title="Laugo" url="https://sk.wikipedia.org/wiki?curid=165059">
Laugo

Laugo je slovenský samopal s plastovým telom, pôvodne vyvíjaný trenčianskymi konštruktérom Jánom Lučanským a spolupracovníkmi Ing. Petrom Tvrdým a Františkom Gašparíkom. Názov je odvodený od miesta vzniku zbrane (na území Trenčína sa nachádzala osada Laugarício).
Prvý prototyp bol patentovaný pod názvom Laugo LTG-1, posledný známy prototyp Laugo M6 z roku 2005 bol vyvíjaný vo firme ZVS Holding a bol predstavený aj na veľtrhu obrannej a bezpečnostnej techniky IDET 2005 v Brne. V súčasnosti prebieha príprava na seriovú výrobu vo firme CZUB pod názvom SKORPION EVO III
Variácie.
Prototyp M6 bol vyrobený vo viacerých variáciách na vojenské i civilné použitie.

</doc>
<doc id="165180" title="Zamkovského chata" url="https://sk.wikipedia.org/wiki?curid=165180">
Zamkovského chata

Zamkovského chata je horská chata, ktorá sa nachádza v ústí Malej Studenej doliny vo Vysokých Tatrách.
História.
Chatu postavil horolezec a horský vodca Štefan Zamkovský (rodák z Levoče), v rokoch 1942 – 1943. Predtým pracoval ako nosič a pomocník na Téryho a Zbojníckej chate. V rokoch 1929 - 1938 patril medzi najlepších slovenských horolezcov. Chatu spravoval spolu so svojou manželkou. Počas Druhej svetovej vojny slúžila chata ako útočisko pre partizánov, Židov a politických väzňov. Chata bola veľmi blízko populárneho Hrebienka, stála na križovatke turistických chodníkov na Téryho chatu a Skalnaté pleso. Veľmi rýchlo si ju obľúbili najmä pohodlnejší turisti. V prvých povojnových rokoch tu pôsobil známy tatranský horský nosič Ján Hudaček z Lendaku. Po znárodnení v roku 1948, musel pán Zamkovský chatu opustiť. Bola zoštátnená. V roku 1951 ju prevzal do správy Slovakotur a bola premenovaná na Chatu kpt. Nálepku. K Vysokým Tatrám tento učiteľ a neskôr vojak slovenskej armády, účastník protifašistického odboja, ktorý padol v Druhej svetovej vojne v roku 1943 v ukrajinskom meste Ovruč, nemal žiaden vzťah. Štefan Zamkovský na chate pôsobil do roku 1952, kedy musel odísť na neďalekú Bilíkovu chatu. Po krátkom čase odišiel s rodinou na Počúvadlo pri Banskej Štiavnici. V roku 1961 ako 53 ročný zomrel v Banskej Štiavnici. V roku 1991, na podnet Júliusa Andrášiho a Ivana Bohuša st., názvoslovná komisia Mestského národného výboru v Starom Smokovci, vrátila chate staré meno - Zamkovského chata. Chatu v tom čase spravovala Tatranská správa účelových zariadení SO ČSZTV. Táto organizácia v roku 1989 dala do prevádzky neďaleko chaty malú vodnú elektráreň, ktorá zásobovala chatu elektrickou energiou. Krátko po "nežnej revolúcii" ju spravovala novovzniknutá organizácia Slovenské Karpaty. V roku 1993 bola Zamkovského chata odovzdaná do majetku dedičom Štefana Zamkovského. Počas nasledujúcich rokov boli na chate urobené viaceré rekonštrukcie. Noví majitelia chaty, po odchode Ladislava Kulangu na Skalnatú chatu, prenajali chatu Mgr. Jane Kalinčíkovej, ktorá sa v roku 2003 stala jej majiteľkou. Chatu potravinami a palivom zásobujú vysokohorskí nosiči.
Súčasnosť.
V súčasnosti Zamkovského chata ponúka ubytovanie a občerstvenie pre turistov. Zásoby sa na ňu dopravujú podobne ako v minulosti, pomocou vysokohorských nosičov, ale pomáha aj vrtuľník. Ako zdroj elektrickej energie slúži malá vodná elektráreň na Malom Studenom potoku.

</doc>
<doc id="165208" title="Ladislav Bohuslav Bartholomeides" url="https://sk.wikipedia.org/wiki?curid=165208">
Ladislav Bohuslav Bartholomeides

Ladislav Bartholomeides (známy aj ako Bartolomeides, Bartholomaeides, * 16. november 1754, Klenovec - † 18. apríl 1825, Ochtiná) bol slovenský vedecký a vlastivedný pracovník, pedagóg, historik, geograf, teológ, evanjelický kňaz, osvietenec, národný buditeľ, učiteľ a prírodovedný bádateľ - zoológ a entomológ. 
Životopis.
Bartholomaeides sám tvrdil, že pochádza z turčianskeho šľachtického rodu Eőrdőgh (v preklade Čert) z Laclovej, no rodinný armáles sa stratil počas nepokojov. Nakoľko mu nový armáles nebol nikdy vystavený, jeho šľachtický pôvod nie je oficiálne potvrdený avšak medzi šľachtickými rodmi Gemera sa nachadza aj rod Bartholomaeides. V rokoch 1768 - 1772 navštevoval školu v Dobšinej a neskôr pokračoval v štúdiu na Kežmarskom lýceu. Od roku 1781 absolvoval tri semestre vysokoškolského štúdia na univerzite vo Wittenbergu. Po skončení štúdií na vysokej škole krátko pôsobil v Rimavskej Bani, Ožďanoch a Ratkovej. V roku 1783 nastúpil ako evanjelický farár do obce Ochtiná v okrese Rožňava, kde pôsobil až do svojej smrti. 
Počas svojho života písal a vydával školské učebnice, naučno-populárne vedecké diela a úvahy s osvietenskou tematikou. Bol aj autorom prvých učebníc zemepisu a prírodovedy. Prvá jeho tlačená práca mala zemepisný charakter. Vyšla v roku 1794 v Bratislave pod názvom: ""Hystorya o Ameryce vkazující, kterak byla skrze Krysstoffa Kolombusa a jeho Nasledowníky wynalezená, jakowé její přirozené Položení a Staw, jakowí Obywatelé a jak ji Ewropčané sobě podmanili"." Ako učiteľ pociťoval Bartholomeides nedostatok slovenských učebníc. Preto roku 1798 vydal učebnicu náboženstva pod názvom: "Jádro Kresťanského Evangelického Náboženstwj", učebnicu zemepisu pod názvom: "Geograffia aneb Wypsánj Okrsslku Zemského s ssesti Mappami wlasnj rukau geho wyrytými". Prírodovedne bol zameraný i jeho spis, ktorý vyšiel v roku 1798 pod názvom: "Kratičká hystorie přirozenj, k pomocy a k dobrému gak učitelu, tak y mládeže sskolské sepsaná, ano y k rozssjřenj lepsy a k Bogu wedaucý známosti tohoto světa wubec na swětlo wydaná" a ktorý obsahoval poznatky z botaniky, zoológie a mineralógie. V zoologickej časti tohto spisu boli uvedené i nektoré údaje o dvojkrídlom hmyze (Diptera), hlavne o strečkoch (Hypodermatidae), a ovadoch (Tabanidae). V roku 1799 Bartholomeides vydal prácu: ""Memorabilia Provinciae Csetnek cum tabulis aétri incisis"." Je to monografia Štítnického okresu, ktorú rozdelil na fyzickú, topografickú, politickú, cirkevnú, literárnu, ekonomickú a diplomatickú časť. Snažil sa tu vysvetliť aj vznik vrchov. V rokoch 1806 až 1808 vyšla v Levoči jeho obsiahlá vlastivedná monografia o Gemerskej stolici, pod názvom: ""Inclyti Supcrioris Ungariae Comitatus Gőmőriensis Notitia Historico-Geographico-Statistica"." Bola to náročná práca, lebo materiálu o Gemeri bolo v tom čase veľmi málo. Prácu musel doplniť vlastným výskumom a rozdelil ju na 3 časti. V prvej podal opis Gemeru, druhú časť venoval miestopisu Gemera, kde opísal každú obec stolice. V tretej opísal administratívnu správu stolice. Knihu doplnil mapou Gemerskej stolice. Táto práca je cenná hlavne tým, že obsahovala zoznam 17 druhov dvojkrídlovcov z okolia Gemera, ktoré autor zistil na tomto území začiatkom 19. storočia. 
Svoje literárne práce písal zväčša latinsky, ale učebnice sa snažil písať rečou ľudu. Na Slovensku však v tom čase neexistoval jednotný spisovný jazyk, a preto Bartholomeides napísal svoje učebnice v slovakizovanej bibličtine, čo bol jazyk Kralickej biblie. Bartholomeides pôsobil aj ako prekladateľ a zaoberal sa i speleológiou. Roku 1801 vypracoval mapu Aggteleckej jaskyne. Ku geografickým prácam možno pridať aj pojednanie o rieke Slanej. Bartholomeides nemal veľké možnosti, a preto väčšinu svojich prác robil z vlastného popudu a z vlastných prostriedkov. Vytvoril aj malý atlas pre školskú mládež. K priekopníckym dielam rátame mapy Gemera,Štítnickej doliny i mapu jaskýň aggtelecko-domickej sústavy.

</doc>
<doc id="165216" title="Jakub IV. (Škótsko)" url="https://sk.wikipedia.org/wiki?curid=165216">
Jakub IV. (Škótsko)

Jakub IV. (* 17. marec 1473, Stirling, Škótsko – † 9. september 1513, Flodden) bol škótsky kráľ, ktorý vládol v rokoch 1488 – 1513; syn Jakuba III. a Margaréty Dánskej, manžel anglickej princeznej Margaréty Tudorovej, otec Jakuba V., starý otec škótskej kráľovnej Márie I., švagor anglického kráľa Henricha VIII.
Začiatok vlády.
Keď jeho otca zabili v bitke pri Sauchieburne 11. júna 1488, pätnásťročný Jakub získal trón a 24. júna 1488 bol korunovaný v Scone za škótskeho kráľa. Rebeli, ktorí sa zhromaždili pri Sauchieburne, zachádzali s Jakubom pravdepodobne ako s bábkou. Jakub rýchlo dokázal, že odkáže byť úspešným vládcom. Porazil povstanie v roku 1489, začal sa priamo zaujímať o vykonávanie spravodlivosti a v roku 1493 konečne získal pod kontrolu aj Johna McDonalda II., lorda Ostrovov. 
Jakub mal veľmi dobré vzdelanie a tvrdilo sa, že plynulo hovoril škótsky, anglicky, škótskou gaelčinou, latinsky, francúzsky, nemecky, taliansky, flámsky, španielsky a dánsky; bol tiež patrónom škótskeho básnika Williama Dunbara. Bol skutočným renesančným princom so záujmom o praktické a vedecké záležitosti. V roku 1506 udelil kráľovskú listinu "Kráľovskej univerzite praktického lekárstva" v Edinburghu, zmenil hrad Edinburgh na jedno z popredných britských vojenských zlievarní, a v roku 1505 privítal založenie prvej škótskej tlačiarne. Jakub tiež miloval lode a videl, ako je pre Škótsko dôležité mať veľké loďstvo. Získal 38 lodí pre "Škótske kráľovské loďstvo" a založil dve nové lodenice. Jeho najlepšou loďou, ktorú spustili na vodu v roku 1511, bola loď "Michael", ktorá vážila 1000 ton, bola 240 stôp dlhá a bola najväčšou loďou v Európe. 
Manželstvo a potomkovia.
Po určitú dobu podporoval uchádzača o anglický trón Perkina Warbecka, no napokon konečne uznal, že mier medzi Škótskom a Anglickom bol v záujme oboch krajín, a tak v roku 1502 podpísal dohodu o trvalom miery a 8. augusta 1503 sa v Holyroodskom opátstve v Edinburghu oženil s anglickou princeznou – dcérou Henricha VII. – Margarétou Tudorovou. S ňou mal 5 detí: tri deti zomreli ešte v detstve, a prežili až syn Jakub, budúci následník trónu, a po ňom to bol ešte Alexander, ktorý sa narodil až po smrti Jakuba IV., a žil len necelé dva roky. 
Okrem legitímnych potomkov mal Jakub IV. aj sedem nemanželských detí so štyrmi rôznymi milenkami. S Janet Kennedyovou mal syna Jamesa Stewarta, 1. grófa z Moray, a dve ďalšie deti, ktoré zomreli v detstve. S Marion Boydovou mal syna Alexandra Stewarta, arcibiskupa zo St. Andrews a dcéru Katarínu Stewartovú, ktorá sa vydala za Jamesa Douglasa, 3. grófa z Mortonu. S Margarétou Drummondovou mal dcéru Margarétu a s Isabel Buchananovou, dcérou Jamesa Stewarta, 1. grófa z Buchananu, mal lady Janet Stewartovú.
Nezhody s Anglickom.
Keď vypukla vojna medzi Anglickom a Francúzskom ako výsledok tzv. "talianskych vojen" (1494 – 1559), Jakub sa ocitol vo veľmi ťažkej pozícii, pretože jeho záväzky k „Starej koalícii“ (a teda aj k Francúzsku) sa dostali do konfliktu so záväzkami z roku 1502, ktoré mal k Anglicku. Nový anglický kráľ Henrich VIII. sa v roku 1513 pokúsil o inváziu do Francúzska, a Jakub zareagoval vyhlásením vojny Anglicku. Keď viedol invázne vojsko na juh, dúfal, že neprítomnosť Henricha VIII. bude pre neho výhodou, no miesto toho ho spolu s mnohými jeho urodzenými i jednoduchými vojakmi čakala len smrť. Ničivou bitkou na Floddenskom poli, ktorá sa odohrala septembra 1513, sa skončilo zapojenie Škótska do vojny.
Smrť.
Telo, ktoré považovali za Jakubove, bolo premiestnené z bojového poľa a prevezené do Londýna, kde bolo pochované. Pretože bol exkomunikovaný, zakonzervované telo položili nepochované na mnoho rokov do kláštora v Sheene, v Surrey, a odtiaľ sa počas reformácie stratilo. Jakubov plášť postriekaný krvou bol poslaný Henrichovi VIII. do Anglicka (a potom do Francúzska k jeho výprave).
Dedičstvo.
Jakubove rozhodnutie napadnúť Anglicko je často považované za neuvážené. Nepochybne jeho smrť viedla k dlhotrvajúcej nestabilite v Škótsku. Povesti však tvrdia, že Jakub prežil a odišiel do exilu, ale nie je to doložené nijakými dôkazmi.
Jakub IV. je tiež dôležitým v škótskej histórii aj tým, že je posledným škótskym kráľom, ktorý hovoril škótskou gaelčinou.

</doc>
<doc id="165264" title="František Gibala" url="https://sk.wikipedia.org/wiki?curid=165264">
František Gibala

Akademický sochár František Gibala (* 5. apríl 1912, Krajná Poľana – † 8. september 1987, Bratislava) bol slovenský sochár s ťažiskom pôsobenia najmä na východe Slovenska. Používal aj umelecké meno Fraňo Gibala.
Tvorba.
Okrem týchto vytvoril aj ďalšie sochárske diela, ktoré sa nachádzajú najmä na Slovensku. Okrem toho je autorom mnohých pamätných tabúľ a množstva pamätníkov (Prešov, Košice, Trenčín, Bratislava, Svidník…), búst a súsoší. Známe je jeho súsošie Cyrila a Metoda v obci Branč okres Nitra. Pri príležitosti 100. výročia zrušenia poddanstva 30. 10. 1949 slávnostne odhalili sochu Ľudovíta Štúra v Levoči. 
Krajské múzeum v Prešove k 100. výročiu narodenia sochára Františka Gibalu v čase od 4. 4. do 31. 8. 2012 zorganizovalo výstavu jeho vybraných diel.
Galéria.
[[Kategória:Slovenskí sochári]]
[[Kategória:Osobnosti z Krajnej Poľany]]

</doc>
<doc id="165348" title="Ján Siracký" url="https://sk.wikipedia.org/wiki?curid=165348">
Ján Siracký

Ján Siracký (* 1895 - † 1973) bol slovenský náboženský mysliteľ, význačná postava dejín bratského hnutia na Slovensku. 
Aktívne prispieval každoročne do SLOVÁ ŽIVOTA, t.j. Rozvrh ku čítaniu Písma svätého na každý deň /1942/, ktorý bol tlačený nákladom časopisu ROZSIEVAČ. /časopis pre šírenie kráľovstva Božieho na zemi. Orgán Bratskej jednoty baptistov na Slovensku. Redaktor a vydavateľ brat kazateľ Michal Marko v Lipttovskom Sv. Mikuláši/ / Tlačiareň Bratov Rázusovcov v Lipt. Sv. Mikuláši./
Pôsobil najmä v Petrovci, Martine, Bratislave. V rokoch 1946-49 vydával slovenský časopis "Kresťan". Jeho syn Ján Siracký bol lekár.

</doc>
<doc id="165376" title="Fjord" url="https://sk.wikipedia.org/wiki?curid=165376">
Fjord

Fjord je špeciálny typ morského zálivu, pozostatok po činnosti ľadovca v ľadovej dobe. Je to dlhý (niekedy aj desiatky kilometrov) a úzky morský záliv, ktorý vzniká v hornatých oblastiach v blízkosti morí a oceánov prehĺbením údolí riek vplyvom tlaku postupujúcich ľadovcov. Fjordy majú strmé svahy, ktoré sú často erodovadé ľadovcami až pod hladinu mora, kde môže more dosahovať značnú hĺbku, netypickú pre pobrežné šelfové oblasti. Údolie má tvar písmena U. Názov fjord pochádza zo staronórčiny, zo slova "fjörðr", ktoré sa prepisovalo ako "fjorthr". Z jeho výslovnosti neskôr vzniklo celosvetové slovo fjord.
Vznik fjordov.
Fjordy vznikajú počas glaciárneho (ľadového) zaľadnenia, keď sa postupujúci ľadovec zosúva z karových oblastí po svahu do nižšie položených oblastí. Počas cesty sa ľad pohybuje po lokálnych depresiách, ktoré prehlbuje a zaobľuje ich podložie. Vzniká tak typické ľadovcové údolie. Na konci svojej cesty sa ľadovec dostane až k moru, do ktorého sa snaží zasunúť, no vplyvom rozdielnych teplôt, viskozity a hĺbky sa jednotlivé časti ľadu odlamujú.
Po skončení doby ľadovej začína ľadovec pomaly ustupovať a roztápať sa. Po určitej dobe ostane v oblasti iba typické ľadovcové údolie. Vplyvom roztopenia väčšieho množstva ľadovcovej vrstvy dôjde ku zdvihnutiu svetovej hladiny oceánov a ku čiastočnému zaplaveniu prímorských údolí. Súčasne sa odľahčia tektonické platne, keďže na ne už netlačí ohromná sila ľadu, čo má za následok že sa niektoré časti platní začnú ponárať do astenosféry a iné budú nadľahčované a začnú stúpať.
Ku podobným procesom dochádza v súčasnosti v Škandinávii, kde sa polostrov vynára nad hladinu mora, ale jeho prímorské oblasti na okolí Atlantiku sa postupne ponárajú pod morskú hladinu.
Fjordy vo svete.
Fjordy sa nachádzajú najmä v oblastiach, kde sa v minulosti vyskytoval kontinentálny ľadovec, nachádzajú sa v blízkosti morskej hladiny a v oblastiach, kde sú veľké výškové rozdiely. Najznámejšou oblasťou s výskytom fjordov je pobrežie Nórska. Fjordy sa nachádzajú aj v Kanade, Dánsku, Írsku, Švédsku, Čile, Škótsku, USA, Kerguelenu (Francúzsko), Španielsku, Grónsku, Islande, na Faerských ostrovoch, na ostrovoch v Arktíde, v Antarktíde a na Novom Zélande.
Mimoriadne fjordy.
Najdlhšie fjordy na Zemi:
Najhlbšie fjordy na Zemi:

</doc>
<doc id="165396" title="Soblahovský potok" url="https://sk.wikipedia.org/wiki?curid=165396">
Soblahovský potok

Soblahovský potok je potok na Strednom Považí, v centrálnej časti okresu Trenčín. Je to pravostranný prítok Turnianskeho potoka, meria 10,8 km a je tokom IV. rádu.
Pramení v juhozápadnom výbežku Strážovských vrchov, v podcelku Trenčianska vrchovina, v časti Ostrý, na severnom svahu Ostrého vrchu (767,5 m n. m.) v nadmorskej výške približne 480 m n. m. Od prameňa tečie sprvu na krátkom úseku na severozápad, následne sa prechodne stáča na západ, preteká dolinou Bindárka, v ktorej má tok esovitý tvar a stáča sa na severozápad. Úsek toku v doline je súčasťou prírodnej rezervácie Bindárka, predmetom ochrany sú zachované močiarne a mezofilné biocenózy na brehoch potoka. V dolnej časti doliny sa stáča na západ, vstupuje do Považského podolia, do podcelku Trenčianska kotlina a preteká celým intravilánom obce Soblahov. Na dolnom konci obce tečie juhozápadným smerom, potom sa stáča znovu na západ a opúšťa obec. Severne od Hámrov sa stáča, na krátkom úseku tečie na severozápad, potom na západoseverozápad, podteká cestu II. triedy č. 507 a preteká cez Belú. Následne podteká železničnú trať Trenčín – Chynorany i cestu III. triedy Trenčín - Trenčianska Turná, sprava priberá Lavičkový potok, nevýrazne esovito sa stáča a pokračuje k ústiu juhozápadným smerom. Do Turnianskeho potoka sa vlieva východne od obce Veľké Bierovce v nadmorskej výške cca 204 m n. m. 

</doc>
<doc id="165540" title="Sacsayhuamán" url="https://sk.wikipedia.org/wiki?curid=165540">
Sacsayhuamán

Sacsayhuamán alebo Sacsaihuaman (obidve po španielsky; po slovensky aj Sacsayhuaman; po kečuánsky Saksaywaman, Saksaq Waman alebo Sasa Waman, doslova „Orlie hniezdo“) je inkská „pevnosť“ z obrovských dôsledne opracovaných a exaktne do seba zapadajúcich kamenných blokov pri meste Cusco vo výške Podľa tradície ju naplánovali za inku Pachacuteka Yupanquia (14381471) a postavili za Huaynu Capaka (14931527), vraj ju stavalo 30 000 Indiánov 70 rokov. Podľa archeológov je - prinajmenšom jej spodná časť - oveľa staršia.
Podľa legiend slúžila vraj ako „Dom Slnka“ a nie ako pevnosť, ako si mysleli Španieli. Keď pred týmito mohutnými kamennými blokmi stáli prví španielski dobyvatelia, mnohí z nich si mysleli, že to musí byť dielo diabla. Sacsayhuamán totiž pozostáva z troch nad sebou terasovito postavených hradieb, z ktorých každá je dlhá viac ako 365 metrov. Niektoré kamenné bloky dosahujú úctyhodnú veľkosť a váhu, najväčšie z nich merajú 5x5x4 metre a ich váha je odhadnutá na vyše 200 ton. Otázkou ostáva ako Inkovia tieto obrovské kamenné bloky transportovali, ukladali a opracovávali. Jednotlivé bloky sú rôznych veľkostí a tvarov, presne do seba priliehajú, sú ukladané len na seba a bez akejkoľvek spojovacej hmoty. V prípade zemetrasenia, ktorých je v tejto oblasti veľa, kamene zapadnú späť na svoje miesta, a vďaka tomu sú škody po zemetraseniach minimálne.
Otázkou zostáva i technológia, pretože Inkovia sa nachádzali technologicky v dobe kamenno-bronzovej a spodné časti sú zrejme staršie. Sú viditeľné výstupky akoby na uchytenie lán, presné záhadné medzery, na krajoch do tvaru V, konkávne vypuklé bruchá kameňov a otlačené plochy tvaru odstránených stavebných dosiek po šalungu, odlievaní, čo spolu s predstavou práce kamennými dlátami nedáva zmysel. Samotná stavba musela byť veľmi zložitá, pretože sú tam stovky gigantických kameňov váhy 30200 ton s presnými plochami tvaru mnohostenu. Dnes by bolo veľmi ťažké takú stavbu realizovať. V blízkosti sa nachádza kameňolom tvaru presne vyrezaných kvádrov.

</doc>
<doc id="165631" title="Anathema (hudobná skupina)" url="https://sk.wikipedia.org/wiki?curid=165631">
Anathema (hudobná skupina)

Anathema je britská rocková kapela, založená v r 1990.
Biografia.
Začiatky.
Kapela vznikla v lete roku 1990 v zložení: 
Názov "Pagan Angel" si kapela po krátkom čase zmenila na výstižnejší – Anathema. V tomto prípade sa ich názov nedá brať ako vylúčenie z cirkvi ("anatéma" je cirkevná kliatba), ale skôr ako vylúčenie z mainstreamovej hudby (dištancovanie sa od hlavného hudobného prúdu).
Debut.
Ich prvé demo "An Iliad of Woes" skupina nahrala v novembri toho istého roku. Druhé demo s názvom "All Faith Is Lost" bolo nahraté v lete 1991. Piesne z obidvoch demokaziet sa dočkali pozitívneho ohlasu, takže onedlho sa opäť vrátili do štúdia, kde nahrali singel They Die s dvomi piesňami – "Crestfallen" a "They Die". Onedlho na to odišiel z kapely basgitarista Jamie Cavanagh a nahradil ho Duncan Patterson.
V lete 1992 sa skupina opäť stretla v štúdiu, aby nahrala svoje debutové EP – "The Crestfallen", po ktorom o rok neskôr nasledoval album "Serenades". O úspešnosti albumu svedčí to, že Anathema bola predskokanom na turné legendy Cannibal Corpse. Album bol ocenený časopisom Metal Hammer a klip k piesni "Sweet Tears" sa dlhé týždne držal v rebríčku hudobnej stanice MTV. Na jeseň skupina vyrazila na európske turné po štátoch ako sú Holandsko, Belgicko a Írsko. Na jar 1994 navštívili Nemecko spolu s kapelami Cradle of Filth a At The Gates. Nasledovali koncerty vo Fínsku, Rakúsku, Švajčiarsku a Rumunsku. V auguste sa pozreli do ďalekej Brazílie, kde vystupovali na "Indipendent Rock Festivale". Po návrate pokračovali znova v Belgicku a Holandsku. Ešte predtým však stihli natočiť ďalší singel, "Pentecost III". V nasledujúcom roku odišiel z kapely spevák Darren White (založil kapelu The Blood Divine). Za mikrofón sa postavil mladší z bratov Cavanaghovcov, gitarista Vincent.
Odchod speváka neovplyvnil úspešnosť kapely, skôr naopak. Vincent ukázal, že má na spievanie naozaj talent. Nový album "The Silent Enigma" uzrel svetlo sveta na konci októbra 1995. Mnohí nadšenci prirovnali tento album k zrážke Pink Floyd s Black Sabbath. Ako predkapela vystupovali na turné Paradise Lost, neskôr na "Dynamo festivale" v Holandsku.
Ďalšia tvorba.
Takmer presne o rok vyšiel ich ďalší, podľa mnohých najúspešnejší album "Eternity". V máji 1997 vyšlo prvé video s názvom "A Vision Of A Dying Embrace". O mesiac odišiel z kapely bubeník John, dočasne nahradený Shaunom Steelsom (ex-Solstice). 
V januári 1998 za začalo nahrávanie ďalšieho albumu, "Alternative 4". Zaujímavý, ale už nie metalový album sa dostal na pulty predajní v polovici toho istého roku. Kapela opustila vydavateľstvo Peaceville a podpísala kontrakt s Music For Nations. Po nezhodách v kapele sa rozlúčil Duncan, ktorého vystriedal Dave Pybus. V novembri sa do kapely znova vrátil John.
Na začiatku roku 1999 začali s nahrávaním albumu "Judgement". V roku 2000 sa znova objavili na holandskom "Dynamo festivale" a v Poľsku v rámci "Judgement Tour 2000". V máji sa stal novým členom kapely klávesák Les Smith (spolupracoval s nimi už na albume "Eternity"). Zvyšok roka venovali ďalšiemu nahrávaniu. Nový album vyšiel v roku 2001 pod názvom "A Fine Day To Exit". Z kapely odišiel Dave Pybus, ktorého na turné nahradil George Roberts. Krátko na to vyrazili na európske turné, skladajúce sa z dvadsiatich troch koncertov.
Vo februári 2002 opustil kapelu gitarista Danny, ktorý sa na čas pripojil k Duncanovej kapele "Antimatter", ale v apríli sa znova vrátil. Po jedenástich rokoch sa v zostave znovu objavil Jamie. Na konci roka 2003 vyšiel album "A Natural Disaster", najprogresívnejší album z ich tvorby. Atmosférická hudba, podľa niekoho možno pomätená. V roku 2004 vyšiel záznam z koncertu pomenovaný "Were You There?" v poľskom vydavateľstve Metalmind. Po ňom nasledovalo ďalšie DVD – "A Moment In Time", takisto záznam z koncertu v Poľsku. 
Najnovší album sa mal pôvodne menovať "Everything". Dátum vydania bol niekoľkokrát odsunutý a názov premenovaný, čo vyvolalo veľa polemík a špekulácií medzi fanúšikmi. Dňa 20.marca 2010 kapela oznámila na svojej oficiálnej internetovej stránke a oficiálnej Facebook stránke dátum vydania pre svoj nový album na 31. mája 2010. Názov albumu je "We're Here Because We're Here".

</doc>
<doc id="165742" title="Tambo Machay" url="https://sk.wikipedia.org/wiki?curid=165742">
Tambo Machay

Tambo Machay (po kečuánsky Tampumach'ay) boli inkské kúpele. Ide o veľmi dobre zachovanú kamennú stenu s výklenkami – nikami a schodmi, celú zapustenú do svahu kopca, z ktorej vytekajú tri pramene. Tie sú ďalej odvádzané kamennými korytami. Pravdepodobne sa tu vykonávali rituálne kúpele, ktoré boli možno spojené s vodným kultom (Inkovia totižto uctievali vodu ako jeden zo základných prvkov života). Kúpele v sebe skrývajú jednu technickú záhadu, svah kopca totižto nie je tak strmý, aby mohol poskytovať také množstvo vody, ako zo zeme vyteká. Predpokladá sa, že voda priteká podzemnými kanálmi z protiľahlého kopca čo je ďalším dôkazom vysokej úrovne inkského staviteľstva.

</doc>
<doc id="165746" title="Ollantaytambo" url="https://sk.wikipedia.org/wiki?curid=165746">
Ollantaytambo

Ollantaytambo (po kečuánsky Ullantaytampu alebo (systém AMLQ) Ollantaytanpu) je sídlo v Peru asi 70 km od Cusca pri začiatku Valle Sagrado de los Incas. Je to jediné dodnes obývané inkské mesto.
Je to dominanta Urubambskej plošiny v úrodnom údolí naplavenín rieky Urubamby. Predpokladá sa, že to bolo jedno zo strategických miest, odkiaľ bolo možné kontrolovať dopravu na najdôležitejších cestách v ríši. Žilo tu asi 10 000 ľudí, bolo jedným zo sídiel Inku a bolo tiež administratívnym centrom. Na sedemnástich terasách sa pestovali kvety pre dekoratívne účely. Nachádza sa tu veľké množstvo nedokončených stavieb, medzi najvýznamnejšie z nich patrí Chrám Slnka. Z chrámu ostal kamenný múr, ktorý tvorí šesť monolitov vysokých 4 metre. Kamene na stavbu sa dopravovali z lomu na druhom brehu rieky. V tesnej blízkosti Ollantaytambo sa nachádzajú ďalšie inkské pamiatky ako je pevnosť Intihuatana, ktorá slúžila na pozorovanie Slnka, Princeznine kúpele a fontána.

</doc>
<doc id="165752" title="Coricancha" url="https://sk.wikipedia.org/wiki?curid=165752">
Coricancha

Coricancha (z ), pôvodne veľký chrám Slnka, bol najvýznamnejší chrám Inkov plný zlata. Chrámové steny boli pokryté sedemsto kusmi zlatých dosiek. Na dvore bola tráva, kvety a kukurica celé z čistého zlata, zo zlata boli aj vtáky a pasúce sa lamy, zlaté slnko žiarilo nad zlatými postavami žien a detí. Na opačnej strane tohto Slnka boli uložené múmie bývalých inkských kráľov zachované na toľko, až sa zdalo, že sú živé. Sedeli na zlatých trónoch a hľadeli priamo na návštevníka. Podľa legendy tieto telá Indiáni ukryli spolu s ďalšími pokladmi vysoko v horách a doposiaľ neboli nájdené. Uprostred Coricanchy sa na nádvorí pod šírym nebom nachádzalo symbolické pole osiate symbolickou "kukuricou" vyrobenou z rýdzeho zlata. Uprostred tohto poľa bola umiestnená osemhranná truhlica, ktorá bola svojho času pokrytá 55 kg zlata a ktorá označovala miesto známe ako Qusqu Qara Rumi (Obnažený pupočný kameň), kde podľa mýtov deti Slnka vtĺkli do zeme celý Virakočov prút.
Keď španielski dobyvatelia dobyli Cusco, Coricanchu prestavali na kostol Santo Domingo, väčšinu inkských múrov však nechali nedotknutú.

</doc>
<doc id="165792" title="Walther P99" url="https://sk.wikipedia.org/wiki?curid=165792">
Walther P99

Walther P99 je poloautomatická pištoľ vyrábaná nemeckou firmou Carl Walther GmbH Sportwaffen. Zbraň bola vyvíjaná s dôrazom na požiadavky vojenských a policajných útvarov. Je úspešnou náhradou menej rozšírenej pištole Walther P88.
Opis.
Na rozdiel od obvyklých samonabíjacích pištolí P99 nepoužíva vonkajší kohútik, ale vnútorný úderník. Stav úderníku je viditeľný aj hmatateľný na zadnej strane zbrane.
Rám P99 je vyrobený z polyméru. Hlaveň a ostatné kovové časti sú chránené povrchovou úpravou.
Munícia.
P99 sa pôvodne vyrábala len pre 9 × 19 mm Parabellum, v roku 1997 sa objavila verzia používajúca .40 S&amp;W náboje.
Varianty.
Nová generácia P99 bola prezentovaná v roku 2004, v tejto dobe zároveň vzniklo viacero variantov:
Odkazy v kultúre.
P99 používa fiktívna postava James Bond, britský tajný agent, v novších filmoch série.

</doc>
<doc id="165881" title="Corpus iuris civilis" url="https://sk.wikipedia.org/wiki?curid=165881">
Corpus iuris civilis

Corpus iuris civilis je dnešné súhrnné označenie pre normy (zákony a zbierky) a výklady rímskeho práva, ktoré boli spísané alebo vznikli z iniciatívy byzantského cisára Justiniána I. počas jeho vlády. Samotný názov Corpus iuris civilis pochádza až z roku 1583 - od francúzskeho právnika Dionýza Gothofreda (15491622).
Justiniánske zákonodarstvo sa čiastočne líšilo od predošlého rímskeho práva. Medzi dve najvýznamnejšie zmeny patrí absolutistické postavenie cisára a výlučné postavenie kresťanského náboženstva. Corpus iuris civilis sa skladá z viacerých častí, ktoré vznikali v rôzno období. Vo všeobecnosti ho možno rozdeliť na:
Jednotlivé časti kódexu a novely.
"Codex Iustinianus" (Justiniánsky kódex).
Šlo o zbierku cisárskych nariadení, ktorá obsahovala nariadenia zo starších zbierok (Gregoriánskeho, Hermogeniánskeho a Theodosiánskeho kódexu) a neskorších nariadení. Jej vypracovaním bola v roku 528 poverená desaťčlenná komisia na čele s Jánom Kapadóckym a platnosť nadobudla 7. apríla 529 nariadením "Summa rei publicae".
"Digesta seu Pandectae" (Digesta alebo Všeobsahujúce).
V roku 530 bola ustanovená nová šestnásťčlenná komisia na čele s pohanským advokátom Triboniánom, ktorá mala spracovať spisy starých rímskych licencovaných právnikov (ale aj neautorizovaných) a prispôsobiť ich texty justiniánskemu obdobiu. Zmeny v pôvodných textoch sa nazývali interpolácie ("interpolationes"), o niektorých zmenách rozhodol samotný cisár v spise 50 rozhodnutí ("Quinquaginta decisiones"). Celkovo komisia spracovala asi 39 právnikov a viac ako 1500 kníh. Platnosť Digesta nadobudli 30. decembra 533 konštitúciou "Tanta". Grécky názov "Pandectae", t.j. "všeobsahujúce" bol veľavravný, zbierka obsahovala právo klasickej rímskej iurispridencie od prelomu letopočtov do Justiniánovej doby.
Formálne sa Digesta delili na 50 kníh, tie na tituly a väčšina titulov ďalej na fragmenty alebo "leges". Fragmenty sa delili na paragrafy, pričom každý fragment sa začínal nultým paragrafom ("principium") a každý fragment bol označený inskriptom s menom autora a diela z ktorého časť pochádza.
Najviac, až jedna tretina fragmentov v diele, pochádza z pera rímskeho právnika Ulpiána, asi šestina materiálu pochádza od Paula. Ďalej sa v Digestách nachádzajú napríklad úryvky z diel právnikov Celzia, Papiniána, Gaia...
Texty Digest sa stali záväznými a staršie zbierky sa nemali používať, Justinián takisto zakázal voľný výklad Digest, čo sa však nedodržiavalo. Po úpadku rímskej vzdelanosti sa nám Digesta zachovali v rôznych rukopisoch (napr. "Littera Florentina", "Littera Boloniennsis"), ktoré vytvorili a komentoval tzv. glosátori stredovekých univerzít.
"Institutiones seu Elementa" (Inštitúcie alebo Základy).
Spolu s tvorbou Digest bola konštatinopolskými právnikmi Theofilom a Dorotheom vypracovaná aj učebnica práva, ktorá bola taktiež publikovaná a platila ako zákon. Obsahovo vychádzala zo starších Gaiových Inštitúcií. Formálne sa delí podobne ako Digesta na 4 knihy, ďalej na tituly a paragrafy. Učebnica bola venovaná mládeži túžiacej po znalosti práva.
"Codex Iustinianus repetitae praelectionis".
Krátko po spracovaní Digest vyšlo najavo, že starý justiniánsky kódex je v mnohých oblastiach nesúčasný a preto Tribonianus v spolupráci s Dorotheom a tromi právnikmi v roku 534 kódex prepracovali a bol vydaný nový kódex.
Novellae/Narai.
Poslednou časťou justiniánskej legislatívy boli rôzne novely zákonov, ktoré Justinián vydal v rokoch 534569. Novely netvorili ucelenú zbierku ako predchádzajúce časti a do súčasnej doby sa zachovali v rôznych nekompletných súkromných zbierkach. Kým predchádzajúce časti sa neriadili derogačnými pravidlami (viacero častí si napríklad v Digestách protirečilo), Novely sa riadili zásadou "lex posterior derogat legi priori" - t.j. neskorší zákon ruší skorší zákon. Narozdiel od predchádzajúcich diel boli Novely písané po grécky a nie po latinsky.
Vývoj práva v Byzantskej ríši po Justiniánovi.
Ešte za vlády cisára Justiniána došlo k vydaniu zbierky cirkevného práva Nomokánonu. Nakoľko Justinián zakázal celkový preklad alebo doplnenie obsahu jednotlivých častí jeho zvierok, jednotlivé úpravy a zmeny v práve v Byzantskej ríši prichádzali len postupne. Cisár Theofilos vydal grécku verziu Inštitúcií a časť Digest. V roku 740 vydal Lev V. Sýrsky zbierku "Ekloga", ktorá bola neskôr viackrát prepracovaná. V 9. storočí Bazil I. Macedónsky a Lev VI. Filozof nahradil Eklogu Bazilikami, Procheironom a Epanagogou. Posledná celková zbierka rímskeho práva "Hexabiblos" na v Byzancii bola vytvorená až v roku 1345 Konštantínom Hermenopulom.

</doc>
<doc id="165897" title="Mak vlčí" url="https://sk.wikipedia.org/wiki?curid=165897">
Mak vlčí

Mak vlčí ("Papaver rhoeas") je jedovatá liečivá rastlina z čeľade makovité ("Papaveraceae").
Mak vlčí je jednoročná, 20 až 80 cm vysoká rastlina, s priamou, málo rozkonárenou stonkou, so striedavými, perovite dielnymi listami. Z pazúch listov vyrastajú dlhé kvetné stopky. Kvetné puky sú previsnuté, kryté dvoma štetinatými kališnými lístkami. Rozkvitnutý, sýtočervený kvet má štyri široké, prekrývajúce sa korunné lupienky s čiernou škvrnou na báze. Plod je tobolka (makovica). Celá rastlina je pokrytá chĺpkami a prestúpená mliečnicami.
Je to kozmopolitný druh, ktorý sa vyskytuje takmer na celom svete. Pochádza pravdepodobne z Ázijského východného Stredomoria a z priľahlej časti Blízkeho východu. V strednej Európe je archeofyt, ktorý bol zavlečený s obilným osivom už v priebehu neolitu. Vlčí mak zdomácnel takmer na celom svete ako kozmopolitný burinný druh. Rastie na násypoch, rumoviskách a ako burina na poliach a v záhradách.
Ďalšie divorastúce druhy maku, ako mak poľný ("Papaver argemone" L.), mak pochybný ("Papaver dubium" L.) a mak hybridný ("Papaver hybridum" L.) sú na liečebné účely bezcenné.

</doc>
<doc id="165902" title="Prímorsko-gorskokotarská župa" url="https://sk.wikipedia.org/wiki?curid=165902">
Prímorsko-gorskokotarská župa

Prímorsko-gorskokotarská župa () je jedna z chorvátskych žúp. Nachádza sa na severozápadnom území štátu, sčasti v užšom Chorvátsku a sčasti v Istrii.
Charakter župy.
Župa hraničí na západe s Istrijskou župou, na severe so Slovinskom a na východe s Karloveckou a Licko-senjskou župou. Patrí k nej Kvarnerský záliv a ostrovy Krk, Cres, Lošinj a Rab. Vnútrozemie jej územia sa nachádza vo vyšších nadmorských výškach, pri pobreží potom prudko klesá. Významnými hrebeňmi sú Veľká Kapela a Ćićarija pri hranici s Istrijskou župou. Pobrežie mora aj ostrovy sú husto osídlené, na rozdiel od vnútrozemia; hlavné mesto Rijeka je jedno z najväčších v Chorvátsku a zároveň aj dôležitá križovatka cestnej, železničnej a námornej dopravy. Je spojená diaľnicou aj železnicou s hlavným mestom Záhrebom, trajektmi potom s všetkými veľkými mestami na pobreží Jadranského mora.

</doc>
<doc id="165941" title="Šibenicko-kninská župa" url="https://sk.wikipedia.org/wiki?curid=165941">
Šibenicko-kninská župa

Šibenicko-kninská župa () je jedna z chorvátskych žúp o rozlohe 2 984 km². Jej hlavným mestom je Knin.
Charakter župy.
Župa leží v strednej Dalmácii v južnej časti chorvátskeho územia. Jej hlavným mestom je Knin. Územie župy je hornaté na východe, na západe klesá k moru – kopce sú tam nižšie a krajina je rovinatejšia. Patrí k nej aj 242 chorvátskych ostrovov v Jadranskom mori, v horách sú zase národné parky. Najväčšou riekou, ktorá rozdeľuje oblasť na dva polovice je Krka (preteká obidvomi veľkými mestami Šibenik a Knin). Obyvatelia sú prevažne Chorváti, existovala tu ale až do 90. rokoch minulého storočia veľká srbská menšina (dnes zredukovaná na 10 % obyvateľov oblasti), ktorá sa aktívne zúčastňovala dlhotrvajúcej občianskej vojny.

</doc>
<doc id="165944" title="Karel Stamic" url="https://sk.wikipedia.org/wiki?curid=165944">
Karel Stamic

Karel Stamic (Carl Stamitz) (* 7. máj 1745, Mannheim, Nemecko – † 9. november 1801, Jena) bol nemecký skladateľ, starší syn slávneho českého skladateľa a virtuóza Jana Václava Stamica. 
Životopis.
Narodil sa a žil v cudzine. Od detstva bol virtuóznym hudobníkom, už v sedemnástich rokoch pôsobil ako druhý huslista vychýreného mannheimského orchestra, ale ovládal aj mnoho ďalších nástrojov. Už v roku 1770 sa stal dvorným skladateľom grófa de Noailles v Paríži. Dosiahol veľkú popularitu počas svojich početných koncertných ciest po Európe, predovšetkým v Nemecku, Nizozemsku a Anglicku. Jeho skladateľská práca obsahuje predovšetkým kompozície sonátovej formy, ktorú ovládal s veľkou suverenitou (v tomto zmysle pokračoval v odkaze svojho otca, ktorý bol objaviteľom jej klasickej cyklickej formy). Témy sú spracovávané s maximálnou spevnosťou.A tak. 
Dielo.
Hlavné ťažisko jeho tvorby je v symfónii a koncertných skladbách. Napísal 31 symfónií, 28 koncertných symfónií a viac než 60 koncertov. Bol veľmi dobrý improvizátor, ale mnohé témy sa v jeho diele opakujú, takže sa zdá, že skôr ide vždy o niekoľko variant jednej skladby. Niektoré jeho skladby sa dokonca považovali za diela jeho otca. K jeho najpozoruhodnejším dielam patrí koncertantné symfónie, ktoré v sebe zlučujú skladateľskú a hudobnú invenciu (napr. Koncertantná symfónia D dur pre orchester alebo Koncertantná symfónia F dur pre 7 nástrojov). Karel Stamic napísal mnoho koncertov pre pomerne široké spektrum sólových nástrojov: husľové (15), klarinetové (11), flautové (7), pre fagot (7), basetový roh a lesný roh, mnohé z týchto diel sa však nezachovali. Medzi najznámejšie diela patria klarinetové koncerty, komponované približne v období rokov 1770 – 1790. 

</doc>
<doc id="166052" title="Ferdinand I. (rakúsky cisár)" url="https://sk.wikipedia.org/wiki?curid=166052">
Ferdinand I. (rakúsky cisár)

Ferdinand I., ako uhorský a český kráľ Ferdinand V., zvaný Dobrotivý, (*19. apríl 1793, Viedeň – † 29. jún 1875, Praha) z Habsbursko-Lotrinskej dynastie, bol rakúsky arcivojvoda, druhý rakúsky cisár (v rokoch 1835 – 1848), uhorský kráľ a posledný korunovaný český kráľ. Ferdinandovi I. boli adresované 11. mája 1848 Žiadosti slovenského národa, ktorý ho dokumente oslovovil ako "nášho kráľa a pána vo Viedni."
Ferdinandovo detstvo a choroby.
Berúc do úvahy Ferdinandove dedičné predispozície (Ferdinandovi rodičia František II. a Mária Terézia Neapolsko-Sicílska boli prvostupňovými príbuznými – bratrancom a sesternicou; starý otec z otcovej strany Leopold II. a stará mama z matkinej strany Mária Karolína Habsbursko-lotrinská boli dokonca vlastnými súrodencami) sa na ňom zákonite musela prejaviť genetická degenerácia. Od narodenia Ferdinand trpel epilepsiou spôsobenou pôrodnou traumou a rachitídou. Choroba sa prejavila i na jeho vzhľade, zvlášť nápadná bola disproporcia veľkosti hlavy voči telu. Do deviatich rokov nezískal takmer žiadne vzdelanie, pretože sa vtedy verilo, že fyzická a duševná námaha vedie k zhoršeniu stavu epileptických pacientov. Mal však hudobné nadanie, hral na klavír a trúbku, nadšene sa zaoberal botanikou a zaujímal sa o vývoj techniky. Hovoril piatimi jazykmi, takže ho nemožno označiť za slabomyseľného. Na druhej strane nie je možné poprieť jeho flegmatickosť, istú prostoduchosť a obmedzenia vyplývajúce z jeho zdravotných problémov. 
Nástup do politiky.
Ako cisárov oficiálny zástupca po prvý raz vystúpil na verejnosti v r. 1818 pri odhaľovaní pamätníka v Brne. František I. sa obával, že zdravotný stav najstaršieho syna bude závažnou prekážkou jeho prípadného plnohodnotného vykonávania vládnych povinností. Uvažoval o nástupníctve mladšieho syna Františka Karola, ale kancelár Metternich hájil princíp legitimity a sám Ferdinand kategoricky odmietal zriecť sa nárokov na trón. Cisár František I. ho ako následníka napokon akceptoval a od roku 1829 mu povolil zasadať v štátnej rade. O rok neskôr (28.9.) bol v prešporskom Dóme sv. Martina korunovaný uhorským kráľom. 27.2.1831 sa vo Viedni oženil so sardínskou princeznou Máriou Annou (* 19.9.1803, † 4.5.1884), ktorá mu však bola skôr ošetrovateľkou ako manželkou.
Ferdinand rakúskym cisárom.
V marci 1835 prevzal po smrti svojho otca vládu ako rakúsky cisár Ferdinand I. V otcovom závete našiel pasáž: "„Dôveruj kniežaťu Metternichovi, môjmu vernému služobníkovi a priateľovi… Neposunuj nič v základoch štátnej budovy, vládni, ale nič nemeň.“" 
Oslabené zdravie mu neumožňovalo zasahovať do osudov svojej vlasti, vládli za neho iní. Od decembra 1836 riadila vládne záležitosti štátna konferencia na čele s jeho strýkom, arcivojvodom Ľudovítom. Členmi boli kancelár Metternich, minister František Antonín gróf Kolowrat a jeho mladší brat, arcivojvoda František Karol. Dňa 7. septembra1836 bol ako posledný český kráľ (Ferdinand V.) korunovaný v pražskej svätovítskej katedrále.
Abdikácia.
Do záveru obdobia jeho vlády spadajú udalosti revolučných rokov 1848 – 1849. Narastajúcemu revolučnému napätiu slabomyseľný Ferdinand nemal možnosť čeliť a situáciu riešil rezignáciou a opustením Viedne. Dvorná kamarila na čele s arcivojvodkyňou Žofiou sa usilovala o násilné potlačenie revolúcie a o abdikáciu slabého panovníka. Udalosti vyvrcholili 2.12.1848, kedy sa Ferdinand v Olomouci zriekol trónu v prospech svojho synovca Františka Jozefa I., ktorému na rozlúčku povedal: "„Buď dobrý, rado sa stalo.“"
Po svojej abdikácii žil Ferdinand so svojou manželkou na Pražskom hrade, kde mal vyčlenené jedno celé krídlo na druhom nádvorí. Tu sa mohol plne venovať svojim záľubám – hudbe, heraldike a botanike. Veľa času trávil na svojich rozsiahlych majetkoch, medzi ktoré patrili napr. pre jeho potreby upravené a prestavané zámky Ploskovice a Zákupy. Pri pražskom pobyte často sa rád prechádzal ulicami Prahy, domáci ho vídavali na dnešnej Národnej triede. Medzi ľuďmi bol obľúbený; vďaka jeho milému a láskavému správaniu je v dejinách známy i pod svojim prídomkom.
Zomrel bezdetný vo veku 82 rokov, pochovaný je v kapucínskej krypte vo Viedni.

</doc>
<doc id="166056" title="Viktóriine vodopády" url="https://sk.wikipedia.org/wiki?curid=166056">
Viktóriine vodopády

Viktóriine vodopády sú jedny z najväčších vodopádov na svete. Nachádzajú sa v južnej Afrike na rieke Zambezi na hraniciach medzi Zambiou a Zimbabwe.
Šírka vodopádu je 1 800 m. Voda padá dole z útesu vysokého 120 m do úzkeho (130 m) a hlbokého (140 m) kaňonu v čadiči. Ich africké meno "Mosu-oa-tun-ya" znamená "dym, ktorý hrmí". Rozkladajú sa na rozhraní púšte Kalahari a východoafrickej vysočiny. Prietoky v priebehu roku silne kolísajú. Priemerný prietok je 1 400 m³/s.
Vodopády boli objavené v roku 1855 škótskym cestovateľom Davidom Livingstonom a pomenované podľa britskej kráľovnej Viktórie.

</doc>
<doc id="166143" title="Václav Brožík" url="https://sk.wikipedia.org/wiki?curid=166143">
Václav Brožík

Václav Brožík (* 5. marec 1851, Třemošná, Česko – † 15. apríl 1901, Paríž, Francúzsko) bol český akademický maliar.
Životopis.
Brožík pochádzal z najchudobnejších pomerov. Učil sa za litografa a v porcelánke. Od roku 1868 študoval na Akadémii výtvarných umení (AVU) v Prahe, Drážďanoch a Mníchove. V roku 1879 podnikol študijnú cestu do Holandska, kde študoval starých flámskych a holandských maliarov.
Oženil sa s dcérou bohatého parížskeho obchodníka s obrazmi. Bol povolaný ako profesor na pražskú Akadémiu a svoj čas až do smrti delil medzi Prahu a Paríž, kde mal rodinu.
Pričinením svojho svokra dosiahol v Paríži mnoho cien a vyznamenaní a nakoniec bol zvolený za člena Francúzskeho inštitútu. Zo svokrovho podnetu namaľoval obraz, ktorým mal získať priazeň rakúskeho cisára. Uspel a cisár František Jozef I. ho potom povýšil do šľachtického stavu.
Stal sa najznámejším českým maliarom v Európe poslednej štvrtiny 19. storočia, ktorý ako člen Francúzskeho inštitútu vstúpil medzi „štyridsať nesmrteľných“, čo sa žiadnemu inému českému umelcovi nikdy nepodarilo. Dosiahol obrovský verejný úspech. Bol uctievaný ako najväčší žijúci český maliar.
Brožík bol reprezentantom akademickej historickej maľby. Modernisti považujú jeho tvorbu za symbol obdobia rozkladu a úpadku akademizmu. Podľa ich príkreho odsudku rozmerná historická kompozícia z českých dejín, ktorá mala posilňovať národné uvedomenie, trpí teatrálnosťou, maliarova usilovnosť a húževnatosť nebola vždy vyvážená talentom, čo viedlo k ilustračnej povrchnosti a neveľkej invencii, suchej kresbe a dekoratívnemu koloritu.
Krajiny a žánrové výjavy z vidieckeho života berú modernisti na milosť. Sú podľa nich príťažlivejšie. Brožík ich maľoval na podnet svojho svokra.
Pri podobizniach išlo Brožíkovi o verné vystihnutie podoby a spoločenského postavenia portrétovaného a nie o jeho psychologickú charakteristiku.
Zaujaté odsudky modernistov návštevníci galérií nikdy nezdieľali. Našťastie je od začiatku 80. rokov 20. storočia akademizmus rehabilitovaný aj oficiálnou kunsthistóriou. Aj Brožíkove obrazy boli vytiahnuté z depozitárov. Veľká Brožíkova výstava v Prahe na konci roku 2003 sa stretla s nadšením verejnosti.

</doc>
<doc id="166209" title="Kuzmányho ulica (Košice)" url="https://sk.wikipedia.org/wiki?curid=166209">
Kuzmányho ulica (Košice)

Kuzmányho ulica, pomenovaná podľa slovenského spisovateľa Karola Kuzmányho (1806 - 1866), leží v Košiciach v mestskej časti Staré mesto v okrese Košice I. Ulica vznikla v druhej polovici 19. storočia.
Vývoj názvu ulice.
So zmenami politických režimov sa menil i jej názov:
Prípona "okružná" bola z názvu ulice vypustená po prerušení mestského okruhu Engelsova - Marxova - Hviezdoslavova - Kuzmányho - (Moyzesova) - Štúrova - Kirovova výstavbou novej železničnej a autobusovej stanice, ktorou bola prerušená Engelsova, dnešná Bencúrova ulica. Pred názvom Betlen körút mala pomenovania ako: "Exercir platz" (Cvičisko), "Xistus nationum" (Alej národov), "Promenade", "Felső", "Közép" a "Alsó Külsétány" (Vyšná, Stredná, Nižná promenáda).

</doc>
<doc id="166346" title="Bill Tilden" url="https://sk.wikipedia.org/wiki?curid=166346">
Bill Tilden

William Tatem Tilden II. (* 10. február 1893, Philadelphia, USA – † 5. jún 1953, Los Angeles) známy ako Bill Tilden či pod prezývkou Big Bill Tilden, bol americký tenista. Medzi jeho najväčšie úspechy v tenise patrí 10 titulov v dvojhre na grandslamových turnajoch Wimbledon (1920, 1921, 1930) a U.S. Championships (19201925, 1929) a 6 titulov v štvorhre mužov na Wimbledone (1927) a U.S. Championships (1918, 19211923, 1927).
V roku 1959 bol zapísaný do Medzinárodnej tenisovej siene slávy.
Kariéra.
S tenisom začal ako 19 ročný. Venoval sa aj analýze tenisových zápasov a o tejto tématike napísal aj knihy.
USA reprezentoval aj v Davisovom pohári, odohral celkovo 41 zápasov, z toho 30 v dvojhre (25 výhier, 5 prehier) a 11 v štvorhre (9 výhier, 2 prehry).

</doc>
<doc id="166381" title="Sporting Clube de Portugal" url="https://sk.wikipedia.org/wiki?curid=166381">
Sporting Clube de Portugal

Sporting Clube de Portugal je portugalský športový klub. Preslávený je najmä pre jeho futbalové mužstvo. Hrá v portugalskej najvyššej súťaži - Liga Sagres. Jeho domácim štadiónom je Estádio José Alvalade v Lisabone.
Spolu s klubmi FC Porto a Benfica Lisabon patrí k „Veľkej trojke“ portugalských klubov. Počas jeho histórie získal 18-krát titul v lige a 19-krát titul v domácom pohári. V roku 1964 klub vyhral Pohár víťazov pohárov.
V sezóne 2008/2009 po nevydarom dvojzápase v osemfinále Ligy majstrov proti Bayernu Mníchov (0:5, 1:7) sa niektorým hráčom, trénerovi a niektorým funkcionárov vyhrážal anoným smrťou. Klub túto situáciu zobral vážne a pred najbližším ligovým zápasom nariadil prísne bezpečnostné opatrenia, čo sa nepáčilo organizovaným fanúšikom tohto klubu.
Káder mužstva.
Súčasná zostava:

</doc>
<doc id="166454" title="FC ViOn Zlaté Moravce – Vráble" url="https://sk.wikipedia.org/wiki?curid=166454">
FC ViOn Zlaté Moravce – Vráble

FC ViOn Zlaté Moravce – Vráble je slovenský futbalový klub ktorý bol založený v roku 1995. V sezóne 2006/2007 vyhral Slovenský pohár.
História.
FC ViOn bol založený 22. januára 1995. Od založenia klubu 1995 až do roku 2004 hrával klub v regionálnych súťažiach. V roku 2004 klub postúpil do druhej najvyššej súťaže na Slovensku. V súťažnom ročníku 2006/2007 sa FC ViOn Zlaté Moravce prebojoval do najvyššej slovenskej súťaže. V následnom ročníku 2007/2008 najvyššej slovenskej futbalovej ligy sa klub umiestnil na jedenástom mieste v túto sezónu klub hral európsku súťaž UEFA Cup v prvom predkole sa stretol s kazašským t
tímom FC Alma-Ata cez ktorého postúpil konečným výsledkom 4-1 a v druhom predkole sa stretol s následným víťazom tejto súťaži ruským FC Zenit Saint Petersburg. Sezóna 2008/2009 bola 16. ročníkom slovenskej najvyššej futbalovej súťaže, kde klub FC ViOn Zlaté Moravce po 33. kolách, piatich výhrach, ôsmych remízach a dvadsiatich prehrách skončil na poslednom mieste a vypadol s najvyššej slovenskej futbalovej ligy. V sezóne 2009/2010 klub opätovne postúpil do najvyššej futbalovej súťaže. V 18. ročníku najvyššej futbalovej súťaže na Slovensku 2010/2011 sa klub FC ViOn Zlaté Moravce umiestnil na šiestom mieste. Nasledujúcu sezónu 2011/2012 klub skončil na siedmom mieste v najvyššej futbalovej súťaži. V sezóne 2012/2013 klub skončil na ôsmom mieste a podarila sa mu z celej sezóny zo všetkých klubov najvyššia výhra u súpera a to nad tímom Spartak Trnava - FC ViOn Zlaté Moravce 0:5 v túto sezónu klub nastrieľal súperom 42 gólov a dostal od súperov 43 gólov. O rok neskôr v sezóne 2013/2014 klub skončil na desiatom mieste. V 22. ročníku najvyššej futbalovej súťaže na Slovensku sezóne 2014/2015 klub skončil na desiatom mieste. V sezóne 2015/2016 klub skončil v najvyššej futbalovej súťaži na Slovensku na deviatom mieste. V 24. ročníku najvyššej futbalovej súťaže na Slovensku v sezóne 2016/2017 klub skončil na desiatom mieste. V 25. ročníku najvyššej futbalovej súťaže na Slovensku v sezóne 2017/2018 klub FC ViOn Zlaté Moravce skončil ako predchádzajúcu sezónu na desiatom mieste. V tejto sezóne strelil klub 39 gólov a dostal 52 gólov. FC ViOn Zlaté Moravce získal 31 bodov. FC ViOn Zlaté Moravce začal v 26. ročníku najvyššej futbalovej súťaže na Slovensku svoje ďalšie pôsobonie. V sezóne 2018/2019 futbalový klub FC ViOn obsadil desiatu priečku. Polovičke sezóny vystriedal na poste trénera Juraja Jarábka tréner Karol Praženica. 
ViOn Aréna.
Štadión tímu FC ViOn Zlaté Moravce sa nachádza približne tri kilometre od centra mesta v nadmorskej výške 196 m. n. m. Na štadióne sa hrá na prírodnom trávniku s rozlohou 105 x 68 m. Kapacita štadióna je 4 006 miest na sedenie. Štadión je osvetlený 1400 lux. 
Aktuálna súpiska.
 "(na hosťovaní z ŠK Slovan Bratislava)"
"Legenda: B – Brankár, O – Obranca, Z – Záložník, Ú – Útočník"

</doc>
<doc id="166464" title="Chopok" url="https://sk.wikipedia.org/wiki?curid=166464">
Chopok

Chopok () je tretí najvyšší vrch Nízkych Tatier. Leží približne severne od Brezna, na území Národného parku Nízke Tatry Ide o turisticky vyhľadávaný vrchol s rozsiahlym kruhovým výhľadom.
Poloha.
Nachádza sa v centrálnej časti pohoria, v geomorfologickom podcelku Ďumbierske Tatry a jej časti Ďumbier. Vrch leží v hlavnom hrebeni, na hranici Žilinského a Banskobystrického kraja, na rozhraní okresov Liptovský Mikuláš a Brezno. Zasahuje na katastrálne územie obcí Demänovská Dolina a Horná Lehota. Susednými vrchmi sú na západe Dereše (), na severe Konský grúň (), na východe Konské () a Ďumbier () a na juhu Pálenica (). 
Opis.
Chopok, ležiaci v srdci pohoria, patrí medzi najnavštevovanejšie lokality Nízkych Tatier. Môže za to jednoduchá dostupnosť lanovkami, ktoré zo severu (z Jasnej) i juhu (zo Srdiečka) pohodlne vyvezú turistov na hrebeň pod samotný vrchol. Vrch tak býva častým východiskom túr na Ďumbier a ku Chate generála Milana Rastislava Štefánika, s pokračovaním cez Králičku do sedla Čertovica. Mimo hlavného vrcholu, pod ktorým stojí Kamenná chata pod Chopkom, je západne od rotundy - vrcholovej stanice druhý, nižší vrchol. V jeho blízkosti je inštalovaná meteorologická stanica. Severovýchodne sa nachádza mohutný ľadovcový kotol s Lukovým plieskom. Severné svahy odvodňujú prítoky Demänovky, južné svahy odvádzajú vodu do riečky Bystrianka. 
Svahy Chopka sú vyhľadávaným miestom zimnej i letnej turistiky: stredisko Jasná leží na severnej Liptovskej a stredisko Kosodrevina na južnej Horehronskej strane. V decembri 2012 bolo obnovené spojenie oboch regiónov lanovkami.
Meteorologická stanica.
V blízkosti stanice lanovky sa nachádza meteorologická stanica, ktorej merania začali 1. decembra 1954. Podľa meraní je na vrchole priemerná ročná teplota -1,1°C, pričom extrémne hodnoty dosahujú -31,5°C (17. januára 1963) pre minimum a 22°C (9. augusta 2013) pre maximum. Priemerný ročný úhrn zrážok dosahuje 1034 mm, pričom denné maximum 70,8 mm spadlo 1. augusta 1986. Ako známe miesto prakticky neustáleho vetra (Chopok patrí medzi najveternejšie miesta na Slovensku) tu jeho priemerná rýchlosť dosahuje 9,3 m/s, maximálny náraz vetra dosiahol 14. apríla 1988 rýchlosť 51 m/s, čo je v prepočte 184 km/h. 
Výhľady.
Z vrcholu Chopka je veľmi dobrý kruhový rozhľad na mnohé pohoria stredného a severného Slovenska. Skalnatá vrcholová časť umožňuje výhľad na mnohé nízkotatranské vrchy a jedinečný pohľad je na Vysoké Tatry. Pri vhodných podmienkach možno pozorovať i Chočské vrchy, Poľanu, Veporské a Stolické vrchy, nezriedka je pozorovateľná časť Oravských Beskýd s Pilskom a Babou horou, Oravská Magura, Krivánska Fatra, Vtáčnik, Sitno či Kékes v Maďarsku.
Prístup.
Najjednoduchší prístup zabezpečujú sedačkové a kabínkové lanovky z Jasnej a Srdiečka, ktoré sú zároveň východiskovými miestami značených turistických trás.

</doc>
<doc id="166542" title="Znečistenie životného prostredia" url="https://sk.wikipedia.org/wiki?curid=166542">
Znečistenie životného prostredia

Znečistenie životného prostredia alebo kontaminácia životného prostredia znamená uvoľnenie environmentálnych kontaminantov do životného prostredia resp. ich prítomnosť v životnom prostredí. 
Medzi hlavné typy znečistenia patria hlavne:
Denne vymiera až 100 vzácnych rastlinných a živočíšnych druhov. 
Na hraniciach Rwandy, Ugandy a Zairu v Afrike žije niekoľko 100 posledných horských goríl. Žijú v dažďových pralesoch, ktoré ničia 
ľudia. Znečistenie vzniká ak sa škodlivé látky dostávajú do životného prostredia v takých veľkých množstvách, že škodia ľudom, živočíchom, rastlinám i prírodnému prostrediu. 

</doc>
<doc id="166660" title="5. symfónia (Čajkovskij)" url="https://sk.wikipedia.org/wiki?curid=166660">
5. symfónia (Čajkovskij)

Symfónia č. 5 e-mol, Op. 64 je dielo ruského skladateľa Piotra Iľjiča Čajkovského.
Symfónia má štyri vety:
Zloženie orchestra: pikola, 3 flauty, 2 hoboje, 2 klarinety, 2 fagoty, 4 lesné rohy, 2 trúbky, 3 trombóny, tuba, tympany, sláčikové nástroje (1. a 2. husle, violy, violončelá, kontrabasy). Priemerná dĺžka symfónie je 46 minút.
Za desať rokov, ktoré delia Štvrtú symfóniu od Piatej, zožal Čajkovskij veľa umeleckých úspechov v celej Európe. Jeho tvorba bola čoraz známejšia a uznávanejšia. A predsa piata symfónia, ktorá dnes patrí medzi Čajkovského najreprezentatívnejšie a najpopulárnejšie skladby, nezískala si ihneď uznanie odbornej kritiky. Zato publikum ju prijalo s veľkým nadšením. Symfónia vznikla v priebehu necelých dvoch mesiacov v roku 1888 a patrí medzi tie skladby, ktoré silou emocionálneho zážitku poslucháča vždy strhnú a ohromia. Čajkovskij v nej pokračuje v type „autobiografickej symfónie“ – reprezentuje ju už štvrtá symfónia – ktorá vyjadruje rýdzo hudobnými prostriedkami skladateľove pocity a nálady. Tu ich však Čajkovskij nespresnil tak podrobne ako v štvrtej symfónii. No úryvok z listu, ktorý v tom čase napísal, môže poukázať na myšlienky a nálady, ktoré sprevádzali vznik skladby. „Sláva – aké protirečivé to slovo! Raz po nej túžim, potom ju zas nenávidím. Aká tragickosť spočíva v každej túžbe po sláve a v odpore k nej! Ako motýľ padám do ohňa a pálim si krídla...“ Zachované poznámky hovoria dokonca čosi viac: „Program prvej časti symfónie: Introdukcia. Úplné odovzdanie sa osudu, alebo, čo značí to isté, nebadaný rozsudok Prozreteľnosti. Allegro. 1. Zlorečenie, zúfalstvo, nárek, výčitky... 2. Mám sa vrhnúť do náruče viery!?!“ Teda opäť filozofický program, tentoraz utajený, ale vyplývajúci z myšlienok skladateľa „znesváreného so svetom“ o predurčení človeka, o jeho šťastí a cieľoch, o ktoré sa usiluje, o jeho boji s osudom. Neskrotná vášeň poháňa jeho fantáziu od beznádejného zúfalstva až po extázu radosti, od bezmocnej rezignácie k impulzívnym výbuchom triumfu. Taká je aj hudba piatej symfónie.
1. časti (Allegro con anima) predchádza krátke Andante, ktorého vážne ladenú tému uvádza klarinet. Tento úvod je akýmsi mottom celej symfónie, pretože spomínaná téma sa objavuje ako reminiscencia aj v druhej, na konci tretej a aj v štvrtej časti, kde sa objavuje v durovej
tónine. Po niekoľkých úvodných taktoch sláčikových nástrojov intonuje klarinet s fagotom v jemnom pianissime hlavnú lyrickú tému Allegra, ktorá postupne naberá čoraz viac energie a sily, široko sa rozvíja a na konci vedie k druhej, melodickej téme a niekoľkým novým, s ňou spätým myšlienkam milého lyrického charakteru. V rozvedení nedochádza k silnejším konfliktom, pretože dramatický kulminačný bod celej skladby predstavuje jej druhá časť. Originálne sa začína repríza: po peknom stlmení na záver rozvedenia preberá fagot melódiu prvej témy, potom chvíľu hrajú iba drevené dychové nástroje. V ďalšom priebehu je formovanie reprízy totožné so stavbou expozície. Kóda – ktorá ma ako zvyčajne u Čajkovského charakter rozvedenia – sa opiera o prvú tému; po mohutnom narastaní dynamického napätia orchester postupne utícha a v tmavých inštrumentálnych farbách sa vracia vážna nálada úvodu.
2. časť je melodické Andante cantabile con alcuna licenza. Jeho krásnu, vášnivú hlavnú tému hrajú postupne: sólový lesný roh, potom violončelo a ďalej prvé husle. Preplieta sa s ňou rovnako vášnivá, no „expanzívnejšia“ druhá téma, vedúca k dramatickým zrážkam, ktorá naberá tri podoby: v hlase hoboja, v sláčikových nástrojoch a v kulminujúcom tutti orchestra. Stredný úsek ovláda nová téma (fagot a klarinet), vyjadrujúca spočiatku pokojnú, rojčivú náladu. Postupne narastá búrka a vo vrcholnom bode počuť hrozivú tému úvodu. Analogický je aj ďalší priebeh tejto časti, ktorá sa vyznačuje neobyčajným citovým napätím i prudkými konfliktami.
3. časť (Allegro moderato) je valčíkom s ľúbeznou a plynulou melodikou, prudkou strednou časťou a tajomným zakončením nadväzujúcim na úvod. Čajkovskij uviedol valčík na mieste scherza podľa menuetu, ktorý tvorí v Haydnových a Mozartových symfóniách tretí článok cyklu.
4. časť, z formového hľadiska najmenej uzavretá a trochu zneužívajúca dekoratívne orchestrálne efekty, má veľa detailov a myšlienok, ktoré sa spájajú do zaujímavého celku, „strhujúceho“ poslucháča. Začína sa už známym úvodom diela, premeneným tentoraz v mohutné, jasné Maestoso v tónine E dur. Hlavnú tému tvorí melódia ľudového ruského charakteru, vyznačujúca sa mocne akcentovaným tanečným rytmom, ktorú hrajú husle. Druhú, melodickejšiu tému intonujú drevené dychové nástroje. Ešte raz sa vracia triumfálne Maestoso, vo fascinujúcom Preste sa preplietajú nové myšlienky a celok ukončujú bravúrne orchestrálne efekty.

</doc>
<doc id="166668" title="Optimalizácia pre vyhľadávače" url="https://sk.wikipedia.org/wiki?curid=166668">
Optimalizácia pre vyhľadávače

Optimalizácia pre vyhľadávače alebo SEO (z ) je súbor techník na zlepšenie návštevnosti webstránky z organických (neplatených) výsledkov vyhľadávania v internetových vyhľadávačoch. SEO zahŕňa analýzu kľúčových slov, linkbuilding, linkbaiting, social media marketing, virálny marketing, on-line PR v kombinácii so sémantickým kódovaním webu.
SEO sa klasifikuje na techniky, ktoré vyhľadávače odporúčajú na vylepšenie svojej pozície (tzv. White hat SEO) a techniky, ktoré zakazujú (Black hat SEO). Vyhľadávače sa snažia Black hat SEO zamedzovať postupnými úpravami svojho algoritmu i manuálnymi penalizáciami webov.
Vyhľadávače radia výsledky vyhľadávania podľa dôležitosti, tú určujú váhy rôznych faktorov. Tieto faktory dokážeme rozdeliť na on page a off page faktory podľa toho, či je ich hodnota ovplyvnená priamo na danej webstránke alebo je ovplyvnená mimo nej. Výber dôležitých on page a off page faktorov:
On-page faktory:
Off-page faktory:
SEO Audit.
SEO Audit je proces analýzy webu, ktorý zisťuje ako web spĺňa SEO štandardy - technické, využitie kľúčových slov v obsahu, rýchlosť a používateľský zážitok a ďalšie. 
Audit nie je žiadnym spôsobom štandardizovaný - jednotliví poskytovatelia SEO zvyčajne tvoria vlastné audity na základe svojich poznatkov a skúseností.
Výstupom je zvyčajne správa pre zadávateľa, ktorý obsahuje zoznam zistení spolu s navrhovaným spôsobom ich nápravy.
Etická a neetická optimalizácia.
Niektoré metódy optimalizácie vyhľadávače penalizujú znižovaním pozície webovej stránky vo výsledkoch, pretože ich považujú za neetické, ako spamdexovanie, alebo techniky nazývané čierny klobúk (z ). Napríklad použijú biely text na bielom pozadí, za účelom zvýšenia pozície vo vyhľadávaní. 
Etická optimalizácia zahŕňa použitie techník, ktoré neodporujú pravidlám vyhľadávačov ako napr. Google.

</doc>
<doc id="166692" title="Campione d’Italia" url="https://sk.wikipedia.org/wiki?curid=166692">
Campione d’Italia

Campione d'Italia alebo skrátene Campione je talianska obec, exkláva vo vnútri švajčiarskeho územia kantónu Ticino. Je to územie rovnomennej obce ležiacej na brehu Luganského jazera, južne od Lugana, pri ceste do talianskeho mesta Como. Od územia Talianska je oddelená horským pásmom. Územie je administratívnou súčasťou regiónu Lombardsko, je vzdialené približne 2 km od talianskej hranice. Súčasný stav vznikol po tom, ako sa kantón Ticino v roku 1798 stal súčasťou Švajčiarskej konfederácie. Obyvatelia Campione sa rozhodli zostať súčasťou Lombardska, ktoré sa pripojilo k Taliansku v roku 1871. Dodatok v názve „d'Italia“ (niekedy aj „d'Itàlia“) bol pridaný až neskôr za vlády Mussoliniho.
Administratívne členenie a hospodárstvo.
Územie je výrazne ekonomicky aj administratívne integrované so Švajčiarskom, používanou menou je švajčiarsky frank, profituje zo špeciálneho colného pravidla, ktoré umožňuje obyvateľov exklávy vstup na švajčiarske územie. Je súčasťou švajčiarskeho colného územia. Taktiež je napojená na švajčiarsku telekomunikačnú sieť, pri spojení z Talianska je nutné použiť švajčiarsku predvoľbu (+41 91). Poštové zásielky môžu mať v adrese uvedené buď švajčiarske (CH-6911) alebo talianske PSČ (I-22060). Svoje špecifické postavenie využíva aj v oblasti prevádzkovania kasín a herní, keďže legislatíva je tu ústretovejšia ako v Taliansku či Švajčiarsku. V rokoch 1944 – 1952 vydávalo Campione vlastné poštové známky. Ďalším špecifikom tejto exklávy je poloha na brehu jazera, ktoré ho spája s materskou krajinou. Preto je možné vstúpiť na talianske územie preplávaním Luganského jazera bez vstupovania na švajčiarske územie aj napriek tomu, že jazero je súčasťou teritória Švajčiarska. 
História.
Podľa záznamov vedených vikárom Robertom Ruscom z roku 1600 je zrejmé, že obec bola založená Rimanmi pod názvom „Campilyeus“, prípadne „Campilio“. Pôvodný názov je zložený z dvoch slov: "campo" a "lyo". Slovo lyo je gréckeho pôvodu, znamená Bakchus a bolo použité z dôvodu, že miestne svahy už vtedy pokrývali rozsiahle vinice. Odtiaľ potom vznikol názov „Campo di Bacco“ (Bakchovo pole).
Špecifické prírodné podmienky umožnili Rimanom na tomto mieste vybudovať opevnenú vojenskú stanicu. Prvým vlastníkom obce bol Totone, zmieňovaný v záznamoch od roku 721. Po smrti zanechal svoj majetok milánskemu biskupovi, ktorý pričlenil Campione so statusom samostatnej republiky pod správu kláštora Saint Ambrose (nepodliehala akejkoľvek forme episkopálnej jurisdikcie pápeža). Po tom, ako v roku 1512 Švajčiarsko obsadilo územie dnešného kantónu Ticino, miestni mnísi zabránili, aby bolo územie anektované a obec zostala samostatnou jednotkou v rámci Talianska.
V noci 24. januára 1623 vypukli v obci nepokoje. Vzbúrenci vypálili miestny hrad, z ktorého sa dodnes zachovali iba nepatrné zvyšky. 
V roku 1797 obsadili územie napoleonské vojská a na základe dohody z Campoformia bol kláštor zrušený a Campione pripojené k územiu Cisalpínskej republiky, konkrétne k departementu Lario (dnešná provincia Como). Opätovné snahy Švajčiarska o získanie Campione boli pri jednaniach na Viedenskom kongrese v roku 1815 neúspešné. Hraničný spor definitívne vyriešila tzv. Luganská dohoda z roku 1861, ktorou bola od Campione oddelená obec San Martino.

</doc>
<doc id="166721" title="Miloš Zeman" url="https://sk.wikipedia.org/wiki?curid=166721">
Miloš Zeman

Ing. Miloš Zeman (* 28. september 1944, Kolín) je bývalý český predseda vlády, ekonóm a významný porevolučný politik. V roku 1998 sa stal v poradí tretím českým premiérom. V roku 2003 neúspešne kandidoval na post prezidenta Českej republiky. 26. januára 2013 bol zvolený v poradí za tretieho českého prezidenta. Stal sa zároveň historicky prvým prezidentom zvoleným priamou voľbou.
21. marca 2007 oznámil svoj odchod z ČSSD, z dôvodu konfliktov s Jiřím Paroubkom. Odvtedy žil na Vysočine v obci Nové Veselí a nezúčastňoval sa politického života.
Prezident Českej republiky.
Miloš Zeman bol v januári 2013 zvolený za prezidenta Českej republiky. Boli to prvé prezidentské voľby kde hlavu štátu volili občania priamou voľbou. V prvom kole Zeman získal prvé miesto. Hlas mu odovzdalo 24,2 % voličov, voči druhému Schwarzenbergovi získal len o 0,81 % viac. Obaja kandidáti postúpili do druhého kola. V druhom kole, konanom 25. a 24. januára 2013 získal 54,80 % hlasov, Karel Schwarzenberg 45,19 %. Miloš Zeman sa tak stal novým prezidentom Česka. Vládu premiéra Petra Nečasa kritizoval ešte večer po vyhlásení výsledkov a vyzval na predčasné voľby.
Prezidentská inaugurácia bola naplánovaná na 8. marca 2013 počas spoločného zasadania Senátu a Poslaneckej snemovne. Nový prezident svoj sľub zložil vo Vladislavskej sále.
Svoj prezidentský post sa rozhodol obhajovať v nasledujúcich prezidentských voľbách 2018, v ktorých sa spolu s Jiřím Drahošom dostal do druhého kola. V druhom kole volieb za účasti 66,60% získal 51,36% hlasov a porazil tak Jiřího Drahoša.
Podľa senátneho bezpečnostného výboru Zeman nie je schopný vykonávať úrad prezidenta. 

</doc>
