<doc id="252343" title="Laugaricio" url="https://sk.wikipedia.org/wiki?curid=252343">
Laugaricio

Laugaricio alebo Leugaricio alebo Leukaristos je staroveký názov osady z 2. storočia po Kr. na území dnešného Trenčína alebo z jeho bezprostrednej blízkosti, ktorá bola významným politickým a hospodárskym centrom a strategickým bodom v barbariku nad stredným Dunajom. V roku 179 tu prezimovalo 855 vojakov II. pomocnej rímskej légie. 
Známy rímsky nápis na trenčianskej skale uvádza formu Laugaricio, nápis z alžírskej Zany formu Leugaricio a obe mená sú azda identické s obchodnou osadou Leukaristos uvedenou na Ptolemaiovej mape.
Rímsky nápis.
O rímskom nápise na trenčianskej skale sa vedelo už od 16. storočia. Spomínal ho už Mikuláš Istvánffy v diele "Historiarum de rebus Hungaricis", v druhej polovici 17. storočia o ňom písal Martin Zeiller a potom ďalší. Matej Bel správne predpokladal, že nápis vznikol za vlády Marca Aurélia, no nesprávne z toho vyvodil, že Trenčín a Trenčiansky hrad založili Rimania (názov Trenčín spojil s rímskym menom Terentius). O nápis sa začali odborníci zaujímať v polovici 19. storočia, keď o ňom v roku 1854 napísal trenčiansky farár Ľudovít Stárek. Nápis sa podarilo úspešne datovať historikovi Josefovi Dobiášovi.
Dnešné znenie nápisu s chýbajúcimi zvetranými časťami:
VICTORIAE AVGVSTORVEXERCITVS QVI LAVGARICIONE SEDIT MILL II DCCCLVIANVS LEG LEG II AD CVR FZnenie nápisu s doplnením predpokladaných skratiek a zvetraných písmen:VICTORIAE AVGVSTORVMEXERCITVS QVI LAVGARICIONESEDIT MILITESLEGIONIS II DCCCLVMARCVS VALERIVS MAXIMIANVS LEGATUS LEGIONIS II ADIUTRICIS CVRAVIT FACIENDUMDoslovný preklad: "Víťazstvu cisárov, vojsko, ktoré táborilo v Laugaricione, 855 vojakov druhej légie. Vyhotoviť dal Maximianus, legát druhej légie Pomocnej." Celé meno veliteľa légie Marcus Valerius Maximianus.
Voľný preklad: "Na počesť víťazstva cisárov a vojska, ktoré táborilo v Laugaríciu v počte 855 vojakov druhej légie dal vyhotoviť Maximianus, legát druhej pomocnej légie.

</doc>
<doc id="252418" title="Václavské námestie (Praha)" url="https://sk.wikipedia.org/wiki?curid=252418">
Václavské námestie (Praha)

Václavské námestie je hlavná pražská tepna, stredisko obchodného aj spoločenského života. Je dlhé 750 metrov a široké 50 metrov. Václavské námestie bolo svedkom mnohých významných historických udalostí. Je to tradičné miesto demonštrácií, osláv a iných masových zhromaždení. 
História.
Založil ho Karol IV. v roku 1348 ako spojovací článok medzi staromestským a novomestským opevnením. Priestor sa čoskoro stal najmä veľkým trhoviskom Nového mesta, a keďže v hornej časti sa pravidelne konali trhy s koňmi, ujal sa názov Konský trh. Už od roku 1362 sa tu konali výročné trhy, obchodovalo sa tu s látkami, zbraňami ale aj s obilím. V roku 1786 sa v dolnej časti námestia vybudovalo drevené divadlo, nazývané Bouda. Tri roky tu hrali české hry. Boudu zbúrali ako aj obidve brány-staromestskú Havelskú a novomestskú Konskú. V roku 1879 bola prenesená kamenná socha sv. Václava z roku 1860 na Vyšehrad. Námestie bolo vydláždené až koncom 18. storočia. V roku 1848 sa zmenil názov na Václavské námestie, autorom bol Karel Havlíček Borovský. V roku 1875 sa priestranstvo obohatilo radmi líp, ale už v roku 1884 museli ustúpiť konskej dráhe. Prvé elektrické lampy sa na námestí rozžiarili v roku 1894 a "koňka" bola nahradená elektrickou dráhou. V súčasnosti električky námestie len pretínajú.
Súčasnosť.
Václavské námestie sa stalo najrušnejším pražským bulvárom. Nachádzajú sa tu drahé obchody, kancelárie, luxusné hotely, zmenárne, obchody so suvenírmi a darčekovými predmetmi, stánky rýchleho občerstvenia. Odvrátenou stranou dnešného námestia sú nočné podniky, prostitúcia a predaj drog. 
Architektonická dispozícia.
Václavské námestie má tvar veľmi dlhého obdĺžnika, dlhšia strana má 682 m. Celé námestie sa mierne zvažuje k "Můstku", ktorý tvorí hranicu Starého mesta. Na hornom konci námestia tvorí dominantu veľká budova Národného múzea a jazdecká socha sv. Václava od Josefa Václava Myslbeka z roku 1912.
Socha sv. Václava.
Myslbekova jazdecká socha svätého Václava bola umiestnená pred budovu Národného múzea. Sv. Václav je v spoločnosti ďalších českých svätých patrónov: sv. Ludmila, sv. Anežka Česká, sv. Prokop a svätý Vojtěch. Podstavec vytvoril architekt Alois Dryák. Na podstavci je napísané: "„Svatý Václave, vévodo české země, kníže náš, nedej zahynouti nám ni budoucím.“"
Doprava.
Na Václavskom námestí sa nachádzajú dve dôležité prestupné stanice pražského metra. Na hornom konci je to "Muzeum", kde sa kríži linka A s linkou C. Na dolnom námestí sa nachádza stanica "Můstek". Tu sa kríži linka A s linkou B. Električky priamo z námestia zmizli v roku 1980, najbližšie stanice sú v bezprostrednej blízkosti v uliciach Jindříšská a Vodičkova. Dnes sa objavujú ohlasy, ktoré navrhujú, aby sa električková doprava na námestie vrátila.
Václavské námestie je otvorené aj pre automobilovú dopravu. Na hornom konci námestia, priamo pod rampou Národného múzea vedie niekoľkoprúdová magistrála - hlavné pražské severojužné dopravné spojenie. Magistrála sa nachádza v stave takmer permanentnej dopravnej zápchy. Kedysi v 60. rokoch 20. storočia tu okrem električiek premávali aj trolejbusy, ktoré tu mali konečnú stanicu.

</doc>
<doc id="252538" title="Ferčekovce" url="https://sk.wikipedia.org/wiki?curid=252538">
Ferčekovce

Ferčekovce sú časť mesta Spišská Nová Ves, ktorá sa nachádza asi 2 km južne od centra. Počet obyvateľov Ferčekoviec je približne 2000. 
Obytnú zónu tvoria rodinné domy, okály a 4 malé obytné domy. Táto mestská časť patrí medzi veľmi tiché a pokojné časti mesta. Cez Ferčekovce preteká potok Holubnica (Dubnica), ktorý priteká z Novoveskej Huty. V mestskej časti funguje predajňa s potravinami, pohostinstvo pod bývalým lyžiarskym vlekom. Veriacim slúži na bohoslužby rímskokatolícky kostol. Dopravu do tejto mestskej časti zabezpečuje linka mestskej hromadnej dopravy č.3, č.12 a č.13. Cesta do centra mesta trvá pešou chôdzou 20-30 minút. Na Ferčekovciach sa tiež nachádza zaujímavá prírodná pamiatka, asi 200 ročná lipa, ktorá patrí medzi chránené prírodné dedičstvo. Ubytovať sa je tu možné vo viacerých penziónoch. Na Ferčekovciach kedysi fungoval sezónne lyžiarsky vlek s umelým zasnežovaním, a taktiež materská škola, ktorá však bola odpredaná súkromnému sektoru a prestavaná na byty.

</doc>
<doc id="252547" title="Zbojník" url="https://sk.wikipedia.org/wiki?curid=252547">
Zbojník

Zbojník je označenie osoby prepadávajúcej a násilím oberajúcej iných v období stredoveku a včasného novoveku, ktorá touto činnosťou takmer vždy prejavovala odpor proti vrchnosti príp. nepoužívala násilie zámerne, ale z donútenia alebo nutnosti. Činnosť zbojníka/zbojníkov sa nazýva "zbojníctvo".
Zbojníci bývali organizovaní do skupín, často to boli vojenskí dezertéri, bývalí väzni a ľudia na okraji spoločnosti. Ako zbojníci sa druhotne označovali aj skutoční zločinci alebo legendárne osoby. Významné miesto mali tieto postavy v ľudových povestiach. Kult zbojníkov ako ľudových hrdinov bol posilnený aj stvárnením ich osudu v romantickej literatúre.
Na Slovensku bolo bohato rozšírené v stredoveku, najmä v 15. storočí na severnom Slovensku (Fedor Hlavatý 1492). Na konci 17. a 18. storočia bolo rozšírené v oblasti Bielych Karpát a Javorníkov (Adamčík, Ilčík, Hrajnoha), na Orave a Pohroní (Jakub Surovec, 1715 - 1740). Najznámejším zbojníkom v 18. storočí bol Juraj Jánošík.

</doc>
<doc id="252644" title="Richard Pánik" url="https://sk.wikipedia.org/wiki?curid=252644">
Richard Pánik

Richard Pánik (* 7. február 1991, Martin) je slovenský profesionálny hokejista.
Klubový hokej.
Richard Pánik je odchovancom martinského hokeja, no v pätnástich rokoch sa rozhodol pokračovať v kariére v Třinci, kde sa už v sezóne 2007/2008 ako 16-ročný dočkal premiéry v seniorskej českej O2 extralige. Podstatnú časť sezóny však odohral v juniorskej lige, kde v 39 zápasoch získal 62 bodov "(35+27)". Do zámoria odišiel po CHL Import Drafte 2008, kedy ho z 10. pozície draftoval klub Windsor Spitfires a následne ho v roku 2009 draftoval klub NHL – Tampa Bay Lightning z celkového 52. miesta ako slovenskú draftovú jednotku. V sezóne 2009/2010 za Spitfires nastúpil na 33 zápasov, v ktorých zaznamenal 18 kanadských bodov za deväť gólov a deväť asistencií. V januári 2010 bol vymenený do klubu Belleville Bulls, kde odohral 27 zápasov, v ktorých zaznamenal 23 kanadských bodov "(12+11)". Po tom, čo Belleville nepostúpilo do play-off sa premiérovo ukázal v seniorskej súťaži AHL, kde v drese Norfolku Admirals odohral 5 zápasov "(0+1)". V ročníku 2010/2011 odohral za Belleville 27 zápasov, v ktorých zaznamenal 31 kanadských bodov "(14+17, 26. miesto v bodovaní OHL)". V decembri 2010 bol vymenený do tímu Guelph Storm. V nasledujúcej sezóne 2011/2012 pôsobil v Norfolku, kde odohral 64 zápasov základnej časti "(19+22)" a 18 zápasov play off "(5+1)". Na konci sezóny sa spolu s brankárom Jaroslavom Janusom tešil zo zisku Calderovho pohára. V sezóne 2012/2013 strávil väčšinu sezóny v Syracuse Crunch, no prebojoval sa aj do prvého tímu Tampy Bay, kde odohral 25 zápasov. V nasledujúcej sezóne 2013/2014 odohral v drese Lightnings 52 zápasov, v ktorých zaznamenal 13 bodov "(3+10)", na farme v Syracuse odohral 13 stretnutí "(3+8)".
Reprezentácia.
Slovensko reprezentoval na dorasteneckých majstrovstvách sveta v roku 2007 a 2008, takisto aj na juniorských majstrovstvách sveta MSJ 2009, MSJ 2010 a MSJ 2011, kde bol kapitánom mužstva. Slovenský dres obliekol aj na seniorských MS 2010. V roku 2014 si obliekol reprezentačný dres na ZOH v Soči aj na MS v Minsku.

</doc>
<doc id="252646" title="Johnny Galecki" url="https://sk.wikipedia.org/wiki?curid=252646">
Johnny Galecki

John Mark „Johnny“ Galecki (* 30. apríl 1975, Bree, Belgicko) je americký herec. Preslávila ho rola Davida Healyho v sitkome "Roseanne" (1992 – 1997) a postava Dr. Leonarda Hofstadtera v sitkome "Teória veľkého tresku", v ktorom hrá od roku 2007. Galecki sa tiež objavil vo filmoch, ako: "Vianočné prázdniny" (1989), "Prancer" (1989), "Suicide Kings" (1997), "Viem, čo ste robili minulé leto" (1997), "Bookies" (2003) či "Vymedzený čas" (2011).
Životopis.
Galecki sa narodil v Bree v Belgicku americkým rodičom poľského, írskeho a talianskeho pôvodu. Jeho matka, Mary Lou Noon, bola hypotekárna konzultantka a jeho otec bol členom U.S. Air Force operujúcej v Belgicku. Galecki je najstarší z troch súrodencov. Má sestru Allison a brata Nicka opísal ako mechanického génia v automobilovom priemysle. Galecki vyrastal v Oak Park v Illinois.

</doc>
<doc id="252653" title="Majstrovstvá sveta v ľadovom hokeji hráčov do 18 rokov" url="https://sk.wikipedia.org/wiki?curid=252653">
Majstrovstvá sveta v ľadovom hokeji hráčov do 18 rokov

Majstrovstvá sveta v ľadovom hokeji hráčov do 18 rokov je hokejový turnaj organizovaný každoročne zvyčajne v apríli Medzinárodnou hokejovou federáciou, na ktorom sa môžu zúčastniť hráči mladší ako 18 rokov.
Napriek tomu, že turnaj je vedený ako majstrovstvá sveta, tak sa na ňom nezúčastňujú najlepšie výbery kanadských hráčov, keďže počas majstrovstiev je play-off univerzitných a juniorských hokejových líg v Severnej Amerike. Kvalitatívne najlepší dorastenci sa objavujú na každoročne organizovanom Memoriáli Ivana Hlinku.

</doc>
<doc id="252668" title="Lara Gutová-Behramiová" url="https://sk.wikipedia.org/wiki?curid=252668">
Lara Gutová-Behramiová

Lara Gutová-Behramiová (neprechýlene: Lara Gut-Behrami; * 27. apríl 1991, Sorengo, Švajčiarsko) je švajčiarska lyžiarka. Špecializuje sa najmä na rýchlostné disciplíny, zjazd a super-G. 20. decembra 2008 vyhrala ako 17-ročná svoje prvé preteky Svetového pohára. Vo švajčiarskom St. Moritzi vyhrala super-G a stala sa najmladšou víťazkou tejto disciplíny v histórii SP. V sezóne 2015/16 získala veľký krištáľový glóbus za celkové víťazstvo vo Svetovom pohári. V sezóne 2020/21 získala malý krištáľový glóbus v Super G. 
21. marca 2021 ukončila sezónu kurióznym koncom, keď jednoducho v prvom kole záverečného obrovského slalomu v Lenzerheide v druhej bráne vyšla z trate. Rozvírila tým dohady, že protestovala proti tomu, že zrušením kĺzavých disciplín prišla o možnosť zabojovať o celkové prvenstvo vo SP, ktoré nakoniec v Lenzerheide získala Petra Vlhová. Gutová uviedla pre švajčiarsku televíziu SRF, že sa nekonalo o žiadny protest a jednoducho jej telo už nevládalo.
Súkromný život.
Gutová ovláda taliansky, nemecký, francúzsky, anglický a španielsky jazyk. Strednú školu ukončila diaľkovým dištančným štúdiom a maturovala v roku 2014. Žije v obci Comano v kantóne Ticino.
Je fanúšička švajčiarskeho hokejového klubu HC Ambri-Piotta.
V júli 2018 sa vydala za švajčiarskeho futbalového reprezentanta albánskeho pôvodu Vlora Behramiho.

</doc>
<doc id="252701" title="Traian Băsescu" url="https://sk.wikipedia.org/wiki?curid=252701">
Traian Băsescu

Traian Băsescu (* 4. november 1951, Murfatlar, Rumunsko) je rumunský politik, bývalý prezident Rumunska a v rokoch 2000 - 2004 primátor Bukurešti.
Băsescu je veľký stúpenec eurointegrácie Rumunska. Ešte v roku 2005 vytvoril plán, na základe ktorého sa okrem Rumunska súčasťou Európskej únie malo stať aj Moldavsko. Tento zámer prezidenta sa však nestretol s pochopením moldavského vedenia a zišlo z neho.
Dňa 19. mája 2007 sa v krajine konalo referendum, v ktorom sa rumunské obyvateľstvo vyjadrilo k otázke zotrvania Traiana Băsesca vo funkcii prezidenta Rumunska, nakoľko ho rumunský parlament chcel z tohto postu odvolať. Prezident získal dôveru občanov a svoju pozíciu si obhájil.

</doc>
<doc id="252756" title="Cesta I. triedy 77 (Slovensko)" url="https://sk.wikipedia.org/wiki?curid=252756">
Cesta I. triedy 77 (Slovensko)

Cesta I. triedy 77 ("I/77") je cesta I. triedy na Slovensku v Prešovskom kraji. I/77 spája Spišskú Belú a Svidník, pričom medzi Čirčom a Lenartovom kopíruje štátnu hranicu s Poľskom. Jej celková dĺžka je 96,567 km.
História.
Cesta I/77 vznikla preklasifikovaním a prečíslovaním úsekov ciest II. triedy č. 541, 545, 557 a celej cesty 544. V roku 2015 sa začalo s prvou veľkou investíciou do tejto cesty, ktorou je juhozápadný obchvat Bardejova. Do užívania bol daný koncom roka 2016.
Priebeh.
I/77 sa začína v kežmarskom okrese v Spišskej Belej na križovatke s I/66, pokračuje križovatkou s III/3102, prechádza do Bušoviec, kde sa križuje s III/3104 a ďalej pokračuje križovatkami s III/3105, III/3106, III/3107, III/3099 do okresu Stará Ľubovňa.
V staroľubovnianskom okrese sa I/77 začína križovatkou s III/3122 a III/3123, pokračuje do obce Nižné Ružbachy, kde sa nachádza križovatka s III/3131, III/3124, v Hniezdnom sa križuje s III/3126 a II/543 a vchádza do Starej Ľubovne. Tu sa križuje s III/3128 a spája sa s I/68, od ktorej sa I/77 odpája v Ľubotíne. Za Ľubotínom sa križuje s III/3159, III/3160, I/77A, s III/3161 v Obručnom a prechádza do bardejovského okresu.
V okrese Bardejov sa I/77 začína križovatkou s III/3183 v Malcove, pokračuje križovatkami s III/3481, III/3497, III/3483, III/3485, III/3488, vchádza do Bardejova, kde sa križuje s II/545 a III/3533. V Zborove sa potom križuje s II/545, v Smilne s III/3523, mimo obcí sa križuje s III/3522, III/3521, v Nižnej Polianke s III/3520 a III/3519 a prechádza do okresu Svidník.
V okrese Svidník sa I/77 križuje s III/3555 v Nižnom Mirošove, s III/3553 vo Vyšnom Orlíku, s III/3552 v Nižnom Orlíku a križovatkami s III/3551 a III/3550 pokračuje do Svidníka, kde na križovatke s III/3530 a I/21 končí.
Súvisiace cesty.
Cesta I. triedy 77A spája I/77 s hraničným priechodom do Poľska Čirč. Jej dĺžka je 105 metrov.

</doc>
<doc id="252812" title="Legionárska ulica (Bratislava)" url="https://sk.wikipedia.org/wiki?curid=252812">
Legionárska ulica (Bratislava)

Legionárska ulica je ulica v Bratislave na rozhraní mestských častí Staré Mesto v okrese Bratislava I a Nové Mesto v okrese Bratislava III. Hranica mestských častí a okresov prechádza stredom ulice, pričom párne čísla patria do Starého Mesta, nepárne čísla do Nového Mesta.
Ulica sa začína na križovatke Račianske mýto, čo je križovatka Legionárskej ulice s Mýtnou, Radlinského, Šancovou a Račianskou ulicou, pokračuje juhovýchodným smerom a končí sa na križovatke Legionárskej ulice s Blumentálskou, Krížnou a Karadžičovou ulicou. 
Na Legionárskej ulici sa nachádza bývalý pivovar Stein, Nový evanjelický kostol a rondokubistická stavba Klementa Šilingera z rokov 19211922 postavená pre poštových zriadencov.

</doc>
<doc id="252830" title="Cesta I. triedy 79 (Slovensko)" url="https://sk.wikipedia.org/wiki?curid=252830">
Cesta I. triedy 79 (Slovensko)

Cesta I. triedy 79 ("I/79") je cesta I. triedy na Slovensku v košickom kraji, ktorá spája Vranov nad Topľou a obec Čierna pri štátnej hranici s Ukrajinou. Jej celková dĺžka je 90 km. 
História.
Cesta I/79 vznikla pretriedením a prečíslovaním cesty II. triedy 553 v roku 1997.
Priebeh.
I/79 sa začína vo Vranove nad Topľou na križovatke s I/18, pokračuje križovatkami s III/3616, II/576, III/3623, v Sačurove sa križuje s III/3624, v Sečovskej Polianke III/3626, III/3652, III/3627 a prechádza do okres okresu Trebišov.
V trebišovskom okrese I/79 vedie križovatkou s III/3650, v Parchovanoch sa križuje s III/3673 a III/3674, v Dvoriankach s III/3737, v obci Hriadky sa križuje s I/19, v obci Vojčice s III/3736 a vchádza do Trebišova, kde sa križuje s III/3675, III/3710 a III/3676. Z Trebišova pokračuje križovatkou s III/3677, s II/552 pri Zemplínskom Branči, III/3679, vo Veľatoch sa križuje s III/3664, v Čerhove sa križuje s III/3680. Asi 1,5 km od Slovenského Nového Mesta sa križuje s I/79A, ktorá tvorí spojenie s hraničným priechodom "Slovenské Nové Mesto" do Maďarska. V Slovenskom Novom Meste sa I/79 križuje s III/3683, v Borši s III/3667, v Strede nad Bodrogom s III/3686. Ďalej pokračuje križovatkami s III/3687 a III/3689 do Somotoru, kde sa križuje s III/3692, v Svätej Márii sa križuje s III/3694, v Rade s III/3695, v obci Svätuše s III/3697 a III/3708 a v Kráľovskom Chlmci sa križuje s III/3698 a II/555. Odtiaľ pokračuje križovatkami s III/3712, III/3699, III/3700, III/3703, III/3705 do Čiernej, kde sa križuje s III/3704 a III/3701 a pokračuje po štátnu hranicu s Ukrajinou, kde sa končí bez hraničného priechodu a pokračovania; úsek od križovatky s cestou III. triedy L3701 (smer Čierna nad Tisou) po štátnu hranicu je poľnou cestou a nie je verejne prístupný.
Obchvat Trebišova.
Obchvat Trebišova je úsek cesty I/79, ktorý tvorí vonkajší obchvat Trebišova. Začína sa križovaním so železničnou traťou Michaľany – Lupków na severe mesta, pokračuje ulicou kapitána Nálepku na západ a potom pokračuje na juh. Pred koncom obchvatu sa križuje s miestnou komunikáciou - Ulicou Milana Rastislava Štefánika. Celková dĺžka vonkajšieho obchvatu Trebišova je 5,5 km.
Súvisiace cesty.
Cesta I. triedy 79A začína na križovatke s I/79 severne od obce Slovenské Nové Mesto a končí na štátnej hranici s Maďarskom. Jej celková dĺžka je 376 metrov. Tvorí teda spojenie I/79 a štátnej cesty 37 v Maďarsku.

</doc>
<doc id="252943" title="Zoznam mostov cez Dunaj v Bratislave" url="https://sk.wikipedia.org/wiki?curid=252943">
Zoznam mostov cez Dunaj v Bratislave

Mostov cez rieku Dunaj je v Bratislave dovedna päť (šiesty bude otvorený na prelome rokov 2021/2022). Všetky sú využívané cestnou dopravou, okrem Starého mosta, ktorý je po rekonštrukcii využívaný električkovou dopravou a na cyklistický a peší presun. Okrem toho, Prístavný most je kombinovaný, keďže pod vozovkou vedie železnica a ropovod pripojený k ropovodu Družba.
Mosty (od západu k východu, t. j. po prúde):
Historické mosty.
Toto je zoznam niektorých historických mostov pred rokom 1890.

</doc>
<doc id="252960" title="Martin Ďurinda" url="https://sk.wikipedia.org/wiki?curid=252960">
Martin Ďurinda

PharmDr. Martin „Maťo“ Ďurinda (* 8. november 1961, Bratislava), je slovenský spevák, gitarista, skladateľ a textár slovenskej hardrockovej skupiny Tublatanka.
Životopis.
V mladosti mal Martin Ďurinda ambície stať sa hokejovým hráčom. Je samoukom v hre na gitaru a klavír. Spievať ho učila jeho mama, Margita Ďurindová, ktorá bola hlasovou pedagogičkou na vysokej škole.
V rokoch 19771980 bol členom popovej skupiny Nervy (Marián Greksa – basgitara, spev; J. Bodlák – gitara, spev; Martin Ďurinda – gitara, spev; Ján Fabrický – bicie; Andrej Šeban – gitara, klávesové nástroje, spev).
V rokoch 19821986 absolvoval štúdium farmácie na Farmaceutickej fakulte Univerzity Komenského v Bratislave (kde potom v roku 1989 získal aj titul doktor farmácie). Počas štúdia na vysokej škole sa Maťo Ďurinda stretol s Ďurom Černým a Palom Horváthom, s ktorými založili rockovú skupinu s názvom „Tublat“ podľa mena zápornej postavy opičiaka z románu "Tarzan" od Edgar Rice Burroughsa, ktorý neskôr zmenili na doteraz používaný názov Tublatanka. Tejto trojčlennej skupine, hrajúcej tvrdú muziku, spočiatku vystupujúcej v krojoch písal texty Martin Sarvaš.

</doc>
<doc id="253080" title="Jaroslav Nešetřil" url="https://sk.wikipedia.org/wiki?curid=253080">
Jaroslav Nešetřil

Jaroslav Nešetřil (* 13. marec 1946, Brno) je popredný súčasný český matematik a univerzitný profesor na Karlovej univerzite v Prahe zaoberajúci sa najmä diskrétnou matematikou - t. j. kombinatorikou (zvlášť významná je jeho činnosť v oblasti Ramseyovej teórie) a teóriou grafov - ale aj algebrou a teoretickou informatikou. Zaoberá sa tiež výtvarným umením.
Život.
Jaroslav Nešetřil sa narodil 13. marca 1946 v Brne. V rokoch 19641969 študoval na Matematicko-fyzikálnej fakulte Karlovej univerzity v Prahe, pričom časť svojho štúdia strávil v zahraničí - konkrétne vo Viedni a Kanade. V súčasnosti pracuje ako profesor na Katedre aplikovanej matematiky Matematicko-fyzikálnej fakulty Univerzity Karlovy v Prahe, zároveň je aj riaditeľom Inštitútu teoretickej informatiky a DIMATIA Centre, ktorého je aj zakladateľom.
Práca (matematik).
Jaroslav Nešetřil patrí medzi najvýznamnejších súčasných českých matematikov.
Vedecká práca v diskrétnej matematike.
Nešetřilova vedecká práca neobišla ani jednu z dvoch hlavných súčastí diskrétnej matematiky - ani kombinatoriku ani teóriu grafov. V kombinatorike sa zaoberá predovšetkým Ramseyovou teóriou, v teórii grafov je zas jeho doménou problematika farbenia grafov.
Spoločne s Jiřím Matouškom je autorom svetoznámej knihy Kapitoly z diskrétní matematiky (preložená do niekoľkých cudzích jazykov, anglické vydanie vydal Oxford University Press, nemecké Springer), ktorá je považovaná za jeden z najlepších úvodných kurzov diskrétnej matematiky (kniha je určená predovšetkým pre študentov prvého ročníka informatiky alebo matematiky).
Vedecká práca v iných oblastiach matematiky.
V oblasti algebry a matematických štruktúr sa Nešetřil zaoberá predovšetkým homomorfizmami, reprezentáciou štruktúr a teóriou kategórií. Pracoval tiež v oblasti čiastočne usporiadaných množín. V teoretickej informatike je zas predmetom jeho záujmu výpočtová zložitosť a problémy NP-úplnosti.

</doc>
<doc id="253106" title="Nicolae Văcăroiu" url="https://sk.wikipedia.org/wiki?curid=253106">
Nicolae Văcăroiu

Nicolae Văcăroiu (* 5. december 1943, Cetatea Albă, Besarábia) je rumunský politik, v období 20. november 1992 - 11. december 1996 premiér. V čase suspendácie prezidenta Traiana Băsesca od 20. apríla 2007 do 23. mája 2007 vykonával funkciu prezidenta Rumunska. 
Pred rokom 1989 pracoval ako člen výboru pre štátne plánovanie spoločne s Theodorom Sotojanom. V rokoch 2000 – 2004 a 2004 – 2008 bol predsedom rumunského senátu.
Od 14. októbra 2008 je predsedom Organizacie na správu a použitie finančných zdrojov štátu a verejného sektora.

</doc>
<doc id="253112" title="Myelinizácia" url="https://sk.wikipedia.org/wiki?curid=253112">
Myelinizácia

Myelinizácia je tvorba myelínových pošiev okolo nervových vlákien. U človeka začína v 20. týždni embryonálneho vývoja (v zadných miechových povrazcoch a tractus spinothalamicus), postupuje smerom nahor k mozgu, kde je jej rozhodujúca časť ukončená okolo druhého roku života. Definitívne ukončenie myelinizácie sa v súčasnosti datuje až do 30-ho až 40-ho roku (parieto-okcipitálna oblasť). Myelinizácia postupuje zdola nahor, zozadu dopredu, od senzitívnych dráh k motorickým a od vývojovo starších k vývojovo mladším štruktúram nervovej sústavy.
Myelinizácia periférnej nervovej sústavy predchádza myelinizácii centrálnej nervovej sustavy.
Nervové vlákna sú funkčne plnohodnotné až po ukončení svojej myelinizácie.
Poruchy myelinizácie.
Myelinizácia môže byť rôznym spôsobom narušená – či už geneticky alebo z vonkajších príčin. Výsledkom je široké spektrum vrodených a získaných porúch, z ktorých najznámejšie sú rôzne typy leukodystrofií a roztrúsená skleróza ("sclerosis multiplex"). Myelinizácia je známkou funkčnej zrelosti mozgu a môže byť z rôznych príčin oneskorená (malnutrícia, hormonálne poruchy a podobne).
Remyelinizácia.
Remyelinizácia je v centrálnej nervovej sústave možná, ale nie je plnohodnotná.

</doc>
<doc id="253300" title="50 halierov (slovenská koruna)" url="https://sk.wikipedia.org/wiki?curid=253300">
50 halierov (slovenská koruna)

Minca s nominálnou hodnotou 50 halierov bola minca meny slovenská koruna, ktorá na Slovensku platila ako jednotka úradnej meny od roku 1993 do roku 2008. V obehu bola ako platidlo ešte do 16. januára 2009.
Na lícovej strane zobrazovala vežu Devínskeho hradu, na rubovej strane slovenský znak, ako všetky ostatné mince slovenskej koruny. Existovali dve rôzne verzie mince, pričom obe obsahovali rovnaký motív, líšili sa iba rozmermi a použitým materiálom.
Prvá generácia bola vyrobená z ľahkého hliníkového plechu a mala väčšie rozmery ako minca s nominálnou hodnotou 1 Sk, priemer bol takmer totožný s priemerom mince 2 Sk.
Druhá generácia bola vyrobená zo zliatiny železa a medi, mala priemer 18,75 mm a hmotnosť 2,80 g.

</doc>
<doc id="253307" title="Smrekovec opadavý" url="https://sk.wikipedia.org/wiki?curid=253307">
Smrekovec opadavý

Smrekovec opadavý (hovorovo alebo zastarano červený smrek, zastarano "smrek", ľudovo modrín/modreň; lat. "Larix decidua") je ihličnatý strom z čeľade borovicovité ("Pinaceae"). Je známy ihlicami, ktoré na rozdiel od väčšiny ostatných ihličnanov, mení každý rok podobne ako listnaté dreviny, čiže opadávajú.
Opis.
Smrekovec opadavý môže dorásť do výšky 50 m, priemer kmeňa je okolo 1 m. Koruna je v mladosti úzko kužeľovitá, neskôr je nepravidelná. Kôru má Smrekovec v mladosti hladkú a žltohnedú, neskôr pozdĺžne rozpraská na borku. Má tenké hnedasto žlté výhonky, ktoré sú na povrchu hladké. Púčiky majú vajcovito guľatý tvar. Ihlice na starších jedincoch vyrastajú v brachyblastoch, na mladších jednoročných výhonkoch obrastajú konár špirálovite. Sú mäkké, svetlozelené a každý rok opadávajú. Pred opadnutím zožltnú. Samčie kvety sú drobné a žlté. Samičie majú karmínovočervenú, alebo zelenú farbu a sú vzpriamené. Kvitne v apríli. Šišky majú v čase zrelosti približne 1,2 až 3,5 cm. Ich tvar je valcovitý až kužeľovitý. Semená sú 3 až 4 mm dlhé, lesklé, svetlohnedé a majú hnedasté krídelko. Dozrievajú koncom septembra a zo šišiek sa uvoľňujú v nasledujúcom roku. Klíčivosť je 33 %. Začína rodiť v 10-15 roku, v horách je to o niečo neskôr. Najintenzívnejší rast prebieha okolo 20. roku a trvá do 100. roku.
Rozšírenie.
Čo sa týka rozšírenia, zaberá významný disjunktívny areál s centrom v Alpách a Karpatoch. Najčastejšie sa vyskytuje v zmiešaných lesoch s bukom, jedľou, smrekom, prípadne borovicou. Podľa nárokov na svetlo je svetlomilný a jeho nároky na pôdnu a vzdušnú vlhkosť sú stredné. Na pôdu je náročný. Má rád skeletnaté pôdy, dobre rastie aj na vápencoch a dolomitoch.
Jeho výskyt v Tatrách je vo výške okolo 1 200 a jeho zákrpky vystupujú až do výšky Rastie od 4 až po 8 vegetačný lesný stupeň (LVS).

</doc>
<doc id="253320" title="Mochovce (obec)" url="https://sk.wikipedia.org/wiki?curid=253320">
Mochovce (obec)

 
Mochovce sú bývalá obec na západnom Slovensku, známa predovšetkým jadrovou elektrárňou stojacou na jej území.
Charakteristika.
Nachádza sa v okrese Levice, asi 12 km severozápadne od mesta Levice. Obyvateľstvo obce bolo presídlené a obec bola zrušená z dôvodu výstavby jadrovej elektrárne. Zachoval sa iba reformovaný kostol a cintorín. Na druhej strane výstavba jadrovej elektrárne priniesla ekonomický a demografický rozvoj neďalekého mesta Levice v 80. rokoch 20. storočia.
Polohopis.
Bývalá obec ležala v údolí Telinského potoka, na rozhraní Hronskej pahorkatiny (podcelok Podunajskej pahorkatiny) a Kozmálovských vŕškov (podcelok Štiavnických vrchov). Severozápadne leží zalesnený vrch Dobrica (), východným smerom dominuje Veľká Vápenná ().
Dejiny.
Prípravné práce budovanej stavby odhalili archeologické nálezy, dokumentujúce osídlenie lokality Mochoviec už v paleolite (cca 30 000 rokov pred Kristom). Najstaršia dochovaná písomná zmienka o osade "Muhy" pochádza z roku 1295, názov „Mochovcze“ sa prvýkrát objavuje v roku 1773. Dočasu bola majetkom Matúša Čáka Trenčianskeho. Obyvateľstvo bolo zväčša maďarskej národnosti, menšinovo tu žili Slováci, Rómovia a židia a v roku 1900 ich tu žilo 970. Živili sa predovšetkým poľnohospodárstvom, vinohradníctvom a prácou v lesoch. Vychýrené bolo víno z miestnych viníc, ktoré bez ujmy na kvalite vydržalo i zámorské plavby na búrlivom mori.
Počas repatriácie po II. svetovej vojne sa do obce prisťahovalo 32 slovenských rodín, ktorých miestni nazývali „tirpákmi“. Povojnové roky znamenali rozvoj aj tejto obce; v roku 1946 bol zavedený telefón, od roku 1950 sem začal premávať autobus a o dva roky neskôr bolo založené roľnícke družstvo. Postupne pribudol vodovod, verejné osvetlenie, upravili sa cesty a chodníky. Zdravotné stredisko, pošta či matrika však boli v okolitých obciach, čo komplikovalo život obyvateľom až do roku 1972, od kedy bolo možné všetky záležitosti vybaviť v strediskovej obci Kalná nad Hronom. Už o rok neskôr spôsobili vrásky obyvateľom Mochoviec správy o stavebnej uzávere a výstavbe elektrárne, ktoré definitívne potvrdil zákaz akýchkoľvek stavebných prác v roku 1978. Už o rok neskôr začalo presídľovanie Mochovčanov, ktorých v tom čase žilo v obci 488. Po odchode posledných obyvateľov v roku 1981 sa začatím výstavby jadrovej elektrárne definitívne ukončila existencia obce.

</doc>
<doc id="253372" title="Miroslav Mikolášik" url="https://sk.wikipedia.org/wiki?curid=253372">
Miroslav Mikolášik

MUDr. Miroslav Mikolášik (* 11. september 1952, Dolný Kubín) je slovenský lekár, politik, veľvyslanec, bývalý poslanec EP za KDH. Je ženatý, má štyri deti.
Vzdelanie.
Úspešne vyštudoval strednú školu v Nimes vo Francúzsku, kde vo francúzskom jazyku aj zmaturoval. V roku 1978 ukončil štúdium na Lekárskej fakulte Karlovej univerzity v Prahe.
Zaradenie v Európskom parlamente.
V druhých voľbách do Európskeho parlamentu na Slovensku 6. júna 2009 bol opätovne zvolený na kandidátke KDH za poslanca EP.

</doc>
<doc id="253482" title="Hromadný bod" url="https://sk.wikipedia.org/wiki?curid=253482">
Hromadný bod

Hromadný bod množiny "M" je bod, v okolí ktorého sa hromadí nekonečne veľa bodov množiny "M". Podstata hromadného bodu nachádza svoj zmysel pri definovaní spojitých štruktúr. Príkladom môže byť limita a derivácia, ktoré vo svojej definícií obsahujú pojem hromadného bodu, v ktorého okolí má zmysel uvažovať proces približovania sa k určitej hodnote. 
Definícia hromadného bodu.
Nech formula_1. Hovoríme, že formula_2 je hromadný bod množiny formula_3 práve vtedy, keď pre každé jeho prstencové okolie formula_4 existuje bod formula_5 s vlastnosťou formula_6 a zároveň formula_7.
Definíciu možno chápať tak, že v ľubovoľne malom okolí hromadného bodu, vždy existujú body množiny "M". V samotnej definícii limity sa pod zápisom formula_8 myslí, že bod "a" je hromadný bod definičného oboru funkcie "f". Problém by mohol nastať v prípade, že bod "a" by nebol hromadným bodom definičného oboru funkcie. V tomto prípade by bolo nezmyselné definovať proces približovania k nejakej hodnote v rámci jeho prstencového okolia, ktorého body nie sú pre túto funkciu definované. 
Príklad.
Možno dokázať, že množina formula_9 má hromadný bod formula_10. Stačí podľa definície zvoliť prstencové okolie bodu 0, formula_11. Dokážeme, že pre ľubovoľne malé formula_12 existuje prvok formula_13 s vlastnosťami podľa definície. Majú platiť nasledovné nerovnosti
formula_14
Keďže množina je obmedzená pre prirodzené čísla, stačí písať jednu nerovnosť
formula_15
Jednoduchou úvahou možno zistiť, že 
formula_16
Preto stačí zvoliť vyhovujúci bod
formula_17
Týmto spôsobom sa našlo vyhovujúce formula_13, ktoré leží v ľubovoľnom okolí bodu 0 a zároveň nie je rovné 0.

</doc>
<doc id="253522" title="Georg Philipp Telemann" url="https://sk.wikipedia.org/wiki?curid=253522">
Georg Philipp Telemann

Georg Philipp Telemann (* 14. marec 1681, Magdeburg, Nemecko – † 25. jún 1767 Hamburg) bol nemecký barokový hudobný skladateľ.
Životopis.
Detstvo.
Narodil sa v Magdeburgu. V roku 1685 mu zomrel otec a o deti sa starala matka. V 10 rokoch sa prejavil jeho talent a ako dvanásťročný napísal svoju prvú operu. Matka nebrala jeho talent vážne a nebola ním nadšená, preto ho dala do inej školy. Riaditeľ školy v ňom rozpoznal talent a počas štúdii na "Gymnasium Andreanum" sa učil hrať na zobcovú flautu, organ, husle, violu da gambu (gambu), flautu, hoboj, šalmaj, tubu a pozaunu (trombón).
Štúdiá.
V roku 1701 vstúpil Telemann na Univerzitu v Lipsku s cieľom študovať právo. Jeho talent ešte dlho nebol známy, ale bol poverený písať skladby pre dva najväčšie kostoly v Lipsku. Neskôr založil 4 členné "Collegium musicum", ktoré sa venovalo interpretácii jeho hudby. V nasledujúcom roku bol menovaný za riaditeľa operného domu v Lipsku a speváka v jednom lipskom chráme. Pretože jeho rastúci vplyv prekážal staršiemu skladateľovi Johannovi Kuhnauovi, jeho kariéra bola ohrozená. Telemann využíval k svojim operným produkciám rad študentov, čo obmedzovalo jeho spoluprácu s Kuhnauom,ktorý ho preto nazval T „operným muzikantom“. Dokonca po odchode Telemanna nemohol Kuhnau získať umelcov.
Skladateľská činnosť.
Telemann odišiel z Lipska roku 1705, aby mohol robiť dvorného kapelníka na dvore grófa Erdmanna II. v Sorau. Tu sa zoznámil s francúzskym štýlom Lullyho a Campriho a počas nasledujúcich 16 rokov zložil niekoľko ouvertur a suit. Invázia Švédov do Nemecka donútila grófa opustiť hrad. Potom v roku 1707 Telemann navštívil Paríž a potom bol menovaný za vedúceho spevákov na dvore v Eisenachu, kde sa stretol s Johannom Sebastianom Bachom.I cez obdivuhodný výkon Telemannovo najplodnejšie obdobie nastalo v roku 1721, keď sa stal hudobným šéfom v piatich najväčších kostoloch v Hamburgu, a v tejto funkcii zostal až do svojej smrti. Tam Telemann písal kantáty pre každú nedeľnú bohoslužbu, okrem toho komponoval inú duchovnú hudbu pre zvláštne príležitosti, pričom vyučoval spev a hudobnú teóriu a dirigoval týždenné a dvojtýždňové produkcie vokálno-inštrumentálnych zoskupení. Telemann tiež riadil po niekoľko rokov miestny operný dom, ktorý doviedol k finančnému úpadku.
Keď sa v Lipsku uvoľnilo Kauhnauovo miesto, požiadal oň aj Telemann. Medzi šiestimi kandidátmi bol favoritom mestskej rady. Telemann pozíciu odmietol, pretože ponuku mal iba k zaisteniu platového rastu v Hamburgu. Po Telemannovom odmietnutí dostal túto prácu Christoph Gaupner, ten ju však tiež odmietol, aby pripravil cestu pre J. S. Bacha. Telemann tiež rozšíril svoju Hamburskú mzdu niekoľkými menšími miestami na iných dvoroch a publikovaním svojej hudby.Okolo roku 1740 Telemann vo svojej skladateľskej činnosti poľavuje a začína vkladať viac energie do teoretickej práce. Túto dobu si tiež píše s niekoľkými mladšími skladateľmi, ako napr. František Benda, ale aj C. P. E. Bachom. Po smrti svojho prvorodeného syna Andreasa roku 1755 prevzal starostlivosť o svojho vnuka Georga Michaela Telemanna a začal tohto budúceho skladateľa vzdelávať. Rad jeho duchovných oratórií je datovaný do tohto obdobia. V neskorších rokoch sa Telemannovi zhoršuje zrak, čo viedlo okolo roku 1762 k zníženiu jeho pracovnej aktivity, ale ako skladateľ pôsobil do dňa svojej smrti 25. júna 1767.
Telemannov štýl ovplyvnila francúzska a talianska hudba. V jeho hudbe je počuť ešte vplyvy baroka, ale aj rokoka. Bol považovaný za jedného z najväčších hudobníkov svojej doby, ale po jeho smrti bolo jeho dielo zabudnuté a až postupne sa dostávalo do povedomia ľudí terajšej doby.
Dielo (výber).
Opery.
Opery sú zoradené podľa roku skomponovania.

</doc>
<doc id="253589" title="Profesionáli (slovenský seriál)" url="https://sk.wikipedia.org/wiki?curid=253589">
Profesionáli (slovenský seriál)

Profesionáli je kultový slovenský sitkom televízie TV JOJ, od tvorcov seriálu Mafstory. Na obrazovkách sa prvýkrát objavil 1. septembra 2008. Seriál sa natáča v priestoroch TV JOJ na bratislavskej Kolibe.
Hosťujúci herci.
Okrem štandardného hereckého osadenstva sa v seriáli objavili aj epizódne postavy. Vo viac ako jednej epizóde sa objavili Zuzana Fialová (ako bulvárna novinárka Iris Kovačiková), Richard Stanke (ako tajný agent Mosadu), Diana Mórová (ako súčasná poslankyňa a bývalá striptérka a Miňova milenka) Lukáš Latinák (ako Hurkov brat John Hurka). V seriáli sa objavili aj Marián Geišberg, Petra Polnišová, Gabriela Dzuríková, Marek Geišberg, Tomáš Maštalír, raper Opak, Róbert Jakab, Eva Rysová, Peter Petrus, Zuzana Kocúriková, Monika Hilmerová, Peter Sklár a mnohí ďalší.
Česká adaptácia.
Českú adaptáciu si objednala novo vznikajúca TV Barrandov. Českí Profesionáli sa natáčali na mierne pozmenenej scéne zo Slovenskej verzie. Príbehy českej verzie seriálu boli totožné so slovenskými. Pre neúspech seriál prestali vyrábať. Po úspešnej repríze českej verzie počas leta 2010 sa česká televízia rozhodla opäť vyrábať komediálny seriál v českom znení.

</doc>
<doc id="253604" title="Malý Kežmarský štít" url="https://sk.wikipedia.org/wiki?curid=253604">
Malý Kežmarský štít

Malý Kežmarský štít (staršie pomenovanie "Weberov štít", ) je markantný samostatný štít v severnom remene Kežmarského štítu vo Vysokých Tatrách. Dávnejšie ho pokladali za nižší severný predvrchol Kežmarského štítu. 
Jeho 900 metrová severná stena, najvyššia v Tatrách, z neho robí horolezecký pojem prvej kategórie. Z juhovýchodu je ľahko dostupný, zato mohutnou severnou stenou už vedie vyše 100 prvovýstupov, viaceré mali v tatranskom horolezectve prelomový význam. Zimné výstupy sú tou najlepšou prípravou na svetové veľké steny. Popularitu steny zvyšuje aj blízkosť Chaty pri Zelenom plese. V rokoch 2000 až 2002 vzniklo v stene množstvo nových, pomerne ťažkých horolezeckých ciest.
Topológia.
Od Kežmarského štítu ho delí Vyšná Kežmarská štrbina, a od Veľkej Svišťovky, presnejšie od Kežmarskej kopy zasa Nižná Kežmarská štrbina. Stredom severnej steny sa tiahne dlhá lávka - Nemecký rebrík, často využívaná na zostup. V samotnej stene sa nachádza Kežmarská kopa na východe, Ušatá veža na západe a medzi nimi pozdĺž Nemeckého rebríka Szczepańského veža, Pavúkova veža (podľa Pavla Pochylého, legendy slovenského horolezectva) a Bocekova veža.
Vysokohorská turistika.
Vrchol je dostupný pomerne nenáročným terénom, napr. od Huncovského štítu I, hrebeňom od Sedla pod Svišťovkou II, len s horským vodcom.
Horolezectvo.
Pravdepodobne príležitosť vystúpiť na vrchol štítu si neodoprel Dávid Fröhlich, ktorý v roku 1615 pravdepodobne vystúpil na Kežmarský štít. Dňa 21. augusta 1899 na štít vystúpili Spišiaci Adolf Gábriel, Fridrich Koromzay, Adolf Nikházy a Samuel Weber. Na vrchol vystúpili z Vyšnej Kežmarskej štrbiny. Dňa 18. augusta 1912 vystúpili na štít Gyula Komarnicki a Julius Andreas Hefty Vyliezli v hornej časti steny (nástup Nemeckým rebríkom) ťažkú cestu (IV – V). V roku 1929 bratia Szczepańskí vyliezli cestu, ktorá vedie šikmo vľavo (IV). Prvovýstup celou stenou spravil W. Stanislawski v roku 1932 (spodok VI, hore IV-V), pravda na dvakrát, s inými spolulezcami dolnú a hornú polovicu. V päťdesiatych rokoch bol považovaný za hlavný zimný problém u nás. Celú Stanislawského cestu, tzv. "Weberovku", vyliezli v roku 1953 A. Puškáš a K. Cerman.. V dňoch 17.18. septembra 1963 direttissimu vytvorili Ján Ďurana, Ján Hauschke a Pavel Pochylý a Jiří Unger-Zrůst na Pavúkovú vežu (7-). Od ideálnej roviny sa však odklonili, lebo museli zľava obliezať žlté previsy. V roku 1967 Pavol Pochylý zopakoval svoj pokus. Za sedem dní 13.19. marca za pomoci podporných družstiev - expedičným spôsobom vyliezol s Jiřím Ungerom-Zrůstom cestu aj cez žlté previsy. Táto superdiretissima, jedna z najťažších ciest bola klasifikovaná ako 6A3-A4. Táto cesta neodolala ani v zime. V dňoch 10.13. januára 1971 ju alpským spôsobom preliezli Ivan Fiala, Ladislav Hodál a Ondrej Pochylý. Niekoľko nových ciest, medzi nimi s pomocou stúpacích želiez (mačiek) a čakanov (drytoolig - lezenie po suchej skale), vzniklo na prelome 20. a 21. storočia. Najťažšia z nich je cesta Matrix, klasifikovaná M6+ A2 na Ušatú stráž, ktorú vyliezli v dňoch 9.11. marca 2002 českí horolezci Dušan Janák a Pavel Vrtík.. K najťažším cestám patria „Tulák z nížin“ (8+) bratov Coubalovcov a Superdirettissima ešte z roku 1973 Kysilková-Svobodová – Pochylý P. - Rybička – Šmíd (vtedy VI A4, dnes 9-/9). Za jeden deň túto cestu prvýkrát preliezol dňa 4. marca 2000 vtedy ešte mladík, vychádzajúci talent Jozef Kopold. Najväčším znalcom steny je popradčan Pavol Jackovič, ktorý vyliezol všetkých 106 známych ciest a napísal o nich podrobného sprievodcu.
Iné pomenovanie.
Ešte na začiatku 20. storočia bol Malý Kežmarský štít uvádzaný ako Weberov štít. Toto pomenovanie dostal na počesť Samuela Webera (18351908), evanjelického farára v Spišskej Belej, člena výboru Uhorského karpatského spolku ("Magyarországi Karpátegyesűlet"), zapáleného milovníka tatranskej prírody a veľkého popularizátora Tatier. S. Weber sa zaslúžil o budovanie turistických chodníkov v Belianskych Tatrách (o.i. vystúpil aj na vrchol Malého Kežmarského štítu). Terajší názov štítu zovšeobecnel až niekoľko rokov po prvej svetovej vojne.

</doc>
<doc id="253726" title="Goralské nárečia" url="https://sk.wikipedia.org/wiki?curid=253726">
Goralské nárečia

Goralské nárečia sú nárečia poľského pôvodu, ktorými hovoria Gorali žijúci jednak na česko-poľsko-slovenskom pomedzí zhruba medzi Jablunkovom v Česku (vrátane) a severným Spišom na Slovensku (vrátane) a jednak v malých enklávach v Poľsku, na Slovensku a na rumunsko-ukrajinských hraniciach. Rusínski Gorali sa sem nezaraďujú.
Na Slovensku goralské nárečia na Slovensku (t. j. z pohľadu Slovenska goralské nárečia v užšom zmysle) sa spravidla považujú za nárečia poľské alebo poľsko-slovenské, kým v Poľsku goralské nárečia v Poľsku aj na Slovensku považujú za poľské podnárečia či poľské hovory. 
Členenie na Slovensku.
Goralské nárečia na Slovensku sa členia na tieto skupiny:
Možno zaradiť aj samostatnú enklávu v poriečí Popradu.

</doc>
<doc id="253745" title="Pierre-Gilles de Gennes" url="https://sk.wikipedia.org/wiki?curid=253745">
Pierre-Gilles de Gennes

Pierre-Gilles de Gennes (* 24. október 1932, Paríž, Francúzsko - † 18. máj 2007, Orsay) bol francúzsky fyzik a držiteľ Nobelovej ceny za fyziku za rok 1991.
Životopis.
Narodil sa v Paríži. Aj jeho otec bol fyzik. Pierre-Gilles bol vynikajúci matematik a po otcovi zdedil záujem o fyziku.
Študoval na École normale supérieure. Po odchode z "École" v roku 1955 sa stal výskumným inžinierom v Saclay v "Commissariat à l'Énergie Atomique". Tam pracoval s Anatolom Abragamom a Jacquesom Friedelom hlavne na rozptyle neutrónov a magnetizme.
Láska k vede ho neopustila do konca života. Výskum sústavne spájal s výučbou a popularizáciou vedy. Po získaní Nobelovej ceny uskutočnil viac ako 200 prednášok na základných školách po celom Francúzsku.
Od roku 1976 do roku 2002 bol riaditeľom "École Supérieure de Physique et de Chimie Industrielles de la Ville de Paris" (ESPCI).
Volali ho aj "Isaac Newton modernej doby".
Miloval umenie, najmä japonské a v roku 1997 si zahral menšiu rolu vo filme o Pierrovi a Marii Curie.
Prínos vede.
Odhalil zákony správania molekúl v kryštáloch, ktoré sa stávajú priezračnými vďaka elektrine alebo aj prostým mechanickým pôsobením.
Bol autorom základných objavov, ktoré umožnili rýchly rozvoj kvapalných kryštálov (LCD) a tým vznik celého nového odvetvia spotrebnej elektroniky (hodinky, displeje kalkulačiek, ploché obrazovky).
Jeho kniha "Fyzika kvapalných kryštálov"(1974) zostáva pre svoju zrozumiteľnosť a prístupnosť základnou pomôckou pre odborníkov, ale aj pre tých, ktorí sa s touto problematikou chcú len zoznámiť.
Ocenenia.
V roku 1968 bol ocenený Holweckovou cenou, ktorú mu spoločne navrhli Francúzska a Anglická fyzikálna spoločnosť. Ceny mu udelili Francúzska akadémia, talianska a izraelská akadémia. 
V roku 1990 dostal Lorentzovu medailu a Wolfovu cenu, v roku 1998 A. C. Eringen Medal.
Získal Nobelovu cenu za fyziku za objav, že metódy vyvinuté pre štúdium javov v jednoduchých usporiadaných systémoch sa môžu zovšeobecniť na zložitejšie formy hmoty, najmä kvapalné kryštály a polyméry.

</doc>
<doc id="253894" title="Richard Flimel" url="https://sk.wikipedia.org/wiki?curid=253894">
Richard Flimel

Mgr. Richard Flimel (* 10. jún 1973) je slovenský ekonóm a právnik.
Štúdium.
Flimel je absolventom Fakulty manažmentu na Univerzite Komenského v Bratislave. Na University of New Hampshire, v New Hampshire, v USA získal titul Master of Business Administration a taktiež titul Juris Doctor na Columbia University School of Law v New Yorku.
Kariéra.
V rokoch 1994 až 1998 pracoval postupne v Tatrabanke a v J&amp;T FINANCE GROUP. Od roku 2001 do roku 2006 pracoval v právnej kancelárii Sullivan &amp; Cromwell v New Yorku a Londýne. V rokoch 20072010 bol generálnym riaditeľom TV JOJ, nahradil ho František Borovský. V roku 2010 sa stal riaditeľom spoločnosti JOJ Holding.
Od roku 2011 pôsobí Richard Flimel ako predseda predstavensta JOJ Media House, a.s.

</doc>
<doc id="253966" title="Horizont udalostí (film)" url="https://sk.wikipedia.org/wiki?curid=253966">
Horizont udalostí (film)

Horizont udalostí je americký film natočený v roku 1997, jeho režisérom je Paul W. S. Anderson. Ide o dielo spadajúce medzi sci-fi, horor a triler.
Dej filmu.
Vesmírna loď Horizont udalostí, najmodernejšie kozmické plavidlo tej doby, sa v roku 2040 vydala na prieskumnú misiu. Za Neptúnom však záhadne zmizne. V roku 2047 však na Zemi zachytili jej signál, z ktorého je možné rozlúštiť len latinské slova "librate me" (zachráňte ma). Na záchrannú misiu je pod velením kapitána Millera poslaná loď Lewis and Clark, na ktorej palube sa nachádza aj Dr. William Weir, konštruktér Horizontu udalostí. Prvým prekvapením je skenovanie lode, ktorá sa zdá byť biologicky aktívna, napriek tomu, že na palube nikto neprežil. Po vstupe do lodi posádka objaví, že sa tu odohralo niečo strašného. Ďalšie hrozné udalosti na seba nenechávajú dlho čakať. Je jasné, že loď celých sedem rokov bola v oblasti, v ktorej vládne zlo. A to rovnaké zlo je teraz na lodi. Až neskôr členovia posádky zistia, že originálny odkaz znel "liberate tutemet ex inferis (zachráňte sa pred peklom). Väčšina posádky je zavraždená a zo šialenstva sa dr. Weir, snaží s loďou vrátiť späť do dimenzie zla. Za cenu vlastného života tomu zabráni kapitán, ktorý sa s Weirom a jednou polovicou lode vráti do pekla, zatiaľ čo členovia, ktorí prežili v druhej polovici lode, ostávajú v Slnečnej sústave a napokon sa dočkajú záchrany. Avšak vytratilo sa zlo nadobro??

</doc>
<doc id="253989" title="Ladislav Štaidl" url="https://sk.wikipedia.org/wiki?curid=253989">
Ladislav Štaidl

Ladislav Štaidl (* 10. marec 1945, Stříbrná Skalice† 31. január 2021, Praha) bol český hudobník, gitarista, klavirista, skladateľ, textár, hudobný aranžér, spevák a podnikateľ. Jeho brat Jiří Štaidl bol známy český hudobník a textár.
Štaidl bol bývalým dlhoročným vedúcim Skupiny Ladislava Štaidla, sprievodnej kapely speváka Karla Gotta.
So speváčkou Ivetou Bartošovou mal syna Artura.
Zomrel 31 januára 2021 na komplikácie spojené s COVID-19.
Diskografia.
okrem albumov ktoré obsahujú hudbu alebo texty Ladislava Štaidla vyšli aj tieto albumy:

</doc>
<doc id="254075" title="Marhát" url="https://sk.wikipedia.org/wiki?curid=254075">
Marhát

Marhát () je vrch v pohorí Považský Inovec na Slovensku. 
Nachádza sa severne od Nitrianskej Blatnice, z ktorej je k nemu najľahší prístup po zelenej a žltej značke. Vystupuje nad zarovnané plošiny vrcholovej časti ako skalnatý vrstvový tvrdoš. Je porastený jaseňovo-javorovým a bukovým lesom.
Na vrchole stojí vysoký kríž s nápisom "Bože ochraňuj turistov". Bol postavený 28. októbra 1947 obyvateľmi obce Nitrianska Blatnica. Iniciátorom stavby bol kňaz Ján Laktiš.
V roku 2008 bola na vrchole vybudovaná vysoká drevená rozhľadňa. Autorom projektu je Ľubomír Bečka, realizáciu vykonali Pavol a Miloš Vančo.
Geológia.
Vrchol budujú triasové gutensteinské vápence a kremence obalovej jednotky tatrika. Juhovýchodný svah v údolí potoka Hlavinka sa vyznačuje menšími výskytmi devónskych premenených hornín grafitických bridlíc, fylitov, amfibolitov a rúl.
Výhľad.
Z rozhľadne týčiacej sa na vrchole sa návštevníkom ponúka široký pohľad východným smerom na priľahlú nížinu v okolí mesta Topoľčany. Pri dobrej viditeľnosti sú je dobre pozorovateľná aj atómová elektráreň Mochovce. V noci pri vhodných podmienkach vidno aj svetelný smog ponad Budapešťou. 
Ak sa človek otočí smerom na západ, uvidí okolie mesta Piešťany, atómovú elektráreň Jaslovské Bohunice i kopce Malých Karpát. Je tiež vidieť vysielač Zobor, Veľká Javorina a pri dobrej viditeľnosti aj Kamzík.

</doc>
<doc id="254172" title="Diaľnica D35 (Česko)" url="https://sk.wikipedia.org/wiki?curid=254172">
Diaľnica D35 (Česko)

Diaľnica D35 () (do 31. decembra 2015 Rýchlostná cesta R35 ()) je diaľnica v Česku, ktorá po svojom dokončení povedie od Úlibic cez mestá Hradec Králové (krátka peáž s D11), Litomyšl, Moravská Třebová, Mohelnice a Olomouc do Lipníka nad Bečvou, kde sa napojí na diaľnicu D1. Po dokončení bude druhou najdlhšou diaľnicou v Česku a spolu s D11 bude tvoriť alternatívnu "severnú trasu" spojenia medzi Čechami a Moravou, ktorá odľahčí preťaženej D1.
V celej dĺžke po nej povedie cesta E442, medzi Olomoucom a Lipníkom E462 a na peáži v D11 E67. 

</doc>
<doc id="254263" title="The West" url="https://sk.wikipedia.org/wiki?curid=254263">
The West

The West je online multipoužívateľská hra, odohrávajúca sa na Divokom západe.
Hráč rozvíja štyri základné vlastnosti svojej postavy: silu, pohyblivosť, zručnosť a charizmu. V rámci
každej z týchto vlastností rozvíja po päť schopností. Počas hry plní rôzne úlohy, po splnení ktorých získava skúsenosti a rôzne odmeny. Hráč si môže založiť vlastné mesto, pozývať doň ostatných hráčov, aby ho spoločne budovali a rozvíjali alebo sa môže nechať pozvať do niektorého z miest. Môže duelovať ostatných hráčov alebo bojovať po boku spoločníkov na boji o pevnosť. Postavu môže vylepšovať aj predmetmi, ktoré pri plnení úloh alebo pri práci môže nájsť, poprípade ich kúpiť v meste, u obchodníka alebo na trhu.
Triedy postáv.
V hre je 5 tried postáv
Zelenáč.
Od úrovne 1 po úroveň 15 je hráč zelenáč bez konkrétneho zamerania. Po dosiahnutí úrovne 15, môže zostať zelenáčom, ale nemá žiaden z nižšie uvedený bonusov. Hocikedy sa ale môže rozhodnúť pre konkrétnu triedu. * + velká rýchlosť presunu
Druhy prác.
Hráč môže vykonávať nasledujúce práce: chytanie rýb, hnanie kráv, hľadanie zlata, kopanie hrobov, kosiť pastviny, kŕmiť prasatá, lov moriakov, mlieť obilie, oplocovanie ostnatým drôtom, opravovanie plotov, plašiť vtáky z poľa, pokladanie koľajníc, predaj novín, práca v kameňolome, pásť ovce, rúbať stromy, spracovávanie kože, stavať zavlažovacie zariadenie, stavba telegrafných stĺpov, strážiť pevnosť, vylepovanie plagátov, vymeriavanie claimov, zber bavlny, zber bobulí, zber cukrovej trstiny, zber fazule, zber kukurice, zber obilia, zber paradajok, zber tabaku, zbúrať priehradu, značkovať dobytok, čistenie stajní, čistenie topánok preprava munície, chytanie banditov, stavať panský dom, prepadávať dostavníky, strážiť dostavníky, riadiť kolesový parník, hľadať ropu atď.
Každá práca vyžaduje osobitné schopnosti a umožňuje získať príslušné produkty. Od verzie 2.04 je možné robiť prácu aj keď nemáte na ňu schopnosti, stačí mať na tú prácu level.
Pevnosti.
Mesto môže, ak má aspoň 24500 stavebných bodov, vybudovať pevnosť (môže si vybrať veľkosť – v hre sú malé, stredné a veľké pevnosti), alebo na nejakú pevnosť zaútočiť. Celá mapa servera je rozdelená na niekoľko menších krajín, v každej krajine môžu byť len 3 pevnosti (malá, stredná a veľká, nemôžu sa v jednej krajine nachádzať napr. 3 malé).
Pevnosť prináša mestu a jeho členom rôzne výhody:
Pevnosti sú na minimape označené malou ikonkou. Šedé pevnosti môžu byť vybudované, červené už patria nejakému mestu, modré pevnosti patria k tvojmu mestu, svetlomodré patria nejakému mestu s vašej aliancie.
Updaty.
Na slovenskom serveri hra prešla v decembri 2011 obrovskými zmenami, vylepšeniami (nové práce, oblečenia, opasky, nohavice, možnosť si vytvoriť vlastného avatara, a desiatky iných zmien). Ďalšie úpravy nasledovali v januári, februári a apríli 2012. Potom nasledovala úprava v Októbri 2013 keď hra prešla na verziu 2.0. Najviac sa vtedy zmenila graficky.

</doc>
<doc id="254463" title="Anomália vody" url="https://sk.wikipedia.org/wiki?curid=254463">
Anomália vody

Anomália vody je fyzikálna anomália, ktorá znamená, že voda má najväčšiu hustotu pri teplote približne 4 °C; jej hustota je vtedy 1000 kg na meter kubický.
Pri teplotách v rozsahu od 0 °C do 3,98 °C má voda "negatívnu tepelnú rozťažnosť" – jej objem sa s rastúcou teplotou zmenšuje a hustota sa zvyšuje. Na pozitívnu (ako má väčšina ostatných kvapalín a látok) sa jej tepelná rozťažnosť mení až po prekročení 3,98 °C, kedy sa hustota s ďalším rastom teploty znižuje a objem sa zväčšuje. Tieto údaje platia pre vodu zbavenú prímesí – teda destilovanú vodu. Rôzne prímesy môžu vlastnosti vody pri nízkych teplotách meniť.
Anomália umožňuje prežitie vodných ekosystémov v jazerách a rybníkoch v zimnom období. Pri dne nádrží sa pre jej najvyššiu hustotu nachádza práve voda s teplotou približne 4 °C, bližšie k hladine sa nachádza voda s nižšou (alebo vyššou) teplotou.

</doc>
<doc id="254497" title="Attila Kaszás" url="https://sk.wikipedia.org/wiki?curid=254497">
Attila Kaszás

Attila Kaszás (* 13. marec 1960, Šaľa – † 23. marec 2007, Budapešť) bol maďarský herec zo Slovenska. Jeho kariéra bola v Maďarsku.
Život.
Narodil sa v Šali (Vlčany) v roku 1960 a svoje detstvo prežil vo Vlčanoch a v Komárne. Študoval na gymnáziu Hansa Selyeho v Komárne a od roku 1979 na dramatickom oddelení vysokej školy divadelného umenia v Budapešti. Absolvoval v 1983. Od 1984 do 1999 bol členom divadla drámy a komédie, neskôr bol voľný herec. Pôsobil v oblastných divadlách v Győri, Kecskeméte a Szegede. V roku 1990 dostal prestížne herecké ocenenie Mari Jászaiovej. Od roku 2003 bol hercom Národného divadla v Budapešti.

</doc>
<doc id="254502" title="Profesia.sk" url="https://sk.wikipedia.org/wiki?curid=254502">
Profesia.sk

Profesia.sk je najväčší slovenský internetový pracovný portál prevádzkovaný spoločnosťou "Profesia spol. s r.o.". Stopercentným vlastníkom spoločnosti Profesia je fínska mediálna skupina Alma Media. 
Okrem Slovenska pôsobí od roku 2006 aj v Maďarsku a od roku 2007 aj v Česku. Portál funguje na platforme LAMP (Linux, Apache, MySQL a PHP).
V novembri 2012 predala britská mediálna skupina Daily Mail and General Trust plc (DMGT) stopercentné podiely v pracovnom portáli fínskej mediálnej spoločnosti Alma Media.
Portál umožňuje vyhľadávanie medzi aktuálnymi pracovnými ponukami a poskytuje možnosť vytvorenia štrukturovaného životopisu. Životopis je možné zaradiť do databázy životopisov, ktorá je prístupná personalistom firiem. Firmy tu môžu zverejňovať pracovné ponuky a spravovať výberový proces priamo na internetovej stránke. Portál ponúka aj tipy a rady pre uchádzačov o prácu a tiež informuje o ich právach a povinnostiach.
História.
Pracovný portál Profesia.sk vznikol v apríli roku 1997 a jeho autorom a prevádzkovateľom bola slovenská softvérová spoločnosť ui42. V decembri roku 2000 bola založená spoločnosť Profesia, spol. s.r.o., ktorá vznikla odčlenením od spoločnosti ui42 a kapitál do spoločnosti vložil Slovensko-americký podnikateľský fond (SAEF).
Od roku 2005 bola majiteľom portálu maďarská spoločnosť Lapcom, Kft., ktorá je maďarským zastúpením Northcliffe International, divízie britskej mediálnej skupiny Daily Mail and General Trust plc (DMGT)., ktorá je okrem iných aj vlastníkom spoločností The Daily Mail, The Daily Telegraph, či The Sunday Times.
O rok neskôr začala spoločnosť pôsobiť aj v Maďarsku (Workania.hu) a v roku 2007 vstúpila aj na český trh (Profesia.cz).
V novembri 2012 sa stopercentným vlastníkom spoločnosti Profesia sa stala fínska mediálna skupina Alma Media.
Ocenenia.
Spoločnosť Profesia získala niekoľko ocenení, okrem iných napríklad v roku 2000 v kategórii Personálny projekt 2000 získala "Cenu roka 2000 za riadenie a rozvoj ľudských zdrojov". V roku 2003 získala v kategórii Elektronický obchod a podpora malého a stredného podnikania v súťaži o najlepšiu multimediálnu internetovú stránku a CD/DVD ROM na Slovensku „SlovakPrix MultiMedia 2003“ 1. miesto.
V roku 2014 získala spoločnosť Profesia ocenenie ViaBona Slovakia v kategórii "Férový hráč na trhu" za projekt www.edujobs.sk, ktorý umožňuje bezplatnú inzerciu voľných pracovných miest v materských, základných a stredných školách na Slovensku. 
Projekty.
HR aplikácia Mark - efektívne riešenie pre online spravovanie uchádzačov a výberových procesov
platy.sk - porovnanie platov a benefitov pre ľudí aj pre firemných klientov. Priebežne aktualizovaná databáza platových údajov je súčasťou skupiny online prieskumov platov v Strednej Európe, na Balkáne, v Pobaltí a vo Fínsku.
domelia.sk - v roku 2013 pribudla do rodiny aj služba Domelia. Jedná sa o najväčší portál na Slovensku, na ktorom je možné nájsť služby pre rodinu a domácnosť v oblastiach opatrovanie detí a seniorov, domácich prácach a doučovania.
HRclub.sk - komunitná sieť pre personálnych manažérov prinášajúca informácie z HR problematiky na Slovensku
edujobs.sk - pracovný portál umožňujúci bezplatnú inzerciu voľných pracovných miest v školách a školských zariadeniach. Od 13. januára 2015 je táto služba oficiálne aj súčasťou domovskej stránky Ministerstva školstva, vedy, výskumu a športu.
Profesiadays.sk - najväčší veľtrh práce na Slovensku, ktorý s viac ako 140 vystavovateľmi ročne navštívi viac ako 15 000 uchádzačov o prácu.
HRdays.sk - dvojdňové podujatie pre personálnych manažérov, ktoré v sebe spája konferenciu a výstavu. Každoročne priláka niekoľko stoviek špecialistov na riadenie ľudských zdrojov. 
KPI Watchdog - analytická reportingová služba poskytuje okamžitý prehľad o kľúčových metrikách online podnikania bez ohľadu na to, z akého zdroja pochádzajú.
TaskHitter - responzívny nástroj na správu úloh pre všetky spoločnosti alebo projekty s využitím Kanban a Lean metódy. 
RecruitRank - HR nástroj, ktorý zisťuje spokojnosť uchádzačov s kvalitou výberových procesov spoločnosti. Každoročne vyhlasujeme finalistov a víťazov rebríčka RecruitRank. 

</doc>
<doc id="254612" title="Palác Spišskej komory" url="https://sk.wikipedia.org/wiki?curid=254612">
Palác Spišskej komory

Palác Spišskej komory je budova v Košiciach stojaca na Hlavnej ulici 68.
História.
Pôvodne išlo o meštiansky dom, neskôr sa tu usídlilo riaditeľstvo Spišskej komory. V roku 1934 bolo rozhodnuté o asanácii prevažnej časti budovy a výstavbe novej pre potreby finančného riaditeľstva. Projekt nového riaditeľstva vypracoval český architekt pôsobiaci v Košiciach Rudolf Brebta. Ten navrhol umiestniť fragment zo stredu pôvodnej budovy na severný okraj parcely nového paláca. 24. septembra 1935 bol v základoch zbúranej budovy objavený Košický zlatý poklad pozostávajúci z 2 920 kusov zlatých mincí, troch zlatých medailí a 590 gramovej renesančnej reťaze, ktorý tu pravdepodobne ukryli v 17. storočí, v období kuruckých povstaní, mešťania Košíc.
Poklad bol do roku 1970 súčasťou expozitáru Národného múzea v Prahe. Dnes je uložený v podzemnom trezore Východoslovenského múzea v Košiciach.

</doc>
<doc id="254616" title="Fermež" url="https://sk.wikipedia.org/wiki?curid=254616">
Fermež

Fermež je upravený (sušený) ľanový olej, prípadne nariedený ľanový olej (napúšťacia fermež), používa sa na penetráciu (napúšťanie) dreva a betónu pod následné nátery farbou. 
Fermež slúži predovšetkým na napúšťanie savých podkladov, na zníženie savosti ďalších náterov a pre dobrú priľnavosť ďalších náterových vrstiev. Ako samostatný, finálny náter nie je vhodná aj keď zabraňuje prieniku vlhkosti do podkladu. Napúšťanie sa vykonáva bežnou aplikáciou - náterom, striekaním a pod.
Výroba.
Fermež sa vyrába zahrievaním ľanového oleja v medených, železných alebo alumíniových kotloch bez prístupu vzduchu, pri teplote cca 300 °C, pokiaľ nedosiahne požadovanú hustotu 0,932-0,937 a bod topenia pod 18 °C. Takto pripravená fermež schne relatívne dlho. Pre zväčšenie vysychavosti sa pridávajú vysúšače tzv. sikatívy. 
Náhrady fermeže sa pripravujú miešaním pravej fermeže s menej kvalitnými olejmi napr. repkovým, bavlníkovým, kukuričným alebo aj z rybieho tuku (tranová fermež). Umelá fermež je zmes roztokov kolofónie, živíc, solí (hlinitých, zinočnatých, horečnatých) a mastných kyselín v benzíne alebo benzole. 
Použitie.
Fermež ako prípravok sa vyrába z polotovaru ako roztok živice v liehu, benzíne, terpentínovom oleji a pod. Fermež sa používa na natieranie drevených, plechových alebo železných stavieb a stien v miestach kde sa vyskytuje veľa pár a vlhkosti. Výhodou natieranie fasád fermežou je, že fasáda je umývateľná vodou. Užíva sa aj na prípravu tlačiarenských farieb.
Rozdiel medzi čistou fermežou a napúšťacou fermežou je v tom, že napúšťacia fermež je nariedená lakovým benzínom, aby bola redšia a ľahšie penetrovala (vsakovala) do dreva.

</doc>
<doc id="254665" title="Európska cesta 442" url="https://sk.wikipedia.org/wiki?curid=254665">
Európska cesta 442

Európska cesta 442 je medzinárodná cesta na území Česka a Slovenska.
Priebeh.
Vedie z Karlových Varov cez Ostrov, Klášterec nad Ohří, Chomutov, Most, Teplice, Děčín, Liberec, Turnov, Jičín, Hořice, Hradec Králové, Vysoké Mýto, Litomyšl, Moravskú Třebovú, Mohelnice, Olomouc, Lipník nad Bečvou, Hranice, Valašské Meziříčí, Rožnov pod Radhoštěm a Bytču do Žiliny.
V úseku Karlovy Vary – Liberec vedie po českej ceste I/13, v úseku Liberec – Bumbálka po ceste I/35 (respektíve diaľnici D35), v úseku Bumbálka – Bytča po slovenskej ceste I/10 a zvyšný úsek po Žilinu vedie diaľnicou D1 a D3. Je dlhá 590 km.

</doc>
<doc id="254679" title="Cerkov Ochrany Presvätej Bohorodičky (Nižný Komárnik)" url="https://sk.wikipedia.org/wiki?curid=254679">
Cerkov Ochrany Presvätej Bohorodičky (Nižný Komárnik)

Cerkov Ochrany Presvätej Bohorodičky je drevený gréckokatolícky chrám v Nižnom Komárniku. Postavený bol v roku 1938 neďaleko staršieho, poškodeného v prvej svetovej vojne, ktorý bol neskôr zbúraný. Aj keď je z 20. storočia, bola v roku 1968 vyhlásená za národnu kultúrnu pamiatku spolu s ďalšími 26 kostolmi ako súbor Východoslovenské drevené kostoly.
Opis.
Na území Slovenska je jediná bojkovského typu, jediná v exteriéri takmer dokonalá drevená zrubová kupola - realizovaná vízia už v 5. stor. postavených carihradských murovaných cerkvi. Tento drevený chrám postavili domáci rusínski majstri za pomoci ostatných dedinčanov a projektu dobrodinca. Projektoval ho ukrajinský architekt a kunsthistorik Ing. Volodymyr Sičynskyj (1894-1962). Tento architekt je aj autorom chrámu Zoslania Svätého Ducha v Michalovciach. Chrám v Nižnom Komárniku je pravdepodobne jediná drevená sakrálna stavba na Slovensku, ktorú pomáhal realizovať profesionálny architekt. 
Na rozdiel od spomínaného starého chrámu lemkovského typu, tento chrám je už bojkovského typu, v ktorom trojdielnosť nie je zvýraznená vežami rôznej výšky (u lemkovského typu je najvyššia veža nad babincom, niekedy akoby oddelená od ostatnej konštrukcie stavby a najnižšia veža je nad hlavným oltárom). Bojkovský typ dreveného chrámu zvýrazňuje pokrytie chrámovej lode (nava). 
Chrám stojí na kamennej podmurovke. Na kupolách sú ihlanovité vežičky. Pred vchodom je tympanonom zakončený portikus s krížom a vyrezávanými stĺpmi. Je to ľudové pretvorenie klasicistického štýlu. Vnútorné zariadenie je z čias stavby chrámu. Na južnej strane oltárnej časti je malá sakristia s osobitným vchodom. Aktívnu estetickú úlohu tu majú farby (bledožltá, svetlomodrá, tmavočervená). Na výraze pridávajú aj dvojité okná a členitosť tvarov konštrukcie. Architektonickou dominantou lode je šírka oltárneho priestoru a babinca, ako aj najvyššia centrálna vežička. Všetky vežičky sú zakončené železnými kovanými krížmi. Sú pokryté plechom a až ďalšie časti šindľami. Vnútorná výzdoba je z obdobia vzniku chrámu. 
Ikonostas bol privezený pravdepodobne zo Zemplína, zrejme z Trebišova. Pochádza (podľa V. Grešlíka) asi z ikonopiseckej dielne rodiny Bohdanských z poľských Jasiel. 
Chrám v Nižnom Komárniku počas krutých frontových bojov v obci v jeseni 1944 akoby zázrakom nebol príliš poškodený. Opravili ho v roku 1946 a ďalšie veľké opravy boli v polovici šesťdesiatych rokov. V polovici 90. rokov bol čiastočne reštaurovaný apoštolský rad na ikonostase (J. Leško zo Svidníka). Zásluhou tamojšieho správcu farnosti (Mgr.J.Popovca), a s pomocou ktitorov (novodobých patrónov), rodákov, veriacich v r. 2004 a 2005 prevedená rekonštrukcia a reštauračné práce na ikonostase. 

</doc>
<doc id="254791" title="Cesta I. triedy 11 (Česko)" url="https://sk.wikipedia.org/wiki?curid=254791">
Cesta I. triedy 11 (Česko)

Cesta I. triedy 11 je česká cesta I. triedy, ktorá začína v Poděbradoch a vedie cez Hradec Králové, Třebechovice pod Orebem, Vamberk, Žamberk, Jablonné nad Orlicí, Červenou Vodu, Bludov, Šumperk, Rýmařov, Bruntál, Horní Benešov, Opavu, Ostravu, Havířov, Těrlicko a Český Těšín na hraničný priechod Mosty u Jablunkova. V úseku Český Těšín - Mosty u Jablunkova je súčasťou európskej cesty 75.
História.
Pôvodne cesta začínala v Prahe a tvorila severný ťah Praha - Hradec Králové - Ostrava - Žilina. V súvislosti s výstavbou diaľnice D11 bol pôvodný úsek cesty medzi Prahou a Poděbradmi preklasifikovaný na cestu II. triedy a prečíslovaný na II/611.

</doc>
<doc id="254844" title="Beo posvätný" url="https://sk.wikipedia.org/wiki?curid=254844">
Beo posvätný

Beo posvätný alebo škorec posvätný alebo skrátene beo (vo svojej domovine "tiong"; lat. Gracula religiosa) je stredne veľký vták divoko žijúci v Indii a juhovýchodnej Ázii. Pre svoj talent veľmi verne napodobňovať zvuky vrátane ľudského hlasu sa tiež chová ako klietkový vták.
Opis.
Škorce posvätné sú nápadné vtáky; perie je čierne s výrazným zeleným a fialovým leskom, v krídlach majú biele zrkadielka (od 3. do 9. primárnej letky), ktoré vynikajú zvlášť pri lete. Na tvárach a tyle majú holé, mäsité a jasne žlté laloky, ktorých presný tvar a umiestenie záleží na danom poddruhu, ktorých niektorí autori opisujú až 15. Silný rovný zobák je oranžový, nohy žlté. Samec a samica sú sfarbení rovnako, niektorí chovatelia sú však údajne schopní rozlíšiť ich podľa odtieňa a farebného lesku peria na hlave.
Medzi poddruhmi existujú aj rozdiely vo veľkosti, medzi chovateľmi sa preto obvykle rozlišujú tri základné typy: veľký beo (G. r. religiosa), stredný beo (G. r. intermedia) a malý beo (G. r. indica). Celková dĺžka tela veľkého bea je asi , stredný máva okolo 260 –  a malý 230 –.
Na rozdiel od ostatných vtákov tejto čeľade nechodia, ale poskakujú po vetvách.
Rozšírenie a stanoviská.
Je v mnohých poddruhoch rozšírený v južnej časti Indického subkontinentu, na Srí Lanke, južnej Číne, Mjanmarsku, Thajsku, Vietname i Malajzii a Indonézii vrátane ostrovov Sumatra a Borneo, vyskytuje sa tiež na Filipínach a Andamanských ostrovoch. Okrem toho bol človekom úspešne introdukovaný na Floridu, Havajské ostrovy, do Japonska, Portorika aj na ďalšie miesta.
Preferuje miesta s častými dažďami a vysokou vzdušnou vlhkosťou, je hojným obyvateľom džunglí, vždyzelených i vlhkých opadavých lesov, vrátane horských lesov, vyskytuje sa v nadmorských výškach od 0 do Je bežný taktiež na okrajoch lesov na kávových aj iných plantážach. Sú to výhradne stromoví vtáci.
Biológia.
Žijú v pároch (počas hniezdenia) alebo vo veľkých kŕdľoch, spravidla sa zdržujú na vrcholkoch stromov, kde hľadajú predovšetkým ovocie, najčastejšie figy, ale aj semená, hmyz alebo malé stavovce, ktorými sa živia. Jedia aj nektár. Sú to hluční vtáci, vydávajú charakteristické prenikavé klesajúce hvízdanie a iné piskľavé zvuky a svoj repertoár môže obohatiť o naučené zvuky.
Sú monogamné, hniezdia najčastejšie od apríla do júla v dutine lesných stromov, ktorú vystelú vetvičkami, listami a perím. Samice znášajú maximálne 3 modré vajíčka s hnedastými bodkami, ktoré zahrievajú obidvaja partneri. Mláďatá sa liahnu za 14 – 18 dní, za mesiac už vylietavajú z hniezda. Škorce posvätné môžu mať až tri znášky za rok.
Chov.
Škorec posvätný je populárny klietkový vták, nadaní jedinci sa naučia „rozprávať“ lepšie ako ďalší známy imitátor, papagáj žako. Najčastejšie sa chová veľký beo, o ktorého je najväčší záujem na trhu.
Minimálne rozmery klietky pre jedného vtáka sú 100x50x, na rozdiel od papagájov potrebuje beo klietku skôr širšiu než vysokú. Voliéra je samozrejme lepšia, beo chovaný v klietke potrebuje mať možnosť preletieť sa po miestnosti. Na chov beov je samozrejme nutná búdka s rozmermi minimálne 20x20x, s guľatým otvorom.
Beo je veľmi spoločenský vták, najlepšie pre jeho obrú pohodu je chov v páre, alebo by klietka mala byť umiestnená tam, kde je v kontakte so svojím majiteľom. Zároveň je potrebné myslieť na to, že škorce posvätné sú vtáky hlučné a znečisťujú svoje okolie riedkym trusom a kúskami potravy vyhadzovaných z klietky. Škodí mu aj cigaretový dym a výpary z kuchyne.
V obchodoch s potrebami pre zvieratá možno dostať špeciálne granuly pre bea aj sypkú zmes na kŕmenie hmyzožravých vtákov. Škorce posvätné milujú aj čerstvé ovocie a živý hmyz.
Ohrozenie.
Ich rozmnožovanie v zajatí nestačí pokryť pohľadávku po nich, preto ich ako mláďatá vo veľkom vyberajú z hniezd vo voľnej prírode. Ich populácia preto nezadržateľne klesá, hoci zatiaľ nie sú nijako chránený.
Poddruhy.
Škorec posvätný tvorí veľké množstvo poddruhov, koľko presne ich je, viac-menej nie je jasné a medzi rôznymi autormi nepanuje zhoda. Malý beo sa niekedy opisuje ako samostatný druh Gracula indica.
Niektoré poddruhy:

</doc>
<doc id="254867" title="Vesmírny ďalekohľad Jamesa Webba" url="https://sk.wikipedia.org/wiki?curid=254867">
Vesmírny ďalekohľad Jamesa Webba

Vesmírny ďalekohľad Jamesa Webba (skratka JWST z anglického: "James Webb Space Telescope") je plánovaný infračervený kozmický ďalekohľad. Hlavnou vedeckou úlohou má byť pozorovanie tých najvzdialenejších objektov vo vesmíre, takých ktoré presahujú vzdialenosti pozorovateľné pomocou Hubblovho vesmírneho ďalekohľadu alebo pozemných staníc. JWST je pripravovaný organizáciou NASA v spolupráci s Európskou vesmírnou agentúrou a Kanadskou kozmickou agentúrou. 
Štart ďalekohľadu je priebežne naplánovaný na 31. októbra 2021 a bude vynesený raketou Ariane 5.
Hlavné úlohy.
Primárne vedecké úlohy ďalekohľadu možno rozdeliť do štyroch hlavných skupín: 
Kvôli kombinácií červeného posunu, prachovému zahaleniu a skutočne nízkym teplotám viacerých zdrojov, ktoré sa budú študovať, musí ďalekohľad Jamesa Webba operovať v infračervených vlnových dĺžkach s rozsahom od 0,6 do 28 mikrometrov. V snahe zaistiť aby pozorovaniam nebránili infračervené emisie vyžiarené teleskopom, musí byť celé observatórium chladné, výborne tienené od Slnka tak aby mohlo dosiahnuť teplotu približne 40 kelvinov (−233,15 °C).

</doc>
<doc id="254962" title="Svrček poľný" url="https://sk.wikipedia.org/wiki?curid=254962">
Svrček poľný

Svrček poľný ("Gryllus campestris") je druh hmyzu z čeľade svrčkovité ("Gryllidae").
Opis.
Je to najväčší svrček žijúci na Slovensku, dorastá do rozmerov 2026 mm. Prevažne býva sfarbený do čierna. Výrazná guľovitá hlava a zavalitejšie valcovité telo sú prispôsobené k životu v podzemných dierach. Sluchové orgány má umiestnené na predných holeniach.Obidve pohlavia žijú v samostatných chodbách.
Samčeky počas letných nocí sedia pred chodbami a cvrlikajú pomocou predných blanitých krídel - snažia sa prilákať samice.
Samice sa vyznačujú typickým kladielkom. Svrček poľný žije v kolóniách. 
Výskyt.
Obľúbeným prostredím sú suchšie lúky a trávnaté stráne. Je rozšírený v celej strednej Európe, na niektorých miestach môže byť dosť hojný.
Ekológia.
Je veľmi plachý. Svrček poľný si v zemi vyhrabáva diery. Vydáva cvrlikavý zvuk, ktorý vzniká trením krídel. Živí sa článkonožcami a rastlinnou potravou. Samička znáša do podzemných dier relatívne veľké množstvo vajíčok. Larvy v dierach prezimujú.

</doc>
<doc id="255023" title="Nick Heidfeld" url="https://sk.wikipedia.org/wiki?curid=255023">
Nick Heidfeld

Nick Heidfeld (* 10. máj 1977, Mönchengladbach) je bývalý nemecký pilot Formuly 1. V súčasnosti jazdí za tím Rebellion Racing vo svetovom šampionáte automobilových vytrvalostných pretekov FIA World Endurance Championship a v tíme Mahindra Racing v pretekárskej sérii Formula E.
Výsledky.
1998 – 2. miesto
1999 – 1. miesto
2000 – 20. miesto
2001 – 8. miesto
2002 – 10. miesto
2003 – 14. miesto
2004 – 18. miesto
2005 – 11. miesto
2006 – 9. miesto
2007 – 5. miesto
2008 – 6. miesto
2009 – 13. miesto
2010 – 18. miesto
2011 –  11. miesto
2014–15 – 12. miesto
2015–16 – 10. miesto
2016–17 – 7. miesto
2017–18 – 11. miesto 
1999 – nedokončil (DNF)
2012 – 4. miesto
2013 – 7. miesto
2014 – 1. miesto
2015 – 10. miesto
2016 – 6. miesto
2012 – 14. miesto
2013 – 8. miesto
2014 – 10. miesto
2015 – 29. miesto
2016 – 14. miesto
2013 – 2. miesto
2017 - 22. miesto

</doc>
<doc id="255072" title="Ján Dudáš" url="https://sk.wikipedia.org/wiki?curid=255072">
Ján Dudáš

doc. Ing. Ján Dudáš, DrSc. (* 15. január 1946, Veličná) je vysokoškolský pedagóg na Technickej univerzite v Košiciach a biografista. Založil Občianske združenie "Oravapis" na zachovanie kultúrnych hodnôt.
Popieranie holokaustu.
Dudáš je trestne stíhaný vo veci „zločinu výroby extrémistického materiálu, zločinu rozširovania extrémistického materiálu a prečinu popierania a schvaľovania holokaustu“. Dudáš napísal otvorený list riaditeľovi Múzea holokaustu v Seredi, v ktorom sa vyjadril, že "pojem holokaust v Seredi je mytológia v rozpore so skutočnosťou" a "skutočné utrpenie židov i nežidov reprezentuje vedecké dielo Germara Rudolfa, Prednášky o holokauste". Germar Rudolf je nemecký chemik, odsúdený popierač holokaustu. 15. marca 2007 ho Mannheimský súd odsúdil na dva a pol roka za podnecovanie k nenávisti, znevažovanie mŕtvych a ohováranie. "Prednášky o holokauste" mu skonfiškovali a zničili. Taktiež prišiel o €21,000 - zisk z predaja tejto knihy.

</doc>
<doc id="255090" title="Michal Shejbal" url="https://sk.wikipedia.org/wiki?curid=255090">
Michal Shejbal

Michal Shejbal (* 23. január 1985, Košice) je slovenský hádzanársky reprezentant, ktorý hráva na poste brankára. V súčasnosti je bez klubu. Krátko pred koncom roka 2008 s ním jeho vtedajší zamestnávateľ, nemecký klub TUSEM Essen, rozviazal zmluvu. Jeho otec Jiří hrával tiež hádzanú a bol reprezentačným brankárom Československa.
Prvý reprezentačný zápas odohral proti Švajčiarsku v roku 2007. Bol v nominácii aj pre Majstrovstvá Európy 2008 a takisto aj v slovenskom tíme pre Majstrovstvá sveta 2009.

</doc>
<doc id="255508" title="Neomycín" url="https://sk.wikipedia.org/wiki?curid=255508">
Neomycín

Neomycín je aminoglykosidové antibiotikum používané povrchovou aplikáciou formou krémov alebo očných kvapiek. 
Podobne ako iné aminoglykosidy má výbornú účinnosť proti gramnegatívnym baktériam a čiastočnú proti grampozitívnym baktériam. Je pre človeka relatívne toxický a veľa ľudí má naň alergiu. Lekári často odporúčajú používať antibiotické masti bez neomycínu.
Dejiny.
Neomycín objavil v roku 1949 mikrobiolóog Selman Abraham Waksman so svojím študentom Hubertom Lechevalierom na Rutgers University. Prirodzene ho produkuje baktéria "Streptomyces fradiae".

</doc>
<doc id="255553" title="Radoslav Antl" url="https://sk.wikipedia.org/wiki?curid=255553">
Radoslav Antl

Radoslav Antl (* 2. marec 1978, Košice-Šaca) je slovenský hádzanársky reprezentant, ktorý hral za slovenský klub Tatran Prešov. Hrá na poste ľavého krídelníka. V roku 2006 získal po prvýkrát v kariére ocenenie "Najlepší hádzanár Slovenska", ktoré zopakoval v roku 2014. V minulosti hrával za kluby Tatran Prešov či švajčiarsky klub GC Amicitia Zürich.
Zúčastnil sa Majstrovstiev Európy v roku 2006, 2008 a aj 2012. Dvojnásobnú účasť si pripísal aj na majstrovstvách sveta. Dvakrát sa v kariére dostal do 50-ky najlepších strelcov v hádzanárskej lige majstrov, vždy v drese Prešova. V sezóne 2004/05 vsietil 43 gólov a skončil na 25. mieste a v sezóne 2010/11 58 gólov, čo znamenalo 22. miesto.

</doc>
<doc id="255611" title="Andorra" url="https://sk.wikipedia.org/wiki?curid=255611">
Andorra

Andorra, dlhý tvar Andorrské kniežatstvo, je kniežatstvo v Pyrenejách medzi Francúzskom a Španielskom, ktoré ho aj z časti spoločne spravujú. Na čele štátu stojí francúzsky prezident spolu s biskupom zo španielskeho Seo de Urguel.
Obyvateľstvo tvoria Katalánci a Španieli. Hospodárstvo je slabo rozvinuté, hlavné príjmy plynú z cestovného ruchu.
Dejiny.
Dejiny malého pyrenejského štátu Andorra poznamenala jeho poloha na hraniciach Francúzska a Španielska – od roku 1278 spravujú krajinu obidva tieto štáty spoločne. Štátne zriadenie je založené na dodnes platnej dohode medzi španielskym biskupom zo Seo de Urgel a francúzskym grófom z Foix, ktorí si roku 1278 rozdelili ochrannú moc nad krajinou. Práva francúzskeho grófa prešli neskôr na francúzskeho kráľa a z neho na Francúzsku republiku. Obidvaja suveréni uplatňujú svoje práva prostredníctvom správcov, ktorí majú titul vikár – prefekta francúzskeho departementu Východné Pyreneje a civilného guvernéra španielskej provincie Lerida, na ktorého prešli práva biskupa zo Seo de Urgel. Ako prvý francúzsky suverén navštívil Andorru roku 1967 Charles de Gaulle.
Generálnu radu, ktorá prvýkrát zasadla roku 1868, volí na štyri roky 625 hláv rodín oprávnených voliť. Rada, ktorá je v postavení parlamentu, síce nemá zákonodarnú moc, neurčitá formulácia ústavy jej však umožnila získať stále viac kompetencií.
Zavedenie všeobecného hlasovacieho práva roku 1970 a prijatie ústavy roku 1981 verejný život v krajine výrazne spolitizovali. V referende 14. marca 1993 bola schválená nová ústava, podľa ktorej sa má krajina stať plne nezávislým štátom.
Ústava umožní po siedmich storočiach feudálnej vlády zaviesť v krajine demokraciu. Krajina žije predovšetkým z cestovného ruchu, po zmene zákona z augusta 1983 však už nie je bankovým a daňovým rajom. Po referende roku 1993 krajina získala štatút suverénneho kniežatstva s vlastnou ústavou. Od roku 1993 je členom OSN. Roku 1994 sa Andorrské kniežatstvo stalo 33. členom Rady Európy.
Štátne zriadenie.
Starý feudálny systém bol modifikovaný v roku 1993, keď Andorrčania 14. marca v referende schválili prvú písanú ústavu. Od 4. mája 1993 je Andorra parlamentnou demokraciou, v ktorej titulárnymi hlavami štátu zostávajú francúzsky prezident a španielsky biskup zo Séo de Urgell, ktorých ale zastupujú miestni zástupcovia.
Ženy v Andorre získali volebné právo až v roku 1970.
Andorra nemá armádu.
Administratívne rozdelenie.
7 okrskov ("parroquies"; jednotné číslo: "parroquia"):
Andorra la Vella, Canillo, Encamp, La Massana, Escaldes-Engordany, Ordino, Sant Julià de Lòria
Ekonomika.
Hoci Andorra nie je oficiálne členom Európskej únie, je súčasťou colnej únie EU. Pre obchod s priemyslovými výrobkami je považovaná za člena EU, pre obchod s poľnohospodárskymi výrobkami za nečlena.
Hlavným zdrojom príjmov je turistický ruch. Ľudia zo Španielska a Francúzska ju využívajú k nákupu tovaru bez dane. Ročne navštívi Andorru asi 8 miliónov turistov.
Neplatia sa tu žiadne dane z príjmov iba štvorpercentná daň z pridanej hodnoty, čo pomáha v rozvoji bánk a zakladaní sídel zahraničných firiem.
Priemysel je tu veľmi slabo rozvinutý. Hlavná je ťažba nerastných surovín, najmä železnej rudy, rúd obsahujúcich olovo, ťažba mramoru a granitu.
V poľnohospodárstve je zamestnané iba 1 % obyvateľov, hlavným odvetvím je chov oviec.
V dávnejších dobách sa v Andorre platilo španielskymi pesetami i francúzskymi frankmi. So zavedením eura v oboch krajinách sa zjednodušilo platenie i v Andorre. Od roku 2002 sa teda platí eurom.
Prírodné pomery.
Andorra leží vo východnej časti Pyrenejí a je obklopená vysokými horami. Z nich je najvyššou Coma Pedrosa (). Údolím rieky Valira prebieha hranica so Španielskom. Takmer polovica krajiny leží v polohách na hranici zalesnenia, iba na juhu je niekoľko málo oblastí položených nižšie než Na zalesnených svahoch prevažuje čierna borovica.
Podnebie je podobné ako v okolitých krajinách, iba vďaka veľkým nadmorským výškam je v zime viac snehu a sú chladnejšie letá.
Obyvateľstvo.
33 % obyvateľov sú Andorčania patriaci medzi Kataláncov. Jediným úradným jazykom je katalánčina, ale vo veľkom rozsahu sa používa aj španielčina a francúzština.

</doc>
<doc id="255631" title="Železničná stanica Košice" url="https://sk.wikipedia.org/wiki?curid=255631">
Železničná stanica Košice

Železničná stanica Košice (počas krátkeho obdobia Košice hlavná stanica) je najdôležitejšou železničnou stanicou mesta Košice. Patrí medzi najmodernejšie železničné stanice na Slovensku.
Nachádza sa vo východnej časti širšieho centra mesta a slúži železničnej doprave od 14. augusta 1860, kedy bola sprevádzkovaná trať z Miskolca. Neskôr pribudla trať do Prešova (napojenie na Prešovsko-tarnovskú železnicu), Košicko-bohumínska železnica do Žiliny a Čiernej nad Tisou. Od roku 1896 vedie z Košíc trať aj do Turne nad Bodvou a po dobudovaní Jablonovského tunela vznikla v roku 1955 južná trasa do Zvolena.
Z Košíc jazdia štátni dopravcovia Železničná spoločnosť Slovensko, České dráhy, maďarské železnice MÁV a súkromné spoločnosti RegioJet a LeoExpress. Okrem štandardných prímestských liniek sa z Košíc dá cestovať priamo do Budapešti, Viedne, Prahy a Bratislavy.
História.
V roku 1857, pred príchodom cisára Františka Jozefa I. s manželkou cisárovnou Alžbetou, upravilo mesto celú plochu vtedajších mestských lúk, zároveň vybudovalo množstvo ciest a taktiež postavilo dobový pavilón vo švajčiarskom štýle. K výstavbe železničnej stanice v roku 1859 prispelo mesto tým, že predmetné rozsiahle lúky darovalo "Potiskej železnici". Táto skutočnosť výrazne pomohla k výstavbe okolitých železníc a prepojeniu samotných Košíc s mestami Uhorska. V priebehu rokov 1859 – 1860 tu bola vybudovaná prvá trať spájajúca Košice s Miškovcom. Testovacia jazda sa uskutočnila 5. júla 1860 a od 14. augusta začali premávať pravidelné vlaky. Stanici dominoval blok dvoch prevádzkových budov, ktoré boli navzájom spojené centrálnou dvoranou. Okolie stanice pozostávalo z vodárenskej veže, remíz a výhrevní pre osobné vagóny, žeriavov, skladišťa, prijímacej budovy a nástupíšť, ktoré boli zastrešené drevenou konštrukciou. Konštrukcia zhorela v roku 1908.
V roku 1886 pribudla pri stanici budova pošty a v roku 1891 bola upravená centrálna staničná budova. Starú budovu nahradila nová, navrhnutá v štýle francúzskej novorenesancie. Za projektom stál budapeštiansky architekt Jozef Hubert. V roku 1967 začala výstavba ďalšej novej stanice podľa návrhu Ota Žiaka. Nová stanicu stavali "Košické pozemné stavby" a stála 90 miliónov korún. Otvorená bola 29. decembra 1973 a verejnosti slúžila až do roku 2011, kedy začala komplexná rekonštrukcia.
Modernizácia.
Rekonštrukcia stanice do dnešnej podoby začala v auguste 2011 a ukončená bola v roku 2016. Rekonštrukciou vzniklo v priestoroch stanice nákupné centrum, ktoré má 31 prevádzok. V roku 2011 bol kvôli Majstrovstvám sveta v ľadovom hokeji 2011 zrevitalizovaný aj predstaničný priestor.
Rekonštrukcia stanice zahŕňala:
Architektom novej stanice sa stal Róbert Zvara. Rekonštrukcia v réžii súkromnej spoločnosti bola ukončená v roku 2016 a obsahovala vybudovanie obchodov, reštaurácií a ďalších služieb. Železničná spoločnosť Slovensko získala vynovené zákaznícke centrum a nachádza sa tu výkonné pracovisko sekcie riadenia dopravy Železníc Slovenskej republiky – Oblastného riaditeľstva Košice.
Od roku 2019 má ŽSR zámer zrekonštruovať aj nástupištia a koľaje. Rekonštrukciou by mali prejsť nástupištia číslo 1, 2 a 3 a zároveň by malo prísť ku komplexnej rekonštrukcii železničného zvršku koľaje 1b, respektíve 3b a obnove koľají č. 1, 3a, 5, 6, 7, 8, 9 a 11.
Spoje.
Na stanici zastavujú vlaky všetkých vnútroštátnych a medzinárodných kategórii (Os, R, RR, REX, EC, EN, IC, SC). Pre väčšinu vnútroštátnych vlakových liniek je stanica koncovou alebo východzou stanicou.
Vnútroštátna doprava.
Z košickej stanice odchádzajú diaľkové vnútroštátne vlaky na nasledujúce smery:
Medzinárodná doprava.
Medzinárodná doprava je poskytovaná štátnou spoločnosťou ZSSK (asistencia – České dráhy a MÁV) a súkromnými spoločnosťami RegioJet a LeoExpres. Z košickej stanice odchádzajú medzinárodné vlaky na nasledujúce smery:

</doc>
<doc id="255714" title="Motorová píla" url="https://sk.wikipedia.org/wiki?curid=255714">
Motorová píla

Motorová píla je píla poháňaná motorom. Môže byť poháňaná benzínovým alebo elektrickým motorom. Na rezanie slúži ostrá reťaz, ktorá je umiestnená na vodiacej lište.
Konštrukcia.
Skladá sa z motora, reťaze, vodiacej lišty, spojky, rukoväte a z bezpečnostných prvkov (bezpečnostná brzda, protispínač, protivibračný prvok). Pri jej používaní sa musia používať ochranné prvky ako okuliare a pre veľkú hlučnosť aj chrániče sluchu. Jej používanie je nebezpečné, pretože reťaz je odhalená a môže spôsobiť rozsiahle zranenia až po amputáciu končatiny.
Profesionálne píly pre lesníkov a tesárov sú zvyčajne vybavené spaľovacím motorom, píly pre drobné domáce použitie (hobby), alebo pre špecifické profesionálnej práce používajú elektromotor a sú poháňané z elektrickej siete. Profesionálne píly majú obsah motora od 50 do cca 130 cm³, píly strednej kategórie (nazývané farmárske) používajú motory s obsahom do 60 cm³. Motorové píly sa ďalej medzi sebou líšia dĺžkou reťazové lišty, ktorá sa volí podľa zručnosti pracovníka, a požadovanej produktivity práce. Pre bežnú činnosť sa používajú lišty s dĺžkou do 40 cm, práca s dlhšou lištou je už pre neprofesionála únavná a neproduktívna. Medzi najznámejších výrobcov týchto píl patrí Stihl, Husqvarna - Jonsered, Makita - DOLMAR, McCulloch atď.
Využitie.
Z histórie vieme, že motorová píla sa v 18. storočí používala pri pôrode. Do vtedy používali nôž, no dvaja škótsky doktori vymysleli reťazovú pílu. Keď bolo dieťa príliš veľké, žene odrezali kus z panvy aby mohli dieťa vybrať. 
Teraz sa používa sa najmä v lesníctve na ťažbu dreva, v záhradníctve a stavebníctve (tesárske konštrukcie, krov), ale napríklad aj v umení (drevené sochy).
Hasiči používajú motorovú pílu na rezanie drevených predmetov alebo stromov. Využíva sa najmä pri záchranných prácach ako sú víchrice, lavíny a pod. alebo na pomoc pri vytvorení protipožiarnych zábran pri rozsiahlych lesných požiaroch.

</doc>
<doc id="255758" title="Kontinentálny pohár v ľadovom hokeji" url="https://sk.wikipedia.org/wiki?curid=255758">
Kontinentálny pohár v ľadovom hokeji

Kontinentálny pohár v ľadovom hokeji je hokejový turnaj európskych klubov organizovaný Medzinárodnou hokejovou federáciou, nadväzujúci na Európsky pohár majstrov. Jeho prvý ročník sa uskutočnil v sezóne 1997/98 a bol určený pre tímy z krajín, ktoré nemali zástupcov v Európskej hokejovej lige.
V úvodnej sezóne sa pohára zúčastnilo 42 klubov z 26 krajín, ďalšie dva roky to už bolo 48 tímov. V sezóne 2000/01 bola zrušená Európska hokejová liga a Kontinentálny pohár sa na nasledujúce štyri sezóny stal jedinou európskou hokejovou pohárovou súťažou. Formát sa nezmenil, klesol však počet tímov na 36. Od sezóny 2004/05 je pohár určený pre tímy z krajín, ktoré nepatria do prvej šestky európskych krajín podľa svetového rebríčka IIHF.
Turnaj sa skladá z troch kvalifikačných kôl, ktoré sa hrajú od septembra do novembra a januárového finále (v prvých troch ročníkoch sa finále hralo už koncom decembra). Kvalifikačné kolá sa hrajú v jednotlivých skupinách, ktorých víťazi postupujú do nasledujúceho kola. Do každej skupiny sú okrem postupujúcich nasadené ďalšie tímy podľa rebríčka krajín IIHF, samozrejmosťou je účasť hostiteľa kvalifikačnej skupiny.

</doc>
<doc id="255888" title="Jana Kocianová" url="https://sk.wikipedia.org/wiki?curid=255888">
Jana Kocianová

Jana Kocianová (* 8. jún 1946, Šaštín-Stráže† 23. september 2018) bola slovenská speváčka. Získala tri Zlaté a jednu Striebornú Bratislavskú lýru. Jej manželom bol takmer 50 rokov perkusionista a bubeník Josef Škvařil.
Zo života.
Kocianová sa narodila v roku 1946 v Šaštíne. Keďže rodičia jej umeleckú kariéru neschvaľovali, začala po maturite študovať na Farmaceutickej a Pedagogickej fakulte Univerzity Komenského v Bratislave.
V roku 1968 zvíťazila s Gershwinovou skladbou "Summertime" v televíznej súťaži "Zlatá kamera". V rokoch 19691971 vystupovala ako sólistka v Nemecku s Orchestrom Jerryho Schejbala. V roku 1971 sa presadila s hitom "Hádam kadiaľ ísť" (slovenská verzia slávneho hitu "Where do I Begin?" od amerického speváka Andyho Williamsa. Od roku 1973 vystupovala s Karlom Gottom. 
Neskôr vytvorila vlastný koncertný program s dvojicou "Lasica + Satinský" a podarilo sa jej presadiť, aby táto obľúbená humoristická dvojica mohla opätovne verejne vystupovať. Program mal viac ako 200 repríz po celom Československu. 
Bola všestrannou speváčkou a úspešne zvládala viaceré hudobné žánre ako jazz, beat či folk. Pamätné sú jej nahrávky cigánskej hudby s Antonínom Gondolánom.
V roku 2017 vydala so spisovateľkou Marikou Studeničovou životopisnú knihu "Jana Kocianová – Zahoď starosti".
Zomrela v septembri 2018 po boji s rakovinou. Jej posledným miestom odpočinku sa stal historický Ondrejský cintorín v Bratislave.

</doc>
<doc id="255904" title="Eva Máziková" url="https://sk.wikipedia.org/wiki?curid=255904">
Eva Máziková

Eva Máziková (* 29. október 1949, Bratislava) je slovenská speváčka pochádzajúca z Galanty.
Životopis.
Po maturite na Gymnáziu Metodova začala študovať na právnickej fakulte, neskôr však štúdium po dvoch rokoch prerušila, pretože sa chcela venovať sľubne sa vyvíjajúcej speváckej kariére. K štúdiu práva sa už nevrátila, ale v Nemecku vyštudovala trojročnú školu na Fakulte lekárskej kozmetiky. Do povedomia sa dostala po účinkovaní v súťaži Zlatá kamera v roku 1967, ktorú vyhrala pesničkou od Heleny Vondráčkovej – Chytila jsem na pasece motýlka. 
Začala sa objavovať na mnohých festivaloch ako napríklad Detvianska ruža a Oravské synkopy. Vydala sa i na medzinárodné turné po Nemecku, kde spievala s kapelou Braňa Hronca. 
V roku 1971 sa umiestnila ako druhá v súťaži Bratislavská lýra, ktorú sa jej v nasledujúcom roku podarilo vyhrať. 
Prvý album nahrala v roku 1972 – Stratil sa mi bumerang. 
Počas speváckej kariéry sa objavila aj vo filme Pacho, hybský zbojník v postave Hanky a vo filme Medený gombík. 
V súčasnosti žije v Bavorsku so svojím manželom Petrom.

</doc>
<doc id="255907" title="Vilmos Apor" url="https://sk.wikipedia.org/wiki?curid=255907">
Vilmos Apor

Blahoslavený barón Vilmos Apor (* 29. februára 1892, Sighişoara ("Segesvár"), dnešné Rumunsko – † 2. apríla 1945, Győr, Maďarsko) bol maďarský šľachtic, rímskokatolícky duchovný a mučeník, rábsky (győrsky) biskup (1941 – 1947). Ako biskupské heslo si zvolil: "Crux firmat mitem, mitigat fortem." 
Bol veľkým odporcom prenasledovania Židov v Maďarsku a všemožne im pomáhal. Bol zavraždený sovietskymi vojakmi, keď im bránil v znásilnení žien, ktorým poskytol azyl vo svojej rezidencii. Pápež Ján Pavol II. ho roku 1997 vyhlásil za blahoslaveného.

</doc>
<doc id="256020" title="Vrabec poľný" url="https://sk.wikipedia.org/wiki?curid=256020">
Vrabec poľný

Vrabec poľný ("Passer montanus") je vták z čeľade vrabcovité ("Passeridae"). Je jedným z najrozšírenejších vtákov Európy. Hniezdi aj zimuje na väčšine územia Slovenska, obýva najmä poľnohospodárske oblasti do . Podľa Medzinárodnej únie na ochranu prírody a prírodných zdrojov vrabec poľný patrí medzi najmenej ohrozené druhy, trend celkovej populácie je klesajúci, v Európe stavy v rokoch 19802013 mierne poklesli.
Opis.
Vrabec poľný má dĺžku približne . Od ostatných vtákov čeľade vrabcovité, napr. od vrabca domového ho možno spoľahlivo rozoznať podľa temena a záhlavia orechovohnedej farby a čiernej škvrny na bielych lícach. Má malý podbradník čiernej farby, na bokoch krku biely golier. Vrchná strana tela je hnedej farby s čiernymi škvrnami, trtáč žltkastohnedý, chvost i krídla hnedé (krídla s dvomi tenkými bielymi pásikmi). Spodná strana tela je belavá, chvosta okrová. Obe pohlavia vrabca poľného sa podobajú; samica zvykne byť trochu svetlejšia. Na jeseň vytvárajú vrabce početné kŕdle, v ktorých prezimujú spolu s vrabcami domovými, pinkami, príp. inými druhmi.
Hlas.
Vrabec poľný sa ozýva vysokým volaním „čip-čip“, za letu „tek-tek“, spieva rýchlym čvirikaním.
Rozšírenie.
Vrabec poľný prirodzene obýva väčšinu Európy a Ázie, okrem ich najsevernejších častí. Človekom však bol dovezený aj do Severnej Ameriky a Austrálie.
V rámci oblasti vrabce poľné obývajú najmä mierne zalesnené a poľnohospodárske plochy – porasty medzi poľami, kroviny a lesíky alebo záhrady na okrajoch dedín. Vrabce poľné sú prevažne stále vtáky, ale niektoré severské populácie zimujú na juhu.
Výskyt a stav na Slovensku.
Je to stály druh, mimo hniezdnej doby sa vo väčších kŕdľoch potuluje v širšom okolí hniezdiska. V zime sa takisto vyskytuje skoro na celom území Slovenska, len z najvyšších polôh sa stiahne dole.
Odhadovaný počet hniezdiacich párov je 300 000 – 600 000, zimujúcich jedincov 800 000 – 1 500 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Biotop.
Vrabec poľný žije v kultúrnej krajine, na okrajoch lesov a parkov, pozdĺž ciest, vo vetrolamoch a sadoch, v mestách obýva cintoríny.
Hniezdenie.
Vrabce poľné hniezdia jednotlivo alebo v kolóniách, pričom hniezda (voľná hŕba stebiel s bočným vchodom, vystlané perím) si stavajú hlavne v dutinách a vtáčích búdkach. Vrabce hniezdia dvakrát ročne od apríla do júla. Samica znáša zväčša 56 vajec, z ktorých sa za 1214 dní vyliahnu mláďatá. Jeden samec môže hniezdiť aj s viacerými samicami naraz a teda zháňať potravu pre viacero mláďat súčasne. Pár používa zvyčajne rovnakú dutinu, pričom v hniezde prespáva aj mimo obdobia hniezdenia.
Potrava.
Živí sa hmyzom, ktorým kŕmi najmä mláďatá, semenami tráv, bylín, vyhľadávajú obilniny, konope, slnečnicu, konzumujú aj ovocie a prehľadávajú odpadky.
Význam v prírode.
Vrabce poľné zastupujú významné miesto v ekosystéme krajiny. Sú likvidátormi nežiaduceho hmyzu, čím pomáhajú pestovateľom v ovocných sadoch a záhradách. Navyše sa vrabce poľné neživia ovocím, takže nehrozí poškodenie úrody. Na Slovensku sú už chránené, a taktiež v niektorých krajinách pripravujú opatrenia na ich zachovanie, pretože sa stav vrabčej populácie znížil po hromadnom používaní pesticídov v poľnohospodárskej výrobe.
Ochrana.
Je zákonom chránená, spoločenská hodnota je 50 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). 

</doc>
<doc id="256021" title="Joanne Woodwardová" url="https://sk.wikipedia.org/wiki?curid=256021">
Joanne Woodwardová

Joanne Woodwardová (* 27. február 1930, Thomasville, Georgia, USA) je americká herečka.
Život.
Jej matka ako filmový fanúšik ju podporovala v rozhodnutí byť herečkou. 
Po štúdiu drámy na Louisiana State University pokračovala v New Yorku u Sanforda Meisnera. Prvú úlohu na Broadwayi dostala v roku 1952 a v roku 1955 debutovala vo filme "Count Three a Pray". V roku 1958 získala Oscara v kategórii najlepšia herečka v hlavnej úlohe za postavu Evy White vo filme snímku "The Three Faces of Eve" (1957). Za túto úlohu dostala aj Zlatý glóbus a bola nominovaná na cenu BAFTA. 
Vo filme "Dlhé horúce leto" (The Long, Hot Summer) (1957) sa pred kamerou stretla s Paulom Newmanom a v januári roku 1958 sa zosobášili. Aj v ďalších rokoch niekoľkokrát spoločne úspešne spolupracovali - "Rachel, Rachel" (1968), "Stanica WUSA" (1970), "The Effect of Gamma Rays on Man-in-the-Moon Marigolds"(1972), "The Drowning Pool" (1975),"The Shadow Box" TV (1980), "Harry a syn" (1984), "The Glass Menagerie" (1987), "Pán a pani Bridgovci" (1990), "Empire Falls" TV (2005). 
Počas svojej dlhoročnej úspešnej divadelnej, filmovej a televíznej kariéry dostala alebo bola nominovaná na viac ako 40 rôznych
cien a ocenení vrátane Oscara, Zlatého glóbusu, BAFTA a Emmy. V roku 1960 dostala ako prvá herečka hviezdu na hollywoodskom chodníku slávy.
Jej najobľúbenejší herci sú Bette Davisová, Katharine Hepburnová, Vivien Leighová, Laurence Olivier, John Garfield a Clark Gable, 
obľúbené filmy "Odviate vetrom" (Gone with the Wind) (1939), "Wuthering Heights" (1939), "The Philadelphia Story" (1940) a "Jezebel" (1938). 
V šťastnom manželstve so slávnym hercom Paulom Newmanom, ktoré trvalo nielen pre Hollywood výnimočných 50 rokov do smrti Paula Newmana v septembri 2008, sa im narodili tri dcéry - Elinor Teresa v roku 1959, Melissa v roku 1961 a Claire v roku 1965.
V poslednej dobe sa venuje najmä charitatívnej činnosti.

</doc>
<doc id="256058" title="Obchodný zákonník (Slovensko)" url="https://sk.wikipedia.org/wiki?curid=256058">
Obchodný zákonník (Slovensko)

Zákon z 5. novembra 1991 Obchodný zákonník (iné názvy: zákon č. 513/1991 Zb. Obchodný zákonník, Obchodný zákonník č. 513/1991 Zb., Obchodný zákonník) je názov obchodného zákonníka platného na Slovensku. Účinný je od 1. 1. 1992, odvtedy prešiel početnými novelizáciami.
Obsahuje právnu úpravu najmä: podnikania a inštitútov s ním spojených, podnikateľov, obchodných spoločností a postupov pri ich zakladaní, obchodno-právnych vzťahov a podmienok ich vzniku, existencie, zmeny, zániku, zodpovednosti za porušovanie.
Štruktúra obchodného zákonníka.
Obchodný zákonník sa skladá zo štyroch častí, desiatich hláv a 775 paragrafov. 
Plánovaná novela.
Vládny návrhu novely, ktorá by mala platiť od 1.12.2013, obsahuje o.i. nasledovné :

</doc>
<doc id="256096" title="Joseph Achille Le Bel" url="https://sk.wikipedia.org/wiki?curid=256096">
Joseph Achille Le Bel

Joseph Achille Le Bel (* 21. január 1847, Merkwiller-Pechelbronn, Francúzsko – † 6. august 1930, Paríž) bol francúzsky chemik.
Preslávil sa prácou v oblasti stereochémii. Študoval na École Polytechnique v Paríži, neskôr sa stal asistentom Charlesa Wurtza v Sorbonne. V roku 1874 oznámil svoju teóriu vysvetlenia vzťahu medzi molekulárnou štruktúrou a optickou aktivitou, ktorá viedla ku založeniu vedného odboru stereochémia, zaoberajúcou sa priestorového usporiadania atómov v molekule. Táto hypotéza bola podporená holandským fyzikálnym chemikom van 't Hoffom. V roku 1929 Le Bel napísal "Cosmologie Rationelle".

</doc>
<doc id="256262" title="Slovenské národné hokejové mužstvo hráčov do 20 rokov" url="https://sk.wikipedia.org/wiki?curid=256262">
Slovenské národné hokejové mužstvo hráčov do 20 rokov

Slovenské národné hokejové mužstvo hráčov do 20 rokov je národné mužstvo, ktoré reprezentuje Slovensko na majstrovstvách sveta v ľadovom hokeji hráčov do 20 rokov.
Úspechy.
Majstrovstvá sveta
Projekt "SR 20" v Extralige.
V sezóne 2007/2008 bol spustený projekt pod názvom "SR 20 v Extralige". Slovenské národné hokejové mužstvo hráčov do 20 rokov hralo s tímami v Slovnaft extralige. Síce tomuto tímu patrila zväčša posledná priečka, vypadúť nemohlo, nakoľko malo imunitu. Aj keď boli poslední, získali však nenahraditeľné skúsenosti a zohratosť, ktorú využili na majstrovstvách sveta "U20" 2009, kde získali skvelé 4. miesto. V Extralige budú pôsobiť aj cez sezónu 2009/10, rovnako, ako aj cez sezónu 2008/09 pod názvom HK Orange 20.
Po úspechu v roku 2009 na MS boli do zámoria draftovaní títo hráči:
Richard Pánik,
Tomáš Tatar,
Jaroslav Janus,
Marek Viedenský,
Radoslav Illo.
Reprezentační rekordéri.
"Tabuľky sú aktuálne k 6.1.2015."
Externé odkazy.
Štatistiky reprezentácie do 20 rokov na serveri Elite Prospects. 

</doc>
<doc id="256430" title="V dolinách" url="https://sk.wikipedia.org/wiki?curid=256430">
V dolinách

„V dolinách“ alebo aj „V slovenských dolinách“ je pieseň, ktorú naspieval Karol Duchoň v roku 1976. Autorsky sa na piesni podieľali Peter Hanzely, ktorý zložil hudbu a text napísal Ľuboš Zeman.
Coververzie piesne.
Známou coververziou piesne „V dolinách“ je coververzia od skupiny Desmod, ktorá ju v roku 2006 naspievala na svoj album "Uhol pohľadu". Ďalšie coververzie napríklad naspieval Martin Jakubec, Ján Hruška alebo Peter Bažík (Hit storočia).
Spor.
V roku 2006 spevák Ivan Tásler, na odovzdávaní ocenení televízie Markíza – TOM 2006 zaspieval pozmenený text piesne „V dolinách“ (ktorý prepísal Vlado Krausz). Urobil to bez súhlasu autora textu piesne Ľuboša Zemana, ktorý mu na to nedal povolenie už pred pár rokmi ako ju zaspieval na TOMovi 2006. Ľuboš Zeman nesúhlasil s pretvorením textu., ktorý úplne zmenil myšlienku jeho pôvodného textu hitu „V slovenských dolinách“ a podal žalobu.

</doc>
<doc id="256448" title="Juraj IV. (Spojené kráľovstvo)" url="https://sk.wikipedia.org/wiki?curid=256448">
Juraj IV. (Spojené kráľovstvo)

Juraj IV. (George Augustus Frederick; * 12. august 1762, Londýn, Spojené kráľovstvo – † 26. jún 1830, Windsor) bol kráľ Spojeného kráľovstva Veľkej Británie a Írska a kráľ Hannoveru od 29. januára 1820 do svojej smrti v roku 1830. Vládol však už od roku 1811 ako regent za svojho otca trpiaceho porfýriou. 
Bol najstarším dieťaťom kráľa Juraja III. a kráľovnej Šarloty. Viedol extravagantný životný štýl, ktorý prispel k móde éry regentstva. Bol patrónom nových foriem voľného času, štýlu a vkusu. Poveril Johna Nasha, aby postavil Kráľovský pavilón v Brightone a prestaval Buckinghamský palác, a Sira Jeffryho Wyatvilla poveril prestavbou hradu Windsor. 
Životopis.
Bol najstarším dieťaťom kráľa Juraja III. (1738 – 1820) a jeho manželky Sofie Šarloty von Mecklenburg-Strelitz (1744 – 1818).
Bol veľmi neobľúbený pre svoju arogantnú povahu, zhýralý život i konzervatívne politické zameranie. V roku 1785 uzavrel tajne manželstvo s dvakrát ovdovelou katolíčkou Marie Fitzherbertovou, palác však toto manželstvo vyhlásil za neplatné. Princ z Walesu mal veľké dlhy, ale jeho otec ich bol ochotný zaplatiť len pod podmienkou, že sa ožení so svojou sesternicou Karolínou Brunšvicko-wolfenbüttelskou. V roku 1795 sa princ podvolil a oženil sa, ale manželstvo sa už po roku rozpadlo. Krátko po narodení dcéry Šarloty Augusty začal Juraj žiť oddelene od svojej manželky a v roku 1799 obnovil vzťah s Máriou Fitzherbertovou, ktorý definitívne ukončil v roku 1807, kedy sa jeho novou favoritkou stala markíza Izabela Anna z Hertfordu. 
V roku 1820 vyvolal veľký rozruch jeho pokus o oficiálne zrušenie manželstva s Karolínou parlamentom. Veľká časť verejnosti bola na strane kráľovnej. Nenávisť kráľa k jeho manželke bola taká veľká, že nebola nikdy korunovaná, a dokonca jej ani neumožnil účasť na jeho korunovácii, ale dôvody tejto nenávisti sú dodnes neznáme.
Pre svoju márnotratnosť, hráčsku vášeň, aféry i postavu – v roku 1797 vážil 111 kíl a v roku 1824 bol obvod jeho pása  – bol častým a obľúbeným cieľom britskej tlače i karikaturistov.
Deti.
Z manželstva s Karolínou Brunšvicko-wolfenbüttelskou (* 1768 – † 1821) sa narodilo jediné dieťa:
Pretože kráľ Juraj IV. nemal žiadnych potomkov, princezná z Walesu zomrela pri pôrode mŕtveho syna, stal sa kráľom jeho brat Viliam IV.

</doc>
<doc id="256498" title="Saamovia" url="https://sk.wikipedia.org/wiki?curid=256498">
Saamovia

Saamovia alebo zriedkavejšie Sámovia alebo staršie Laponci sú najstaršia etnická skupina žijúca v Laponsku, v oblasti, do ktorej sa počíta severná Škandinávia (severné Nórsko a Švédsko), Fínsko a ruský polostrov Kola, tzn. stredná Škandinávia a Severná Kalota. Hovoria saamskymi jazykmi, ktoré patria medzi ugrofínske jazyky, resp. uralské jazyky.
Celkovo v Laponsku žije asi pol milióna ľudí a desatinu tamojšieho obyvateľstva tvoria Saamovia. 
Pred 4000 rokmi obývali aj južnejšie časti Škandinávskeho polostrova, ale inými etnikami boli postupne vytlačení do nehostinnejších oblastí.
V minulosti sa živili hlavne rybolovom, chovom sobov a lovom zveri, s umelým chovom sobov začali v 17.storočí. Žili nomádskym spôsobom života, v podstate putujú spolu so sobmi. 
Saamovia sú veľmi zruční v remeslách, vedia umelecky spracovávať kožu, drevo či rohovinu. K ich unikátnej kultúre patrí "joik."

</doc>
<doc id="256535" title="Lafranconiho palác" url="https://sk.wikipedia.org/wiki?curid=256535">
Lafranconiho palác

Lafranconiho palác (menej vhodný názov: "Lanfranconiho palác") je neorenesančný reprezentačný meštiansky bytový dom v Bratislave v Starom Meste, na rohu na Námestí Ľudovíta Štúra (súpisné číslo: 1) a Vajanského nábreží. Budovu postavil v rokoch 1876-1877 Ignác Feigler na mieste bývalého soľného úradu. Železná strešná konštrukcia pochádza z objektov Viedenskej svetovej výstavy. 
Dal si ho postaviť Antonio Lanfranconi (=Antonio Lafranconiho), ale keďže bol postavený až po jeho smrti, používal ho až jeho syn Enea Grazioso Lanfranconi.
Dnes v paláci sídli Ministerstvo životného prostredia Slovenskej republiky.

</doc>
<doc id="257129" title="Rádio SiTy" url="https://sk.wikipedia.org/wiki?curid=257129">
Rádio SiTy

Rádio SiTy je od roku 2004 slovenská lokálna rozhlasová stanica v Bratislave vysielajúca výhradne tanečnú hudbu od 70. rokov až po súčasnosť a nezávislé spravodajstvo . Používa frekvencie 96,0 pre celú Ba a D1 smer Senec , 89,7 MHz pre Devínsku Novú Ves a nájazd D2 od Stupavy, 92,3 MHz pre Dúbravku a Lamač, 98,5 MHz pre Petržalku, Jarovce , Rajka a Rusovce, 92,1 pre okruh Galanta a 96,0 MHz v sieti UPC. Pre facebook a mobily aplikaciu s odkazom radioSiTy ! 
Vysielacie štúdio sa nachádza na Vajnorskej ul. č. 53.

</doc>
<doc id="257181" title="Mace Windu" url="https://sk.wikipedia.org/wiki?curid=257181">
Mace Windu

Mace Windu (72 BBY - 19 BBY) je fiktívna postava zo sveta Star Wars a predstavený rádu Jedi. Je najväčším poradcom Yody. Vďaka tomu aj môže nosiť svetelný meč s fialovou čepeľou (aký máva väčšina predstavených rádu). Sídli na Coruscante, ale len málokedy odtiaľ odchádza do akcie. Je zrejme najlepším súčasným rytierom Jedi a ovláda starobylú jedijsko-sithskú techniku Vaapad.
Mace Windu bol už od Epizódy I. podozrievavý k Anakinovi Skywalkerovi, v ktorom cítil veľkú Silu. Nakoniec, keď sa vydal zatknúť Dartha Sidiousa, Anakin ho zradil a odsekol mu ruku. Darth Sidious ho následne silou blesku zhodil z okna.
Výskyt.
"Epizóda I." – Mace Windu tu iba zasadá v rade Jedi a rieši problém okolo Anakina Skywalkera.
"Epizóda II." – Windu sa vydáva na pomoc zajatému Obi - wan Kenobimu na planéte Geonosis. Podarí sa mu odseknúť hlavu námezdnému lovcovi menom Jango Fett. Následne sa aktívne zapojí do bitky proti bojovým droidom Obchodnej federácie. 
"Epizóda III." – Windu prestáva dôverovať Anakinovi a kancelárovi Palpatinovi. Najskôr ale poverí Anakina, aby kancelára špehoval. Ten mu skoro donesie, že Palpatine je v skutočnosti Darth Sidious, temný lord zo Sithu, a tak sa ho vypraví s trojicou Jediov ho zatknúť. Vo vzájomnom súboji Windu zvíťazí, avšak Anakin mu v situácii, keď sa Windu chystá Sidiousa zabiť, odsekne ruku a tým dopomôže Sidiousovi k víťazstvu.
"Epizóda IX."- je jeden s mŕtvych Jediov, ktorý prehovára k Rey a pomôže jej spoločne s ostatnými mŕtvymi Jedimi poraziť Palpatina.
"Štepný bod" – Mace Windu vysiela svoju padawanku Depu Billabu na planétu Haruun Kal, aby vycvičila miestnych obyvateľov k boju proti separatistom. Depa však záhadne zmizne a jediný, kto ju dokáže nájsť, je práve Mace Windu…

</doc>
<doc id="257215" title="Stirlingova aproximácia" url="https://sk.wikipedia.org/wiki?curid=257215">
Stirlingova aproximácia

Stirlingova approximácia, tiež nazývaná ako Stirlingova formula je približný vzťah na výpočet veľkých faktoriálov. Je pomenovaná po Jamesovi Stirlingovi, škótskom matematikovi.
Zjednodušená (a menej presná aproximácia), znie takto:
Táto aproximácia sa tiež nazýva po Stirlingovi.
Presnejšie vyjadrenie Stirlingovej approximácie vyzerá takto:
Odvodenie.
Nasledujúce odvodenie platí len pre zjednodušenú aproximáciu, ktorá je však väčšinou postačujúca. Namiesto toho, aby sme aproximovali "n"!, vyjadríme prirodzený logaritmus tohoto faktoriálu:
Pravú stranu si musíme predstaviť ako určitý integrál zjednodušený podľa lichobežníkového pravidla. Ak by sme x-ovú os rozdelili po jednotkových intervaloch, tak ide vlastne o výpočet integrálu formula_4 podľa lichobežníkového pravidla.
Táto aproximácia je zaťažená chybou, ktorá sa dá odhadnúť na základe určitých pravidiel a jej započítanie vedie k presnejšej Stirlingovej formule.
Táto aproximácia je veľmi dôležitá v štatistike, keďže vo výrazoch na výpočet pravdepodobnosti často figurujú faktoriály. V štatistickej termodynamike sa vďaka nej dajú zo základných princípov odvodiť niektoré ďalšie vzorce.

</doc>
<doc id="257266" title="SA Tennis Open" url="https://sk.wikipedia.org/wiki?curid=257266">
SA Tennis Open

SA Tennis Open je tenisový turnaj mužov, ktorý sa hrá na otvorených dvorcoch s tvrdým povrchom v juhoafrickom Johannesburgu. V súčasnosti patrí do kategórie ATP World Tour 250 series na okruhu ATP Tour. Minulé turnaje sa hrali pod názvom South African Open. V Johannesburgu sa od roku 1972 do roku 1981 hrali dva rôzne turnaje. Jeden v marci resp. v apríli a druhý v novembri resp. v decembri. Niektoré z týchto turnajov boli zaradené do série World Championship Tennis. V roku 1993 sa turnaj hral v Durbane a v roku 1994 v Sun City.
Finálové zápasy.
Poznámka: "Turnaje sú rozdelené podľa mesiaca, v ktorom sa hrali. Novembrové turnaje do roku 1989 sú označené "South African Open", aprílové turnaje do roku 1981 sú označené "WCT Johannesburg" resp. "ATP Johannesburg". Novembrové turnaje v rokoch 1976 a 1977 patrili medzi WCT turnaje, ale označené sú ako "South African Open"". 

</doc>
<doc id="257525" title="Viktória Sasko-cobursko-gothajská" url="https://sk.wikipedia.org/wiki?curid=257525">
Viktória Sasko-cobursko-gothajská

Viktória Adelaida Mária Lujza Sasko-cobursko-gothajská (* 21. november 1840, Londýn, Spojené kráľovstvo – † 5. august 1901, Kronberg im Taunus, Nemecké cisárstvo) bola nemecká cisárovná a pruská kráľovná ako manželka Fridricha III. 
Narodila sa ako prvorodené dieťa anglickej kráľovnej Viktórie a princa Alberta Sasko-cobursko-gothajského a mala osem súrodencov. Ako najstaršia dcéra kráľovnej dostala titul Princess Royal. 
V roku 1858 sa podľa svojho želania, k spokojnosti rodičov, vydala za nemeckého korunného princa Fridricha, neskoršieho deväťdesiatdňového cisára Fridricha III. Manželstvo bolo šťastné. Viktória prežila manžela o trinásť rokov.
Deti.
Viktória a Fridrich (* 1831 – † 1888) mali osem detí:

</doc>
<doc id="257679" title="Poruchy psychiky a správania zapríčinené užitím (užívaním) psychoaktívnych látok (MKCH-10)" url="https://sk.wikipedia.org/wiki?curid=257679">
Poruchy psychiky a správania zapríčinené užitím (užívaním) psychoaktívnych látok (MKCH-10)

F10 - F19: PORUCHY PSYCHIKY A SPRÁVANIA ZAPRÍČINENÉ UŽITÍM (UŽÍVANÍM) PSYCHOAKTÍVNYCH LÁTOK patria do V. kapitoly MKCH-10 - Duševné poruchy a poruchy správania.
Táto časť obsahuje veľmi pestré poruchy rozličnej závažnosti a klinických foriem, ktorých spoločným znakom je súvis s užívaním jednej alebo viacerých psychoaktívnych látok získaných na lekársky predpis alebo bez neho. Príslušnú látku udáva tretia číslica, štvorznakové kódy špecifikujú klinické stavy; majú sa použiť podľa potreby pre každú špecifikovanú látku. Treba však poznamenať, že nie všetky štvormiestne kódy sa dajú aplikovať na všetky látky. Identifikácia psychoaktívnej látky by sa mala zakladať na čo najväčšom možnom počte informačných zdrojov. Zahŕňajú údaje o sebe, analýzu krvi alebo iných telových tekutín, charakteristické telesné a psychické príznaky, klinické prejavy, správanie a iné dôkazy, že pacient má drogu, alebo údaje informovanej tretej osoby. Mnohí užívatelia drog berú viac ako jeden druh psychoaktívnej látky. Hlavná diagnóza by sa mala podľa možnosti zatriediť podľa látky alebo skupiny látok, ktoré zapríčinili klinický syndróm, alebo k nemu najviac prispeli. Ďalšie diagnózy by sa mali vyznačiť v prípade použitia iných psychoaktívnych látok v intoxikujúcich dávkach (spoločná štvrtá číslica .0), alebo v množstve zapríčiňujúcom poškodenia (spoločná štvrtá číslica .1), závislosť (spoločná štvrtá číslica .2) alebo iné poruchy (spoločná štvrtá číslica .3 - .9).
Iba v prípadoch, keď je príjem psychoaktívnych látok chaotický, alebo keď podiel rozličných psychoaktívnych látok nemožno stanoviť, je potrebné použiť diagnózu poruchy z užívania viacerých drog (F19.-).
Skupina nezahŕňa:
Syndróm závislosti sa vyvíja na špecifickú psychoaktívnu látku (napr. tabak, alkohol alebo diazepam), na skupinu látok (napr. opiáty), alebo na väčšie množstvo farmakologicky odlišných psychoaktívnych látok.
F10.- PORUCHY PSYCHIKY A SPRÁVANIA ZAPRÍČINENÉ UŽITÍM ALKOHOLU
F11.- PORUCHY PSYCHIKY A SPRÁVANIA ZAPRÍČINENÉ UŽITÍM OPIÁTOV
F12.- PORUCHY PSYCHIKY A SPRÁVANIA ZAPRÍČINENÉ UŽITÍM KANABINOIDOV (MARIHUANA, HAŠIŠ)
F13.- PORUCHY PSYCHIKY A SPRÁVANIA ZAPRÍČINENÉ UŽITÍM SEDATÍV ALEBO HYPNOTÍK
F14.- PORUCHY PSYCHIKY A SPRÁVANIA ZAPRÍČINENÉ UŽITÍM KOKAÍNU
F15.- PORUCHY PSYCHIKY A SPRÁVANIA ZAPRÍČINENÉ UŽITÍM INÝCH STIMULUJÚCICH LÁTOK VRÁTANE KOFEÍNU
F16.- PORUCHY PSYCHIKY A SPRÁVANIA ZAPRÍČINENÉ UŽITÍM HALUCINOGÉNOV
F17.- PORUCHY PSYCHIKY A SPRÁVANIA ZAPRÍČINENÉ UŽITÍM TABAKU
F18.- PORUCHY PSYCHIKY A SPRÁVANIA ZAPRÍČINENÉ UŽITÍM PRCHAVÝCH ROZPÚŠŤADIEL
F19.- PORUCHY PSYCHIKY A SPRÁVANIA ZAPRÍČINENÉ UŽITÍM VIACERÝCH DROG A INÝCH PSYCHOAKTÍVNYCH LÁTOK
Táto položka sa používa, ak ide o užívanie dvoch alebo viac známych psychoaktívnych látok, ale nedá sa určiť, ktorá z nich najviac prispieva k vzniku poruchy. Táto položka sa má použiť aj vtedy, ak daktorá alebo aj všetky užívané psychoaktívne látky nie sú presne známe, alebo sú úplne neznáme. Mnohí užívajúci viacero drog sami presne nevedia, čo vlastne užívajú.

</doc>
<doc id="257739" title="Poruchy osobnosti a správania dospelých (MKCH-10)" url="https://sk.wikipedia.org/wiki?curid=257739">
Poruchy osobnosti a správania dospelých (MKCH-10)

F60 - F69: PORUCHY OSOBNOSTI A SPRÁVANIA DOSPELÝCH sú súčasťou V. kapitoly MKCH-10 - Duševné poruchy a poruchy správania. Zahŕňajú škálu klinicky významných odchýlok a foriem správania, ktoré majú tendenciu pretrvávať a sú výrazom charakteristického životného štýlu jednotlivca a jeho vzťahov k sebe a k druhým. Niektoré z týchto odchýlok a foriem správania vznikajú počas individuálneho vývoja ako výsledok konštitučných faktorov a sociálnej skúsenosti, kým iné sa získavajú v neskoršom živote. Špecifické poruchy osobnosti (F60.-), zmiešané a iné poruchy osobnosti (F61.-) a trvalé zmeny osobnosti (F62.-) sú hlboko zakorenené a pretrvávajúce formy správania. Prejavujú sa ako rigídne (neprispôsobivé) odpovede na široké rozpätie osobných a spoločenských situácií. Predstavujú krajné alebo významné odchýlky od spôsobu, ktorým priemerný jednotlivec v príslušnej kultúre vníma, myslí, cíti, a najmä od druhu jeho vzťahov k druhým. Tieto formy správania bývajú ustálené a zahŕňajú viaceré oblasti správania a psychického fungovania. Často, ale nie vždy sú spojené s rozličným stupňom subjektívnych ťažkostí a zhoršenej spoločenskej výkonnosti.
F60 - ŠPECIFICKÉ PORUCHY OSOBNOSTI
Ide o ťažké poruchy osobnostnej konštitúcie a tendencií správania jednotlivca; nie sú priamym dôsledkom choroby, poškodenia alebo úrazu mozgu, či inej psychickej poruchy; zvyčajne sa týkajú viacerých oblastí osobnosti; takmer vždy sú spojené so značným osobným utrpením a sociálnou izolovanosťou. Zvyčajne sa prejavujú od detstva alebo dospievania a pokračujú počas dospelosti.
F61 - ZMIEŠANÉ A INÉ PORUCHY OSOBNOSTI
Táto kategória je rezervovaná pre poruchy osobnosti, ktoré sú často spojené s ťažkosťami, ale neprejavujú sa špecifickými príznakmi charakterizujúcimi poruchy osobnosti opísané pod F60.-. Často sú teda ťažšie diagnostikovateľné ako poruchy pod F60.-.
F62 - PRETRVÁVAJÚCE ZMENY OSOBNOSTI NEPRIPÍSATEĽNÉ POŠKODENIU ALEBO CHOROBE MOZGU
Zmeny osobnosti a správania v dospelosti, ktoré sa rozvinuli u osôb bez predchádzajúcej poruchy osobnosti po vystavení katastrofickému alebo veľmi pretiahnutému stresu alebo po ťažkej psychickej chorobe. Tieto diagnózy by sa mali použiť len vtedy, ak sú prejavy zreteľných a trvajúcich zmien v spôsobe vnímania, vo vzťahoch alebo v uvažovaní o okolí a o sebe. Zmena osobnosti má byť významná a spojená s neohybným a neadaptívnym správaním, ktoré sa neprejavovalo pred patogénnym zážitkom. Zmena nemá byť priamym prejavom inej psychickej poruchy alebo zvyškovým príznakom akejkoľvek predchádzajúcej psychickej poruchy.
F63 - PORUCHY NÁVYKOV A IMPULZOV
Táto kategória zahŕňa určité poruchy správania, ktoré sa nedajú zatriediť inde. Charakterizujú ich opakované činy bez jasnej racionálnej motivácie, ktoré nemožno ovládnuť a ktoré obyčajne poškodzujú vlastné záujmy príslušnej osoby aj druhých ľudí. Osoba udáva, že správanie je spojené s impulzmi na akciu. Príčina týchto porúch nie je známa a sú zoskupené na základe nejakých iných spoločných čŕt.
F64 - PORUCHY SEXUÁLNEJ IDENTITY
F65 - PORUCHY VOĽBY SEXUÁLNEHO OBJEKTU
F66 - PORUCHY PSYCHIKY A SPRÁVANIA ZDRUŽENÉ SO SEXUÁLNYM VÝVINOM A ORIENTÁCIOU
Poznámka: samotná sexuálna orientácia sa nemá pokladať za poruchu
Piaty znak označuje pojenie s:
F68 - INÉ PORUCHY OSOBNOSTI A SPRÁVANIA DOSPELÝCH
F69 - NEŠPECIFIKOVANÁ PORUCHA OSOBNOSTI A SPRÁVANIA DOSPELÝCH

</doc>
<doc id="257758" title="Elektrometer" url="https://sk.wikipedia.org/wiki?curid=257758">
Elektrometer

Elektrometer je merací prístroj, ktorý meria veľkosť elektrického náboja alebo rozdielu elektrických potenciálov. 
Princíp.
Elektrometer využíva zmenu veľkosti príťažlivej sily v elektrostatickom poli. Je tvorený vákuovou bankou, v ktorej je jemný pásik kovu umiestnený na držiaku vodivo spojenom s vonkajšou platňou, alebo guľou. Funguje tak, že na kovovú platňu sa prenesie náboj z meraného telesa. Ak je teleso elektricky nabité, pásik kovu sa vychýli úmerne veľkosti náboja. 
Keď sa teleso dotkne kovovej platne, elektricky nabité častice, sa presunú do držiaka. Vzniká prebytok kladných iónov a pásik sa odchýli od súhlasne nabitého držiaka. Keď je teleso záporne nabité, je prebytok záporných elektricky nabitých častíc, záporný elektrický náboj prejde z telesa do držiaka a do pásika a keďže sú súhlasne nabité, pásik sa vychýli opačne. 
Pri praktickej konštrukcii je merací pásik spojený s ručičkou odchýlkomera, alebo sa údaj odčíta opticky oproti stupnici.
Z veľkosti výchylky elektrometra na stupnici sa zisťuje veľkosť kladného alebo záporného elektrického náboja privedeného na platňu elektrometra. Elektrometer sa „vynuluje“ po spojení so zemou - uzemnenia.
Existuje mnoho rôznych druhov, v rozmedzí od historických ručne mechanických prístrojov po vysoko presné elektronické zariadenia. Moderné elektromery sú založené na vákuovej trubici alebo polovodičových technológiách môže byť použitý pre meranie napätia a náboja s veľmi nízkymi zvodovými prúdmi až do jedného femtoampéra. Jednoduchšie, ale súvisiace prístroje, elektroskopy, fungujú na podobnom princípe, pričom udávajú pomer veľkosti napätia a náboja.
Elektrometer by sa nemal zamieňať s (elektromer)om.

</doc>
<doc id="257894" title="Lucie Bílá" url="https://sk.wikipedia.org/wiki?curid=257894">
Lucie Bílá

Lucie Bílá (vlastným menom Hana Zaňáková; * 7. apríl 1966, Otvovice) je česká popová a muzikálová speváčka a herečka, pričom však začínala ako speváčka heavymetalovej skupiny Arakain. Je spolumajiteľkou pražského Divadla Ta Fantastika. Je viacnásobna víťazka Českého Slávika.
Životopis.
Narodila sa v stredočeských Otvoviciach. Hodiny spevu absolvovala na Ľudovej škole umenia (dnešná ZUŠ). Skôr ako sa preslávila, vyučila sa za krajčírku. Prvé skúsenosti na pódiách získavala ako členka skupín Rock-Automat, Arakain a Vitacit.
V 80. rokoch si ju všimol producent Petr Hannig, vymyslel jej pseudonym Lucie Bílá a napísal jej prvé piesne "Neposlušné tenisky" a "Horší než kluk." Poriadny úspech ju však iba čakal v budúcom desaťročí, kedy si zahrala v najznámejších muzikáloch v Česku "Les Misérables, Dracula, Krysař", vydala rad sólových albumov, podieľala sa na niekoľko filmoch (speváčka alebo herečka) a po niekoľkých rokoch sa držala na výslní popularity vo výročnej ankete Český slávik.
V rokoch 1984 – 1986 pôsobila tiež v heavymetalovej skupine Arakain, kde s Alešom Brichtom tvorili spevácke duo. Potom, čo sa sústredila na sólovú kariéru, zo skupiny Arakain odišla, ale každých päť rokov na výročných koncertoch so skupinou znova vystupuje. V súčasnosti majú za sebou turné uskutočnené k 30. výročiu založenia skupiny. V roku 1986 vystúpila v súťaži Bratislavská lýra s piesňou Neobjevená .
V roku 1989, krátko pred zamatovou revolúciou sa Lucie Bílá zoznámila s minulou detskou filmovou hviezdou Tomášom Holým. Ich vzťah asi po 6. mesiacoch ukončila Tomášova autonehoda a jeho následná smrť.
V marci 1995 porodila svojmu priateľovi Petrovi Kratochvílovi syna Filipa. Petr Kratochvíl ju opustil kvôli Pavlíne Babůrkovej, víťazke Miss Československo 1992.
V roku 2002 sa nakrátko vydala za hudobníka Stanislava Penku. Po rozvode s ním nejakú dobu žila so svojím synom Filipom. V roku 2006 sa vydala druhýkrát. Jej manželom sa stal muzikant Václav Noid Bárta. Dňa 1. septembra 2008 bol oficiálne oznámený ich rozchod.
Od roku 2010 sa stala porotkyňou v televíznej šou "Česko Slovensko má talent", ktorú od roku 2010 vysielajú v koprodukcii televízie TV Prima, TV JOJ a TV Markíza (v posledných sériach už nie). 
Zahrala si tiež jednu z hlavných úloh v muzikálovom filme "V peřině" pod vedením F. A. Brabca, ktorý mal premiéru v roku 2011. Tiež je patrónkou projektu „For You“ („Pre Vás, pre ženy“).
Černobílé turné.
Černobílé turné začalo v roku 2013,kedy toto turné navštívilo 50 000 ľudí. Lucie prešla 8 miest v Česku (Praha, Plzeň,Ostrava, Zlín, Brno, Pardubice, Liberec, České Budějovice) a dve mestá na Slovensku (Bratislava, Košice). Vďaka veľkému záujmu a tiež z dôvodu natočenia Dvd z tohoto turné,sa opakovalo pod názvom Černobílé turné 2014. Tu vyrazila iba do 5. miest. Luciu sprevádzalo niekoľko technikov, hudobníkov, klavirista Petr Malásek, tanečná skupina The Pastels, svetlomaliar Alex Dowis a veľa ďalších. Túto audiovizuálnu show navštívilo veľa známych osobností. Vďaka tomuto turné vznikli 2 nové piesne „Stop’’ a „Jsem to já’’.
Ocenenia.
Ceny českej "Akademie populární hudby" – Gramy, neskôr Anděl
anketa Český slávik
Ceny hudobnej akadémie
Zlatý Otto
Česká hvězda
Ceny TýTý
Cena Thálie

</doc>
<doc id="257906" title="Filip I. (Francúzsko)" url="https://sk.wikipedia.org/wiki?curid=257906">
Filip I. (Francúzsko)

Filip I. (* 1052 – † 29. júl 1108, Melun, Francúzsko) bol francúzsky kráľ z dynastie Kapetovcov. 
Životopis.
Narodil sa ako najstarší syn Henricha I. a jeho tretej manželky Anny Kyjevskej, dcéry kyjevského kniežaťa Jaroslava I. Múdreho. V kapetovskom rode nezvyčajné meno Filip, býva spájané s byzantským vplyvom na kyjevskom dvore, prípadne s úctou, ktorej sa apoštol Filip v Kyjeve tešil. Ešte za života svojho otca bol v siedmich rokoch korunovaný za spolukráľa v Reims. Keď jeho otec 4. augusta 1060 zomrel, stal sa Filip bez problémov jeho nástupcom. Vzhľadom k veku mu bol za poručníka určený jeho strýko, flanderský gróf Balduin V. Významnú úlohu hrala aj kráľovná matka, ktorá o svoj vplyv prišla skorým sobášom s grófom Rudolfom z Valois. 
V roku 1067, po dovŕšení pätnástich rokov, prevzal vládu. Nové spojenectvo spečatil kráľov sobáš s Bertou, nevlastnou dcérou Róberta I. Flanderského. V ďalších rokoch sa Filipovi podarilo získať Vexin. Hlavným cieľom jeho politiky však bola snaha o rozdelenie Anglicka a Normandie. Podporoval preto vzburu Róberta II. Normandského proti jeho otcovi Viliamovi Dobyvateľovi. To sa splnilo v roku 1087, kedy Róbert po smrti Viliama Dobyvateľa získal Normandiu a druhý syn Viliam II. Anglicko. Keď sa však Róbert rozhodol vydať na prvú križiacku výpravu založil Normandiu svojmu bratovi Viliamovi, aby získal peniaze na vyzbrojenie vojska. Anglicko a Normandia tak boli opäť zjednotené pod jedným vládcom.
V roku 1092 Filip zapudil svoju manželku Bertu. Dôvodom podľa súdobého kronikára Viliama z Malmesbury bolo vraj tiež to, že zapudená kráľovná bola príliš tlstá. Jej nástupkyňou sa mala stať Bertrada z Montfortu, ktorá ale bola už vydatá za Fulka IV. z Anjou. Filip ju teda najprv uniesol a potom sa s ňou oženil. 
Z tohto dôvodu bol na synode v Autune Filip exkomunikovaný. O rok neskôr na koncile v Clermonte, ktorý vyhlásil prvú krížovú výpravu, potvrdil exkomunikáciu i pápež Urban II. O dva roky neskôr sa kráľ naoko "cudzoložstva zriekol" a získal pápežské odpustenie. Exkomunikovaný bol znovu v roku 1099 a v roku 1104 alebo 1105 zložil spoločne s Bertradou v Paríži ďalšiu planú prísahu, že sa od seba odlúčia. 
Zomrel v roku 1108 a je pochovaný v kláštore Saint-Benoît-sur-Loire.

</doc>
<doc id="258019" title="Alfa jedinec" url="https://sk.wikipedia.org/wiki?curid=258019">
Alfa jedinec

Alfa jedinec (často v slovnom spojení alfa samec alebo alfa samica) je jedinec v skupine žijúcich živočíchov, ktorého ostatní jedinci poslúchajú (nasledujú). Ak túto rolu vykonáva pár (samica a samec), hovoríme o alfa páre. Niekedy si títo jedinci nárokujú právo na oplodňovanie a ich genóm je potom v populácii mláďat veľmi častý. Alfa jedinec má obvykle primárny prístup k potrave. Jedinec zo stáda (svorky) sa obvykle stáva vodcom na základe skúsenosti, sily alebo schopnosti zabezpečiť potravu. V niektorých skupinách si toto postavenie musí vybojovať v súboji.
Samica alfi a jeho deti majú rovnaké no menšie právo vládnuť svorke.
Príkladom živočícha, u ktorého dochádza v svorke k vytváraniu alfa páru, je vlk. Alfa pár má vo svorke veľkú úctu a má obvykle ako jediný právo sa páriť. Túto teóriu však v súčasnosti odmieta jej samotný autor a popularizátor David Mech, ktorý sa zároveň snaží, aby boli stiahnuté z predaja jeho knihy, v ktorých túto teóriu popísal. Jeho pôvodná teória vychádzala len z pozorovania vlkov v zajatí.

</doc>
<doc id="258047" title="Avemetatarsalia" url="https://sk.wikipedia.org/wiki?curid=258047">
Avemetatarsalia

Avemetatarsalia (iné názvy: Pan-Aves, pan-Aves, Panaves, Ornithosuchia [pozri nižšie]) je veľký taxón patriaci do taxónu prajaštery (Archosauria). Do Avemetatarsalia patria tie prajaštery, ktoré sú vývinovo bližšie k dinosaurom než ku krokodílom. Prvýkrát toto označenie použil britský paleontológ Michael Benton v roku 1999.
Ornithosuchia.
Termín Ornithosuchia buď označuje Avemetatarsalia alebo alternatívne označuje taxón tvorený čeľaďou Ornithosuchidae a jej sesterskými taxónmi. V minulosti čeľaď Ornithosuchidae patrila (ako sesterská skupina taxónu Ornithodira) pod to, čo sa dnes označuje ako Avemetatarsalia, preto sa taxón Avemetatarsalia označoval (aj) Ornithosuchia - a môže sa tak označovať dodnes, lebo staršia definícia Ornithosuchia nebola viazaná na prítomnosť čeľade Ortnithosuchidae v taxóne.
Systematika.
Avemetatarsalia (Pan-Aves, Ornithosuchia):
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z taxónu Avemetatarsalia vyňaté vtáky (tvoria samostatnú triedu blanovcov).

</doc>
<doc id="258261" title="Voľba prezidenta Slovenskej republiky v roku 2009" url="https://sk.wikipedia.org/wiki?curid=258261">
Voľba prezidenta Slovenskej republiky v roku 2009

Voľba prezidenta Slovenskej republiky v roku 2009 boli v poradí tretie priame voľby prezidenta na Slovensku. Ich víťazom a prvým znovuzvoleným slovenským prezidentom sa stal Ivan Gašparovič, ktorý v druhom kole porazil opozičnú kandidátku Ivetu Radičovú.
Výsledky prvého kola.
Na prvom kole volieb prezidenta dňa 21. marca 2009 sa zúčastnilo 1 893 439 (43,63 %) voličov. Do druhého kola z neho postúpili prví dvaja najúspešnejší kandidáti, pričom poradie podľa získaných hlasov bolo nasledovné:
Aspoň v jednej obci zvíťazili okrem Gašparoviča a Radičovej, postupujúcich do druhého kola, ešte František Mikloško (v 6 obciach) a Milan Sidor (v 1 obci).
Výsledky v druhom kole.
Víťazom druhého kola konaného dňa 4. apríla 2009 za účasti 2 242 162 (51,67 %) voličov sa stal Ivan Gašparovič.

</doc>
<doc id="258350" title="Pustý hrad (Sklené Teplice)" url="https://sk.wikipedia.org/wiki?curid=258350">
Pustý hrad (Sklené Teplice)

Pustý hrad sa nachádza západne nad obcou Sklené Teplice, nazývaný aj hrad Teplica, Sklenoteplický hrad alebo Červený hrad.
Nachádza sa na strmom kopci vo výške a jeho pôvod nie je známy. V roku 1456 sa ho zmocnili Jiskrove vojská. V bojoch s poľským kráľom Kazimírom bol v roku 1471 poškodený a následne v roku 1489 obnovený. Zánik hradu sa odhaduje v priebehu 17. storočia. Stavebný materiál z rozpadajúcich sa ruín hradu bol v rokoch 18071810 použitý na stavbu kostola v Sklených Tepliciach.

</doc>
<doc id="258434" title="Stanislav Stratiev" url="https://sk.wikipedia.org/wiki?curid=258434">
Stanislav Stratiev

Stanislav Stratiev (; * 9. september 1941 – † 20. september 2000) bol bulharský dramatik a spisovateľ.
Život.
Po skončení gymnázia a vojenčiny začal študovať na Sofijskej univerzite „Klimenta Ochridského“ bulharskú filológiu, ale hneď v prvom ročníku prestúpil na diaľkové štúdium a zamestnal sa v novinách "Narodna mladež", neskôr v satiricko-humoristickom týždenníku "Stršel", kde pracoval až do roku 1975. Sofijskú univerzitu absolvoval roku 1968 a prvá knižka – zbierka poviedok "Osamelé veterné mlyny" – mu vyšla roku 1969. Za necelé štvrťstoročie vydal takmer dve desiatky kníh, väčšinou ide o krátke útvary, najmä humoristické poviedky a satirické miniatúry. Stratiev je aj popredný bulharský dramatik. Jeho divadelné hry sa hrajú v mnohých krajinách Európy, viaceré z jeho hier mali prvú zahraničnú premiéru práve na Slovensku. Týka sa to aj jeho dramatického debutu "Rímsky kúpeľ" (1974)., Štátne divadlo v Košiciach túto hru uviedlo v celoštátnej premiére v sezóne 1976/77. Druhú Stratievovu satirickú komédiu "Velúrové sako" (1976) naštudovalo v sezóne 1978/79 Divadlo SNP v Martine a o tri roky neskôr Divadlo pre deti a mládež v Trnave. V sezóne 1979/80 Sofijské divadlo satiry naštudovalo v poradí tretiu Stratievovu divadelnú hru – "Autobus". U nás mala premiéru v Státnom divadle v Košiciach v sezóne 1981/82. V tej istej sezóne ju pripravila aj Nová scéna v Bratislave a po siedmich rokoch ju uviedlo aj Divadlo Andreja Bagara v Nitre. Ani štvrtá Stratievova satirická komédia "Maximalista" (1984) neušla pozornosti slovenských divadelníkov. 1993 v celosvetovej súťaži, ktorú vypísalo britské BBC hra "Z druhej strany" obsadila druhé miesto. Od roku 1975 až do svojej smrti Stanislav Stratiev pôsobil ako dramaturg v Sofijskom divadle satiry.

</doc>
<doc id="258446" title="Dean Winchester" url="https://sk.wikipedia.org/wiki?curid=258446">
Dean Winchester

Dean Winchester je vymyslená postava, ktorú vytvoril Eric Kripke pre televízny seriál Hrozba z temnoty "(Supernatural)". Na televíznych obrazovkách ho stvárňuje herec Jensen Ackles (všetky epizódy), Ridge Canipe (Something Wicked, A Very Supernatural Christmas), Brock Kelly (After School Special), Dylan Everett (Bad Boys, About a Boy, Just My Imagination) či Chad Everett (The Curious Case of Dean Winchester). Je jedným z hlavných hrdinov seriálu a vystupuje v každej epizóde.
Životopis.
Dean mal iba štyri roky, keď mu zomrela matka pri požiari, ktorý vypukol v detskej izbe jeho mladšieho súrodenca Sama. Na príkaz svojho otca vyniesol brata von z domu a zachránil mu tak život. Od toho dňa sa o Sama neustále staral a dával naňho pozor. Vždy nasledoval otca a plnil jeho príkazy bez zbytočných otázok. Lovenie nadprirodzených bytostí považuje za svoj osud, s ktorým je zmierený.
Charakteristika.
Jeho jediným majetkom je auto Chevy Impala 67. V jeho kufri má uložené zbrane a talizmany potrebné na lov. Po otcovi má ešte zbierku kaziet starých rockových skupín a koženú bundu. Miluje arašidové M&amp;M‘s, dvojitý cheeseburger s extra cibuľou a koláče. Jeho obľúbenými nápojmi sú pivo, dvojitá nemiešaná whisky a silná čierna káva. Rád vyhľadáva ženskú spoločnosť a sleduje filmy. Je dobrý v pokri a biliarde. Má panický strach z lietania a neznáša potkany.
Hruď mu zdobí malé čierne tetovanie v tvare pentagramu obkoleseného slnečnými lúčmi, ktoré ho chráni pred posadnutím. Vždy nosí okolo krku amulet, ktorý dostal od svojho brata ako vianočný darček. Na pravom prsteníku nosí strieborný prsteň.
Zvyčajne používa pochrómovaný Colt 1911 so slonovinovým držadlom, ktorý vlastnil jeho otec. Ak je potrebná väčšia palebná sila, používa brokovnicu s odpílenou dvojitou hlavňou. Používal aj MSG3 (ostreľovačská puška, epizóda “Simon Said”). Vlastní veľkú mačetu (epizóda "Dead Man's Blood") a v niekoľkých epizódach tiež použil nôž, dokonca má jeden vždy pod vankúšom. Keď sa ocitne neozbrojený v nebezpečnej situácii, využije priamy boj alebo čokoľvek, čo môže byť použité ako zbraň.
Dean disponuje mimoriadnymi schopnosťami bojovať a loviť. Bol vyškolený svojím otcom ako detektív paranormálnych javov a lovec nadprirodzeného. Je považovaný za nebezpečného jedinca, ktorý sa dokáže postaviť aj tým najimpozantnejším súperom, akými sú démoni a upíri.
Vie zaobchádzať s viacerými druhmi strelných zbraní a je výborný strelec. Exceluje aj v bojových umeniach a boji s nožom. V niekoľkých epizódach úspešne bojoval s fyzicky silnejšími protivníkmi takmer neozbrojený - v "Night Shifter" zabije meniča len s použitím strieborného otvárača listov, vo "Fresh Blood" sa mu podarilo udržať upírku dostatočne dlho na to, aby ju mohol infikovať krvou mŕtveho muža, v "The Magnificent Seven" sám bojoval proti niekoľkým démonom vyzbrojený len svätenou vodou.
Je tiež šikovný detektív a veľmi inteligentný muž. Je vynikajúci taktik so schopnosťou správne odhadnúť ľudský charakter, čo využíva na manipuláciu ľudí. Je veľmi vynaliezavý a často používa improvizované zbrane alebo výbušniny. V "Croatoan" preukázal znalosti v oblasti chémie namiešaním Molotovovho kokteilu, a vo "Phantom Traveler" dokázal svoju znalosť elektrotechniky zhotovením EMF detektora (detektor elektromagnetického poľa) zo starého rádia.
Má rozsiahle poznatky o mytológii a nadprirodzených javoch. Tiež vie ako fungujú policajné, požiarne jednotky a rôzne vládne agentúry (FBI, CDC) a ako u nich prebieha vyšetrovanie, čiže sa im dokáže vyhnúť. Ako šikovný automechanik si sám opravil Impalu potom, čo bola pri autonehode poškodená a už od detstva preukázal dokonalú znalosť automobilov a motorov. Pokiaľ si to situácia vyžaduje, je majstrom útekov a tichého pohybu. A na koniec je nadaný aj v mnohých iných oblastiach - otváranie zámkov, hackerstvo, lúpeže a právne podvody.

</doc>
<doc id="258460" title="Chris Martin" url="https://sk.wikipedia.org/wiki?curid=258460">
Chris Martin

Christopher Anthony Martin (* 2. marec 1977, Whitestone, Exeter, Devon, Anglicko, Spojené kráľovstvo) je anglický hudobník, spevák, skladateľ, hudobný producent a filantrop. Preslávil sa ako spevák britskej rockovej skupiny Coldplay. Študoval na University College London, kde spolu s Jonnym Bucklandom v roku 1996 založil kapelu Starfish, neskôr premenovanú na Coldplay.
Životopis.
Chris Martin sa narodil ako najstarší z piatich súrodencov v anglickom Devone. Jeho matka Alison bola učiteľka, otec Anthony účtovník. Študoval v Sherbornskej škole v Dorsete a neskôr na University College London. Už od pätnástich rokov pôsobil v rôznych kapelách. 5. decembra 2003 sa oženil s americkou herečkou Gwyneth Paltrow. Ich dcéra Apple Blythe Alison Martin sa narodila 14. mája 2004 a syn Moses Bruce Anthony Martin 8. apríla 2006 v New York City. Chris Martin je vegetarián a nefajčí.

</doc>
<doc id="258518" title="Melina Kanakaredesová" url="https://sk.wikipedia.org/wiki?curid=258518">
Melina Kanakaredesová

Melina Kanakaredesová (; * 23. apríl 1967, Akron, Ohio, USA) je americká herečka gréckeho pôvodu.
Zo života.
Narodila sa a vyrastala v Ohiu. Študovala v Ohiu a v Pittsburghu. 
Jej prvou väčšou úlohou bola Eleni Andros Spaulding Cooper v seriáli "Guiding Light". Jej najznámejšími úlohami sú Dr. Sydney Hansenová v seriáli "Providence", ktorý sa vysielal v rokoch 1999 – 2002, a od roku 2004 Stella Bonasera v seriáli "". Objavila sa napríklad v seriáloch "Polícia New York", "Zapadákov", "Smer juh". Z filmov je to napríklad "The Long Kiss Goodnight" a "15 Minutes".
Rodina.
Jej manžel je Peter Constantinides, s ním má dve dcéry – Zoe a Karinu Eleni.

</doc>
<doc id="258545" title="Solid state drive" url="https://sk.wikipedia.org/wiki?curid=258545">
Solid state drive

Solid state drive (mechanika s nepohyblivým médiom) alebo SSD alebo SSD disk je zariadenie pre ukladanie dát, ktoré pre záznam využíva zvyčajne statické pamäte typu SRAM, ale existujú aj SSD s pamäťami DRAM. 
SSD emuluje rozhranie klasického pevného disku (HDD), čím ho môže nahradiť. Disk SSD neobsahuje pohyblivé časti, je preto mechanicky odolnejší voči nárazom, nehlučný, s rádovo kratšou prístupovou dobou, vyššou rýchlosťou prenosu a čítania dát, bez mechanických latencií, s menšími rozmermi a váhou avšak doteraz (2020) aj s nižšou úložnou kapacitou a vyššou cenou ako má klasický pevný disk, založený na princípe magnetického zápisu.
SSD disky sa začali využívať hlavne v netbookoch a notebookoch, hoci boli (2009) podstatne drahšie na jednotku kapacity než pevné disky. S trvalým poklesom cien polovodičových pamätí, ale hlavne pre svoje mechanické a rozmerové vlastnosti nahrádzajú (hlavne 2.5" a menšie) pevné disky.
SSD sa zvyčajne vyrábajú v štandardných diskových formátoch 1.8", 2,5" a zriedkavejšie 3.5" šírky disku. 
Väčšina výrobcov SSD používa (od 2014) statické NAND flash pamäte. Tieto pamäte, nevyžadujú pre uchovanie informácie napájanie a teda dátový obsah zachovávajú aj pri odpojení napätia. Flash pamäte sú pomalšie ako pamäte DRAM, tie však potrebujú na uchovanie informácie napájanie, ktoré môže byť realizované vo forme batérie v SSD disku. Od roku 2004 sú však pamäte Flash lacnejšie ako DRAM a preto sú SSD s pamäťami DRAM využívané tam, kde sú potrebné veľmi krátke doby prístupu a cena nerozhoduje. Súčasné SSD disky s flash pamäťami využívajú pamäte DRAM ako cache pamäť s podobnou funkciou ako je buffer pevných diskov.
Existujú aj hybridné disky (solid-state hybrid drives - SSHDs), ktoré kombinujú výhody SSDs a HDD v jednej súčiastke: veľký pevný disk a SSD cache, ktorá zvyšuje výkon pre často volané údaje.
Výkon SSD.
Výkon SSD závisí na počte paralelne pripojených NAND flash čipov používaných v zariadení. Jediný NAND čip je pomerne pomalý, a to kvôli úzkemu (8 / 16 bit) asynchrónnemu IO rozhraniu a vysokej latencii základných IO operácií (typicky pre SLC NAND ~ 25 mikrosekúnd pre čítanie jednej 4K stránky z poľa, ~ 250 mikrosekúnd pre zápis 4K stránky, a ~ 2 ms pre vymazanie). Keď vo vnútri SSD je paralelne zapojených viacero NAND čipov, zväčší sa šírka pásma, latencia sa stratí, nevyrovnanosť a záťaž je rovnomerne rozdelená medzi čipmi. 
Dnes sú v ponuke aj rýchlejšie flash disky, ktoré umožňujú tzv. data striping (podobne ako RAID0) a prekladanie. To umožnilo vznik ultra-rýchlych SSD s efektívnou rýchlosťou čítania/zápisu 250 MB/s, čo je viac, ako dokáže spracovať SATA rozhranie (2009). Variantom SSD je tzv. ioDrive, používa PCI Express slot pre prekonanie obmedzenia SAS a SATA rozhraní a 80GB jednotka má rýchlosť čítania viac ako 800 MB/s a rýchlosť zápisu 694 MB/s. 
SLC verzus MLC. Lacnejšie disky zvyčajne používajú Multi-level cell (MLC) flash pamäte, ktoré sú pomalšie a menej spoľahlivé ako Single-level (SLC) flash pamäte. Napriek tomu sa MLC čipy aj naďalej používajú v mnohých komerčne dostupných SSD.
SSD s pamäťami DRAM.
SSDs založené na dynamických pamätiach ako DRAM sa vyznačujú ultra rýchlym prístupom k dátam, spravidla menším ako 0,01 milisekundy, a používajú sa predovšetkým na zrýchlenie aplikácií, ktoré by inak boli zdržiavané latenciou Flash SDDS alebo tradičnými HDD. DRAM-založené SSD zvyčajne zahŕňajú vnútornú záložnú batériu a pamäťové systémy na zabezpečenie dátové konzistencie keď dôjde k výpadku napájania z externého zdroja. Pri výpadku napájania batéria súčasne zabezpečuje napájanie všetkých údajov v DRAM a dáta sú zároveň skopírované z pamäte s priamym prístupom (RAM) do flash pamäte alebo pevného disku. Keď je napájanie obnovené, dáta sú skopírovaná späť do RAM a SSD obnoví normálnu prevádzku. (Podobne ako v režime spánku používaného v moderných operačných systémoch.) 
Tieto typy SSD sú zvyčajne vybavené modulom rovnakého typu DRAM, ako sa používajú v bežných osobných počítačoch, ktoré takto umožňujú jednoduchú vymeniteľnosť a zvýšenie kapacity. Takéto SSD disky sa dajú z výhodou využiť v moderných operačných systémoch na uloženie stránkovacieho súboru, čím sa výrazne zvýši výkonnosť systému.

</doc>
<doc id="258600" title="High School Musical" url="https://sk.wikipedia.org/wiki?curid=258600">
High School Musical

High School Musical je americký romantický, komediálny a muzikálový televízny film z roku 2006. Je prvou časťou filmovej série "High School Musical". Na televízne obrazovky bol uvedený 20. januára 2006. V USA ho počas premiéry videlo 7,7 milióna divákov. Vznikli aj ďalšie 2 pokračovania: "High School Musical 2" (2007) a "" (2008). V roku 2017 by malo vyjsť pokračovanie s názvom "High School Musical 4: East Meets West."
Dej.
Seriál sa odohráva vo fiktívnom vidieckom meste Hawkins v Indiane začiatkom 80. rokov 20. storočia. V neďalekej inštitúcii Hawkins National Laboratory sa zdanlivo zaoberajú vedeckým výskumom pre Ministerstvo energetiky Spojených štátov amerických, no v skutočnosti robia tajné paranormálne až nadprirodzené experimenty na ľuďoch. Z nedbalosti sa im podarilo vytvoriť portál do alternatívnej dimenzie zvanej "Upside Down". Táto dimenzia však začne vplývať na nič netušiacich obyvateľov Hawkinsu katastrofálnym spôsobom.
Prvá séria začína v novembri 1983, keď Willa Byersa unesie tvor z Upside Down. Jeho matka Joyce, spolu s policajným náčelníkom Jimmom Hopperom, po ňom začnú pátrať. Medzitým z laboratória utečie malé dievča zvané Eleven a pomáha Mikovi, Dustinovi a Lucasovi nájsť ich strateného priateľa.Na konci sa však Will vráti ale Eleven záhadne zmizne do sveta Upside Down.
Druhá séria sa odohráva o rok neskôr a začína v októbri 1984. Willa zachránili, no málo ľudí vie, čo sa v skutočnosti stalo. Potom, čo zistia, že Will je stále pod vplyvom bytostí z Upside Down, sa jeho priatelia a rodina dozvedia o väčšej hrozbe ich vesmíru, než je Upside Down. Hopper nájde Eleven v lese a tak ju zoberie k sebe domov ale nikto okrem neho to nevie. Na konci sérii sa Eleven vráti domov ku kamarátom a spoločne s doprovodom Jimmom Hopperom zavrie bránu do Upside Down.
Tretia séria sa odohráva v roku 1985. Kým si dva páriky (El &amp; Mike a Max &amp; Lucas) užívajú romantické vzťahy Dustin so Stevom riešia Ruské "hádanky". Neskôr začne Will cítiť príšeru Mind Flayer a to tak že sa mu začne potiť krk.Mike, Eleven, Max, Lucas a Will začnú pátrať po tejto príšere zatiaľ čo Dustin so Stevom,Robin a Ericou pátrajú po Rusoch.Po čase Eleven zistí že Mind Flayer má nového hostiteľa a to Maxinho nevlastného brata Billyho. Na konci tejto sérii partička detí bojuje proti Billymu a neskôr proti samotnej príšere.Hopper, Joyce a Murray sa rozhodnú zavrieť bránu do Upside Down čím zabijú príšeru Mind Flayer.

</doc>
<doc id="258710" title="Grupa transformácií" url="https://sk.wikipedia.org/wiki?curid=258710">
Grupa transformácií

Nech formula_1 je ľubovoľná množina a nech formula_2 značí množinu bijektívnych zobrazení formula_3. Ľubovoľná podmnožina formula_4 množiny formula_5, ktorá je uzavretá vzhľadom na skladanie zobrazení a vzhľadom na inverziu sa nazýva grupa transformácií formula_6. Grupová operácia je daná skladaním zobrazení formula_7.
Že formula_4 je uzavretá vzhľadom na skladanie zobrazení a vzhľadom na inverziu znamená: 
Skladanie zobrazení je asociatívna operácia, o čom sa možno ľahko presvedčiť výpočtom.
Neutrálny prvok je identita.
Inverzný prvok k zobrazeniu formula_13 je zobrazenie formula_14 definované ako formula_15 ak formula_16. Také formula_17 existuje a je jednoznačne dané, čo vyplýva z definície bijektívneho zobrazenia.
Príklad.
Množina formula_5 všetkých bijekcií formula_6 s operáciou skladania zobrazení formula_20 je grupou transformácií formula_6.

</doc>
<doc id="258796" title="Ján II. (Francúzsko)" url="https://sk.wikipedia.org/wiki?curid=258796">
Ján II. (Francúzsko)

Ján II. zvaný "Dobrý" (* 26. apríl 1319, Le Mans, Francúzsko – † 8. apríl 1364, Londýn) bol normandský vojvoda (13321350) a v rokoch 13501364 kráľ Francúzska ako druhý z vedľajšej vetvy kapetovcov – z rodu Valois.
Životopis.
Narodil sa ako najstarší syn grófa Filipa z Valois, neskoršieho kráľa Filipa VI. a Jany Burgundskej. Postupne sa stal grófom z Anjou, Maine a vojvodom normandským (1332) a vojvodom akvitánskym (1345) –po tom čo jeho otec Filip VI. rozhodol o konfiškácii akvitánskeho vojvodstva anglickému kráľovi Eduardovi III. Taktiež grófom z Poitiers (1344). Sobášom sa stal grófom z Auvergne a Boulogne a spravoval aj Burgundské vojvodstvo v mene svojho nevlastného syna Filipa (syn Jany I. z Auvergne, vdovy po Filipovi, synovi burgundského vojvodu Oda IV.) 
V bitke pri Poitiers roku 1356 ho zajali a voľne väznili v Londýne, do vlasti sa vrátil v októbri 1360, po zaplatení prvej splátky výkupného.
Sobáše a deti.
28. júla 1332 sa v Melune oženil s Jitkou Luxemburskou (* 1315 – † 1349), dcérou českého kráľa Jána Luxemburského a Elišky Přemyslovny. Počas dvanástich rokov Jitka porodila jedenásť detí, z ktorých sa sedem dožilo dospelosti:
9. februára 1350 sa oženil s Janou I. z Auvergne (* 1326 - † 1360), dcérou Viliama XII., grófa z Auvergne a Boulogne. Mali tri deti, ktoré zomreli krátko po narodení:

</doc>
<doc id="258813" title="Theodore E. Russell" url="https://sk.wikipedia.org/wiki?curid=258813">
Theodore E. Russell

Theodore E. Russell (* 1936, Virgínia, USA) je americký diplomat a prvý veľvyslanec Spojených štátov amerických na Slovensku ().
Pôsobil ako zástupca vedúceho pre medzinárodné vzťahy na škole U.S. Army War College v Pensylvánii. Jeho kariéra zahŕňa službu vo východnej a západnej Európe ako námestníka vedúceho pre európsku regionálnu politiku a ekonomické záležitosti na ministerstve zahraničných vecí Spojených štátov amerických a asistenta správcu pre medzinárodné aktivity v agentúre environmentálnej ochrany (). 
Po odchode z diplomatických služieb pôsobil ako politický a vojenský poradca pre mnoho vojenských cvičení, zameraných na stabilitu na Balkáne, Ďalekom východe, Strednom východe a v Južnej Ázii. Mnoho rokov tiež spolupracoval s nezávyslou verejnoprávnou televíznou sieťou, kde pôsobil ako vedúci pre medzinárodné vzťahy. 
Theodore E. Russell je zakladajúcim predsedom organizácie Priatelia Slovenska (). K jej členom patria osobnosti ako Eugene A. Cernan a Joseph T. Senko.

</doc>
<doc id="258870" title="Carl Spielvogel" url="https://sk.wikipedia.org/wiki?curid=258870">
Carl Spielvogel

Carl Spielvogel (* 27. december 1928, New York† 21. apríl 2021) bol americký diplomat. Bol tretí veľvyslanec Spojených štátov amerických na Slovensku (). 
Carl Spielvogel bol nominovaný na post veľvyslanca USA na Slovensku prezidentom Billom Clintonom 3. augusta 2000 ako politický nominant. 
Pred menovaním do funkcie veľvyslanca pôsobil ako predseda organizácie "The United Auto Group" a bol spoluzakladateľom firmy Backer and Spielvogel. Je tiež vyslúžilým riaditeľom Lincolnovho Centra pre aplikované umenie () 
a vyslúžilým vyslancom Metropolitan Museum of Art.
Zomrel 21. apríla 2021 v Manhattane.

</doc>
<doc id="259021" title="Dvojslivka" url="https://sk.wikipedia.org/wiki?curid=259021">
Dvojslivka

Dvojslivka alebo liči () je rod rastlín (strom) z čeľade mydlovníkovité. Jeho jediný druh je dvojslivka čínska.
Plody.
Liči je ovocie pôvodom z Ázie s mimoriadne šťavnatou a sladkou dužinou. Plody stačí olúpať, rozpoliť a vybrať z nich kôstku. Liči je určené do šalátov alebo koktailov. Môže sa pridať k na sladko pripravovanému mäsu. Nesmie sa však variť, dreň by zhúževnatela.
Liči obsahuje v priemere celkom 71,5 mg vitamínu C na 100 gramov ovocia. Tým je liči veľmi dobrým zdrojom vitamínu C. V priemere len tri kusy liči by mali spĺňať tretinu odporúčanej dennej dávky vitamínu C pre dospelých. Liči sú tiež bohaté na meď, horčík, fosfor, draslík a vitamín B. Majú znížený obsah nasýtených tukov, cholesterolu a sodíka. Najviac energie v liči je vo forme sacharidov.

</doc>
<doc id="259029" title="Luciferáza" url="https://sk.wikipedia.org/wiki?curid=259029">
Luciferáza

Luciferáza je všeobecný názov pre niektorý z enzýmov katalyzujúcich bioluminiscenciu – jav, pri ktorom živé organizmy produkujú svetlo. Známym príkladom je luciferáza svietivky "Photinus pyralis" (EC 1.13.12.7).
Luciferázy sú oxidoreduktázy katalyzujúce oxygenáciu pigmentu luciferínu za prítomnosti ATP a vápenatých katiónov. Reakcia prebieha v dvoch stupňoch:
Počas tohto procesu sa 96 % energie uvoľní ako viditeľné svetlo. Na porovnanie, v bežnej žiarovke sa na svetlo premieňa len asi 3 % energie a zvyšok sa premieňa na teplo. Preto sa bioluminiscenčné svetlo niekedy označuje ako studené.
Ako "luciferáza" a "luciferín" sa označuje akýkoľvek pár enzým-substrát, ktorý za prítomnosti ostatných nešpecifických reaktantov reaguje za vzniku svetla.

</doc>
<doc id="259092" title="Blackadder" url="https://sk.wikipedia.org/wiki?curid=259092">
Blackadder

Blackadder je názov britského televízneho seriálu, ktorý sa skladá zo štyroch sérií. Seriál bol vysielaný BBC a z hľadiska žánrového zaradenia ide o historický komediálny seriál. Prvú sériu napísal Richard Curtis a Rowan Atkinson a neskoršie Curtis a Ben Elton. Producentom bol John Lloyd a hlavnú rolu anti-hrdinu "Edmunda "Čiernu zmiju" Blackaddera" zahral Rowan Atkinson. 
V roku 2000 získala štvrtá séria ("Blackadder Goes Forth") 16. miesto v zozname 100 najlepších britských sitkomov, ktorú vytvoril britský filmový inštitút British Film Institute. V televíznom hlasovaní z roku 2004 obsadil seriál druhé miesto ako najlepší britský sitkom. (prvým bol "Only Fools and Horses."). V rebríčku magazínu Empire Magazine obsadil seriál 20. mieste v rámci najlepších televíznych relácií.
Série.
Zoznam je usporiadaný chronologicky:

</doc>
<doc id="259339" title="Pavel Drapák" url="https://sk.wikipedia.org/wiki?curid=259339">
Pavel Drapák

Pavel „Paľo“ Drapák (* 19. november 1964, Bánovce nad Bebravou) je slovenský spevák, ktorý je známy predovšetkým z pôsobenia v skupine Metalinda.
Zo života.
Paľo Drapák sa narodil 19. novembra 1964 v Bánovciach nad Bebravou v rodine šoféra autobusu, ako najmladší zo siedmich detí.
V rokoch 19781987 absolvoval 5 rokov klasickej gitary a 4 roky spev. Účinkoval v školských skupinách "Prievan" a "Skrat" na gymnáziu v Bánovciach nad Bebravou.
Od roku 1980 do roku 1986 začal svoje spevácke kvality rozvíjať v rockovej kapele "SBM", s ktorou vystupoval na desiatkach festivalov v Česku i na Slovensku. Okrem toho získával hudobnú prax i vystupovaním v rôznych barových kapelách ako spevák a basový gitarista.
V roku 1984 nastúpil na základnú vojenskú službu. Rovnako ako v súkromnom živote, tak aj na vojne nevydržal bez hudby a zakladá skupinu záujmovo-umeleckej činnosti, s ktorou absolvuje niekoľko vojenských festivalov.
Po návrate z PVS sa Paľo vracia k rockovej kapele "SBM" a privyrába si po baroch, svadbách a zábavách, kde opäť získava starú hudobnú školu od známeho slovenského klaviristu Mira Kušniera.
Prelomom v jeho hudobnej kariére je výhra v konkurze na speváka v rockovej kapele Metalinda v roku 1987, kde nastáva raketový vzostup jeho kariéry. Prišli hity ako „Jan Amos Džínový“, „Zaľúbená žaba“, „Slnko nevychádzaj“ atď. Dodnes je jeho prejav v týchto piesňach nenahraditeľnou spomienkou pre všetkých fanúšikov. V Metalinde nahral Paľo 10 albumov, 20 singlov, 35 videoklipov, 6 hudobných filmov. Účinkoval v stovkách televíznych a rozhlasových relácií.
V roku 2001 odchádza z Metalindy a po menšej hudobnej pauze na konci tohoto roku pripravuje svoj debutový singel „Skús ma nájsť“. V máji 2002 vychádza album "Už prišiel čas". Na jeseň toho istého roku natočil klip k hymne motorkárskeho klubu Red Barons s názvom „Chopper Boy“ a stal sa jeho čestným členom.
V roku 2004 Paľo pripravil materiál na svoje nové CD, ktoré nazval cestovne "PRABRA (PRAha-BRAtislava)", kde dokonca spieva duet so svojou manželkou Janette „Každá trampota má svou mez“.
V roku 2005 sa Paľo stretol s bubeníkom Paľom Prokopom, dávajú dokopy zostavu a po niekoľkých obmenách a hľadaní potrebných hudobníkov nahrávajú album s názvom "Paľo Drapák".
Diskografia.
2016 4. album Naspäť dopredu 2016 Palo Drapák produktion
2019 5.album XII. Dvanásť 2019 PK PRODUCTION a La Plata PRODUCTION 

</doc>
<doc id="259480" title="Satu Mare (mesto)" url="https://sk.wikipedia.org/wiki?curid=259480">
Satu Mare (mesto)

Satu Mare (historický slovenský názov: "Satmár"; , ) je mesto v severozápadnom Rumunsku v blízkosti hraníc s Maďarskom. Je to administratívne, kultúrne a hospodárske centrum rovnomennej župy.
História.
Mesto sa v dokumentoch po prvýkrát spomína v roku 1006. V 13. storočí bolo uhorským kráľom povýšené na slobodné kráľovské mesto a prišli sem nemeckí imigranti. V roku 1703 mesto kompletne vyhorelo. V roku 1711 tu bol uzavretý tzv. Satmársky mier medzi Habsburgovcami a uhorskou šľachtou, v roku 1804 tu vzniklo aj biskupstvo. Od roku 1918 je súčasťou Rumunska. V rokoch 1940 – 1944 patrilo Maďarsku, ktoré ho získalo Viedenskou arbitrážou; v tomto období bolo z mesta deportovaných temer 18 000 Židov. Počas komunistického režimu v Rumunsku pod vedením Nicolae Ceauşesca sa v meste začala masívna výstavba. Po páde tohto režimu boli v 90. rokoch 20. storočia zatvorené mnohé miestne priemyselné podniky a z mesta odišlo takmer 20 000 ľudí.

</doc>
<doc id="259535" title="Majstrovstvá sveta v alpskom lyžovaní 2009" url="https://sk.wikipedia.org/wiki?curid=259535">
Majstrovstvá sveta v alpskom lyžovaní 2009

Majstrovstvá sveta v alpskom lyžovaní 2009 boli vo francúzskom Val-d’Isère od 2. do 15. februára 2009.
Medzinárodná lyžiarska federácia rozhodla o usporiadaní Majstrovstiev sveta vo Val-d’Isère 2. júna 2004 na kongrese v Miami na Floride. Okrem Val-d’Isère sa o usporiadanie majstrovstiev uchádzali Schladming (Rakúsko) a Beaver Creek s Vailom (Spojené štáty).
Val-d’Isère usporiadali majstrovstvá sveta v zjazdovom lyžovaní prvý raz, no konali sa tu Zimné olympijské hry 1992.

</doc>
<doc id="259710" title="Whoopi Goldberg" url="https://sk.wikipedia.org/wiki?curid=259710">
Whoopi Goldberg

Whoopi Goldberg, pôvodným menom Caryn Elaine Johnsonová (* 13. november 1955, Manhattan, New York) je americká herečka, komička, speváčka a spisovateľka, držiteľka Oscara, Emmy, Grammy, Tony Award, Saturn Award a Zlatého glóbusu.
Životopis.
Hrať začala už v ôsmich rokoch, potom bola členkou hippies, spievala v muzikáloch ako Jesus Christ Superstar, Vlasy alebo Pippin. V tejto dobe sa vydala, stala sa závislou na heroíne, z toho sa síce dostala, ale spôsobil jej rozvod. V roku 1974 sa rozhodla spolu s dcérou odísť z New Yorku do Los Angeles. Tam si zmenila meno a vystriedala niekoľko zamestnaní a zároveň hrala menšie divadelné úlohy. Začala výrazne uplatňovať svoj zmysel pre humor a vďaka tomu ju dostal režisér Mike Nichols na Broadway.
Tam si ju všimol Steven Spielberg a obsadil ju do filmu Purpurová farba, za ktorý Whoopi získala Zlatý glóbus a nomináciu na Oscara. Stala sa z nej úspešná herečka. Začala sa objavovať v televíznych sitkomoch a účinkovala vo viacerých filmoch. Veľkým úspechom sa stal v roku 1990 film Duch s Patrickom Swayzem a Demi Moorovou, za ktorý získala Oscara (Premiere Magazine označil jej postavu menom Oda Mae Brownová 95. najlepšiu filmovú postavu všetkých dôb). Jej hviezdny status potvrdila i úspešná komédia Sestra v akcii, za jej pokračovanie dostala celkom 8 miliónov dolárov (približne 6 600 000| €). V rokoch 1994, 1996, 1999 a 2002 uvádzala odovzdávanie Oscarov, čo bolo potvrdením jej postavenia v Hollywoode. Zároveň bola prvá Afroameričanka, ktorá odovzdávanie uvádzala. V roku 2007 sa stala spolumoderátorkou úspešnej americkej talk show The View.
Filmografia.
Výber z filmografie:

</doc>
<doc id="259858" title="Univerzita Palackého v Olomouci" url="https://sk.wikipedia.org/wiki?curid=259858">
Univerzita Palackého v Olomouci

Univerzita Palackého v Olomouci () je druhá najstaršia univerzita v Česku, najstaršia na Morave.
Univerzita má 8 fakúlt na ktorých študuje viac než 24 000 študentov. Od mája 2021 je rektorom prof. MUDr. Martin Procházka, Ph.D.
Z histórie.
Univerzita vznikla 22. decembra 1573 udelením príslušných práv vtedajšiemu jezuitskému internátu. Vysokoškolská výuka začala o tri roky neskôr. V dobe stavovského povstania univerzita na čas zanikla, ale v roku 1621 bola obnovená. V roku 1778 bola moravská univerzita na čas presťahovaná do Brna, ale v roku 1782 vydal cisár Josef II. dekrét, ktorým sa univerzita preniesla späť do Olomouca, ale zároveň bola degradovaná na trojročné lýceum (podľa dekrétu mali byť univerzity iba vo Viedni, v Prahe a v Ľvove). V roku 1827 bolo učenie znovu povýšené na univerzitu pomenovanú Františkova univerzita. V roku 1860 cisár František Jozef I. dekrétom univerzitu zrušil, v Olomouci zostala len teologická fakulta, ktorá je spojovacím článkom medzi starou univerzitou a dnešnou univerzitou, obnovenou v roku 1946 pod názvom Univerzita Palackého v Olomouci.
V septembri 2015 bolo oznámené, že sa univerzita po prvýkrát dostala do rebríčka "Times Higher Education World University Rankings 2015-2016" (THE). Umiestnila sa na 501. až 600. mieste.
Slováci tvoria najväčšiu skupinu z takmer 4000 zahraničných študentov. Na univerzite ich študuje 1 600. „Když se maturant vydá studovat do zahraničí, většinou se snaží o co nejlepší výsledek. A na slovenských studentech je hodně vidět, že chtějí uspět. Na naší univerzitě patří mezi 20 až 30 procent nejlepších. I proto o ně máme eminentní zájem,“ uviedol rektor Miller.
Významní poslucháči.
Výber významných poslucháčov, (zoradené chronologicky) napr.:
Rektori.
Súčasným rektorom je od mája 2021 prof. MUDr. Martin Procházka, Ph.D. Zvolený bol 31. marca 2021. Jeho predchodcom bol od 1. februára 2014 prof. Mgr. Jaroslav Miller, M.A., Ph.D.

</doc>
<doc id="259872" title="Karol IV. (Španielsko)" url="https://sk.wikipedia.org/wiki?curid=259872">
Karol IV. (Španielsko)

Karol IV. (špan. "Carlos IV", * 11. november 1748, Portici, Sicília – † 20. január 1819, Rím) bol od 14. decembra 1788 až do svojej abdikácie 19. marca 1808 španielskym kráľom.
Život.
Karol bol druhý syn španielskeho kráľa Karola III. a Márie Amálie Saskej. Narodil sa v Portici na Sicílii v čase, keď jeho otec bol Neapolským a Sicílskym kráľom. Jeho starší brat Filip bol ako ťažký epileptik z následníctva vylúčený.
Po svojej matke, vnučke Augusta II. Silného, zdedil postavu a fyzickú silu saského rodu, ale nebol veľmi inteligentný. Karol IV. bol veľmi dôverčivý a bol známy svojou láskavosťou. Bol ľahko ovplyvniteľný a počas jeho panovania vládla de facto jeho energická manželka Mária Lujza a jej obľúbenec, minister Manuel de Godoy.
Vláda.
V roku 1788 zomrel Karolov otec, kráľ Karol III., a tak Karol nastúpil na trón ako "Karol IV.". Nový kráľ považoval svoj úrad za posvätný a vyzeral ako absolutistický a mocný panovník. V skutočnosti bol však iba pasívnym členom svojej vlády, ktorý väčšinu času trávil na poľovačkách. Vládne záležitosti prenechal svojej manželke a svojmu predsedovi vlády. V roku 1792 sa po dlhom úsilí podarilo Márie Lujze odstrániť z funkcie floridablancaského grófa Josého Moñinoa y Redondoa a na jeho miesto menovala Pedra Pabla Abarcu de Bolea, arandaského grófa, predsedu aragónskej vládnej strany v krajine. Ale v dôsledku vojny proti republikánskemu Francúzsku bol liberálny gróf Pedro Pablo nahradený Manuelom de Godoyom, ktorý bol kráľovnej obľúbenec a pravdepodobne aj jej milenec.
Manuel de Godoy pokračoval v politike svojho predchodcu a zaujal tak neutrálny postoj voči vývoju situácie vo Francúzsku. Potom však Španielsko začalo v roku 1793 protestovať proti poprave zosadeného kráľa, následkom čoho Francúzsko vyhlásilo vojnu Španielsku a v roku 1795 bol Manuel de Godoy nútený uzavrieť spojenectvo a vyhlásiť vojnu Veľkej Británii.
Španielsko zostalo spojencom Francúzska a podporovalo kontinentálnu blokádu, pokým Británia nevyhrala námornú bitku pri Trafalgare. Po Napoleonovom víťazstve v Prusku v roku 1807 Godoy opäť postavil Španielsko na Francúzsku stranu. Táto zmena strán oslabovala Karolovu pozíciu dôveryhodného spojenca, zatiaľ čo návrat do spojenectva s Francúzskom zvýšilo Godoyovu nepopularitu a posilnilo "partido fernandista", hnutie priaznivcov korunného princa Ferdinanda, ktorí boli zástancami dobrých vzťahov s Veľkou Britániou.
Abdikácia a smrť.
V roku 1808 sa uskutočnila vzbura proti kráľovi Karolovi. V dôsledku nej Karol IV. abdikoval 19. marca 1808 a vládu prenechal svojmu synovi Ferdinandovi, ktorý vládol pod menom Ferdinand VII. Počas jeho vlády Napoleon poslal do Španielska približne 100 000 vojakov.
V roku 1812 sa Karol nakoniec usadil v Ríme v Palazzo Barberini, kde 20. januára 1819 zomrel.
Manželka a potomkovia.
4. septembra 1765 sa oženil s Máriou Lujzou Bourbonsko-parmskou (* 1751 – † 1819), dcérou vojvodu Filipa I. z Parmy a Márie Lujzy Bourbónskej. Mali spolu 14 detí:

</doc>
<doc id="259999" title="Webová hra" url="https://sk.wikipedia.org/wiki?curid=259999">
Webová hra

Webová hra, alebo Browser hra je on-line hra, hrateľná pomocou internetového prehliadača. Nie je potrebná inštalácia hry. Niektoré hry umožňujú doinštalovať softvér ktorý zvyšuje rýchlosť prehliadania. Takmer každá takáto hra je zadarmo, no vo väčšine hier je niečo ako prémiový účet, čo zlepší hrateľnosť a takto sa dá ľahšie postúpiť v rebríčku.
Hry sú obvykle založené na PHP či java skriptoch, alebo na flashových aplikáciách Patria sem napríklad hry ako 
Hru hráči ovládajú iba prostredníctvom štandardného webového prehliadača. Výhodou takejto hry je jednoduchá dosiahnuteľnosť (možno hrať na praktický ľubovoľnom počítači pripojenom do siete, napr. internetu, bez potreby inštalácie dodatočného softvéru), nevýhodou býva horšie grafické spracovanie a obmedzenejšia funkcionalita.
Používané technológie.
Na strane klienta.
Najjednoduchšie webové hry fungujú na čistom XHTML (s grafickou stránkou doplnenú o obrázky a kaskádové štýly). Keďže je HTML statické, je tento spôsob realizácie vhodný skôr pre strategické hry, v ktorých neprebieha akcia v reálnom čase. Rozšírenie funkcionality sa dá ľahko dosiahnuť s využitím klientskeho JavaScriptu, ktorý umožňuje pohodlnejšie ovládanie a lepšiu aktualizáciu niektorých informácií, najmä pri využití technológie AJAX.
Všetky doteraz uvedené technológie sú podporované už v základnej inštalácii všetkých moderných bežne používaných prehliadačov, takže je možné hrať takmer na každom počítači. Ako webové hry však možno označiť aj o niečo vyspelejšie hry, ktoré sa síce ovládajú prostredníctvom prehliadača, ale vyžadujú inštaláciu nejakého rozširujúceho programu. K týmto rozširujúcim technológiám patrí najmä Java alebo Flash.
Flashové hry.
Flashové hry sú do stránky vložené ako interaktívny objekt, ktorý sa automaticky načíta a spustí pri otvorení stránky v prehliadači (za predpokladu, že je do prehliadača podpora pre Flash nainštalovaná). Flash hry sú spravidla pomerne jednoduché, časové nenáročné, ktorých veľká časť ani nepodporuje hru viacerých hráčov, nevyužíva možnosti komunikácie cez internet (alebo len veľmi obmedzene, napr. len ku udržiavaniu zoznamu najvyšších dosiahnutých skóre).
Tieto hry sa stali obľúbenými predovšetkým po roku 2003, kedy začalo ich masové šírenie. Najskôr šlo len o niekoľko zahraničných stránok, ktorých hry sa veľmi nelíšili od vtedy najväčšieho konkurenta – Javy. Neskôr však vznikajú ďalšie verzie Flashu a to umožnilo stále dokonalejšiu zábavu. Pôvodné "piškvorky" a "lode" tak vystriedali multimediálne strieľačky a stratégie.
Veľké množstvo flashových hier je k dispozícii zadarmo, existujú však aj servery, ktoré sa špecializujú na tieto hry (a zarábajú prostredníctvom internetovej reklamy). Technológia Flash v súčasnej dobe patrí k najobľúbenejším, v budúcnosti zrejme nájde širšie uplatnenie technológia Microsoft Silverlight.
Tvorba aplikácií vo Flashi sa vykonáva pomocou programu Macromedia Flash Professional. V tom sa vytvára ako grafická časť hry, tak samotný program. Pomocou časovej osi sa dajú optimálne naprogramovať animácie, akcie a pod.
V dnešnej dobe sa stáva z tvorby flash veľký biznis. Medzi najznámejších výrobcov hier patria Panel Monkey Games, Armor Games, 3games. Hry vo Flashi hrá stále viac a viac ľudí. Podľa štúdie Frankfurtského inštitútu prevalcovali denní hráči flashových hier hráčov klasických pc hier.
Na strane servera.
Z hľadiska servera tvoria online hry normálne webové stránky s dynamickým obsahom. Používajú sa preto zvyčajne webové servery ako napr. Apache alebo IIS a technológie pre dynamické webové stránky ako PHP, ASP/ASP.NET a pod.
Po roku 2010 zostávajú populárne hry v prehliadači napísané v iných formátoch okrem Flash, ako sú HTML5, WebGL a WebAssembly. Najznámejšie hry sú Slither.io, Agar.io, Sigmally.

</doc>
<doc id="260044" title="David Beatty" url="https://sk.wikipedia.org/wiki?curid=260044">
David Beatty

David Beatty (* 17. január 1871 Nantwich, Spojené kráľovstvo – † 11. marec 1936 Londýn) bol admirál britského námorníctva.
Život.
Do kráľovského námorníctva vstúpil v roku 1884. Bojoval v bojoch proti Máhdiho povstaniu a Boxerskému povstaniu. V roku 1910 bol povýšený na kontraadmirála. Zúčastnil sa prvej svetovej vojny. V bitke pri Jutsku, ktorá nemala jasného víťaza, velil 1. eskadre bojových krížnikov. Jeho agresívne vedenie bol v kontraste s opatrným jednaním jeho nadriadeného admirála Sira Johna Jellicoea. Po bitke sa stal známy jeho výrok: „"Zdá sa, že s našimi prekliatymi loďami dnes nie je niečo v poriadku".“, keď dva z jeho bojových krížnikov explodovali po priamom zásahu do muničných skladov. V priebehu vojny nahradil vo funkcii Najvyššieho veliteľa britskej flotily svojho bývalého nadriadeného Jellicoea. Do jeho rúk sa na konci vojny vzdali sily nemeckého námorníctva. Po vojne sa stal v roku 1919 prvým námorným lordom. V tejto funkcii rokoval o Washingtonskej námornej dohode v roku 1922, kde sa USA, Spojené kráľovstvo a Japonsko dohodli, že svoje námorné sily budú dosahovať sily v pomere 5:5:3, pričom Francúzsko a Taliansko môžu vytvoriť iba menšie flotily. Zomrel dňa 11. marca 1936 v Londýne.

</doc>
<doc id="260059" title="Slopy" url="https://sk.wikipedia.org/wiki?curid=260059">
Slopy

Slopy sú prírodná rezervácia v pohorí Malé Karpaty v podcelku Brezovské Karpaty. Nachádza sa v katastrálnom území obce Dobrá Voda, okres Trnava v Trnavskom kraji. 
Vyhlásená bola v roku 1993 na rozlohe 153,87 ha, bez ochranného pásma. Predmetom ochrany sú dubovo-hrabové, vápnomilné bukové, bukové kvetnaté a skalné a sutinové spoločenstvá na krasovom reliéfe Dobrovodského krasu. Geologický substrát územia tvoria vápence a dolomity stredného a vrchného triasu Brezovských Karpát. Na bralách sa vytvorili povrchové krasové formy – škrapy a krasové jamy. Súčasťou chráneného územia sú aj zrúcaniny hradu Dobrá Voda. Rezervácia je súčasťou CHKO Malé Karpaty. Na území rezervácie platí 5. stupeň ochrany. Rezerváciou vedie červená turistická trasa.

</doc>
<doc id="260115" title="Curling" url="https://sk.wikipedia.org/wiki?curid=260115">
Curling

Curling je kolektívny šport, v ktorom sa snažia hráči dopraviť curlingové kamene čo najpresnejšie do vyznačeného priestoru. Začiatky tejto hry siahajú do 16. storočia, keď sa tento šport hrával na zamrznutých škótskych jazerách.
Medzi oficiálnymi súťažami zimných olympijských hier bol v roku 1920 a od olympijských hier v roku 1998 je v programe nastálo.
Dejiny curlingu.
Curling je starý škótsky šport. Najstarší curlingový kameň o ktorom sa vie pochádza z roku 1511 a je na ňom maľba od Pietera Breughela. K vzniku curlingu prišlo vďaka zákazu golfu v roku 1457, ktorý bol vydaný škótskym parlamentom. Prvé curlingové kamene mali hmotnosť od 2 do 3 kilogramov. Volali sa "loofies". V tej dobe neexistovali žiadne presné pravidlá hry, okrem jedného, ak hráč šmykol svoj kameň za čiaru ihriska, vypadol z hry.
V roku 1838 bola v Edinburghu založená prvá národná curlingová organizácia s názvom "Royal Grand Curling Club". Celosvetová curlingová organizácia bola založená až v roku 1965, išlo o Medzinárodnú curlingovú federáciu (ICF). Tá od roku 1991 nesie pomenovanie Svetová curlingová federácia (WCF"World Curling Federation").
Dnešné odhady hovoria asi o dvoch miliónoch aktívnych hráčov v celosvetovom meradle. Curling sa hral na niekoľkých olympijských podujatiach predtým, ako sa v roku 1998 stal oficiálnym olympijským športom na olympijských hrách v Nagane v Japonsku. 
Pravidlá curlingu.
Curling je v podstate športová hra, ktorá sa hrá na špeciálne upravenej ľadovej ploche. Táto je rozdelená do niekoľkých dráh. Hrajú proti sebe dva štvorčlenné tímy. Každý je vybavený 8 kameňmi, ktoré sú farebne odlíšené od kameňov súpera, tak ako dresy vo futbale. Každý hráč má metličku na zametanie povrchu dráhy a špeciálnu obuv s hladkým povrchom podrážky, aby bol umožnený jednoduchší pohyb hráča po ľade.
Stretnutie sa hrá s alebo bez časového limitu a na stanovený počet endov (uzatvorený úsek hry, v ktorom bolo hodených 16 kameňov a určené skóre).
Najdôležitejšie je odhodiť kamene z jedného konca dráhy do terča podobného lukostreleckému terču na druhom konci dráhy, s účelom priblížiť svoj kameň čo možno najbližšie k stredu kruhov a pritom bližšie ako sú umiestnené kamene protivníka. Za každý kameň, ktorý je v cieľových kruhoch bližšie stredu ako je k stredu najbližší kameň súpera, získava tím 1 bod. Konečný bodový stav lepšie umiestnených kameňov sa zapíše na tabuľu len úspešnejšiemu tímu a ten má v ďalšej hre prednosť prvého hodu. Každý hráč má dopredu určené poradie a toho sa drží počas celej hry.
Ak zostanú po odohraní posledného endu cieľové kruhy prázdne, zaznamenáva sa na výsledkovú tabuľu tímu, ktorý odhadzoval posledný kameň, nula - tzv. end s nulou. Po odohraní stanoveného počtu endov sa sčítajú všetky získané body a vyhráva tím s najväčším bodovým ziskom. Nešportové správanie mínus jeden kameň

</doc>
<doc id="260265" title="Polievka" url="https://sk.wikipedia.org/wiki?curid=260265">
Polievka

Polievka je najčastejšie teplé, tekuté až mierne husté jedlo. Pripravuje sa z vody, zeleniny, mäsa, mäsového vývaru, tuku, kuchynskej soli a daľších prísad. Väčšinou sa podáva ako predkrm pred hlavným chodom. Polievky sa všeobecne delia na číre a zahustené.
Základný produkt pre väčšinu druhov polievok je voda. Vo vode sa varia rôzne prísady, ktoré dodávajú polievke výslednú chuť, farbu a vôňu. Polievka obvykle obsahuje mäso, hydinu, zverinu alebo ryby. K mäsu sa pridáva zelenina, ovocie, ryža, rôzne zásmažky alebo cestoviny.
Číre polievky.
Číra polievka je vývar z mäsa. Najčastejšie sa používa hovädzie alebo hydinové mäso. Najznámejším zástupcom v tejto skupine je hovädzia polievka alebo bujón, slepačia alebo kuracia polievka a polievky s ďalšími prísadami rezancová polievka, polievka s pečeňovými knedličkami, polievka s údeným mäsom, cibuľová polievka a iné.
Zahustené polievky.
Zahustené polievky sú také polievky, ktoré sa pri príprave pomocou rôznych prísad zahusťujú. Sú to rôzne krémové polievky alebo polievky zahustené zásmažkou a tiež polievky zahustené inými prísadami, ktoré sa varia spoločne s mäsom. Príkladom môže byť ryža, zemiaky, hrach, šošovica, fazuľa alebo iné strukoviny, kapusta, ale tiež mlieko, smotana alebo surové vajce alebo len vaječný žĺtok.

</doc>
<doc id="260643" title="Dijon" url="https://sk.wikipedia.org/wiki?curid=260643">
Dijon

Dijon je mesto na východe Francúzska v departemente Côte-d’Or a regióne Burgundsko. Má 151 000 obyvateľov. Neďaleko mesta pramení rieka Seina.
Dijon je typickým zástupcom stredovekých mestečiek v ktorých zostala väčšina architektúry nezmenená po stáročia.
Známe je aj svojim produktom „dijonská horčica“.
Každý rok na začiatku septembra je vinobranie, ktorého sa zúčastňujú folklórne súbory z celej Európy. Každé tri roky organizuje Dijon medzinárodnú výstavu kvetín Florissimo. Blízko mesta sa nachádza pretekárska dráha Dijon-Prenois, ktorá je miestom mnohých motoristických udalostí. V minulosti sa tu jazdila i Grand Prix Francúzska automobilov Formula 1.
Poloha.
Obec má rozlohu . Najvyšší bod je položený a najnižší bod 
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="260680" title="Radio Data System" url="https://sk.wikipedia.org/wiki?curid=260680">
Radio Data System

Radio Data System, skrátene RDS, je štandardizovaný komunikačný protokol združenia EBU (European Broadcasting Union) na posielanie malého množstva digitálnych informácií prostredníctvom bežného FM vysielania. Systém RDS štandardizuje niekoľko typov informácií, ktoré sú prenášané, vrátane času, informácie o interpretovi a názve piesne a identifikácii stanice. RDS je štandardom v Európe a Latinskej Amerike od začiatku 90. rokov 20. storočia, ale nemal tak silné postavenie v Severnej Amerike.
Radio Broadcast Data System, skrátene RBDS, je oficiálny názov americkej verzie RDS, aj keď tento systém sa tiež bežne nazýva RDS. RBDS je so systémom RDS takmer úplne identický, iba s malými rozdielmi hlavne v číslovaní hudobných programov a ďalších formátoch, ktoré vie systém RBDS identifikovať. RBDS bol prijatý združením NRSC, systém RDS EBU.
Oba systémy využívajú pomocný nosný kmitočet 57 kHz na dátový prenos rýchlosťou 1187.5 bitov za sekundu. Frekvencia 57 kHz bola vybraná z toho dôvodu, že je 3. harmonická (3x) pilotného signálu pre FM stereo, takže nespôsobuje interferencie, alebo namodulovanie na tento signál, alebo na signál oddeľujúci stereo kanály s frekvenciou 38 kHz (2x). Dátovy protokol využíva opravu chýb. RDS definuje množstvo funkcií (pozri nižšie).
Obsah a implementácia.
Nasledovné informačné polia sú obvykle obsiahnuté v RDS data:
Podpora RDS.
Vzhľadom na implementáciu, drvivá väčšina autorádií podporuje minimálne funkcie AF, EON, REG, PS a dvojicu TA/TP.
Existuje vzrastajúce množstvo prenosných zariadení podporujúcich RDS, ako sú navigačné systémy, rádia a mobilné telefóny. Je to možné vďaka riešeniam ponúkajúcim nízku cenu a malú spotrebu.
Typy programov.
Nasledujúca tabuľka obsahuje zoznam typov programov využitých v systémoch RDS a RBDS a ich význam:
Využitie pomocného nosného kmitočtu FM.
Technológia RDS je využitá okrem vyššie popísanej funkcie aj ako prenosový protokol v Kalifornskom pilotnom projekte Programmable Communicating Thermostat (PCT). Táto technológia umožní spotrebiteľom, ktorí majú časovo premenlivú odbernú cenu elektrickej energie, reagovať na RDS signál obsahujúci novú cenu, ak ju dodávateľ zmení v období vysokej veľkoobchodnej ceny energie, alebo v prípade vysokého dopytu, ktorý ohrozuje stabilitu distribučnej siete. PCT by mal automatizovať odozvu na takýto signál, ktorý spotrebiteľ predprogramuje do zariadenia. Napríklad, ak sa zdvihne cena elektrickej energie počas horúceho popoludnia kvôli extrémne vysokému odberu, spotrebiteľ môže prednastaviť PCT na zvýšenie teploty na ktorú klimatizácia ochladzuje vzduch, aby znížil spotrebu elektrickej energie a zmenšil poplatky. Táto technológia môže byť rozšírená aj na inú domáce elektrické spotrebiče. Cieľom je dať spotrebiteľovi na výber medzi odberom drahej energie v období špičkového odberu, alebo znížiť odber v týchto obdobiach na minimum. Takéto dobrovoľné chovanie môže značne znížiť cenu elektrickej energie mimo obdobia špičkového odberu, pretože je znížená potreba nepravidelného používania elektrárni zásobujúcich sieť v dobe špičkového odberu a znižuje riziko výpadku rozvodnej siete.
Čipové sady podporujúce RDS.
Spoločnosti, ako Silicon Labs z Austinu v Texase a NXP Semiconductors (niekdajší Philips) ponúkajú jednočipové riešenia, ktoré sa často nachádzajú v mobilných zariadeniach. Obvodové riešenia Silicon Labs podporujú PS, RT, PTY, TMC, a všetky ostatné RDS funkcie v jedinom 3x3 vývodovom obvode s cieleným využitím v prenosných zariadeniach, ako mobilné telefóny a mp3 prehrávače. NXP má v tejto oblasti tiež niekoľko riešení, pričom jeho portfólio obsahuje aj obvody pre použitie v automobilovej technike.
RDS vysielanie na Slovensku.
Väčšina staníc vysielajúcich na Slovensku využíva úzku podmnožinu funkcii ponúkaných RDS. Prakticky každá stanica využíva funkcie PI a PS (kód a názov stanice), väčšina staníc využíva aj funkciu AF. Dopravné správy stanice obvykle oznamujú pomocou príznakov TP a TA, ale funkcia EON sa na území Slovenska nevyužíva vôbec. Niektoré stanice v minulosti využívali dynamického PS, kedy namiesto statického názvu programu tento sa na displeji prijímača buďto posúval, alebo sa periodicky striedal názov stanice s aktuálnym časom. Takáto funkcionalita je dnes už legislatívou z bezpečnostných dôvodov zakázaná. Väčšina staníc takisto nevyužíva funkciu PTY vôbec, alebo ma fixne nastavený jeden typ programu.

</doc>
<doc id="260715" title="Vyšívanie (ozdobovanie)" url="https://sk.wikipedia.org/wiki?curid=260715">
Vyšívanie (ozdobovanie)

 
Vyšívanie je ozdobovanie (spravidla tkaniny alebo kože) stehmi, ozdobné šitie, resp. takéto zhotovovanie niečoho. Výšivka (alebo zriedkavo vyšívanie) je ozdoba vzniknutá vyšívaním alebo vec s takouto ozdobou.
Vyšívanie sa dá robiť ručne alebo na stroji. Pri ručnom vyšívaní je plátno alebo koža, na ktoré sa vyšíva, uchytené v špeciálnom ráme. Namiesto ihly, najmä ak je podkladový materiál hrubší, sa dá používať aj bodec. Najčastejším podkladovým materiálom pre vyšívanie je plátno alebo koža. Výsledkom vyšívania je ozdoba napríklad na blúzke, obruse, prestieraní alebo na inom druhu textilu či kože. Ozdobou môže byť aj logo. 
Najznámejšie sú výšivky ľudové. Ich typickou vlastnosťou je prírodná farebnosť a krása vzorov. 
Dejiny.
Najstaršie doklady siahajú až do neolitu. Spočiatku sa uplatňovala najmä na cirkevných textíliách. Panské odevy ňou začali ozdobovať asi v 16. a 17. stor. V Uhorsku si ľudová výšivka našla svoje miesto aj medzi slovenskými ženami a to asi až v 18. a 19. stor. Vznik továrenského druh výšivky sa datuje do obdobia na rozhraní 18. a 19. storočia.
Vyšívacie techniky.
Na Slovensku je podľa dostupnej literatúry možné výšivku podľa techniky deliť na:
Miestne štýly vyšívania.
Podľa miesta odkiaľ výšivka pochádza poznáme výšivky šarišské, spišské, zemplínske, trnavské, piešťanské, čatajské, čičmianske, detvianske, horehronská a podobne.
Literatúra ako odborníkov na výšivky uvádza A. Kmeťa, P. Socháňa, K. Medveckého a D. Kardošovú.

</doc>
<doc id="260925" title="Bastila" url="https://sk.wikipedia.org/wiki?curid=260925">
Bastila

Bastila () bola parížska pevnosť postavená v roku 1369 na obranu proti Angličanom v storočnej vojne, od 15. storočia používaná ako väznica. Skôr bola známa ako Bastille Saint-Antoine. Bastille znamená po francúzsky hrad alebo opevnenie.
Dobytie Bastily 14. júla 1789 znamenalo začiatok Veľkej francúzskej revolúcie. Bastilu napadli a dobyli francúzski občania, najmä Parížania, ktorí si mysleli, že z Bastily sú na Paríž namierené delá, ktoré môžu byť použité. Vtedy však už táto pevnosť nemala ako politické väzenie žiadny význam, predstavovala len symbol „Starého režimu“. V posledných dňoch sídlili v nej len siedmi väzni: štyria falšovatelia (Jean de la Corrége, Jean Bechade, Bernard Laroche a Jean-Antonio Pujade), gróf zo Solages (ktorý bol obvinený z incestu) a zvyšní dvaja boli šialenci (jeden z nich bol Ír, známy ako major Whyte, ktorý vôbec nevedel kde je, ale jasajúci dav ho vyniesol von na pleciach). Dobytie Bastily sa oslavuje ako francúzsky národný sviatok ().

</doc>
<doc id="261180" title="Zámok Chenonceau" url="https://sk.wikipedia.org/wiki?curid=261180">
Zámok Chenonceau

Chenonceau () je zámok situovaný cca juhozápadne od Paríža, neďaleko sútoku riek Cher a Loira. Stojí na mieste pôvodného vodného mlyna, ktorý bol v rokoch 1513 – 1521 nahradený zámkom. V rokoch 1556 – 1559 boli pristavené mostné oblúky, ktoré zámok spojili s druhým brehom rieky. Na oblúkoch je teraz umiestená dvojpodlažná galéria, kedysi využívaná ako obľúbené miesto spoločenských stretnutí francúzskej aristokracie. Túto prístavbu pravdepodobne iniciovala Katarína Medicejská.
Zámok šiestich žien.
Zámok je niekedy nazývaný „zámok šiestich žien“, pretože bol postupne vo vlastníctve šiestich žien.

</doc>
<doc id="261224" title="Zámok Chambord" url="https://sk.wikipedia.org/wiki?curid=261224">
Zámok Chambord

Zámok Chambord () je najväčší zo zámkov na Loire strednom Francúzsku. Bol postavený v rokoch 1519 až 1541 na objednávku francúzskeho kráľa Františka I. v zátoke rieky Cosson, ľavého prítoku Loiry. Zámok leží asi východne od mesta Blois v departemente Loir-et-Cher.
Dejiny zámku.
V roku 1392 odkúpil rod kniežat z Orléans lesnatú oblasť v okolí Chambordu od grófov z Blois. V roku 1498 sa stal francúzskym kráľom Ľudovít XII. Orleánsky a pozemky tak prešli do vlastníctva kráľovského dvora. V roku 1516 sa František I. vrátil s Leonardom da Vinci z Talianska, kde sa inšpiroval talianskou renesančnou architektúrou. V roku 1519 bolo vybraté miesto pre stavbu zámku, ktorý mal slúžiť ako lovecké sídlo a nahradiť pevnosť, ktorá tu bola. Stavba bola dokončená v roku 1547, v roku úmrtia Františka I., dostavbou kráľovských apartmánov. Kráľ na zámku strávil veľmi málo času. Ďalší francúzski králi zámok nechali opustený, čo spôsobilo jeho postupné chátranie.
V rokoch 1725 až 1733 zámok obýval Stanisław Leszczyński, v tej dobe zosadený poľský kráľ, svokor Ľudovíta XV. Od roku 1745 do roku 1750 slúžil ako kasárne. V roku 1792 nechala revolučná francúzska vláda predať mobiliár zámku a Napoleon Bonaparte zámok venoval maršalovi L. A. Berthierovi. Počas francúzsko-pruskej vojny v roku 1870 slúžil zámok ako poľná nemocnica. V roku 1883 sa stal majetkom bývalého vládnuceho rodu Parmského vojvodstva. Od roku 1930 patrí štátu. Počas druhej svetovej vojny tu od roku 1939 do roku 1945 boli uskladnené umelecké zbierky Parížskeho múzea v Louvre.
Architektúra.
Chambord patrí k vrcholným stavbám renesančnej architektúry a k najznámejším zámkov vo Francúzsku. Jeho fasáda má šírku 128 metrov, v zámku je 440 miestností, viac než 80 schodíšť, 365 komínov a 800 tesaných hlavíc stĺpov.
Meno architekta stavby nie je známe, analýzy však ukazujú, že na plány vplýval Leonardo da Vinci, v tej dobe architekt na dvore Františka I., ktorý však zomrel krátko po ukončení stavebných prác.
Rozsiahla stavba bola zahájená v roku 1519, podľa dochovaných údajov na nej pracovalo 1800 robotníkov. Pracovné podmienky sťažovali mokriny a preto museli robotníci do mäkkej pôdy zatĺkať dubové koly do hĺbky až 12 metrov, aby stavba stála na pevných základoch.
Na stavbu bol použitý vápenec z oblasti Tuffeau. Zámok je postavený podľa vzoru stredovekých pevností okolo centrálnej časti zvanej donjon, tá však neplnila obrannú funkciu. Donjon zahŕňa päť obyvateľných podlaží. V každom podlaží zámku sa nachádzajú štyri štvorcové a štyri kruhové byty. Štyri chodby zo štyroch svetových strán sa zbiehajú v strede zámku, ktorému dominuje schodište v tvare dvojitej šroubovice. To bolo asi navrhnuté pod vplyvom Leonarda da Vinci. Neskôr František I. zámok nechal rozšíriť a usídlil sa v rozsiahlejších miestnostiach vo východnom krídle. V západnom krídle bola začatá stavba kaplnky, dokončená neskôr za Ľudovíta XIV.

</doc>
<doc id="261227" title="Zámok Amboise" url="https://sk.wikipedia.org/wiki?curid=261227">
Zámok Amboise

Zámok Amboise () vyčnieva z malého francúzskeho mesta Amboise na Loire v departemente Indre-et-Loire. Patrí ku kultúrno-historicky najdôležitejším zámkom na Loire a bol rezidenciou francúzskych kráľov z rodu Valois.
Zámok tróniaci na skale nad mestom je postavený na základoch stredovekého hradu.
Prvé veľké stavebné úpravy na pevnosti dal urobiť Karol VII., ktorý ju skonfiškoval počas storočnej vojny, a sídlil tu so svojim dvorom. Od roku 1490 Karol VIII. podstatne rozšíril park a prebudoval staré hradné múry a budovy svojich kráľovských predchodcov. Aj keď zámok na prvý pohľad pôsobí ako hrad, predsa bol jedným z prvých v ktorých boli použité renesančné prvky. Kráľ, ktorý si prial modernú rezidenciu, v zime sám dohliadal na stavebné práce, a poveril talianskeho záhradného architekta Pacella da Merciogliano vytvorením prvého renesančného parku vo Francúzsku.
Na tomto zámku je pochovaný Leonardo da Vinci ktorý tu prežil posledné roky života a je pochovaný v zámockej kaplnke.

</doc>
<doc id="261233" title="Amboise (mesto)" url="https://sk.wikipedia.org/wiki?curid=261233">
Amboise (mesto)

Amboise je francúzske mesto na rieke Loire v departemente Indre-et-Loire v regióne Centre-Val de Loire, približne od mesta Tours. Dnešné malé mesto (13 005 obyvateľov v roku 2011) v minulosti hostilo kráľovský dvor.
Dejiny.
Prvé zmienky o Amboise, latinsky Ambacia, sú už v 1. storočí pred Kr. V roku 503 tu kráľ Chlodovik I. uzavrel mier s Vizigótmi. V roku 1540 na zámku sídlil dvor rímskonemeckého cisára Karola V., ktorý cestoval po Francúzsku. V tej dobe tiež vyhorela časť zámku. V roku 1560 tu prebehlo tzv. Amboisské sprisahanie, počas ktorého sa francúzski hugenoti spolčili s rodom Bourbonovcov a pokúsili sa prevziať moc vo Francúzsku. V rokoch 1516 – 1519 tu žil a zomrel Leonardo da Vinci.
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="261276" title="Emmanuel Adebayor" url="https://sk.wikipedia.org/wiki?curid=261276">
Emmanuel Adebayor

Sheyi Emmanuel Adebayor (* 26. február 1984, Lomé, Togo) je togský futbalový útočník nigérijského pôvodu, ktorý pôsobí v klube Manchester City a reprezentuje Togo. Bol zvolený za Afrického futbalistu roka 2008.
Začiatky.
S futbalom začínal vo svojom rodnom meste Lomé, kde si ho vyhliadol francúzsky klub FC Metz, keď mal 15 rokov. Adebayor prišiel do Francúzska v roku "1999" a začal hrávať za miestnu „sedemnástku“. O dva roky neskôr už zažil premiéru v prvom mužstve, keď odohral 9 zápasov a strelil dva góly. Hneď v nasledujúcej sezóne 2002/03 už nastrieľal 13 gólov v 34 stretnutiach.
V roku 2003 prišiel prestup do Monaka, ktorému pomohol dvoma gólmi v desiatich stretnutiach vo famóznej jazde Ligou Majstrov v sezóne 2003/04, ktorá sa skončila až vo finále prehrou s FC Porto v pomere 0:3. Adebayor mal v Monaku komplikovaný vzťah s trénerom Francescom Guidolinom, ktorý ho vylúčil z mužstva pre opakované absencie na tréningoch. 
Arsenal.
13. januára 2006, Adebayor podpísal kontrakt s klubom Arsenal Londýn za nezverejnenú sumu, ale hovorilo sa o troch až siedmich miliónoch libier £. Hneď po príchode dostal prezývku "Baby Kanu" pre svoju podobnosť s bývalou hviezdou The Gunners Nwankwom Kanu, ktorý bol jeho idolom v detstve. Navyše po ňom zdedil aj číslo dresu 25. 
Adebayor debutoval v Premiership 4. februára 2006 proti Birminghamu City a skóroval už po 21 minútach. Celkovo v sezóne 2005/06 za Arsenal odohral 13 zápasov a strelil 4 góly. Svojmu novému klubu však nemohol pomôcť v ťažení Ligou Majstrov, keďže už v tejto sezóne nastúpil v rovnakej súťaži za Monako. Arsenal sa dostal až do finále, kde podľahol Barcelone 1:2.
V úvode sezóny 2006/07 sa zranil Thierry Henry a na jeho miesto dostal šancu práve Adebayor. 17. septembra 2006 prišiel jeho veľký deň, keď v zápase proti Manchestru United na Old Trafford strelil víťazný a jediný gól zápasu, navyše vyrobil aj penaltu, ktorú však už Gilberto Silva nepremenil. 
Adebayor sa tiež neslávne "preslávil" viacerými potýčkami počas zápasov. 25. februára 2007, na konci finálového zápasu Carling Cupu (2:1 pre Chelsea) sa strhla bitka medzi hráčmi oboch tímov, počas ktorej udrel Franka Lamparda, čím si vyslúžil nielen červenú kartu a trojzápasový dištanc ale aj pokutu 7500£ pre okamžité neopustenie hracej plochy. V semifinále rovnakej súťaže v roku 2008 sa zase na ihrisku pohádal so svojim spoluhráčom Nicklasom Bendtnerom, pri vysokej prehre Arsenalu proti Tottenhamu v pomere 5:1. FA sa rozhodla oboch hráčov nepotrestať. Adebayor sa o deň neskôr Bendtnerovi ospravedlnil. V lete 2009 prestúpil do Manchester City.
Togo.
Adebayor si pre reprezentačnú kariéru vybral Togo, napriek tomu, že mohol hrať aj za Nigériu. Pomohol Togu kvalifikovať sa na Africký Pohár Národov v roku 2006 skórovaním jedenástich gólov, čo bolo najviac v kvalifikácii. Taktiež pomohol Togu prvýkrát sa kvalifikovať na Majstrovstvá sveta vo futbale v roku 2006. V Nemecku odohral všetky tri zápasy svojho mužstva. 
Aj tu sa však prejavila jeho búrlivá povaha, keď sa dostal do konfliktu s nigérijským trénerom Stephenom Keshim pre svoje neskoré večerné príchody a nerešpektovanie príkazov. Keshi bol tesne pred Majstrovstvami Sveta odvolaný, keďže si Togská Futbalová Federácia nemohla dovoliť absenciu svojej najväčšej hviezdy. 
10. februára 2009, bol Africkou Futbalovou Konfederáciou (CAF) na ceremónii v Lagose v Nigérii vyhlásený za Afrického futbalistu roka 2008 pred Mohamedom Aboutrikom z Egypta a Michaelom Essienom z Ghany.

</doc>
<doc id="261294" title="Zámok Azay-le-Rideau" url="https://sk.wikipedia.org/wiki?curid=261294">
Zámok Azay-le-Rideau

Zámok Azay-le-Rideau () sa nachádza v meste Azay-le-Rideau vo francúzskom regióne Centre-Val de Loire a departemente Indre-et-Loire. 
Na konci 11. storočia alebo začiatku 12. storočia tu rytier Ridel d‘Azay, feudálny pán, ktorý kvôli svojej ukrutnosti získal pochybnú povesť, vybudoval pevnosť a dal meno tomuto mestu i zámku. 
4. júla 1189 sa hrad z Azay zapísal do anglicko-francúzskych dejín. Francúzsky kráľ Filip II. August a anglický kráľ Henrich II. tu podpísali dohodu o skončení vojny a dohodli sa na spoločnej účasti na tretej križiackej výprave. Henrich II. o dva dni zomrel a tak sa miesto neho výpravy zúčastnil jeho nástupca Richard I.

</doc>
<doc id="261420" title="Zámok Villandry" url="https://sk.wikipedia.org/wiki?curid=261420">
Zámok Villandry

Zámok Villandry leží na Loire v obci Villandry, v departemente Indre-et-Loire, 15 kilometrov západne od Tours vo Francúzsku. 
Bol vybudovaný Jánom le Breton, ministrom financií kráľa Františka I. , a spoločne s veľkou záhradou dokončený v roku 1536. 
Ako jeden z posledných zámkov postavených na Loire v renesančnom štýle už nie je v talianskom duchu a stredoveké dekoratívne veže nemá takmer vôbec. Tento jednoduchý, výlučne francúzsky štýl pripomína svojou strechou zámok Fointainebleau, zámok Anet a neskorší štýl za čias Henricha IV.

</doc>
<doc id="261452" title="Zámok Ussé" url="https://sk.wikipedia.org/wiki?curid=261452">
Zámok Ussé

Zámok Ussé sa nachádza asi 10 kilometrov severovýchodne od Chinon na južnom brehu Indre, prítoku 
Loiry, v departemente Indre-et-Loire, región Centre-Val de Loire.
Patrí k najznámejším zámkom pri Loire. 
Dnešný zámok je vybudovaný na základoch stredovekého hradu v 15. storočí a v 16. storočí rozšírený. 
Po úpravach v 17. storočí a 19. storočí je stelesnením romantického rozprávkového zámku. 
Od roku 1927 je ako historický monument pamiatkovo chránený. K zámku patriaca kaplnka bola zaradená medzi pamiatkovo chránené objekty v roku 1931 a v roku 1951 ju nasledoval zámocký park s oranžériou.

</doc>
<doc id="261456" title="Slovné spojenie" url="https://sk.wikipedia.org/wiki?curid=261456">
Slovné spojenie

Slovné spojenie je skupina za sebou nasledujúcich slov, ktoré môžu vykonávať niekoľko funkcií, môžu vstupovať do rozličných vonkajších a vnútorných vzťahov.
Sú dva druhy slovných spojení:
Slovné spojenia oboch typov sa riadia rovnakými zákonitosťami syntaxe. Základné dva faktory umožňujúce vstupovanie slov do slovných spojení sú lexikálna a gramatická valencia. 
Štruktúra slovných spojení.
Klasifikácia podľa slovnodruhovej príslušnosti a poradia členov: 
Klasifikácia podľa syntaktickej funkcie celého spojenia:
Klasifikácia podľa syntaktického vzťahu medzi členmi:
Význam slovných spojení.
Podobne ako slová aj slovné spojenia majú:
Lexikálny význam.
Lexikálny význam slovného spojenia je spojením lexikálnych významov členov slovného spojenia (a red flower = red + flower). 
Pri polysémantických slovách "významy" jednotlivých členov slovného spojenia sú vzájomne od seba "závislé", význam celku prevažuje nad jednotlivými významami členov (napr. a blind1 man1 = unable to see(slepý), man1 = a human being(človek)
a blind2 copy = blind= illegible (nečitateľný), man2 and wife= man= husband, taktiež- blind= slepý človek, slepá ulička, slepá vášeň, slepý náboj). 
Pri monosémantických slovách tiež význam celku prevažuje nad sumou významov členov - 
pr. atomic weight(atómová hmotnosť) - atomic warefare (atómová vojna)
Taktiež štylistické zaradenie slovného spojenia môže byť iné ako je štylistické zaradenie jeho zložiek:
Gramatický význam.
Gramatický význam je význam gramatickej skladby slovného spojenia. Napr.:
Gramatický význam nesie v sebe určitý sémantický obsah, ktorý nemusí byť závislý od lexikálneho významu konkrétnych slov.
Vzťah lexikálneho a gramatického významu.
Sú od seba závislé a od seba neoddeliteľné, možno to najlepšie pozorovať pri zámernom porušení kolokability (napr. zo štyl. dôvodov): all the sun long - "all the day/night/week long "- zovšeobecnenie štrukturálneho významu časovej jednotky. 
Čím je gramatická štruktúra jednoduchšia tým je sémantická zložitejšia a naopak.
Motivácia slovného spojenia.
Delenie:
Stupne motivácie - od úplnej cez jej rôzne stupne až k nulovej :

</doc>
<doc id="261528" title="Bacary Sagna" url="https://sk.wikipedia.org/wiki?curid=261528">
Bacary Sagna

Bacary Sagna ("vyslovuje sa" Bakary Saňa) (* 14. február 1983, Sens, Francúzsko) je francúzsky futbalový obranca senegalského pôvodu, ktorý pôsobí v klube Manchester City a reprezentuje Francúzsko. Jeho bratranec Ibrahima Sonko hrá tiež v Premier League za Stoke City. 
Auxerre.
Bacary je odchovancom mládežníckej akadémie AJ Auxerre, kde prešiel všetkými vekovými kategóriami až v roku 2004 prvýkrát nastúpil za seniorský tím. V roku 2005 vyhral Francúzsky Pohár a v sezóne 2006/07 bol zvolený do Tímu roka v Ligue 1 ako najlepší pravý obranca súťaže. Za Auxerre odohral aj 17 zápasov v Pohári UEFA.
Arsenal.
12. júla 2007 Sagna prestúpil do klubu Premier League Arsenal Londýn za nezverejnené odstupné, ale odhadovala sa suma od 6 do 8 miliónov libier. Obliekol dres s číslom 3, ktorý pred ním nosil Ashley Cole a veľký miláčik publika Nigel Winterburn. Sagna debutoval za Arsenal 19. júla 2007 v prípravnom zápase proti tureckému Genclerbirligi (3-0) v tréningovom centre Bad Waltersdorf v Rakúsku. 
Premier League si prvýkrát vyskúšal 21. augusta 2007 v domácom zápase proti Fulhamu (2-1). Sagna je preferovaný ako pravý bek, môže však hrať aj naľavo, na pozícii stopéra a aj ako stredopoliar. Bacary vytlačil z postu pravého obrancu v Arsenale Emmanuela Ebouého, pokiaľ ten zaskakoval na pravom krídle. 
23. marca 2008 strelil svoj prvý gól za The Gunners po hlavičke z rohového kopu v zápase proti Chelsea (1-2). Tento gól mal pre Bacaryho špecifický význam, keďže ho venoval svojmu bratovi, ktorý zomrel mesiac pred tým. Na konci sezóny bol vybraný do Tímu roka 2008 v Premier League zostavovanom Asociáciou Profesionálnych Futbalistov (PFA).
4. júna 2008, Sagna po prvej úspešnej sezóne podpísal nový kontrakt na ďalšie dva roky s možnosťou predĺženia zmluvy až do roku 2014. Sagna skonštatoval: "Milujem Arsenal, je to skvelý klub" a ďalej povedal: "Tréner je veľmi dobrý a v nasledujúcej sezóne budeme bojovať o všetky trofeje."
13. Jún 2014 Sagna prestupuje do Manchester City FC za 24 miliónov libier
Francúzsko.
Sagna hral za francúzsku reprezentáciu do 21 rokov na Európskom šampionáte tejto vekovej kategórie v roku 2006. Celkovo za "dvadsaťjednotku" odohral 28 zápasov bez streleného gólu. Prvýkrát za A tím hral 22. augusta 2007 proti Slovensku v prípravnom zápase (1-0) v Trnave. Tréner Raymond Domenech ho nenominoval na Majstrovstvá Európy vo futbale 2008.

</doc>
<doc id="261557" title="Christoph Martin Wieland" url="https://sk.wikipedia.org/wiki?curid=261557">
Christoph Martin Wieland

Christoph Martin Wieland (* 5. september 1733, Oberholzheim bei Laupheim† 20. január 1813 Weimar) bol nemecký osvietenský spisovateľ.
Život.
Študoval filozofiu na univerzitách v Erfurte a Tübingene. Bol profesorom filozofie v Erfurte. V roku 1772 vychovávateľom na kniežacom dvore, neskôr úradníkom. 
Jeho počiatočná literárna tvorba bola ovplyvnená životným štýlom rokoka. V ďalšom diele hľadanie optimálneho systému pre rozvoj človeka. Je autor prvého románu zameraného na výchovu človeka k humanite ("Osudy Agathona"). Podobne ako napr. Condorcet presahoval vo svojom mierovom a zjednocovacom myslení európske hranice. On to bol, kto do nášho slovníka ešte v predvečer Veľkej francúzskej revolúcie vniesol pojmy "svetoobčan", "kozmopolitizmus" (spisy "Svetoobčan" a "Tajomstvo rádu kozmopolitov"). Pritom však neunikol istej miere zaslepenosti, keď pri oceňovaní hodnôt európskej kultúry a vzdelanosti predpokladal trvalú nadvládu Európy nad svetom. Snil o blahodárnej revolúcii, prevedenej nie „divokým povstaním a občianskymi vojnami“, ale pokojnou, „nežnou“, presvedčivou, na prevahe rozumu založenou cestou. Z tejto ilúzie sa nevymanil ani po jakobínskych hrôzach. Svoju predstavu zjednotenia európskych národov ďalej ozrejmil roku 1798 v "Rozhovoroch medzi štyrmi očami", kde nabádal národy, aby sa zriekli starého barbarstva, "kanibalskej" národnostnej nenávisti, predsudkov, závisti, úskokov a "vreckárskych trikov, ktoré sa skôr nazývali politikou". Navrhol trvalé európske spoločenstvo a európsky súdny dvor. Svoju nádej potom uprel k Napoleonovi, ale skoro zažil najhoršie sklamanie, pretože cisárova cesta bola priamou negáciou Wielandových predstáv.

</doc>
<doc id="261787" title="Kolagén" url="https://sk.wikipedia.org/wiki?curid=261787">
Kolagén

Kolagén je skleroproteín, extracelulárna, vo vode nerozpustná bielkovina, ktorá je základnou stavebnou hmotou podporných tkanív. Tvorí 2530 % všetkých proteínov v tele cicavcov a je zložkou medzibunkovej hmoty v podobe kolagénových vláken. V súčasnosti poznáme najmenej 27 rozdielnych typov kolagénov, označujú sa IXXVII.
Typy kolagénov.
V súčasnosti poznáme najmenej 27 rozdielnych typov kolagénov, označujú sa IXXVII.
Najdôležitejší je kolagén typu I, II, III, IV a V.
Najrozšírenejší je typ I, predstavuje 90 % kolagénu v organizmoch. Je prítomný v pokožke, šľachách, kostiach a zuboch.
Typ II sa vyskytuje v chrupavkách.
Typ III je kolagén embryonálneho vývoja, neskôr je nahradený typom I.
Typ IV sa vyskytuje v bazálnej membráne epitelov.
Kolagén typu V je charakteristický pre stenu krvných ciev.

</doc>
<doc id="261789" title="Zámok Clos Lucé" url="https://sk.wikipedia.org/wiki?curid=261789">
Zámok Clos Lucé

Zámok Clos Lucé sa nachádza v meste Amboise v departemente Indre-et-Loire, region Centre-Val de Loire, asi 500 metrov od zámku Amboise s ktorým má podzemné spojenie.
Zámok bol postavený Étiennom le Loup v polovici 15. storočia. V roku 1490 ho kúpil francúzsky kráľ 
Karol VIII. svojej manželke Anne Bretónskej. Neskôr ho používali kráľ František I. a jeho sestra Margita Navarrská, ktorá tu začala písať svoju knihu "Heptameron".
V roku 1516 pozval do Clos Lucé František I. Leonarda da Vinci, ktorý si so sebou priniesol tri obrazy: Mona Líza, Svätá rodina so svätou Annou a Svätý Ján Krstiteľ. Žil tam tri roky až do svojej smrti 2. mája 1519.
Dnes je v Clos Lucé Múzeum Leonarda da Vinci, ktoré je okrem svedectiev z dejín regiónu venované hlavne projektom, početným modelom a kópiam jeho obrazov i citátom z poznámok.

</doc>
<doc id="261960" title="Veľký Kostol" url="https://sk.wikipedia.org/wiki?curid=261960">
Veľký Kostol

Veľký Kostol je skalná veža lichobežníkového tvaru. Leží v Prostrednom hrebeni poniže Prostredného hrotu.
Topografia.
Od "Malého Kostola (2095,4 m) " ho oddeľuje "Zadná Bránička", od "Chmúrnej veže (2257,9 m)" zasa "Bránička". Smerom od "Bráničky" však ešte rozoznávame "Kopu" a "Vežu Veľkého Kostola". Na JZ smerom do Veľkej Studenej doliny spadá elegantnou, asi 65-metrovou stenou.
Pár zaujímavých výstupov.
Pár ciest (obťažnosti cca IV) vedie aj SV stenou zo strany Malej Studenej doliny.

</doc>
<doc id="262608" title="Politika v Novej Dubnici" url="https://sk.wikipedia.org/wiki?curid=262608">
Politika v Novej Dubnici

Tento článok zahŕňa prehľad udalostí v komunálnej politike mesta Nová Dubnica.
Voľby v Novej Dubnici.
Voľby do NR SR 2006.
Na voľbách sa zúčastnilo 5 959 z 9 801 zapísaných oprávnených voličov, čo je 60,80%.
zdroj: www.novadubnica.sk
Voľby do orgánov samosprávy obcí 2006.
Na voľbách primátora meste sa zúčastnilo 40,02% obyvateľov.
Na voľbe sa zúčastnilo z prvého obvodu (1.-4. okrsok) 42,99%, z druhého obvodu (5.-8. okrsok) 37,32% a z tretieho (9. okrsok - Kolačín) 38,08% voličov.
zdroj: www.novadubnica.sk
Voľba prezidenta SR 2009.
1. kolo (21. marec 2009)
Z počtu 9869 oprávnených voličov sa prvého kola zúčastnilo 4801 voličov, čo znamená 48,65% všetkých oprávnených voličov mesta Nová Dubnica.
2. kolo (4. apríl 2009)
Z počtu 9792 oprávnených voličov sa prvého kola zúčastnilo 5380 voličov, čo znamená 54,94% všetkých oprávnených voličov mesta Nová Dubnica.
Voľby do Európskeho parlamentu 2009.
06.06.2009
Z počtu 9858 oprávnených voličov sa zúčastnilo 2317 voličov, čo znamená 23,50% všetkých oprávnených voličov mesta Nová Dubnica. 2225 je počet platných hlasov.

</doc>
<doc id="262672" title="Košicko-bohumínska železnica" url="https://sk.wikipedia.org/wiki?curid=262672">
Košicko-bohumínska železnica

Košicko-bohumínska železnica (, , ) bola železničná trať, vedúca medzi Bohumínom a Košicami. Vznikla na konci 19. storočia ako trať vybudovaná a prevádzkovaná súkromnou železničnou spoločnosťou. V roku 1955 úradný názov Košicko-bohumínska železnica zanikol, ale po zoštátnení sú jej trate využívané dodnes.
Vznik.
V roku 1864 bol vo Viedni vydaný "Pamätný spis o Košicko-bohumínskej železnici", ktorý navrhoval železničnú trať z Košíc údoliami riek Hornád, Váh a Kysuca cez Jablunkovský priesmyk do Bohumína. Koncesiu na výstavbu a prevádzku trate získalo v roku 1866 konzorcium belgických podnikateľov, súrodencov Richeových. Stavba mala pôvodne začať od Košíc (kde končila Tiská železnica), no na podnet sliezskych priemyselníkov sa začala budovať od Bohumína.
S prácami sa začalo koncom roku 1867 a 1. februára 1869 bol otvorený 32 km dlhý úsek z Bohumína do Tešína. Po finančných problémoch stavbu prevzala Anglo-rakúska banka a v roku 1872 bola trať dokončená v celej plánovanej dĺžke.
Otváranie jednotlivých úsekov:
Náklady na výstavbu dosiahli 58 237 800 zlatých, t. j. 179 900 zlatých na 1 km trate. Prevádzka na celej trati sa začala jedným párom zmiešaných vlakov, ktoré vzdialenosť 367 km prekonali za 13 hodín a 18 minút.
Riaditeľstvo spoločnosti prevádzkujúcej Košicko-bohumínsku železnicu bolo v Budapešti, riadiace centrum prevádzky pre uhorskú časť v Košiciach a pre rakúsku v Tešíne. Od roku 1870 spoločnosť prevádzkovala i trať z Košíc do Prešova, kde sa napájala Prešovsko-tarnovská železnica. Jej prevádzkovateľ sa v roku 1874 zlúčil s KBŽ.
Košicko-bohumínska železnica bola pôvodne jednokoľajná, no koncesia stanovovala povinnosť zdvojkoľajniť trať, ak ročný hrubý zisk na jednu míľu trate prevýši dva po sebe idúce roky 150 000 zlatých. Kompletné zdvojkoľajnenie bolo dokončené až v roku 1955.
Medzivojnové obdobie.
Po skončení prvej svetovej vojny Rakúsko-Uhorsko zaniklo a pre mladé Česko-Slovensko mala Košicko-bohumínska železnica kľúčový význam. Ako jediná totiž spájala Česko s východným Slovenskom, o ktoré Česko-Slovensko bojovalo s Maďarskom. Rozdelený bol tiež Tešín, no trať i stanica zostali na území Česko-Slovenska, okolo ktorého vzniklo nové mesto Český Těšín.
Strategická Košicko-bohumínska železnica bola 1. februára 1921 prevzatá spoločnosťou Česko-slovenské štátne dráhy, no vo vlastníctve súkromnej spoločnosti, ktorej riaditeľstvo sa v roku 1927 presunulo z Budapešti do Košíc.
Povojnové obdobie.
Po druhej svetovej vojne bola spoločnosť ČSD zoštátnená a vlastníkom Košicko-bohumínskej železnice sa stal česko-slovenský štát. V roku 1955 názov Košicko-bohumínska železnica zanikol a v 1964 bola dokončená elektrifikácia celého úseku trate.
Trasa.
Košicko-bohumínska železnica ako taká už dnes neexistuje, ale jej úseky sú využívané dnešnými traťami:
Nadväzujúce trate.
Na KBŽ nadväzuje množstvo tratí, ktoré boli postupne budované a rozširovali uhorskú železničnú sieť. Zoznam je zoradený v smere od Košíc k Bohumínu.

</doc>
<doc id="262802" title="Šumava" url="https://sk.wikipedia.org/wiki?curid=262802">
Šumava

Šumava () je rozsiahle pohorie na hraniciach Česka, Rakúska a nemeckého Bavorska. Pohorie prechádza hlavným európskym rozvodím medzi Severným a Čiernym morom. Južná strana pohoria je podstatne príkrejšia než severná, česká. Na území Šumavy sa nachádza okrem iného Vodná nádrž Lipno.
Najznámejšie šumavské hory.
Najvyššou horou Šumavy je Velký Javor ("Großer Arber") v Nemecku (1456 metrov), na českej strane hranice je to Plechý (1378 metrov) ležiaci v geomorfologickom okrsku Plešská hornatina. Plechý je zároveň aj najvyššou horou rakúskej Šumavy.

</doc>
<doc id="263163" title="Davisov pohár 2009 (Euroafrická zóna)" url="https://sk.wikipedia.org/wiki?curid=263163">
Davisov pohár 2009 (Euroafrická zóna)

Euroafrická zóna Davisovho pohára je jedna z troch podoblastí, ktoré sú podsúťažami Davisovho pohára.
Skupina I.
Zúčastnené tímy
Skupina II.
Zúčastnené tímy
Skupina III.
Zúčastnené tímy
"Sekcia A"
"Sekcia B"
Formát.
Šesťnásť tímov, rozdelených na dve sekcie, bude rozdelených v každej sekcii na dve skupiny po štyroch tímoch. Víťazi skupín sa dostanú do tzv. Final four (Posledná štvorka). Tí budú bojovať od dve postupové miesta v každej sekcii, do Skupiny II. Tímy umiestnené na posledných dvoch miestach budú bojovať o dve miesta v každej sekcii na udržanie sa v Skupine III.
Skupinová fáza.
Skupina A
Skupina B
Sekcia A.
Play-off.
Postupujúci.
Zo sekcie A postupujú a Turecko. 
Zo sekcie A klesajú Rwanda a .
Sekcia B.
Play-off.
Postupujúci.
Zo sekcie B postupujú a . 
Zo sekcie B klesajú a .
Skupina IV.
Zúčastnené tímy
&lt;br&gt;
Formát.
Päť tímov, bude hrať v skupine o štyri postupové miesta do Skupiny III.

</doc>
<doc id="263437" title="Bourne shell" url="https://sk.wikipedia.org/wiki?curid=263437">
Bourne shell

Bourne shell (skratka sh) bol štandardným unixovým shellom pre systém Version 7 Unix, ktorý bol uvoľnený v roku 1977 a bol distribuovaný školám a univerzitám. Jeho autorom je Steph Bourne z AT&amp;T Bell Laboratories. Bourne shell je súbor codice_1 a ostáva stále implicitným shellom v mnohých unixových distribúciách.
Pôvod.
Bourne shell nahradil pôvodný Thompson shell s rovnakým menom codice_1 v systéme Version 7 Unix v roku 1977. Pretože väčšina súčasných unixových systémov vychádza práve z "Version 7 Unix", je pôvodný Thompsonov shell považovaný za zastaraný a už sa nepoužíva. Štandardným shellom, na ktorý sa tak môžu programátori spoľahnúť, je práve "Bourne shell".
V súčasnej dobe je codice_1 často iba symbolický odkaz na bash (Bourne Again Shell), ktorý sa pri volaní týmto menom chová ako pôvodný "Bourne shell".
Primárne ciele.
Tieto mechanizmy boli pridané do "Verzie 7". Tieto súvislosti boli ustanovené na začiatku a poskytujú cestu shell skriptom k tomu, aby boli podskriptom v kontexte bez toho, aby museli užívať explicitné situačné parametre.
Významné rysy.
Aj keď je užívaný ako interaktívny príkazový interpret, bol vždy myslený ako skriptovací jazyk. S vydaním knihy "Unix" od Briana W. Kernighana a Roba Pikeho "programovacie prostredie" shell získalo popularitu. Toto bola prvá komerčne publikovaná kniha, ktorá predstavovala shell ako programovací jazyk vo forme výuky.
Bourne shell bol tiež prvý, ktorý predstavoval konvenciu použitia "file desctriptor 2" pre "error messages", dovoľujúc omnoho väčšiu programovú kontrolu behu skriptu a držania správy o chybe oddelene od dát.
Inovácie.
V priebehu rokov bol Bourne shell rozšírený v AT&amp;T. Rôzné varianty sú nazvané ako príslušné AT&amp;T Unixové verzie, ktoré boli uvolnené (dôležitými variantmi sú "Verzie7", SystemIII, SVR2, SVR3, SVR4). Pretože shell nebol nikdy verzia a jediný spôsob jeho identifikovania je otestovať jeho rysy.
Následovníci.
Ako väčšina z následníkov bolo riadenie úloh zahrnuté do neskorších verzií Bourne shellu.
Korn shell (ksh).
"Korn shell" ("ksh"), omnoho neskôr napísaný Davidom Kornom, bol strednou cestou medzi dvoma shellmi so syntaxami prebraných z Bourne shellu a riadenie úloh vyťažených z C shellu. Funkčnosť z originálneho Korn shellu bola užívaná ako základ pre POSIX shell štandard. Od roku 2000 bol daný ako otvorený zdroj v novších verziách a je použitý v niektorých Linuxových distribúciách; tam je tiež klon známy ako "pdksh".
RC.
"RC" bol vytvorený v Bell Labs od Toma Duffa ako výmena za sh pre "Unix Verzie 10". To je standard shell pre Plan 9 z Bell Labs a Inferno. Portový Unix bol súčasťou Plan 9 z User Space.
Bourne Again Shell (bash).
Bash (Bourne Again shell) bol neskôr vyvinutý pre GNU projekt a prebral rysy zo shellov Bourne shell, C shell a Korn shell.
Vplyvom autorského práva vyzerá prostredie Bourne shell rovnako, ako to bolo použité v BSD vydaniach. Kenneth Almquist vyvinul klon Bourne shell, známy ako Almquist shell a dostupný pod "BSD licenciou", ktorý sa dnes používa na niektorých BSD nasledovníkoch. Almquist shell bol portovaný Linux premenovaný na Debian Almquist shell alebo "dash". Tento shell poskytuje omnoho väčší výkon štandardných "sh" skriptov pri menšej pamäťovej záťaži než jeho bežnejší proťajšok bash. Bohužiaľ jeho použitie často odhalí "bashismy" – bash-centrické konštrukcie, ktoré v Bourne shellu nie sú dostupné a tvoria problémy, ak autor skriptu nešpecifikoval požiadavku na spustenie v "bash".

</doc>
<doc id="263687" title="Igor Bukovský" url="https://sk.wikipedia.org/wiki?curid=263687">
Igor Bukovský

MUDr. Igor Bukovský, PhD. (* 27. august 1966, Martin) je slovenský lekár. Titul PhD. získal v roku 1999 v odbore Normálna a patologická fyziológia za výskum včasných štádií aterosklerózy, avšak v súčasnosti sa venuje hlavne otázkam výživy a trendom v oblasti zdravia a životosprávy. Známy je i vďaka konfliktu s premiérom Matovičom a inými ohľadom rizík a opatrení týkajúcich sa pandémie koronavírusu SARS-CoV-2.
Životopis.
V rokoch 19841990 absolvoval lekársku fakultu na Jeseniovej fakulte v Martine a lekársku fakultu Univerzity Komenského v Bratislave. V rokoch 19901992 bol poradca Výboru NR SR pre zdravotníctvo a sociálne veci. V roku 1991 bol zamestnancom geriatrického oddelenia nemocnice v Dunajskej Strede. Od roku 1992 do roku 2004 pracoval na Fyziologickom ústave Lekárskej fakulty UK ako učiteľ.
V rokoch 1993 až 1994 bol jedným z protagonistov relácie o chudnutí "Tak už dosť" vysielaného Slovenskou televíziou, štúdio Košice, kde radil chudnúcim spoločne s Magdou Pavelekovou, MUDr. Leošom Středom a Jozefom Vajdom. V rokoch 1990 až 2001 bol spolupracovníkom Slovenského rozhlasu a autorom niekoľkých rozhlasových cyklov o zdraví a výžive. V roku 2004 otvoril "Ambulanciu klinickej výživy" v Bratislave, vydal niekoľko vlastných kníh, najmä o vegetariánskej výžive. Sám Bukovský je vegetarián. Od roku 1997 bol externým spolupracovníkom televízie Markíza, v ktorej bol jeho brat Boris vedúci vydania Televíznych novín do roku 2015.
Účinkoval v rôznych televíznych reláciách, vo väčšine prípadov to boli ranné magazíny, kde radil divákom vo veciach zdravej výživ a životosprávy.
Bukovský je aktívny aj na sociálnych sieťach a jeho úspech je aj zásluhou zviditeľňovania sa konfrontovaním oficiálne prijatého vedeckého poznania hoaxmi alternatívnej medicíny. 6. septembra 2020 premiér Igor Matovič na sociálnej sieti zverejnil status, v ktorom kritizoval Bukovského aj za to, že ho Bukovský v rozhlase vyzýval, aby odstúpil z funkcie kvôli tomu, že na svadbe nemal rúško. Bukovský reagoval napríklad tým, že vyhlásil „ústna voda môže byť účinnejšia ako rúško“, a chcel zažalovať premiéra. Jedným z dôsledkov tejto konfrontácie bolo, že Slovenský rozhlas prestal vysielať rubriku „Vieme, čo jeme“ a zrušil štvorročnú spoluprácu s Bukovským.Zmluva platná do konca roka 2020 bola posledná.
Je členom Americkej dietetickej asociácie, Americkej spoločnosti pre klinickú výživu, Britskej spoločnosti pre výživu, Slovenskej gastroenterologickej spoločnosti.

</doc>
<doc id="263748" title="Dave Brubeck" url="https://sk.wikipedia.org/wiki?curid=263748">
Dave Brubeck

Dave Brubeck, vlastným menom "David Warren Brubeck", (* 6. december 1920, Concord, Kalifornia – † 5. december 2012, Norwalk, Connecticut) bol americký džezový klavirista. Vo svojom odbore býva považovaný za hudobného génia. Napísal viacero džezových štandardov, napríklad "In Your Own Sweet Way" alebo "The Duke". Brubeckov štýl sa pohybuje od uhladených, noblesných skladieb až po veľkolepé diela.
Pri tvorbe využili matkinu výučbu aj brilantnú schopnosť improvizácie. V mnohých svojich skladieb experimentoval s nezvyčajnými taktami. Spoločne s Paulom Desmondom, Joeom Morellom a Eugenom Wrightom tvorili vo svojej dobe populárnu skupinu The Dave Brubeck Quartet.
Jeho dlhoročný spolupracovník, altsaxofonista Paul Desmond napísal pre Brubeckovo kvarteto najznámejšiu skladbu, „Take Five“, ktorá má 5/4 takt. Experimenty s taktovaním skladieb poznačili značnú časť Brubeckovej hudobnej kariéry, napr "Pick Up Sticks" (6 / 4), "Unsquare Dance" (7 / 4), a "Blue Rondo à la Turk" (9 / 8).
Biografia.
Mladosť.
Brubeckova matka študovala hru na klavír v Anglicku, plánovala dráhu koncertnej pianistky a zarábala si tým, že učila hru na piano. Brubecka ale nijak zvlášť nebavilo neustále prehrávanie partitúr, skôr sa snažil skladať si svoje vlastné melódie. Začal študovať piano na univerzite, ale potom čo jeden z profesorov zistil, že ani poriadne nevie hrať z nôt ho chcel vylúčiť. Našťastie sa ho iní profesori zastali. Tvrdia totiž, že jeho schopnosť zvládať kontrapunkt a harmóniu je nadpriemerná. Škola sa ale stále obávala, že by jej Brubeck mohol spôsobiť škandál a nechala ho vyštudovať len pod podmienkou, že hru na piano nikdy nebude učiť.
V roku 1942 úspešne ukončil štúdium na univerzite a hneď nato narukoval do armády. Boli to vojnové roky, a tak v armáde slúžil 4 roky (zúčastnil sa dokonca aj bitky v Ardenách). Po návrate pokračoval v štúdiu, tentoraz v Kalifornii. Po skončení štúdií sa upísal kalifornskej nahrávacie spoločnosti Fantasy Records. Založil svoj vlastný oktet, ale súčasne hral aj v triu. Neskôr sa k triu pridal altsaxofonista Paul Desmond. Začali experimentovať, nahrali pár dosiek, ale stále mali málo príležitostí hrať. Brubeck tým bol dosť znechutený, a tak sa opäť vrátil k triu. Opäť bez Desmonda, ktorý si zabezpečil vystupovanie s inou zostavou. A tak Brubeck strávil niekoľko rokov len tým, že neustále prehrával džezové štandardy.
Dave Brubeck Quartet.
Po krátkej odmlke, ktorá bola spôsobená Brubeckovým poranením chrbta pri plávaní, vznikla v roku skupina 1951 The Dave Brubeck Quartet. Na saxofón v nej hral opäť Paul Desmond. Kvarteto dostalo dlhodobej angažovanosti v jednom klube v San Franciscu, viac sa ale do širšieho povedomia dostalo svojimi pravidelnými koncertami na študentských internátoch. Z týchto koncertov vzišli tri albumy: "Jazz at Oberlin", "Jazz Goes to College" a "Jazz Goes to Junior College". V roku 1954 sa Brubeckova fotografia objavila na titulnej strane prestížneho amerického časopisu Time – stal sa tak druhým džezovým hudobníkom, ktorý sa dostal na titulnú stranu tohto časopisu (prvým bol Louis Armstrong).
Dave Brubeck Quartet v roku 1967. Zľava doprava: Joe Morello, Eugene Wright, Brubeck and Paul Desmond.
V polovici päťdesiatych rokov boli pôvodné členovia kvarteta Bob Bates a Joe Dodge nahradení Eugene Wrightom a Joeom Morellom. Pretože Wright bol Afroameričan, musel Brubeck na konci päťdesiatych rokov zrušiť veľa koncertov. Majitelia klubov boli ochotní zorganizovať koncert, kládli si ale podmienku, že kvarteto musí mať bieleho kontrabasistu. Brubeck tiež zrušil televízne vystúpenie, potom čo sa dozvedel, že kamera zámerne nenatáča Wrighta.
V roku 1959 vydáva kvarteto album "Time Out". Hudobné vydavateľstvo ním síce bolo nadšené, meškali však s jeho vydaním. Album je zvláštny tým, že takmer žiadna skladba na ňom nie je v bežnom takte. Album obsahuje skladby Take Five, Blue Rondo à la Turk alebo Pick Up Sticks, ktoré sú už dnes považované za džezové štandardy. I cez experimentovanie s nezvyčajnými taktami sa album veľmi dobre predával a čoskoro sa stalo platinovými albumom.
V tejto dobe napísal Brubeck spolu so svojou ženou muzikál The Real Ambassadors, ktorý stvárňuje ich skúsenosti s koncertovaním po Spojených štátoch. Soundtrack k tomuto muzikálu bol nahraný v roku 1961. Podieľali sa na ňom Louis Armstrong, Lambert, Hendricks &amp; Ross a Carmen McRae. Samotný muzikál mal premiéru o rok neskôr.
Na úspech albumu Time Out nadviazalo kvarteto podobnými albumami: ', ', "Time Changes" a "Time In". Všetky tieto albumy sú tiež známe tým, že obal tvorili vtedajší moderní maliari – Joan Miró, Sam Francis alebo Franz Kline. V tejto dobe vznikol aj koncertný album "At Carnegie Hall", ktoré kritik Richard Palmer označil za „nepochybne Brubeckov najlepší koncert“.

</doc>
<doc id="264079" title="Vilém z Rožmberka" url="https://sk.wikipedia.org/wiki?curid=264079">
Vilém z Rožmberka

Vilém z Rožmberka (* 10. marec 1535, Schützendorf – † 31. august 1592, Praha) bol významný český politik a predstaviteľ českých stavov zo šľachtického rodu Rožmberkovcov. V nábožensky citlivom českom predbielohorskom prostredí patril k predným vodcom umiernených katolíkov. Jeho mladší brat Petr Vok z Rožmberka bol posledným mužským príslušníkom rodu.
O význame tohto muža nielen v rámci českého kráľovstva, ale i v širšom stredoeurópskom priestore, svedčí kandidatúra na poľský trón, ktorá mu bola ponúknutá poľskými stavmi v roku 1573, a najvyššie ríšske vyznamenanie Rád Zlatého rúna, ktoré získal v roku 1585 ako jediný Rožmberk a štvrtý nositeľ rádu z českého kráľovstva (po Jindřichovi IV. z Plavna, Vratislavovi z Pernštejna a Jáchymovi z Hradca).
Rodina.
Hoci bol štyrikrát ženatý, nemal žiadne deti:

</doc>
<doc id="264319" title="Béguinages" url="https://sk.wikipedia.org/wiki?curid=264319">
Béguinages

Béguinages (flámsky: "begijnhof") sú špecifické architektonické objekty, skupiny menších domov obohnaných múrom, ktoré boli v stredoveku obývané bekyňami. Bekyne tvorili ženské náboženské združenie vo vnútri rímskokatolíckej cirkvi, založené v 13. storočí v Holandsku pre ženy, ktoré chceli slúžiť Bohu bez toho, aby sa odlúčili od sveta.
V roku 1184 založil kňaz Lambert de Begue (prezývaný Kokta) v Lutychu ženské náboženské spolky, ktoré po ňom prijali meno béguines – bekyne. Toto hnutie bolo pôvodne vyvolané veľkým populačným nepomerom mužov a žien v dôsledku križiackych výprav. Voľné združenie osôb sa postupne pretvorilo v rád, ktorý však nebol tak prísny ako iné uzavreté rády. Členovia neskladali rehoľný sľub a svojim členom rád prikazoval síce poslušnosť a pokánie, ale nie chudobu, ako tomu bolo u mníšok. Mnohé členky boli vdovy, či slobodné ženy z bohatých a vážených rodín. Ich cieľom bola modlitba, rozjímanie a charitatívna činnosť. Väčšinou sa starali o chorých a starých ľudí a tiež vyrábali krajky a oblečenie, čo bol jeden zo zdrojov financií. Postupne vznikla i mužská obdoba Rádu – beguini alebo tiež berghardovia.
Od začiatku 13. storočia sa hnutie šírilo z Belgicka cez Francúzsko a Nemecko. Aj v Česku sa značnou mierou podieľali na charitatívnej činnosti tej doby (napr. Brno, Český Krumlov, Kolín). Ekonomická nezávislosť Rádu priniesla i myšlienkovú voľnosť a vo vnútri hnutia sa šírili názory nezlučiteľné s oficiálnymi stanoviskami katolíckej cirkvi.
Bekyne napr. hlásali, že prostopašnosť nemôže poškvrniť ľudského ducha a neskôr popierali i Kristove božstvo a panenstvo Matky Božej. Preto všeobecný cirkevný snem vo Viedni v roku 1311 nariadil ich potlačenie. Veľa členov tejto sekty sa uchýlilo do Čiech a na Moravu. Pretože sa schádzali v jaskyniach a jamách, hovorilo s im tu „jamníci“. Po čase boli potlačení i tu. Dnes existujú už len v Belgicku.
Veľmi zachovalé béguinages sa nachádzajú najmä v Belgicku a v roku 1988 boli zaradené na Zoznam svetového dedičstva UNESCO.

</doc>
<doc id="264508" title="Lednicko-valtický areál" url="https://sk.wikipedia.org/wiki?curid=264508">
Lednicko-valtický areál

Lednicko-valtický areál je krajinný celok s rozlohou v okrese Břeclav. V decembri 1996 bol zapísaný na zoznam svetového kultúrneho dedičstva UNESCO.
Opis.
Túto oblasť na pomedzí Moravy a Dolného Rakúska v priebehu 18. a 
19. storočia sformoval kniežací rod Lichtenštajnovcov do podoby akéhosi prírodného parku. Okrem obcí Valtice, Lednice (spojených Bezručovou alejou z roku 1715) a Hlohovec sú významnými krajinotvornými celkami Boří les – umelo vysadený a Lednické rybníky. Areál zahŕňa aj časť lužného lesa pri rieke Dyji južne od Břeclavi.
V tejto krajine, okrem hlavných zámkov Lednice a Valtice sú roztrúsené drobné stavby, tzv. salety:
Od roku 2003 sú Lednice a jej okolie súčasťou biosférickej rezervácie Dolná Morava.

</doc>
<doc id="264880" title="Speculum (SASA)" url="https://sk.wikipedia.org/wiki?curid=264880">
Speculum (SASA)

Speculum - študentský antropologický časopis (ISSN 1337-9461) je odborné periodikum Slovenskej asociácie sociálnych antropológov a Katedry etnológie a kultúrnej antropológie Filozofickej fakulty Univerzity Komenského v Bratislave. 
Prvé číslo vytvorili študenti Katedry etnológie a kultúrnej antropológie v Bratislave v januári 2009. 
Časopis pozostáva z rubrík, ako sú zaužívané vo vedeckých a odborných periodikách: štúdie, materiály výskumu, tematické diskusie, eseje, rozhovory, recenzie a pod. Súčasťou však môže byť aj kritika, humor alebo realizácia akýchkoľvek netradičných nápadov, ktoré so sebou prináša živý a tvorivý študentský duch.

</doc>
<doc id="264950" title="Manažment času" url="https://sk.wikipedia.org/wiki?curid=264950">
Manažment času

Manažment času alebo časový manažment alebo riadenie času () je disciplína, ktorá sa zaoberá riadením jedného zo základných ekonomických zdrojov organizácie, ľudskou činnosťou z časového hľadiska (teda organizáciou času). Časový manažment je možné označiť aj ako súbor psychologických poznatkov, vďaka ktorým si je možné určiť priority a zadeliť čas.
Charakteristika.
Základom riadenia času je potreba určiť si jasné ciele a priority. Ohľadne priorít sa určuje, čo je pre splnenie cieľov dôležité a menej dôležité (nedôležité), čo je naliehavé a čo nie je naliehavé. Na základe určenia priorít dôležitosti a naliehavosti vzniknú štyri časové kvadranty, podľa ktorých je možné z celkového objemu času, ktorý máme pre splnenie cieľov určiť, čo je najnaliehavejšie a najdôležitejšie (I. kvadrant), čo je dôležité a menej naliehavé (II. časový kvadrant), čo je naliehavé a menej dôležité (III. časový kvadrant) a čo je nenaliehavé a nedôležité (IV. kvadrant).
Na základe rozboru časových kvadrantov je možné usporiadať činnosti z časového hľadiska tak, že sa zadefinuje, koľko času sme ochotní venovať tej-ktorej činnosti a dajú sa eliminovať z hľadiska plnenia cieľov nepotrebné činnosti.
V súčasnosti je vypracovaný model štvrtej generácie manažmentu času. Úlohou tohto modelu je odstraňovanie stresu.
Prístupy.
Existujú rôzne prístupy, pomocou ktorých môže manažér zistiť na aké činnosti míňa svoj pracovný čas. Patria medzi ne:
Autosnímka predstavuje jednoduchý formulár, do ktorého si manažér zapisuje každú činnosť daného dňa. Mal by sa robiť aspoň 10 dní, pričom každá činnosť by mala byť upresnená - kedy od-do bola vykonávaná, koľko minút, jej naliehavosť (urgentné, odložiteľné), význam (od dôležité až po stratový čas), impulz (moja iniciatíva, nadriadený, podriadený...), ostatné poznámky (napr. forma, periodicita...) Na konci pracovného dňa sa vykoná analýza jednotlivých činnosti spočítať a koľko času na ne manažér vynaložil. Za sledované obdobie tak má manažér obraz o tom, ako svoj čas minul.
Haynesová takisto odporúča sledovať spotrebu času pomocou formulára, ktorý je však podstatne jednoduchší. Do formulára sa do stĺpca zapisujú jednotlivé činnosti, ktoré manažér vykonáva. Do ďalších stĺpcov sa uvádzajú časové intervaly 1-5 minút, 6-10 minút až po posledný nad 30 minút. Počas dňa si manažér do stĺpčekov robí čiarky a na konci dňa spočíta, koľko času na jednotlivú činnosť minul. Odporúčaná doba na zachytávanie údajov o spotrebe času je podľa autorky 1-2 týždne. Po tomto období si môže vypočítať, koľko percent zo svojho času minul na ktorú činnosť, ktoré musí obmedziť alebo eliminovať.
Na základe svojho výskumu autor odporúča vedenie záznamu každých 15 minút, pričom by mal obsahovať čas, činnosť, prioritu (od najdôležitejšieho po stratený čas) a poznámky. Na začiatku každého dňa sa stanovuje niekoľko najdôležitejších cieľov a počas dňa sa ku každému zaznamená, kedy bol splnený. Po skončení pracovného dňa autor odporúča položiť si otázky ako: Zlepšilo stanovenie cieľov vašu efektívnosť? Do akej miery ste splnili jednotlivé ciele? Kto/čo vás najviac vyrušuje? Z akých dôvodov? Máte sklon zaznamenávať činnosti alebo výsledky? atď.
I keď je vedenie takýchto záznamov náročné, jeho výhodou je hlavne zamýšlanie sa manažéra nad vlastnou prácou. 
Dôležitou súčasťou manažmentu času je tiež uvedomenie si, ktoré činnosti manažérov oberajú najviac o čas. Mackenzie identifikoval až 153 tzv. zlodejov času, z nich 5 najväčších:
Ďalšími "zlodejmi času" v inej interpretácii sú:
V ponímaní turbulentných zmien 21. storočia niektorí autori už krízu neberú ako "zlodeja času".

</doc>
<doc id="265017" title="Opátstvo Vézelay" url="https://sk.wikipedia.org/wiki?curid=265017">
Opátstvo Vézelay

Opátstvo Vézelay bolo benediktínske opátstvo vo Vézelay vo Francúzsku. Opátstvo vzniklo v stredoveku a už vtedy bolo navštevované veľkým počtom najrôznejších pútnikov. Bolo pôsobiskom svätého Bernarda, ktorý odtiaľ vyzýval k druhej križiackej výprave a je súčasťou svätojakubskej pútnickej cesty. Krypta baziliky uchováva údajné relikvie Márie Magdalény.
Pre svoju mimoriadnu historickú hodnotu boli pahorok, na ktorom leží mestečko, a Bazilika svätej Márie Magdalény (pozostatok opátstva) v roku 1979 zaradené do zoznamu svetového dedičstva UNESCO.
Dejiny.
V roku 858 bol na tomto mieste založený benediktínsky kláštor. Súčasná bazilika Sainte-Marie-Madeleine nie je prvý kostol na tomto mieste. V roku 1120 pôvodnú stavbu zničil požiar. Ihneď začala výstavba súčasnej lode, ktorá bola dokončená už v roku 1140. Až potom, 11451150, bolo dostavaný nartex.
Po ďalšom požiari boli v období 11851215 chór a transept postavené v ranogotickom slohu. Ešte neskôr (1260) nasledovala juhozápadná veža (St. Michel) s 15 m vysokou drevenou špicou a neskorogotická západná fasáda. Severná veža nebola nikdy postavená. V roku 1819 veža vyhorela.
Atmosféru interiéru ťažko opísať slovami. Kontrast medzi tmavou hlavnou loďou a o 60 rokov mladším, jasným, chórom okamžite upúta pozornosť. Vézelay je svetovo preslávené vďaka hlaviciam stĺpov, ktoré znázorňujú biblické príbehy.
Z ostatných pôvodných kláštorných budov sa po revolúcii v roku 1796 nezachovalo nič. Kostol sám zachránil Eugène Viollet-le-Duc. Bola to jeho prvá rekonštrukcia stredovekej budovy vo Francúzsku a mal vtedy len 26 rokov. Dnes je bazilika Sainte-Marie-Madeleine jednou z najvýznamnejších cirkevných románskych stavieb z 12. storočia.
Krypta.
Krypta sa nachádza pod chórom a bola vybudovaná v karolínskom období. Je pomerne veľká: 19 metrov dlhá a 9,2 metrov široká a pokrytá klenbami, ktoré stoja na dvanástich stĺpcoch nerovnakej veľkosti. Ostatky Márie Magdalény sú v sklenenom relikviári, ktorý podopierajú sošky kráľa, kráľovny, biskupa a dvoch anjelov.
Nartex.
V priestore nartexu vyniká bohaté zdobenie vstupných portálov hlavnej lode a hlavíc stĺpov. Toto miesto slúžilo pútnikom k odpočinku a prebiehali tu aj niektoré náboženské obrady.
Výjavy na hlaviciach:. 

</doc>
<doc id="265028" title="Líška (živočích)" url="https://sk.wikipedia.org/wiki?curid=265028">
Líška (živočích)

Líška je slovenský názov niektorých rodov z čeľade psovité. 
Systematika.
V súčasnosti (podľa Luptáka 2003) je líška slovenský názov nasledujúcich rodov z čeľade psovité: 
("Pozri aj článok psovité a podrobnosti pozri v článkoch o jednotlivých vyššie uvedených rodoch.")&lt;br&gt;
V druhej polovici 20. storočia sa slovenským názvom líška niekedy označoval len rod "Vulpes", spravidla aj rod "Urocyon" a občas aj rod "Otocyon" (ktorý Lupták 2003 nazýva pes), zatiaľ čo rod "Dusicyon" v širšom zmysle mal na rozdiel od Luptákovho názvoslovia slovenské meno pes. Spomínaný rod "Vulpes" pritom buď zahŕňal taxón "Alopex" alebo taxón "Alopex" tvoril samostatný rod po slovensky nazývaný buď líška alebo pesec.
Vyššie uvedené rody líšok ako celok dnes (a podobne už najneskôr v druhej polovici 20. storočia) netvoria jeden prirodzený taxón, t.j. sú rozmiestnené na viacerých miestach vývojového stromu a systému psovitých. Historicky však (zhruba do polovice 20. storočia) líšky často tvorili jeden taxón, ktorý sa väčšinou volal Vulpina(e) (t.j. po slovensky líšky) a ktorý zahŕňal:
Spomínaný taxón Vulpina(e) sa v niektorých systémoch uvádzal nie ako taxón Vulpina(e), ale ako podrod Vulpes (t.j. po slovensky líška) patriaci do široko poňatého rodu "Canis" (t.j. po slovensky pes), čo okrem iného po formálnej stránke znamená, že všetky druhy, ktoré do tohto podrodu patrili, mali rodové meno "Canis", čiže napr. sa písalo "Canis vulpes" namiesto dnešného "Vulpes vulpes" a "Canis cinereoargentatus" namiesto dnešného "Urocyon cinereoargentatus". 
Charakteristika.
Presná charakteristika závisí od zvoleného rozsahu pojmu líška (pozri vyššie), ale minimálne pre rody "Vulpes" a "Urocyon" platia nasledovné hlavné spoločné znaky: Majú podlhovasté a relatívne menšie telo, krátke nohy, dlhý huňatý (výrazne chlpatý) chvost a končistý pysk. Horné trháky majú relatívne malé. Na rozdiel od psov sú bežne aktívne aj v noci. Za denného svetla majú elipsovité zreničky ako mačka. Vyhrabávajú si brlohy. Živia sa malými cicavcami a vtákmi, menej často hmyzom a plodmi.

</doc>
<doc id="265234" title="Kepler (družica)" url="https://sk.wikipedia.org/wiki?curid=265234">
Kepler (družica)

Kepler (iné označenie Discovery 10) je vedecká družica, ktorej úlohou je hľadať extrasolárne planéty veľkosťou porovnateľné so Zemou. Približne 150 000 hviezd vo vybranej oblasti (blízko galaktickej roviny; kde sa stýkajú súhvezdia Labuť, Lýra a Drak) skúma fotometer s CCD prvkami, ktorý by mal na základe zmien intenzity žiarenia materských hviezd počas prechodu planét popred hviezdny disk tieto planéty detegovať. Na potvrdenie existencie planéty treba aspoň tri pozitívne signály. Pomenovanie dostal po Johannesovi Keplerovi, nemeckom astronómovi, ktorý ako prvý sformuloval zákony obehu planét okolo Slnka. 
Družica odštartovala 7. marca 2009 v čase 03:49:57 UTC (6. marca 2009 o 22:49 miestneho času) s nosnou raketou Delta II. V čase 04:47:27 UT bola sonda navedená na únikovú dráhu. Jej cieľom je heliocentrická dráha s podobnými parametrami ako parametre obežnej dráhy Zeme okolo Slnka. 9. marca 2009 sonda prekročila obežnú dráhu Mesiaca a 8. apríla bol otvorený tubus ďalekohľadu. Ukončenie technických skúšok a zahájenie vedeckého programu observatória sa plánovalo na 7. máj 2009. Priebeh misie riadi Laboratórium prúdového pohonu. 
Začiatkom roku 2012 bolo potvrdených 33 pôvodne kandidátskych planét, ktoré objavil Kepler. V roku 2013 ich už bolo 105. „Analýza čoraz rozsiahlejších období údajov získaných observatóriom Kepler odhaľuje menšie planéty na dráhach s dlhšou dobou obehu – dráhach podobných zemskej. Teraz už to nie je otázka, či objavíme skutočnú analógiu Zeme, ale kedy ju objavíme,“ povedal Steve Howell, vedecký vedúci projektu Kepler v NASA Ames Research Center. Po šiestich rokoch letu sa na základe údajov z Keplera potvrdila existencia 1024 exoplanét, z toho 8 malých exoplanét v obývateľnej zóne. Po ďalších troch rokoch observatóriu došlo palivo a jeho misia bola ukončená. Prístroj dovtedy potvrdil existenciu celkovo viac než 2600 exoplanét.
Kozmické observatórium Kepler je desiata misia z programu NASA Discovery. 
Zdroje.
Zdeněk Urban, Aktuality.sk, Komuniké NASA Jet Propulsion Laboratory

</doc>
<doc id="265266" title="Marcel Buntaj" url="https://sk.wikipedia.org/wiki?curid=265266">
Marcel Buntaj

Marcel Buntaj (* 7. jún 1974, Bratislava, Slovensko) je slovenský hudobník, hráč na bicie nástroje, klavír, hudobný producent a hudobný aranžér.
Je absolventom bratislavského kozvervatória, kde vyštudoval hru na bicie. Od šestnástich rokov spolupracuje na viacerých hudobných projektoch rôznych hudobných žánrov od klasickej hudby, džezu (člen "Big Bandu Bratislavského konzervatória"), blues po rock, či ako štúdiový hráč pri nahrávaní albumov populárnej hudby. 
Počas štúdia nahral tympany na album Petra Martinčeka "Missa Danubia" (so sólistami Evou Jenis a Petrom Dvorským). Účinkoval s hudobnými formáciami ako Bossa Noha (1989 - 1994), Bratislavské jazzové kvarteto (1990), orchester Komornej opery v Bratislave (1992), Oklobase (1992 - 1994), Blues Band Joža „Barryho” Barinu, Jazz Special, Scat Adrieny Bartošovej, v Československom kvintete, v MIDI Roba Grigorova, v Mr. Bande Silvie Josifoskej (1991 - 1993), v roku 1996 bol členom formácie Lipa – Šeban Band, od roku 1998 je členom kapely J. B. Band Juraja Buriana.
V roku 1995 získal Cenu Ladislava Martonika ako "jazzman roka" a v roku 1998 cenu hudobnej akadémie "Grand Prix ZAI 1997" ako inštrumentalista roka.
V roku 1997 spolu s Andrejom Šebanom, Oskarom Rózsom a Marošom Hečkom založili dnes už rozpadnutú formáciu Free Faces, s ktorou nahral dva albumy a jeden EP album. V rovnakom období vystupoval so Šebanom a Rószom ako trio BuŠeRo (Buntaj - Šeban - Rózsa), ktoré bolo známe niekoľkohodinovými improvizovanými koncertami a hudobným sprievodom známych slovenských umelcov ako napríklad Marián Varga, Jaroslav Filip, Richard Müller. V tejto zostave nahrali vlastne albumy: 2CD Milión Bohov a Kamakura.
Zúčastnil sa mnohých workshopov a hudobných festivalov na Slovensku a v zahraničí (Rakúsko, USA, Česko, Francúzsko, Poľsko, Švajčiarsko, Luxembursko, Anglicko, Švédsko, Maďarsko, Taliansko, Nemecko, Rumunsko.)
Jeho hru na rytmické nástroje môžeme počuť v skladbách umelcov populárnej hudby: Jana Kirschner, Lenka Filipová, Pavol Hammel, Orchester Gustáva Broma, Adriena Bartošová, Beata Dubasová, Václav Patejdl, Oľga Záblacká, Katarína Hasprová, Robo Grigorov, Robo Opatovský, Richard Müller, Jaro Filip, Marián Varga, Jiří Stivín, Peter Cmorík a mnohých ďalších. 
V roku 2000 účinkoval so skupinou IMT Smile a v roku 2003 hral so skupinou Elán na koncerte na Letenskej pláni v Prahe. Nahrával hudbu k muzikálom "Jozef a jeho zázračný farebný plášť" a "Cyrano z predmestia".
Od roku 2004 hrá spolu s hráčom na basovú gitaru Martinom Gašparom a hráčom na klávesové nástroje Jurajom Tatárom v skupine Bkk Trio. Trio vzniklo z hudobníkov hrajúcich už desať rokov v skupine Petra Lipu. V roku 2005 skupina vydala skladby zo svojho repertoáru na debutovom albume "Bukake jazz...".
Koncom roka 2008 sa spolu s ostatnými členmi BKK tria spojil s gitaristom TEAMu Dušanom Antalíkom a vytvorili jazz-rockovú kapelu Aeroc Therapy.
Okrem nahrávania a produkovania albumov iných interpretov, vydal v roku 2008 vlastný sólový album Marcel Buntaj, ktorý sám skomponoval, nahral a aranžoval. Na albume využil svoj talent v tzv. mouth-drumms, v modulovaní a napodobňovaní zvukov rôznych hudobných nástrojov. V roku 2010 vyšli dve skladby z tohto albumu v Kanade na nu-jazzovej kompilácii Long Distance Compilation, ktorá v 2009 vyšla aj na Slovensku.
Účinkoval s kapelou TUTU na koncerte pre prezidenta Česka Václava Klausa (2006) ako aj na koncerte s basgitaristom Victorom Baileym (Madonna, Weather Report , Steps Ahead...). V priebehu mája a júna roku 2009 sa zapojil do česko-slovenského projektu Megakoncert fontána pre Zuzanu live, kde spolu s ostatnými členmi kapely sprevádzal v niekoľkých českých aj slovenských mestách spevákov Luciu Bílú, Paľa Haberu, Joža Ráža a iných. 
V súčasnosti koncertuje a nahráva hlavne s Vlastom Redlom, Pavlom Hammelom, Vašom Patejdlom, Petrom Lipom, so svojim BKK triom, a.i. Produkuje tretí album Tomáša Bezdedu a podieľa sa na príprave druhého CD Bukake tria. Jeho diskografia doteraz obsahuje vyše 100 albumov.
Nástrojové vybavenie.
Hrá na sadách Gretsch (rok výroby 74) a DW Collector Gold, činely Istanbul.

</doc>
<doc id="265712" title="Rolling Stone" url="https://sk.wikipedia.org/wiki?curid=265712">
Rolling Stone

Rolling Stone je americký dvojtýždenník, v súčasnosti vychádzajúci vo viacerých jazykových mutáciách, zameraný hlavne na populárnu hudbu, ale aj na verejný život známych osobností, filmovú tvorbu, šport a liberálnu politiku. Časopis začal vydávať v roku 1967 v San Franciscu (Kalifornia, USA) jeho doterajší editor a vydavateľ Jann Wenner spolu s hudobným kritikom Ralphom J. Gleasonom. 
O časopise.
Vo svojich začiatkoch bol časopis "Rolling Stone" zameraný hlavne na kultúru a životný štýl hnutia hippies. Už vo svojich prvých vydaniach Wenner poznamenal, že Rolling Stone „"nie je iba o hudbe, ale aj o veciach a vzťahoch, ktoré k hudbe prislúchajú"“. Tento postoj sa stal mottom tohto magazínu. 
V 70. rokoch sa "Rolling Stone Magazine" začal zameriavať na politický život. Štýl písania politicky zameraných článkov bol ovplyvnený kombináciou informácie o reálnych faktoch prezentovaných na osobných postojoch novinárov. Začiatok 70. rokov 20. storočia bol poznamenaný vznikom tzv. gonzo-žurnalizmu, v ktorom fakty splývajú s fikciou. Významným predstaviteľom gonza bol Hunter S. Thompson, ktorý v časopise "Rolling Stone" zverejnil dva úryvky zo svojho dnes už kultového románu "Fear and Loathing in Las Vegas" ("Strach a hnus v Las Vegas") o tom ako na začiatku 70. rokov idealizmus „detí kvetín“ začína podliehať sklamaniu, zlobe a šialenstvu a k moci nastupuje cynizmus. V 70. rokoch magazín pomohol naštartovať kariéru mnohým v súčasnosti prominentným autorom ako sú Cameron Crowe, Joe Klein, Joe Eszterhas a P. J. O'Rourke. Zaujímavé postoje štýl a príbehy, originálne prístupy autorov spôsobili, že sa časopis Rolling Stone stal atraktívnym médiom, ktoré v 70. rokoch formovalo populárnu kultúru. Dostať sa na jeho titulnú stránku sa pre populárne osobnosti stalo prestížnou záležitosťou.
V 90. rokoch sa magazín začal orientovať na mladšiu generáciu. Jeho obsah začal byť viac zameraný na pre mladých atraktívne témy o súčasných televíznych a filmových hviezdach a na populárnu hudbu. Časopis sa stal viacej bulvárnym, čím si udržal značný trhový úspech a popularitu. 
Rok 2004 bol vyhláseným rokom 50. výročia vzniku rocku ("50th Anniversary of Rock"). Magazín "Rolling Stone" k tejto príležitosti od roku 2003 publikoval série zoznamov rockových veľkolepostí, ktorými sa rozhodol na toto výročie upozorniť. Takto vznikli zoznamy sto najlepších gitaristov všetkých čias ("The Rolling Stone's 100 greatest guitarists of all time"), a 500 najlepších albumov všetkých čias "The 500 Greatest Albums of All Time". V roku 2004 nasledovali zoznamy 50 najvýznamnejších momentov, ktoré zmenili históriu rocku ("50 Moments That Changed the History of Rock &amp; Roll") a 500 najlepších piesní všetkých čias ("The 500 Greatest Songs of All Time"). Časopis publikoval aj "Nesmrteľných z Rolling Stone" ("The Rolling Stone Immortals"), t. j. zoznam 100 najväčších umelcov súčasnosti ("100 Greatest Artists of All Time"). Tieto zoznamy sa stali referenciami pre úspech a význam rockových umelcov histórie populárnej hudby. Časopis "The Rolling Stone Magazine" patrí v súčasnosti spoločne s magazínom Billboard, či MTV k najvplyvnejším médiám populárnej kultúry.
Dňa 7. mája 2006 vyšlo tisíce číslo časopisu Rolling Stone. Obálka tohoto čísla je reminiscenciou na obal albumu "Sgt. Pepper’s Lonely Hearts Club Band" od skupiny The Beatles', a zobrazuje niektoré z najvýznamnejších osobností, ktoré sa na jeho obálke objavili.
Obálka časopisu.
Niektorí umelci dostali tú poctu, že na obálke časopisu "Rolling Stone" objavili viackrát, niektoré z týchto obálok sa stali slávnymi. Napríklad The Beatles (ako členovia, alebo ako skupina) sa na obálke časopisu objavili viac ako tridsaťkrát. V prvej desiatke tém, ktoré sa dostali na obálku "The Rolling Stone Magazine" sú: 
Na obálke pápež.
V roku 2014 vyšlo februárové číslo časopisu na obálke s pápežom Františkom a jeho obsiahlym profilom v časopise.
Zoznamy, rebríčky.
Časopis "Rolling Stone" publikoval zoznamy:

</doc>
<doc id="265823" title="Dauphin (šľachtický titul)" url="https://sk.wikipedia.org/wiki?curid=265823">
Dauphin (šľachtický titul)

Dauphin [dofen] (doslova ) alebo Dauphin de France bol šľachtický titul patriaci prvorodeným synom francúzskeho kráľa a následníkom francúzskeho trónu. Titul sa používal v rokoch 1350 až 1791 a 1824 až 1830. 
Titul dauphin je obdobou titulu princ z Walesu, ktorý sa dodnes používa v Spojenom kráľovstve.
Druhorodený syn (v prípade jeho úmrtia ďalší mladší syn) francúzskych kráľov získaval titul vojvoda orléansky ().
Dejiny.
Titul dauphin pôvodne patril od 12. storočia rodu grófov z Viennois. Názov je odvodený od erbu rodu s vyobrazením delfín. Titul dauphin z Viennois používali členovia rodu až do roku 1349, kedy Humbert II. predal tento titul francúzskemu kráľovi Filipovi VI. Podmienkou predaja sa stal kráľov sľub, že titul bude od tejto chvíle patriť vždy korunnému princovi a následníkovi trónu. Prvým nositeľom titulu sa tak stal Filipov vnuk Karol V. Múdry. Manželky následníkov trónu mali titul dauphine. 
Naposledy sa titul dauphin oficiálne používal za vlády Karola X. v rokoch 1824 – 1830.

</doc>
<doc id="265870" title="Bruce Lee" url="https://sk.wikipedia.org/wiki?curid=265870">
Bruce Lee

Bruce Lee alebo Lee Jun-fan (* 27. november 1940, San Francisco – † 20. júl 1973, Hongkong) bol herec a umelec bojových umení, ktorý spopulárnil bojové umenia. Po svojej smrti sa stal legendou a je známy ako najvplyvnejšia osobnosť bojových umení 20. storočia. Jeho učiteľom bol Yip Man, majster bojového umenia wing-čeun. Bol zameraný hlavne na box,thajský box,karate a kung-fu.Venoval sa rôznym zmiešaným bojovým umeniam a Taekwondu,vymyslel aj vlastné bojové štýly, popri tom sa venoval cvičeniu, meditacii a filozofii.
Životopis.
Bruce Lee sa narodil v San Franciscu, ale asi tri mesiace po pôrode sa jeho rodičia rozhodli vrátiť naspäť do Hongkongu. Po konflikte s jedným členom mafiánskej triády ho otec poslal do USA. Ako 19 ročný prichádza do San Francisca asi so sto dolármi a titulom majstra v boxe, následne pracuje u otcových známych, dorába si vzdelanie a pritom tvrdo trénuje. V roku 1964 sa zúčastnil na Medzinárodných majstrovstvách v karate (kde stretáva tu kliky na dvoch prstoch (palec a ukazovák), pričom ich robí tak rýchlo, že diváci nestíhajú sledovať. Taktiež tu predvádza jednopalcový úder (one inch punch). Ten spočíva v tom, že Lee, ktorý stojí čelom k svojmu partnerovi, má ľahko natiahnutú pravú ruku, pričom prsty sú približne jeden palec (2,54 cm) vzdialené od hrudi jeho oponenta. Ako by bol pravú ruku stiahol späť a napriahol sa, Bruce znovu udrie. Jeho partner je odhodený dozadu, kde dopadá na pripravenú stoličku. Sila rany je taká, že sa na stoličke neudrží a padá na zem.
V nasledujúcich rokoch Lee účinkoval v jednom seriáli a otvoril svoju vlastnú školu bojových umení, kde vyučoval ním založený bojový štýl Jeet Kune Do, čo je kombinácia mnohých bojových umení a ich najlepších prvkov. Bruce Lee študoval 4 bojové umenia: Tai Chi Chuan, Hung Gar, Wing Chun a Jun Fan Gung Fu. Ďalej sa venoval mnohým ďalším, takže jeho štýl obsahuje aj prvky z Tae-Kwon-Da, ale i ďalších.
Oficiálna príčina Leeho smrti je mozgový edém ako alergická reakcia na liek proti bolesti. Po večeri sa Lee herečke Ting Pei sťažoval na bolesť hlavy, ktorá mu dala liek. O 19:30 si šiel ľahnúť na gauč a keď preňho Ting Pei po chvíli prišla, nebola schopná ho prebudiť. Privolaný doktor sa ho pokúšal vzkriesiť, ale napriek všetkým pokusom bol Bruce Lee mŕtvy skôr ako ho priviezli do nemocnice. Druhá verzia hovorí o tom, že Bruce Lee zomrel následkom takzvaného dotyku smrti (dim-mak – funguje na rovnakom princípe ako jednopalcový úder, ale následky sa môžu prejaviť až po týždňoch alebo i rokoch), kvôli tomu, že šíril východné tajomstvo medzi ľuďmi na Západe. V tej dobe mal len 32 rokov.

</doc>
<doc id="265887" title="Wing-čeun" url="https://sk.wikipedia.org/wiki?curid=265887">
Wing-čeun

Wing-čeun, v slovenčine niekedy nesprávne ako "wing chun" (詠春 , mand. "jung-čchun", kant. "wing-čeun" / "wing-ceun") je juhočínske bojové umenie. Jeho odnož wing-ceun (wing tsun) wing-čeun používa na svoje odlíšenie alternatívnu juhočínsku (kantonskú) výslovnosť "ceun" namiesto "čeun".
O jeho celosvetové rozšírenie sa postaral predstaviteľ tohto štýlu Ip Man, ktorý prevádzkoval svoju školu v Hongkongu. Vďaka tomu je dnes toto umenie (nesprávne) považované za hongkonský štýl. V rôznych variantoch je rozšírené po celej juhovýchodnej Ázií od Číny cez Thajsko, Vietnam až po Malajziu.

</doc>
<doc id="265889" title="Hatikva" url="https://sk.wikipedia.org/wiki?curid=265889">
Hatikva

Hatikva (: התקוה, "Nádej") je izraelská štátna hymna. Text pod názvom "Tikvatejnu" ("Naša nádej") napísal v roku 1878 Naftali Herz Imber a v roku 1886 vyšiel v jeho zbierke básní "Barkaj" ("Ranná hviezda"). Hudbu zložil na základe ľudovej melódie Samuel Cohen. Počas prvého sionistického kongresu v Bazileji v roku 1897 sa stala hymnou sionistického hnutia a v roku 1948 štátnou hymnou novo vzniknutého štátu Izrael, aj keď ju izraelský parlament Kneset oficiálne prijal medzi štátne symboly až roku 2004.
Na rovnakom hudobnom motíve, rozšírenom po celej Európe od renesancie, je založená tiež symfonická báseň Bedřicha Smetanu "Vltava" z cyklu "Má vlast" z roku 1874. Podľa niektorých zdrojov je pesnička švédskeho pôvodu, ale použil ju, pretože charakterom odpovedala českej ľudovej hudbe. Vo väčšine prác týkajúcich sa pôvodu hudobného motívu sa uvádza, že melódia je moldavská. Pravdepodobne to súvisí s tým, že "Vltava" je známa tiež pod nemeckým menom "Moldau". Moldavským koreňom pesničky dodal zdanie pravdepodobnosti tiež pôvod Samuela Cohena, ktorý emigroval z Moldavska. Odkiaľ Cohen túto melódiu poznal, nie je známe.
Text piesne vyjadruje nádej izraelského ľudu navrátiť sa do zeme Praotcov, odkiaľ boli nútení odísť roku 70 n. l.

</doc>
<doc id="265985" title="Ľadonhora" url="https://sk.wikipedia.org/wiki?curid=265985">
Ľadonhora

Ľadonhora () je piaty najvyšší vrch v Kysuckej vrchovine. Leží v katastrálnom území obcí Dolný a Horný Vadičov. Okolie vrcholu a jeho svahy tvorí od roku 1993 Prírodná rezervácia Ľadonhora.
Začiatkom 20. storočia bol kopec takmer celý holý a bez stromov. Názov Ľadonhora je pravdepodobne odvodený od bohyne Lady.
Turistika.
Vrchol tvorí dominantu okolia a je obľúbeným miestom pre pešiu turistiku s náročným výstupom. Každoročne sa organizuje Veľkonočný výstup na Ľadonhoru.
Archeológia.
Na úpätí vrchu sa našli nálezy lužickej a púchovskej kultúry. V staršej železnej dobe sa vrchol využíval ako útočisko. Valy opevňovali areál s akropolou a predhradím. Predpokladá sa, vzhľadom na veľkosť a charakter opevnenej plochy, že sa tu nachádzalo husté sídliskové zázemie.

</doc>
<doc id="265986" title="Pont du Gard" url="https://sk.wikipedia.org/wiki?curid=265986">
Pont du Gard

Pont du Gard či Gardský most je akvadukt vo Francúzsku, ktorý bol postavený za čias starovekého Ríma. Je 49 metrov vysoký a až 275 metrov dlhý.
Skladá sa z troch na sebe stojacich arkád a bol postavený preto, aby privádzal vodu do mesta Nîmes. Pre svoju mimoriadnu hodnotu bol v roku 1985 zaradený na zoznam svetového dedičstva UNESCO.
Pont du Gard (alebo most cez rieku Gard) je majstrovské dielo rímskeho staviteľstva. Postavený bol pravdepodobne v roku 19 pred Kr. za čias cisára Augusta. V 9. storočí prestal byť používaný. V 18. storočí bola vybudovaná cesta vedúca po najnižšom rade oblúkov. V 19. storočí bol výrazne rekonštruovaný.
Akvadukt privádzal vodu z prameňov rieky Eure pri obci Uzès do Nîmes. Vzdialenosť medzi konečnými bodmi tohto kanála bola 50 kilometrov. Spád celého akvaduktu je 15 metrov. Z toho vyplýva, že priemerný spád vody na jednom kilometri kanála sa pohyboval iba okolo tridsiatich centimetrov. Po výstavbe kanála pritieklo do mesta za deň asi vody, čo bol dostatok pre potreby rímskeho mesta. Kvádre, z ktorých je Pont du Gard postavený, vážia až 6 ton. Celý akvadukt je postavený bez použitia malty. Vrchnú arkádu, na chrbte ktorej je kanál, kryjú kamenné dosky, ktoré bránili padaniu nečistôt do vody.

</doc>
<doc id="266033" title="Roky olova v Taliansku" url="https://sk.wikipedia.org/wiki?curid=266033">
Roky olova v Taliansku

Roky olova, resp. olovené roky (tal. "anni di piombo", angl. "Years of lead") je názov používaný na označenie obdobia politických nepokojov v Taliansku od konca 60. tych do polovice 80. tych rokov 20. st. Toto obdobie bolo charakterizované všeobecným spoločenským konfliktom a mnohými aktami terorizmu uskutočňovanými ľavicovými aj pravicovými extrémistickými hnutiami. 
Politická situácia v Taliansku bola napätá už od začiatku 60. tych rokov, pretože pravicovým politickým stranám na čele s Kresťanskými demokratmi (DC) v Taliansku už dlhší čas klesala podpora a boli nútené prijať do koalície aj stredoľavú Taliansku socialistickú stranu (PSI). Druhou najsilnejšou stranou po kresťanských demokratoch v Taliansku však bola dlhodobo Talianska komunistická strana (PCI), ktorej vstup do koalície pravicové strany vehementne odmietali a všemožne mu zabraňovali, pretože v duchu Studenej vojny sa obávali, že by mohla Taliansko priviesť do tábora socialistických krajín. Všeobecné spoločensko-politické napätie viedlo na konci 60. tych rokov k mnohým študentským nepokojom a vyvrcholilo zastrelením policajta "Antonia Annarumma" a následným bombovým útokom na "Piazza Fontana" v Miláne v roku 1969 a odštartovalo obdobie známe ako "Roky olova" (t. j. nábojov) . Názov je odvodený z vlny prestreliek a bombových útokov, ktoré sa vznietili po spomínaných udalostiach z r. 1969. Na tomto násilí sa podielalo viacero ľavicových (Červené brigády, či Lotta Continua) aj pravicových (napr. Ordine Nuovo, či NAR) extrémistických organizácii, no aj mafia a tajné služby.
Medzi najdôležitejšie udalosti z tohto obdobia patrí spomínaný "spúšťací" bombový útok na "Piazza Fontana" z 12. decembra 1969, pri ktorom zahynulo 17 ľudí a z ktorého boli spočiatku obviňované ľavicové organizácie. Hoci o ich vine neboli v podstate žiadne dôkazy, polícia proti nim spustila vlnu silných represálii, čo však len viedlo k väčšej radikalizácii mládeže a napr. ku vzniku "Červených brigád". Hoci neskôr bolo obvinených z útoku viacero iných ľudí hlavne z ultrapravicového spektra, dodnes nie je jasné, kto za útokmi naozaj stál. Ďalšími významnými udalosťami bolo odhalenie pokusov o neofašistický prevrat v Taliansku z rokov 1970 a 1974, násilné demonštrácie v Pise z mája 1973 (1 mŕtvy), viacero vrážd a bombových útokov na policajtov a policajné stanice z rokov 1972-1973 (celkovo 8 mŕtvych), bombový útok na anti-fašistickú demonštráciu v Brescii z 28. mája 1974 (8 mŕtvych), bombový útok na vlak "Italicus" z 4. augusta 1974 (12 mŕtvych), či únos a vražda významného kresťanskodemokratického politika Alda Mora v máji 1978. Násile vyvrcholilo 2. augusta 1980, keď silná bomba na železničnej stanici v Bologni zabila 85 ľudí. Poslednými väčšími aktami teroru z tohto obdobia boli útok "Červených brigád" na vojenský konvoj v Salerne z augusta 1982 (3 obete) a útok na vlak Florencia-Rím z 23. decembra 1984 (17 obetí), ktorý uskutočnila mafia v spolupráci s neofašistickými teroristami.
Podľa štatistík talianskeho ministerstva vnútra boli v rokoch 1969 až 1980 za 67,5% násilných činov zodpovedné ultrapravicové organizácie, za 26,5% ultraľavicové a za 5,95% ostatné skupiny. Čo sa týka obetí tohto obdobia politických nepokojov, celkovo 150 osôb bolo zavraždených pri teroristických akciách uskutočnených pravicovými extrémistami, za 94 mŕtvych sú zodpovední ľavicový extrémisti.
V súvisloti s pozadím udalostí, ktoré sa odohrávali v Taliansku počas rokov olova, ostáva stále mnoho nezodpovedaných otázok a nejasností. Za mnohé útoky, ktoré sa v tomto období odohrali, boli často politikmi, médiami, ale aj vyšetrovateľmi obviňované ultraľavicové organizácie, pričom sa zdôrazňovalo ich prepojenie na "PCI". Neskôr sa však často ukázalo, že ich uskutočnili pravicový extrémisti so zjavným zámerom zdiskreditovania ľavice. Tak to bolo u viacero hore uvedených prípadov. To vzbudilo celospoločenský záujem o to, do akej miery bolo násilie zámerne vyprovokované a usmerňované a komu a prečo v skutočnosi vyhovovalo. Už v r. 1974 bol zatknutý šéf vojenských tajných služieb SIOS a SID, generál Vito Miceli, pretože sa mu dokázalo marenie vyšetrovania vo viacerých prípadoch, prepojenie na neofašistické skupiny, ale i to, že dostával veľké obnosy peňazí priamo od CIA. Podobných prípadov neskôr pribúdalo a po odhalení tajných organizácii Propaganda Due, či Gladio a ich vzájomnom prepojení na viaceré ultrapravicové skupiny, na vplyvných ľudí, ako aj na západné tajné služby sa začalo čoraz viac hovoriť o tom, že v Taliansku bola vo veľkom uskutočňovaná tzv. stratégia napätia. Jej podstatou je rozdelenie, manipulácia a kontrola verejnej mienky pomocou strachu, propagandy, dezinfomácii, agentov provokatérov a tiež uskutočňovaním tzv. false-flag operácii. V r. 2000 talianska parlamentná komisia vo svojej vyšetrovacej správe priamo uviedla, že stratégia napätia bola podporovaná Spojenými štátmi, aby "zabránila PCI, a do určitej miery aj PSI, v dosiahnutí výkonnej moci v krajine ".

</doc>
<doc id="266041" title="Abebe Bikila" url="https://sk.wikipedia.org/wiki?curid=266041">
Abebe Bikila

 
 
Abebe Bikila (* 7. august 1932, Jato – † 25. október 1973, Addis Abeba) bol etiópsky atlét, ktorý sa venoval maratónskemu behu. Je dvojnásobný olympijský víťaz.
Maratón na Letných olympijských hrách vyhral v rokoch 1960 a 1964. V roku 1964 sa stal prvým maratóncom v histórii, ktorý dokázal svoje víťazstvo obhájiť. Na olympiáde v Ríme 1960 absolvoval celú trať na boso. O osem rokov neskôr, na olympijských hrách v Mexiku musel preteky po cca 17 km vzdať kvôli zraneniu v pravom kolene. Vyhral jeho kamarát Mamo Wolde, ktorý vyhlásil, že ak by sa Bikila nezranil, tak by vyhral práve on.
V marci 1969 utrpel veľmi vážne zranenie pri autonehode a zostal až do smrti na väčšej časti tela ochrnutý. Svoju štvrtú olympiádu v Mníchove 1972 absolvoval len ako čestný hosť na invalidnom vozíku. Zomrel predčasne, vo veku 41 rokov.

</doc>
<doc id="266541" title="Hamás" url="https://sk.wikipedia.org/wiki?curid=266541">
Hamás

Hamás () alebo po slovensky aj Hamas je palestínska islamistická a polovojenská organizácia, založená v roku 1987. V súčasnosti patrí medzi najvplyvnejšie palestínske politické hnutia a od júna 2007 má pod kontrolou celé Pásmo Gazy.
Názov "Hamás" znamená jednak "horlivosť", jednak je to skratka z – Islamské hnutie odporu.
Hamás bol založený na začiatku Prvej intifády v r. 1987 šejkom Ahmadom Jásínom, Abdom Azízom ar-Rantísím a "Mohammadom Tahom" z palestínskeho krídla egyptskej islamistickej organizácie Moslimské bratstvo. Spočiatku bol rodiaci sa "Hamás" podporovaný aj Izraelom, ktorý tak chcel s jeho pomocou oslabiť sekulárne nacionalistické OOP na čele s hnutím Fatah. V priebehu 90. rokov "Hamás" získal výraznú podporu obyvateľstva, pretože sa zameriaval na podporu sociálnych, zdravotných a vzdelávacích programov a mnohí Palestínčania ho začali vnímať ako pozitívnejšiu alternatívu k vládnucemu "Fatahu", ktorý bol stále viac vnímaný ako skorumpovaný a nedostatočne brániaci palestínske národné záujmy. V januári 2006 v palestínskych parlamentných voľbách "Hamás" vyhral nad "Fatahom", pričom získal 76 zo 132 kresiel v komore parlamentu. Rivalita medzi oboma hnutiami vyvrcholila násilnými stretmi v Pásme Gazy v júni 2007, po ktorých boli zvolení úradníci "Hamásu" vyhnaní zo Západného brehu Jordánu a ich pozície boli nahradené rivalmi z "Fatahu" a naopak, "Hamás" prebral úplnú kontrolu úradných inštitúcií v Pásme Gazy.
"Hamás" dlhodobo odmietal dvojštátne riešenie izraelsko-palestínskeho konfliktu a požadoval vytvorenie islamského palestínskeho štátu na celom území historickej Palestíny. Až v r. 2008 vedenie "Hamásu" vyhlásilo, že by bolo ochotné prijať palestínsky štát v hraniciach z r. 1967 a ponúklo Izraelu dlhodobé prímerie. 
"Hamás" už počas prvej intifády uskutočňoval násilné útoky, ktoré ale neboli zamerané proti civilistom, ale len proti izraelským bezpečnostným a vojenským silám. Od apríla 1993 do januára 2005 však polovojenské krídlo Hamásu, nazývané "Brigády Izz ad-Din al-Qassam", založené v r. 1992, uskutočnilo proti izraelským civilným cieľom množstvo samovražedných teroristických útokov, ktoré si vyžiadali stovky mŕtvych a zranených. Pri najväčšom z nich z 27. marca 2002 v meste Netanja zahynulo 30 ľudí. V súčasnosti už síce "Hamás" samovražedné útoky neuskutočňuje, stále však sporadicky útočí na vojenské ciele a jeho členovia odpaľujú z Pásma Gazy na územie Izraela podomácky vyrobené rakety "Qassám". Tie síce len málokedy spôsobovali úmrtia či škody na majetku, podľa Izraela sa však stali hlavným dôvodom pre rozsiahle bombardovanie a inváziu do Pásma Gazy z prelomu rokov 2008 a 2009. Odborníci však za touto vojensko akciou vidia predovšetkým snahu oslabiť "Hamás" a zbaviť ho moci v Pásme Gazy.
"Hamás" je za teroristickú organizáciu považovaný Kanadou, Európskou úniou, Izraelom, Japonskom a Spojenými štátmi, zatiaľ čo Austrália a Spojené kráľovstvo považujú za teroristické len jej paramilitantné krídlo "Brigády Izz ad-Din al-Qassam".

</doc>
<doc id="266595" title="Komunistická strana Číny" url="https://sk.wikipedia.org/wiki?curid=266595">
Komunistická strana Číny

Komunistická strana Číny (; ; skratka: 中共) je čínska politická strana. Bola založená roku 1921 v Šanghaji. Od roku 1949, keď jej ozbrojené sily zvíťazili v občianskej vojne nad Nacionalistami, má rozhodujúcu úlohu pri riadení komunistickej Čínskej ľudovej republiky. Od roku 2002 je jej predsedom Chu Ťin-tchao. Počtom členov, ktorý presahuje 73 miliónov 360 tisíc, je Komunistická strana Číny najväčšia politická strana na svete.
Vedenie strany.
Stav po XVIIi. zjazde strany v novembri 2012:

</doc>
<doc id="266705" title="Stredoeurópska vysoká škola v Skalici" url="https://sk.wikipedia.org/wiki?curid=266705">
Stredoeurópska vysoká škola v Skalici

Stredoeurópska vysoká škola v Skalici (SEVŠ) je bývalá slovenská súkromná vysoká škola založená v roku 2005 so zameraním na medzinárodné vzťahy, životné prostredie a regionálny rozvoj. Sídli v Skalici. Vysoká škola má dva ústavy, v roku 2018 na nej študovalo 172 študentov. 30 júna 2021 jej vláda zrušila oprávnenie pôsobiť ako súkromná vysoká škola.
Dejiny.
Majiteľkou a zakladateľkou školy je Heidy Schwarczová, ktorá školu budovala s víziou vybudovať "Slovenský Cambridge. Predsedom správnej rady školy bol dlhodobo podnikateľ Ivan Kmotrík. V roku 2012 otvorila SEVŠ svoje prvé vysunuté pracovisko mimo sídla školy – Vzdelávacie a konzultačné pracovisko SEVS v Košiciach. Škola mala v minulosti jedinú fakultu, Ekonomickú fakultu, v roku 2020 bolo nejasné, či ešte funguje. Od akademického roku 2013 do roku 2018 škole plynulo klesal počet študentov vedených v dennej aj externej forme štúdia (2012: spolu 817; 2013: spolu 1181; 2014: spolu 452; 2015: spolu 308; 2016: spolu 225; 2017: spolu 223; 2018: spolu 172).
V lete roku 2019 bola zrušená pobočka SEVŠ v Košiciach a škola sa dostala do finančných problémov, študenti nemohli získať informácie o štúdiu a v septembri 2019 informácie nasvedčovali tomu, že akademický rok 2019/2020 sa neuskutoční. Nakoniec sa zápis uskutočnil o tri týždne neskôr, v októbri 2019. Študenti môžu v škole študovať na Ústave politických vied a na Ústave ekológie a environmentálnych vied.
31. mája 2021 Ministerstvo školstva navrhlo škole odňať štátny súhlas kvôli porušovaniu povinností. Podľa Denníka N, škola „neuložila výročnú správu o hospodárení do verejnej časti registra účtovných závierok za rok 2018 a 2019, nemá zverejnené ani úplné a aktuálne znenie vnútorných predpisov, napríklad študijný poriadok.“ Na škole sa vyskytovali aj nedostatky v dokladoch o vzdelaní či preukazovanie výukovej činnosti v akademických rokoch 2018/2019 a 2019/2020.
Kontroverzie.
Kvalita záverečných prác.
V júni 2020 sa dostali na verejnosť záverečné práce absolventov SEVŠ a politikov strany SME RODINA, predsedu Národnej rady SR Borisa Kollára a poslankyne NR SR Petry Krištúfkovej, ktoré sú plagiátmi. Obaja politici v ich prácach vo veľkej časti kopírovali iné zdroje bez úpravy a náležitých citácií, obe práce však boli úspešne obhájené. Školiteľom pri oboch prácach bol súčasný rektor SEVŠ, Jozef Minďaš. Podozrenia z plagiátorstva sa viažu tiež k rigoróznej práci Ivana Kmotríka ml., ktorý do práce skopíroval publikácie priamo od svojho oponenta.

</doc>
<doc id="266754" title="Pirát (námorný lupič)" url="https://sk.wikipedia.org/wiki?curid=266754">
Pirát (námorný lupič)

Pirát (z fr. "pirate", gr. "peiratés", lupič, pirát) alebo korzár je námorný (prípadne riečny či jazerný) lupič. Činnosť piráta sa nazýva pirátstvo.
Všetky štáty sú bez ohľadu na národnosť páchateľov, ich plavidiel, ako aj miesta činu, oprávnené voči páchateľom postupovať a ich stíhať, a pritom sú si navzájom zaviazané k spolupráci. 
Definícia.
Presnejšia definícia pirátstva znie: násilné činy, previnenia proti cudziemu vlastníctvu alebo činy obmedzenia osobnej slobody, ktoré sú spáchané na zištné účely pri použití vodného alebo vzdušného plavidla na šírom mori alebo na iných územiach, ktoré nepodliehajú žiadnej štátnej moci. Do medzinárodnej právnej zmluvnej úpravy v roku 1958 sa pod pojmom pirátstvo rozumeli takéto činy, ak boli spáchané na mori vôbec alebo sa uskutočnili z mora. 
Podobné štátne opatrenia, aj ak sú protiprávne, sa nepovažujú za pirátstvo. Štátne opatrenia sú zaujímavé historicky, pretože do roku 1856 v rámci kaperstva činnosti pirátskeho typu vykonávali aj štátom autorizovaní súkromníci, ktorí sa na základe vonkajších príznakov od pirátstva často nedali rozoznať. 
Do pirátstva v pravom slova zmysle nepatrí ani pobrežné, riečne a vzdušné pirátstvo. 
Dejiny pirátstva.
V staroveku sa piráti väčšinou nedali rozoznať od vojnových výprav a ich činnosť bola vnímaná skôr ako statočnosť. Boj proti tomuto pirátstvu sa konal z aspektov oportunity (teda s cieľom získať mužstvo na svoju stranu alebo naverbovať bojovníkov). Približne v roku 14001200 pred Kr. síce existovalo v Stredozemnom mori právo námorných národov, ale ponímanie pirátov z pozície nepriateľa do pozície zločinca sa zmenilo v 5. storočí pred Kr. v dobe Aténskeho námorného spolku. V 1. storočí pred Kr. označil Cicero pirátov ako nepriateľov ľudstva, na ktorých netreba brať ohľad. Po období relatívnej bezvýznamnosti námorného práva sa v stredoveku upevnil názor paušálnej bezprávnosti zdanlivo mimo kresťanského spoločenstva stojaceho pirátstva. Tento názor pôsobil do 19. storočia na právo, pirátov na mori jednoducho zabiť.

</doc>
<doc id="266880" title="Sebastian Faißt" url="https://sk.wikipedia.org/wiki?curid=266880">
Sebastian Faißt

Sebastian Faißt (* 7. marec 1988, Alpirsbach, Nemecko – † 3. marec 2009, Schaffhausen, Švajčiarsko) bol nemecký hádzanár, ktorý hrával na pozícii pravej spojky. Bol považovaný za talent nemeckej hádzanej.
Smrť.
Zomrel počas priateľského hádzanárskeho zápasu reprezentácii Švajčiarska a Nemecka do 21 rokov. V 14. minúte zápasu skolaboval. V tom okamihu sa za ním rozbehli lekári, ktorí sa mu snažili pomôcť. Faißt sa prebral a povedal, že "Nie je to také zlé, len nevidím..." Zakrátko sa jeho stav rapídne zhoršil a zomrel. Podľa lekárov mu praskla žilka v hlave, o čom svedčí aj to, že nevidel. V tomto zápase bol kapitánom Nemecka a strelil aj jeho prvý gól.

</doc>
<doc id="267027" title="Revolučné bunky" url="https://sk.wikipedia.org/wiki?curid=267027">
Revolučné bunky

Revolučné bunky (, skrat. RZ) bola západonemecká ultraľavicová mestská partizánska organizácia pôsobiaca od začiatku 70. do polovice 90. rokov 20.st. Hoci sú menej známi ako napr. RAF, sú "Revolučné bunky" z pohľadu veľkého množstva útokov, ktoré uskutočnili a malého počtu zatknutých členov pokladané za najúspešnejšiu mestskú partizánsku organizáciu v Európe.
"Revolučné bunky" sa sformovali v r. 1973 po spojení viacerých radikálnych mládežníckych autonomistických skupín, pričom za jej hlavných zakladateľov sa považujú "Wilfried Böse" a "Johannes Weinrich". Na rozdiel od "RAF" organizácia fungovala ako sieť nezávislých decentralizovaných buniek, pričom väčšina jej členov bola normálne začlenená do spoločnosti a do teroristických aktivít za zapájala tajne popri práci alebo štúdiu, preto sú niekedy označovaný aj ako "víkendoví teroristi". Ideológia "Revolučných buniek" bola založená hlavne na boji proti imperializmu, sionizmu, rasizmu a obnášala aj silné anti-patriarchálne feministické prvky. "RZ" vydávali pamflety, v ktorých robili rozsiahle analýzy spoločenských problémov a dôvodov svojich aktivít.
Členovia "RZ" boli v spojení s mnohými zahraničnými odbojovými skupinami a v spolupráci s nimi sa zúčastnili niekoľkých medzinárodných incidentov. Napr. v roku 1975 spolu so známym teroristom Carlosom a členmi PFLP prepadli budovu OPECu a v júni 1976 "Wilfried Böse" a "Brigitte Kuhlmannsová" sa spolu s "PFLP" podielali na únose letu 139 do Entebbe, pričom obidvaja zahynuli. Neskôr niektorí členovia "Revolučných buniek" organizáciu úplne opustili a pridali sa ku "Carlosovej" teroristickej skupine. "RZ" tiež aktívne spolupracovali aj s "RAF" a inými domácimi skupinami.
V Nemecku "Revolučné bunky" priznali zodpovednosť celkovo za 296 útokov, z toho najmenej 40 bolo uskutočnených v Berlíne. "RZ" sa poväčšine snažili, aby pri ich akciách neboli žiadni mŕtvi, ale 11. mája 1981 pri pokuse o únos zabili ministra ekonomiky Heinz-Herberta Karryho. Posledné útoky "Revolučných buniek" sa odohrali v r. 1993, no ich feministická frakcia nazývaná Červená Zora bola aktívna ešte do r. 1995. Predpokladá sa, že "RZ" mali vyše 50 členov, väčšina z nich nebola dodnes zatknutá ani odhalená.

</doc>
<doc id="267079" title="Davová psychóza (hudobná skupina)" url="https://sk.wikipedia.org/wiki?curid=267079">
Davová psychóza (hudobná skupina)

Davová Psychóza je slovenská punkrocková a hardcoreová skupina, vznikla v roku 1987. Zakladajúcimi členmi boli gitarista Marcel Duchoň, bicista Martin Šebeň a basgitarista Roman Hlobeň. Začiatkom roku 1988 sa k nim pridal spevák Ján Kassa. V tejto zostave boli nahraté prvé dva albumy: Antropofóbia a Svet žaluje. Na ďalších albumoch sa obsadenie menilo, z pôvodnej zostavy tam boli len Duchoň a Kassa (a v prípade albumu Kríza vedomia Šebeň). Hlobeňa vystriedal Rasťo Gore a Šebeňa Kubo. Neskôr sa do skupiny dostali bývalí členovia Testimony, bicista Tibor Adamec a basgitarista Roman Hulín, ktorí hrali na albume Nakŕmte prežratých. Hulín neskôr odišiel do Plus Mínus a odtiaľ do Inekafe. Na basu začal hrať zase Gore, Hulín hral chvíľu na druhú gitaru a keď sa stal Gore členom kapely Slobodná Európa, opäť sa vrátil Hulín. Poslední spomenutí sa na pozícii basgitaristu vystriedali niekoľkokrát.
V súčasnosti vystupuje skupina príležitostne, nakoľko Kassa dlhodobo žije v Austrálii.

</doc>
<doc id="267090" title="Ivana Reitmayerová" url="https://sk.wikipedia.org/wiki?curid=267090">
Ivana Reitmayerová

Ivana Reitmayerová (* 4. máj 1992, Košice) je slovenská krasokorčuliarka. Je členkou klubu "ŠKP Bratislava" a trénuje ju jej mama Iveta. Ich spoločným tréningovým miestom bol Milton Keynes vo Veľkej Británii. Je považovaná za talent slovenského krasokorčuľovania. V roku 2010 sa zúčastnila zimnej olympiády vo Vancouveri. Bola členkou ŠKP Bratislava.
Krasokorčuliarska kariéra.
Do roku 2010.
V roku 2008 vyhrala Nepelov memoriál.
Počas svojej kariéry trénovala na Islande, aj v Británii, ale v roku 2009 sa vrátila na Slovensko. V Bratislave trénovala na Štadióne Ondreja Nepelu. Na juniorských majstrovstvách sveta v Sofii skončila ôsma. Na majstrovstvách sveta v Los Angeles v marci 2009 sa umiestnila na 14. mieste čím získala miestenku na nasledujúce olympijské hry. Bolo to zároveň druhé najlepšie umiestnenie Slovenky na majstrovstvách sveta. Zuzana Babiaková dosiahla v roku 2002 na 13. priečku.
Rok 2010 a neskôr.
Na Olympijských hrách 2010 vo Vancouveri dostala v krátkom programe známku 41,94 a umiestnila sa tak na 28. mieste z 30 korčuliarok. Do voľného programu nepostúpila. Na predošlých majstrovstvách sveta sa však umiestnila na 14. mieste. Na olympiádu ju pripravovala mama Iveta Reitmayerová. K februáru 2010 bola tiež dvojnásobná seniorská majsterka Slovenska. 
Na majstrovstvách sveta 2010 v Turíne obsadila 25. miesto. Nepelovho memoriálu sa v septembri 2011 nezúčastnila, mala sa cítiť nepripravená. 
V roku 2012 už Reitmayerová pôsobila ako trénerka v Dánsku.

</doc>
<doc id="267173" title="Zoznam architektonických článkov/C" url="https://sk.wikipedia.org/wiki?curid=267173">
Zoznam architektonických článkov/C

Tento index bol automaticky vygenerovaný podľa tejto . Obsahuje 104 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
c?
C'-ťin šan tchien-wen-tchaj
ca.
Cagigal Observatory · Calgary Tower · Cambridge Circus · Cambridge Observatory · Camillo Sitte · Camp de Les Corts · Camp Nou · Canadian Opera Company · Canal du Centre (Belgicko) · Canons Park (stanica metra) · Capri Observatory · Carl Ludwig Engel · Carlo Maderno · Carlo Scarpa · Carltheater · Carlton Gardens · Carnegie Hall Tower · Carrick-a-Rede Rope Bridge · Castel del Monte (hrad) · Castel Sant’Angelo · Castello Sforzesco (Miláno) · Castelvecchio Museum · Castrológia · Catedral Metropolitana de la Ciudad de México · Causey Arch
ce.
CE.ZA.AR · Celtic Park · Cena ARCH · Cena Dušana Jurkoviča · Cena Miesa van der Rohe · Central Park · Centrál (polyfunkčná budova) · Centrálna ulica (Žilina) · Centre 200 · Centre Air Creebec · Centre Bell · Centre des nouvelles industries et technologies · Centre Georges-Vézina · Centre national d’art et de culture Georges-Pompidou · Centre national de la photographie · Centro Astronómico Hispano-Alemán · Centrum asistovanej reprodukcie II. Gynekologicko-pôrodníckej kliniky LF UPJŠ a UN L. Pasteura · Centrum Bottova · Centrum LIM · Cerebros Deep Space Station · Cerkev · Cerkov Ochrany Presvätej Bohorodičky (Nižný Komárnik) · Cerovo (hrad) · Cerro Tololo Inter-American Observatory
cé.
César Pelli
ci.
Cibona · Cimburie · Cincinnati Observatory · Cintorín Petržalka · Cisárska citadela Thăng Long · Cisárske hrobky dynastií Ming a Čching · Cisárske kúpele (Karlove Vary) · Cisársky dóm · Citadela · Citadela dynastie Ho · Citigroup Center · City Arena Trnava · City aréna Prievidza · City Business Center Bratislava · City Business Center I · City Empiria · City National Plaza · City Tower · CityLife · CitySpire Center · Ciudad de las Artes y las Ciencias · Civic Arena
cl.
Claude Nicolas Ledoux
cn.
CN Tower
co.
Coburgov palác · Codex Atlanticus · Codnor Castle · Coldharbour Lane · Colisée de Rimouski · Colisée Pepsi · Collegiate Reformed Protestant Dutch Church · Columbia Center · Comcast Center · Commerce Court · Commerzbank Tower · Complete streets · Concertgebouw · Conciergerie · Condé Nast Building · Congrès International d’Architecture Moderne · Conwy Road Bridge · Conwy Suspension Bridge · COOP Himmelb(l)au
cr.
Crespi d’Adda · Crow Arena · Crowne Plaza · Crowne Plaza (Bratislava)
cu.
Cubicon · Cukuba sentá biru · Culgoora Solar Radio Observatory · Custom House Tower
cv.
Cvernovka (Bratislava)
cy.
Cyklomost slobody

</doc>
<doc id="267174" title="Zoznam architektonických článkov/Č" url="https://sk.wikipedia.org/wiki?curid=267174">
Zoznam architektonických článkov/Č

Tento index bol automaticky vygenerovaný podľa tejto . Obsahuje 59 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ča.
Čabraď (hrad) · Čachtický hrad · Čampánér-Pávágadh · Časovňa · Časti Petržalky
čá.
Čákiho palác (Hviezdoslavovo námestie) · Čákiho palác (Panská) · Čákiho palác (Rázusovo nábrežie) · Čákiho palác (Štúrova) · Čákiho-Dezőfiho palác
če.
Čeklís (hrad) · Čerenec (vodné dielo) · Čermeľský potôčik · Černínsky palác · Černobyľská atómová elektráreň · Černý Most (stanica pražského metra) · Čerpacia stanica pohonných hmôt · Červená pevnosť (Dillí) · Červená pyramída · Červená studňa · Červený chrám (Peruštica) · Červený kláštor · Červený most · Česká komora architektov · Českolipský Špičák · Českomoravská (stanica pražského metra) · Československej armády (Banská Bystrica) · ČEZ Arena
čh.
Čhing-tao tien-š’ tcha
čch.
Čch'-feng čchiao · Čchangdokkung · Čcheng-te pi-šu šan-čuang · Čching-ma ta-čchiao
či.
Čiara · Čičava (hrad) · Čierna pyramída · Čiernouhoľné bane vo Valónsku · Čierny hrad · Čierny orol (Košice) · Čierny Váh (vodná nádrž) · Činohra Slovenského národného divadla
čí.
Číčovský park · Čínska architektúra · Čínska ulica · Čínsky múr
čo.
Čomov palác · Čongmjo
čó.
Čólske chrámy
čs.
Čsl. armády (Hlohovec)
ču.
Čumil (socha) · Čung-chuan čung-sin · Čung-chuan kuang-čchang · Čung-jang kuang-po tien-š’ tcha · Čung-jang tien-š’-tchaj cung-pu ta-lou · Čung-jin ta-ša (Hongkong) · Čung-jüan fu tcha · Čung-jüan ta-fu · Čung-kuo nan-fang kcha-s'-tche · Čung-sin kuan-čchang

</doc>
<doc id="267175" title="Zoznam architektonických článkov/D" url="https://sk.wikipedia.org/wiki?curid=267175">
Zoznam architektonických článkov/D

Tento index bol automaticky vygenerovaný podľa tejto . Obsahuje 170 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
d..
D. F. Woudova parná čerpacia stanica
da.
Dadaizmus · Daliborka · Dalsfjordbrua · Daniël Stalpaert · Daniel Libeskind · Danubia Gate · David Dunlap Observatory · David Chipperfield · David Vávra
dá.
Dácke pevnosti v horách Orăștie · Dáma s hranostajom
dc.
DC Towers
de.
De Stijl · Debrecen Heliophysical Observatory · Dediny s opevnenými kostolmi v Transilvánii · Dejvická (stanica pražského metra) · Dekonštruktivizmus (architektúra) · Depo Hostivař (stanica pražského metra) · Der Blaue Reiter · Derby Museum and Art Gallery · Derby Silk Mill · Desider Quastler · Design factory · Design Museum · Dessau-Wörlitzer Gartenreich · Detská linka záchrany v Bratislave · Detská nemocnica v Žiline · Deutsches Museum · Developer · Devín (hrad) · Devon Energy Center · Dežőfiho palác
dě.
Děčínský Sněžník
di.
Diagram (architektúra) · Diakonikon · Digital Park · Dilongova ulica · DinoPark Bratislava · DinoPark Košice · Diokleciánov palác · Diova socha v Olympii · Diplomat aréna · Disneyland Park (Anaheim) · Dispozícia (architektúra) · Divadlo (budova) · Divadlo (časopis) · Divadlo a.ha. · Divadlo Actores · Divadlo Alexandra Duchnoviča · Divadlo Andreja Bagara · Divadlo Aréna · Divadlo Arteatro · Divadlo Astorka Korzo ’90 · Divadlo Atrapa · Divadlo bez domova · Divadlo Jána Palárika · Divadlo Jonáša Záborského · Divadlo Jozefa Gregora Tajovského · Divadlo Lab · Divadlo Ludus · Divadlo Pegasník · Divadlo Romathan · Divadlo Stoka · Divadlo Thália · Divadlo Ticho a spol. · Divadlo u Rolanda · Divadlo z Pasáže v Banskej Bystrici · Divadlo Žužu · Diviacka Nová Ves (hrádok) · Divín (hrad)
dl.
Dlaskův statek
do.
Dobrá Niva (hrad) · Dobrá Voda (hrad) · Dohovor primátorov a starostov · Dollis Hill (stanica metra) · Dolná ulica (Banská Bystrica) · Dom (objekt) · Dom a ateliér Luisa Barragána · Dom Kráter · Dom kultúrnej rekreácie · Dom kultúry (Trnava) · Dom kultúry Ružinov · Dom ľubovnianskeho mešťana · Dom na Mosfiľmovskoj · Dom odborov Istropolis · Dom Rietvelda Schrödera · Dom služieb Baťa (Bratislava) · Dom Tristana Tzaru · Dom U dobrého pastiera · Dom umenia (Košice) · Dom umenia Arteska · Dom umenia Piešťany · Dom v Chestnut Hill · Dom VI · Dom Wschodzącego Słońca · Dom zo slamy · Domenico Fontana · Domenico Martinelli · Domenico Trezzini · Dominant (budova) · Dominikánske námestie · Dominikánsky kostol (Košice) · Dominion Astrophysical Observatory · Dominique Perrault · Donato Bramante · Donaubrücke Hainburg · Donaukanal · Donaustadtbrücke · Donauturm · Donjon · Dormitár · DoubleTree by Hilton Hotel Kosice · Doug Mitchell Thunderbird Sports Centre · Downing Street
dó.
Dóm svätej Alžbety · Dóm svätého Bartolomeja (Frankfurt nad Mohanom) · Dóm svätého Martina (Mainz) · Dóm svätého Štefana · Dóm v Modene · Dórsky sloh · Dózsa György út · Dóžov palác (Benátky) · Dóžov palác (Janov)
dr.
Dračí hrádok · Drammensbrua · Draždiak-Antolská · Draždiak-Malý · Draždiak-Štrkovňa · Draždiak-Veľký · Drevená sakrálna architektúra na Slovensku · Drevené chrámy v slovenskej časti Karpatského oblúka · Drevené kostoly v južnom Malopoľsku · Drevené kostoly v oblasti Maramureș · Drevenica (dom) · Drevený artikulárny kostol (Hronsek) · Drevený artikulárny kostol (Leštiny) · Drevený kostol · Drevený kostol v Urnese · Drevostavba · Drienok (hrad) · Droichead James Joyce · Droichead Samuel Beckett · Družstevná ulica (Hlohovec) · Družstevné domy na Námestí SNP v Bratislave · Dryburgh Abbey Bridge · Dryburgh Suspension Bridge
du.
Dubailand · Dubová ulica (Žilina) · Duchonka (vodná nádrž) · Dukka · Dunajská banka · Dušan Jurkovič · Dušan Kuzma
dů.
Dům bytové kultury · Dům U Černé Matky Boží
dv.
Dvere · Dvorana Gradski vrt · Dvorana Vysokej školy múzických umení · Dvorec sporta kuzneckich metallurgov · Dvorec sporta Megasport · Dvorec sporta Volgar · Dvorec zimnego sporta Ajsberg · Dvory 1 · Dvory 2 · Dvory 3 · Dvory 4 · Dvory 5 · Dvory 6
dy.
Dymaxion House

</doc>
