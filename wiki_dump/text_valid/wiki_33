<doc id="166878" title="Vennbahn" url="https://sk.wikipedia.org/wiki?curid=166878">
Vennbahn

Vennbahn je názov sústavy železničných tratí a zároveň skupiny piatich nemeckých exkláv vytvorených belgickou železničnou traťou, ktorá prechádza územím Nemecka medzi mestami Rötgen a Monschau, južne od Aachenu. Železničná trať je spolu s priľahlým územím vo vlastníctve Belgicka, čo spôsobilo vznik piatich navzájom oddelených exkláv, ktoré sú izolované od zvyšku Nemecka. Ide o tieto exklávy: Munsterbildchen, Rötgener Wald (vytvára južnú časť katastrálneho územia mesta Rötgen), Rückschlag, Mützenich, Ruitzhof. Administratívne prináležia spolkovej krajine Severné Porýnie-Vestfálsko (nem. Nordrhein-Westfalen).
Vznik a počiatky trate.
Nemecká vyhláška z 15. mája 1882 ustanovila okrem iného aj výstavbu troch železničných tratí na území vtedajšieho Nemecka. Išlo o hlavnú trať z Aachenu (stanica Röthe Erde) cez Walheim, Raeren a Monschau do St. Vith a Prümu, vedľajšiu trať z Raerenu do Eupenu a ďalšiu vedľajšiu trať z Walheimu do Stolbergu. Pre sústavu týchto tratí sa zaužíval názov Vennbahn, nakoľko niektoré úseky trate prechádzajú oblasťou mokradí (nem. „venn“ = mokraď) Hohes Venn, ktoré sú v súčasnosti prírodnou rezerváciou Deutsch-Belgischer Naturpark. Prvý úsek trate z Aachenu do Monschau (48 km) bol otvorený 30. júna 1885. 3. augusta 1887 bola dokončená trať z Raerenu do Eupenu aj do Herbesthalu. Záujmy miestnych majiteľov priemyselných závodov urýchlili vybudovanie ďalšej trate do Walheimu (13 km), ktorú otvorili 21. decembra 1889. Rastúca frekvencia dopravy na začiatku 20. storočia si vyžiadala zdvojkoľajnenie tratí. V priebehu 1. svetovej vojny boli trate Vennbahnu intenzívne využívané nemeckou armádou z dôvodu zamýšľanej invázie do Francúzska. 
Stav po 1. svetovej vojne.
Porážka Nemecka v roku 1918 a následne podpis Versaillskej zmluvy spôsobili zmenu hraníc v celej oblasti. Medzinárodné hranice sa posunuli na východ a bývalé nemecké teritóriá, vrátane okresov Eupen a Malmédy, pripadli Belgicku. V období od 23. januára 1920 do 4. januára 1923 sa špeciálne ustanovená komisia snažila vyriešiť hraničný spor medzi Nemeckom a Belgickom v tejto oblasti. 1. novembra 1921 bola k belgickému teritóriu pripojená sekcia trate Raeren – Kalterherberg a 6. novembra 1922 bola železnica inkorporovaná spoločne s pozemkami, po ktorých viedla a prislúchajúcimi budovami pri trati. Táto trať prekračuje územie okresov Aachen a Monschau, čo spôsobilo vytvorenie piatich exkláv, ktoré aj naďalej zostali územnou súčasťou Nemecka. 
Z dôvodu, že belgická železničná trať obsluhovala obyvateľov Nemecka, bolo potrebné prijať viaceré špeciálne opatrenia, aby sa zabezpečili práva Belgicka ako suverénneho štátu na jednej strane a práva nemeckého obyvateľstva na druhej strane. Zjednodušila sa daňová politika, Belgičania pracujúci na železnici, prípadne žijúci na jej pozemkoch, nepodliehali nemeckému daňovému systému a nepodstupovali colné formality pri prekračovaní územia. Podobne aj cestujúci, ktorí cestovali do destinácií v Nemecku získali všetky výhody prepravných a tarifných podmienok štátu. Vlakové súpravy vypravovali Belgické železnice (SNCB), pasová kontrola prebiehala v oboch hraničných staniciach. Nákladné vlaky mali na tomto úseku zakázané zastavenie. V roku 1925 bola vybudovaná trať z Eupenu, čím sa zrušila colná kontrola pri cestovaní z Belgicka.
2. svetová vojna.
S nástupom nacizmu v 30. rokoch 20. storočia začala doprava na Vennbahn upadať, pričom došlo k opätovnému zjednokoľajneniu vedľajších tratí. 18. mája 1940 bola východná časť Belgicka znovu pripojená k Nemecku a 2. júna 1940 bola Vennbahn triumfálne znovuotvorená ako výhradne nemecká trať. Počas 2. svetovej vojny bola trať na mnohých úsekoch ťažko poškodená. Celý systém tratí bol po vojne zrekonštruovaný a uvedený do prevádzky v roku 1970, aj keď niektoré úseky zanikli. 
Koniec 20. storočia a súčasnosť.
10. decembra 1973 bola v Bruseli podpísaná nová medzinárodná dohoda, ktorou sa zjednodušili prepravné podmienky na trati. Dohoda vstúpila do platnosti 1. februára 1974. V dôsledku dezolátneho stavu niektorých úsekov, limitovanej výšky tunelových portálov a položenia novej trate cez Botzelaerský tunel sa frekvencia dopravy v 80. a 90. rokoch 20. storočia výrazne znížila, mnohé úseky boli úplne uzavreté. Na konci 20. storočia sa priľahlé regióny dohodli na zachovaní tratí z Eupenu do Raerenu, do Weywertzu a do Büllingenu z dôvodu prínosu pre cestovný ruch v dotknutej oblasti. Opravy tratí boli hradené z grantov Európskeho regionálneho rozvojového fondu. 

</doc>
<doc id="166902" title="Ralph Abercromby" url="https://sk.wikipedia.org/wiki?curid=166902">
Ralph Abercromby

Sir Ralph Abercromby (* 7. október 1734, Menstrie pri Tullibody, Clackmannanshire, Škótsko – † 28. marec 1801, Alexandria, Egypt) bol britský generálmajor, ktorý sa preslávil v počiatočnej fáze Napoleonskych vojen.
Životopis.
V roku 1756 bol účastníkom tzv. sedemročnej vojny. Politickým zmýšľaním bol liberál, ako člen parlamentu sympatizoval s americkým bojom za nezávislosť. V roku 1973 bojoval vo Flámsku pod velením vojvodu z Yorku, v roku 1799 v Nizozemsku. Medzitým bol vojenským veliteľom britských oddielov v západnej Indii a Írsku 1797 – 1798. 
&lt;br&gt;V roku 1801 sa úspešne vylodil s britským expedičným zborom v Egypte s úlohou vytlačiť Napoleona z tejto krajiny. V bitke pri Alexandrii (21. marec 1801) porazil za cenu ťažkých strát tu dislokované francúzske sily. Počas bitky utrpel zranenie, na ktorého následky o sedem dní neskôr na palube svojej vlajkovej lode zomrel.

</doc>
<doc id="166910" title="La Paz (Bolívia)" url="https://sk.wikipedia.org/wiki?curid=166910">
La Paz (Bolívia)

La Paz (ajmarsky: "Chuqiyapu") je administratívne centrum Bolívie a rovnomenného departmentu. Je sídlom vlády, hoci oficiálnym hlavným mestom Bolívie je Sucre. V roku 2012 malo približne 765 000 obyvateľov.
La Paz leží v údolí rieky Choqueyapu, pod náhornou plošinou, na ktorej sa nachádza medzinárodné letisko pri meste El Alto.
Mesto s názvom "Nuestra Señora de La Paz" (Naša Pani Mieru) založil na mieste pôvodnej indiánskej osady Chuguiago v roku 1548 Alonso de Mendoza. Názov mal pripomínať mier po vzbure Gonzala Pizarra a ďalších conquistadorov proti Blascovi Núñez Velovi, prvému miestokráľovi Peru. Názov mesta sa na "La Paz de Ayacucho" (Ayacuchský mier) zmenil v roku 1825, po rozhodujúcom víťazstve republikánov nad španielskou armádou pri Ayacuche.
Sídlom vlády sa La Paz stal v roku 1899, hoci oficiálnym hlavným mestom Bolívie zostávalo Sucre. La Paz je najvyššie položené administratívne hlavné mesto.

</doc>
<doc id="166921" title="Henri de Toulouse-Lautrec" url="https://sk.wikipedia.org/wiki?curid=166921">
Henri de Toulouse-Lautrec

Henri de Toulouse-Lautrec (celým menom Henri-Marie-Raymond de Toulouse-Lautrec Monfa) (* 24. november 1864, Albi, Francúzsko - † 9. september 1901, Saint-André-du-Bois) bol francúzsky maliar a grafik, ktorý patril k najvýznamnejším umelcom konca 19. storočia.
Vo svojich prácach nadviazal na impresionizmus a postimpresionizmus, obzvlášť na tvorbu Edgara Degasa. Silný vplyv na jeho tvorbu mal aj japonský drevoryt. Jeho výtvarný prejav vznikol z kresby bol značne lineárny. Významné sú i jeho grafické, technikou litografie vytvárané práce, ktorými predznamenal a ovplyvnil secesiu a to plagáty, voľné grafické listy aj ďalšie druhy použitej grafiky. Námety Lautrecových prác vychádzali predovšetkým zo života na parížskom Montmartre. Lautrec často zachytával návštevníkov kabaretov, tanečnice, prostitútky a ostatných ľudí z vtedajšieho okraju spoločnosti.
Lautrecovo dielo je značne rozsiahle - obsahuje 737 olejomalieb, 275 akvarelov, 5 084 kresieb a 359 litografii (53 viacfarebných a 306 jednofarebných).

</doc>
<doc id="166958" title="Voeren" url="https://sk.wikipedia.org/wiki?curid=166958">
Voeren

Voeren (po flám.; po franc. Fourons) je subnárodná enkláva v Belgicku, pri štátnej hranici s Holandskom.
"Základné údaje:"
Územie je súčasťou belgickej provincie Limbursko, tvorí najvýchodnejšiu zo 44 častí provincie. Nachádza sa tu 6 obcí: 's-Gravenvoeren (Fouron-le-Comte), Sint-Pieters-Voeren (Fouron-Saint-Pierre), Sint-Martens-Voeren (Fouron-Saint-Martin), Moelingen (Mouland), Remersdaal (Remersdael) a Teuven. Voeren je flámska exkláva vklinená medzi valónsku provinciu Lutyšsko a Holandsko. Pred uplatnením jazykového zákona bola súčasťou provincie Lutyšsko (Liège), avšak výmenou za územie Comines-Warneton (pripojené k valónskej provincii Hennegavsko) bola pripojená k provincii Limbursko.
Väčšina obyvateľov územia hovorí dialektom podobným limburskému dialektu, ktorý má blízko k holandčine. Voeren je ekonomicky závislý od provincie Lutyšsko. Cenzus z roku 1932 ukázal, že väčšina obyvateľov používa holandčinu. Výsledkom bola zmena administratívnych hraníc, čo podnietilo jazykový spor. Sčítanie v roku 1947 ukázalo, že prevahu získalo francúzsky hovoriace obyvateľstvo. Tento fakt viedol k rozhodnutiu, aby sa Voeren stal bilingválnym územím (podobne ako Brusel) s francúzštinou ako dominantným jazykom. V roku 1962 Belgicko vypracovalo nový jazykový zákon. Podľa údajov miestnej samosprávy malo územie prevahu flámsky hovoriaceho obyvateľstva, čo podmienilo rozhodnutie, aby sa Voeren stal súčasťou provincie Limbursko a regiónu Flámsko (od 1. septembra 1963). V roku 1977 bolo šesť obcí zlúčených a vytvorené územie v súčasnej podobe so spoločným obecným úradom. V rokoch 1977, 1988, 1995 došlo k viacerým incidentom, ktorých spoločným menovateľom boli jazykové nezhody. Tie pretrvávajú dodnes.

</doc>
<doc id="167023" title="Ján Sucháň" url="https://sk.wikipedia.org/wiki?curid=167023">
Ján Sucháň

Mgr. Ján Sucháň (* 27. december 1951, Šurianky) je slovenský rímskokatolícky kňaz. 
Životopis.
Ján Sucháň sa narodil 27. decembra 1951 v obci Šurianky pri Nitre ako syn Michala Sucháňa a matky Alžbety rod. Hertelovej. Má tri sestry, od najstaršej po najmladšiu Gabrielu, Esteru a Evu. Základnú školu navštevoval v Šuriankach, následne absolvoval Strednú všeobecnovzdelávaciu školu SVŠ Eugena Gudernu (dnešné Gymnázium Golianova) v Nitre. V rokoch 1970-1975 absolvoval teologické štúdiá na Rímskokatolíckej cyrilometodskej bohosloveckej fakulte Univerzity Komenského. Pri štúdiu teológie mal problém s vysviackou, keďže sa odmietol zúčastniť na oficiálnej schôdzi pro-režimnej cirkevnej organizácie Pacem in terris. 
Kňazské svätenie prijal 10. októbra 1975 v Bratislave, primičnú svätú omšu mal 12. októbra 1975 v Šuriankach. Následne mohol ísť slúžiť na faru len do Šiah, kde sa hovorilo po maďarsky. V roku 1980 sa stal spolupracovníkom Štátnej bezpečnosti, dúfal, že tak bude môcť šíriť kresťanstvo medzi štátnou mocou. Svoje rozhodnutie spolupracovať v 80. rokoch s režimom neskôr oľutoval a ospravedlnil sa zaň. 
Je známy tým, že okrem práce kňaza sa efektívne zapája aj do spoločenského diania. Venuje sa publikačnej činnosti, píše knihy a tiež aj vystupuje na verejnosti prostredníctvom stretnutí s ľuďmi a bolo ho možné počuť napríklad vo forme kázní aj v Rádiu Twist a Slobodná Európa. Od roku 2006 sa niekoľko rokov pravidelne prihováral poslucháčom Rádia VIVA. Od októbra 2016 spolumoderuje s moderátorom Slavom Jurkom reláciu "Poďme sa rozprávať" v rádiu Vlna.
V súčasnosti (od 1. augusta 2003) pôsobí v obci Čataj v okrese Senec.

</doc>
<doc id="167039" title="Ulianovsk" url="https://sk.wikipedia.org/wiki?curid=167039">
Ulianovsk

Ulianovsk (starší prepis: Uľjanovsk; po rusky: "Ульяновск") je mesto v Rusku, administratívne centrum Ulianovskej oblasti. Počet obyvateľov je 613 800 (údaj z roku 2010). Bolo založené v roku 1648 ako Simbirsk (Симбирск). V 1924 bolo mesto premenované na Ulianovsk, na počesť Vladimira Iľjiča Ulianova (Lenina)
Mesto leží v Povolžskej nížine, na brehoch rieky Volgy a Svijagy.
Mesto založil v roku 1648 na príkaz cára Alexeja Michailoviča, B. M. Chitrovo ako pevnosť na ochranu východných hraníc Ruska pred nájazdmi kočovníkov. Mesto pôvodne nieslo názov "Simbirsk" resp. "Sinbirsk".

</doc>
<doc id="167046" title="Mlynský potok (prítok Chotčianky)" url="https://sk.wikipedia.org/wiki?curid=167046">
Mlynský potok (prítok Chotčianky)

Mlynský potok je potok na hornom Šariši, v severnej časti okresov Stropkov a Svidník. Je to pravostranný prítok Chotčianky, meria 8 km a je tokom VI. rádu.
Tečie v severozápadnej časti Laboreckej vrchoviny, pramení na juhozápadnom svahu Rusínova (669,3 m n. m.) v nadmorskej výške približne 595 m n. m. Sprvu tečie juhozápadným smerom údolím, ktorá ohraničuje masív Kozieho hrbku na pravom a masív Jasenčíka na ľavom brehu. Následne sa stáča juhojuhovýchodným smerom, zľava priberá krátky prítok spod Jasenčíka a tečie intravilánom obce Miroľa. V obci priberá pravostranný prítok z oblasti Miroľskej slatiny, pod obcou potom z tej istej strany prítok z V svahu Mäsiarskeho (548,5 m n. m.) a ďalej už preteká územím husto rozbrázdeným výmoľami na pravom brehu. Zľava následne priteká prítok prameniaci J od kóty 636,4 m, nad obcou Pstriná tri krátke prítoky sprava, potom zľava prítoky zo SZ a Z svahu Holého hŕbku (522 m n. m.) a preteká intravilánom spomenutej obce. V obci priberá ďalší krátky prítok sprava a následne aj prítok zo Z svahu Kýčery (518,0 m n. m.) zľava. Na dolnom toku sa na krátkom úseku stáča severojužným smerom, napokon pokračuje k ústiu na juhozápad a severne od obce Staškovce sa v nadmorskej výške cca 277 m n. m. vlieva do Chotčianky.

</doc>
<doc id="167081" title="Olšavka (prítok Ondavy)" url="https://sk.wikipedia.org/wiki?curid=167081">
Olšavka (prítok Ondavy)

Olšavka je potok v Hornom Zemplíne, v južnej časti okresu Stropkov. Je to pravostranný prítok Ondavy, meria 7,6 km a je tokom V. rádu.
Prameň.
Tečie v Ondavskej vrchovine, pramení južne od osady Šembera v lokalite Dubie, v nadmorskej výške približne 265 m n. m. 
Opis toku.
Od prameňa tečie najprv na východ, zľava priberá krátky prítok, sprava potom prítok (221,7 m n. m.) z JJZ svahu Rojova (403,1 m n. m.), stáča sa na juhovýchod a preteká dolinou Dubie. Následne priberá krátky ľavostranný prítok z južného úbočia Rojova, potom krátky prítok sprava a ďalej významnejší ľavostranný prítok z VJV svahu Rojova. Vzápätí priberá ďalší ľavostranný prítok prameniaci JZ od kóty 393,1 m, na krátkom úseku tečie na juh, pričom preteká intravilánom obce Vyšná Olšava, kde sprava priberá prítok zo SV svahu Chraste (468,3 m n. m.) a znovu tečie na juhovýchod. Na dolnom konci obce priberá sprava prítok zo SZ svahu Muchovej hory (472,0 m n. m.), pod obcou tečie prechodne na východ, z pravej strany priberá krátky prítok, zľava Šandalský potok, znovu tečie juhovýchodným smerom a sprava ďalej priberá prítok zo severného úbočia Kamanca (425,1 m n. m.). Následne sa koryto dvakrát esovito ohýba, východojuhovýchodným smerom preteká intravilánom obce Nižná Olšava, pričom z pravej strany priberá posledný prítok prameniaci na SV svahu Vysokého vrchu (423,2 m n. m.) a tečúci lokalitou Táborisko. Napokon sa stáča na juhovýchod, tečie napriameným korytom po nive Ondavy a západne od obce Miňovce, v oblasti Za vodou, ústi v nadmorskej výške 164,7 m n. m. do Ondavy.

</doc>
<doc id="167091" title="Kamzík vrchovský" url="https://sk.wikipedia.org/wiki?curid=167091">
Kamzík vrchovský

Kamzík vrchovský (staršie [alebo po česky]: kamzík horský, staršie: kamzík ; lat. "Rupicapra rupicapra") je menší druh z rodu Rupicapra z čeľade turovité.
Širšie významy kamzíka vrchovského.
1. Do roku 2011 sa pod kamzíka vrchovského zaraďovali aj dnes samostatné druhy:
Jedna práca z roku 2011 od kamzíka vrchovského okrem vyššie uvedených dvoch druhov oddeľuje (i keď s otáznikom) ako ďalší samostatný druh aj kamzíka balkánskeho ("Rupicapra balcanica") [do roku 2011: poddruh "Rupicapra rupicapra balcanica"]. Nie všetky texty túto zmenu (teda oddelenie vyššie uvedených 2 či 3 druhov od kamzíka vrchovského) akceptujú.
2. V dávnejšej minulosti (do roku 1985, ale sčasti aj neskôr) sa pod kamzíka vrchovského zaraďoval navyše aj dnes samostatný druh kamzík stredozemný ("Rupicapra pyrenaica"), ktorý sa alternatívne považuje za tri druhy (porovnaj článok Rupicapra). Pod kamzíka vrchovského bol radený ako tri poddruhy: "Rupicapra rupicapra pyrenaica", "Rupicapra rupicapra parva" a "Rupicapra rupicapra ornata". Takto vymedzený kamzík vrchovský bol (ak sa odhliadne od vymretých druhov) zhodný s rodom Rupicapra.
Poddruhy.
Kamzík vrchovský v užšom zmysle (teda po zmene z roku 2011) má tieto poddruhy:
Rozšírenie.
Kamzík vrchovský v užšom zmysle (teda podľa definície od roku 2011) žije najmä v európskych pohoriach Tatry, Alpy, Chartreuse a na Balkáne. 
Kamzík vrchovský podľa definície do roku 2011 žije aj v Rumunsku, Malej Ázii a v oblasti Kaukazu. 
Kamzík vrchovský podľa starej definície žije aj v oblasti Pyrenejí, severného Španielska a v Apeninách.
Etológia.
Kamzíky žijú v strednej nadmorskej výške a sú prispôsobené na život v strmom a členitom skalnatom teréne. Dospelé jedince dorastajú do výšky 75 cm a vážia od 20 do 40 kg. Samce aj samice majú krátke priame rožky, ktoré sú na konci zahnuté dozadu. V lete je ich srsť hnedá a na zimu sa zosvetlí. Výraznou charakteristikou je biela tvár so zreteľnými čiernymi pásmi pod očami, bielym zadkom a čiernym pásom pozdĺž chrbta.
Dožívajú sa približne 20 rokov a živí sa najmä bylinami a lišajníkmi. 
Samice s mláďatami žijú v stáde, samce sa zvyknú zdržiavať osamote počas celého roka. Počas ruje (neskorý november/začiatok decembra, v máji na Novom Zélande), samce spolu bojujú o priazeň samíc. Po oplodnení nasleduje 20 týždňové tehotenstvo, po ktorom sa rodí jedno mláďa. Po jednom roku je mláďa plne vyvinuté.
Chov v ľudskej opatere na Slovensku.
Na Slovensku sa ich chovu historicky ako zatiaľ jediná a dlhodobo venuje Zoologická záhrada Košice (kamzík vrchovský alpský). Patrí medzi najúspešnejších chovateľov spomedzi európskych zoo, od roku 1991 dodnes odchovala až 33 mláďat.

</doc>
<doc id="167227" title="Keleti pályaudvar" url="https://sk.wikipedia.org/wiki?curid=167227">
Keleti pályaudvar

Keleti pályaudvar (slovensky „Východná železničná stanica“) je najväčšia železničná stanica v Budapešti nachádzajúca sa v jej východnej časti vo štvrti Józsefváros. 
Budova stanice bola postavená v štýle eklekticizmu medzi rokmi 1881 až 1884 a na svoju dobu patrila medzi najmodernejšie. Stavbu navrhli Gyula Rochlitz a János Feketeházy. Dĺžka stanice je 93 m, dĺžka nástupišťa 80 m, stanica siaha 14 metrov pod zem. 
Nachádza sa pod ňou aj rovnomenná stanica metra, v ktorej sa stretávajú linky M2 (od roku 1970) a M4 (od roku 2014). 

</doc>
<doc id="167300" title="Dávid Kollár" url="https://sk.wikipedia.org/wiki?curid=167300">
Dávid Kollár

Dávid Kollár (* 25. október 1983, Prešov) je slovenský gitarista a skladateľ filmovej hudby.
Životopis.
Narodil sa v rodine hudobníkov a k hudbe sa dostal ako 8-ročný. V rokoch 2005 – 2009 bol žiakom Andreja Šebana. V roku 2005 získal so svojou skupinou "David Kollar Band" cenu za najlepší inštrumentálny výkon na súťaži "Nové tváre slovenského jazzu". So skupinou absolvoval desiatky koncertov po Slovensku a Európe.Ma syna Davida Kollara.
Od roku 2009 je členom "David Kollar International Project", ktorý založil s dvomi hudobníkmi z Budapešti; Adamom Markom a Gergom Baranyim. Skupina s úspechom vystupovala na európskych festivaloch v v Aténach, Belehrade, Krakove, Gliwiciach, Londýne, Berlíne a ďalších. V decembri roku 2009 skupine vyšiel záznam z koncertu pod názvom "One Night in Budapest".
V tom istom roku Dávid založil umeleckú skupinu so zameraním na literatúru a filmovú tvorbu pod názvom "Kovebo group". Kovebo je skratkou mien Kollár, Verner, Bošnák. Verner a Bošnák sú dvaja mladí režiséri pôvodom z Ruska a Ukrajiny. Táto skupina vytvorila šesť krátkometrážnych filmov, v ktorých David účinkuje ako herec, producent a autor hudby.
Na jar roku 2010 Dávidovi vyšiel prvý sólový album s názvom "Film soundtracks and Ideas". Ide o prierez jeho filmovej hudby za posledný rok. Kritici hodnotili tento album veľmi kladne, pretože je v ňom cítiť autentickosť autora. V roku 2011 vydáva album s jazz rockovym triom EQUATION OF TIME a DVD koncert "One Night In Budapest". Koncom roka 2011 začal spolupracovať s bubeníkom Gergom Borlaiom, s ktorým neskôr založili úspešný hudobno-pohybový projekt Artrance s Andreou Ladanyi a Indiou Czajkowskou. V roku 2012 začal spolupracovať s nórskym gitaristom Eivindom Aarsetom, známym zo spoluprác s Brianom Enom, Nilsom Petterom Molvaerom, Janom Bangom a Davidom Sylvianom. V roku 2012 mala v londýnskom East Moon Theater premiéru experimentálna opera s názvom "No Exit" v réžii Martyny Lyko. Šlo o adaptáciu J.P. Sartra. 
V roku 2014 sa stal spoluhráčom bubeníka skupiny King Crimson v projekte Komara. Do roku 2018 začas spolupracovať s hudobníkmi Arve Henriksenom a Erikom Truffazom.
Mystery stable je domáce nahrávacie štúdio Davida Kollara, v ktorom komponuje hudbu pre filmy a divadelné predstavenia. David taktiež založil vlastné vydavateľstvo s rovnomenným názvom, v ktorom vydáva svoje sólové albumy a založil občianske združenie Take Art.
David Kollar zverejňuje denníky zo svojich hudobných ciest. Ich časť bola vydaná jeho dvorným vydavateľstvom Hevhetia.
"Kollar zaobchádza s hudbou s hlbokým stupňom vážnosti a osobnej angažovanosti, akoby každý s jeho projektov nebol iba jeho imaginárnym hudobným dieťaťom, ale akoby to bol jeho skutočný potomok. S nástrojom zaobchádza ako s bránou medzi jeho komplexnými nápadmi a ich hudobným zobrazením, rovnako, ako sochár zaobchádza s dlátom alebo maliar so štetcom," napísal o ňom rešpektovaný izraelský hudobný publicista a kritik Adam Baruch.

</doc>
<doc id="167323" title="Hronsek" url="https://sk.wikipedia.org/wiki?curid=167323">
Hronsek

Hronsek (, ) je obec na Slovensku v okrese Banská Bystrica. Nachádza sa na ľavom brehu rieky Hron asi 10 km južne od Banskej Bystrice.
Dejiny.
Oblasť, v ktorej sa nachádza dnešná obec Hronsek, bola pôvodne kráľovským majetkom. Uhorský kráľ Belo IV. ju daroval, za zásluhy v boji proti Mongolom (Tatárom...), zvolenskému županovi Radunovi Oszlárovi. Ten na tomto území založil aj blízku obec Radvaň (dnes súčasť Banskej Bystrice). Táto darovacia listina je prvým písomným dokumentom o tejto oblasti (1250). Pravdepodobne sa tu usadil Radunov vnuk Gala, keďže starší názov obce bol Galowycz.
Najranejšia písomná zmienka o obci pochádza z roku 1500, pod názvom Zyklafalu. Postupne sa názov obce menil: Czwiklafalwa, Czwiklina (1506), Galowyczfalwa (1514), Galowycz (1515), Czwyklina (1522), Czwyklina alebo Galfalwa (1558), Garanzegh (1565), Cwklina (1572), Garamsseg (1786), Hronec (1808), Hronsek-Skalka (1920), Garansek (1927) až do dnešného Hronsek (1946) – maďarsky Garamszeg.
Z tejto lokality pochádzala šľachtická rodina – Geczyovci, písali si šľachtický prídomok „de Garamszek“ (z Hronseku). Ďalšími majiteľmi veľkopanstva, ktorí vlastnili pozemky a okolité lesy, boli Rothovci z Kráľovej, grófi Telekyovci, Battikovci z Vlkanovej, baróni Schmiddegovci, Juraj Géczy, hlavný župan a Štefan Soós z Poltára. Dr. Aladár Déchy tu mal veľkostatok a mlyn.
V roku 1828 mala obec 67 domov a 508 obyvateľov.
Kultúra a zaujímavosti.
Pamiatky.
Vodný hrad.
Najstaršou dochovanou stavbou je vodný hrad z 15. storočia. V roku 1576 bol tento Rothovsko-Telekyovský hrad prestavaný a opevnený. Goticko-renesančná stavba mala pôvodne opevnenie tvorené obranným múrom so štyrmi vežami a vodnou priekopou s padacím mostom. Za rákoczyovského stavovského povstania (170314) tu boli údajne razené mince. V kaštieli istý čas žil aj otec Juliany Korponayovej-Géczyovej (Levočská biela pani) Zsigmond Géczy.
V 20. storočí bol hrad čiastočne prebudovaný a v roku 2016 bola dokončená jeho 26 rokov trvajúca rekonštrukcia.
Soósovsko-Géczyovský kaštieľ.
Soosovsko-Géczyovský kaštieľ z r. 1775 je postavený v barokovom slohu. Má obdĺžnikový pôdorys s kruhovými nárožnými baštami. Vonkajšia fasáda má bohato členenú rokokovú štukovú výzdobou. Interiér zdobia pôvodné pruské a zrkadlové klenby.
V zámockej záhrade je stará, vyše 200-ročná, lipa a mohutný dub. Lipa je 25 m vysoká, obvod kmeňa v metrovej výške je takmer 500 cm a patrí medzi unikátne exempláre. Na barokovom kaštieli je už vyše 70 rokov pravidelne obývané hniezdo bociana bieleho.
Drevený artikulárny kostol.
Miestny evanjelický kostol je drevená halová stavba postavená podľa prísnych nariadení Šopronského snemu, teda na vopred vyhradenom pozemku mimo obec, z dreva, bez veže a dokončená počas jedného roka. Kostol stavali od roku 1725 do 1726, teda za jednu sezónu. Interiér kostola obsahuje hodnotný inventár. 

</doc>
<doc id="167349" title="Sacha Baron Cohen" url="https://sk.wikipedia.org/wiki?curid=167349">
Sacha Baron Cohen

Sacha Noam Baron Cohen (* 13. október 1971, Londýn, Spojené kráľovstvo) je anglický komik a herec, známy z filmov ", Ali G," "Bruno a Diktátor ("hlavná postava generál "Aladeen)". Fiktívne satirické postavy, ktoré stvárňoval v týchto filmoch, ťažili z toho, že často interagovali s nič netušiacimi ľuďmi, ktorí si neuvedomovali, že svojou otvorenosťou sami seba zosmiešňujú. V súvislosti s týmito interakciami The Observer napísal: „jeho kariéra je postavená na tom, že namotáva ľudí a to s kamennou tvárou.“ 
Podobne ako jeho idol Peter Sellers, aj Baron Cohen vo svojich postavách vystupuje maskovaný a používa rôzne prízvuky. Je známy tým, že svoje postavy uvádza do života nielen pred filmovou kamerou. V Británii bol označovaný Ali G za skutočného rappera a v roku 2010 aj Borata niektorí považovali za skutočného reportéra. Cohen tomu sám napomáhal - až do roku 2012 nedal interview sám za seba, ale vždy sa predstavil ako jedna zo svojich postáv. 
Pochádza z ortodoxnej židovskej rodiny, napriek tomu Židov ale aj iné skupiny a etniká, zosmiešňoval. Verejne vystupuje proti intolerancii a ignorancii a to až po kritiku internetových gigantov.
Filmy.
"Ali G Indahouse" (2002).
Cohen tu využil úspech svojej postavy Ali G po skončení Da Ali G Show v Spojenom kráľovstve. Ali G tu hral vodcu jedného z londýnskych gangov, ‘‘Da West Staines Massive’’, bojujúcemu proti inému gangu ‘‘Da East Staines Massive’’. Neskôr sa Ali G dostane do vysokej politiky. Po sérii situácií sa vo filme naznačí hrozba tretej svetovej vojny ktorú nakoniec zažehná marihuana a Ali G nakoniec dostává miesto veľvyslanca Jamajky…
"" (2006).
Sasha Baron Cohen tu vystupuje v úlohe kazašského novinára Borata Sagdijeva, ktorý je "na objednávku slávneho kazašského národa" vyslaný do Spojených štátov amerických, aby pochytil tamojšiu kultúru s perspektívou aplikovať ju vo svojej rodnej krajine ...
Film stál 18 a zarobil 261 miliónov dolárov. Je zakázaný v Rusku a celom arabskom svete okrem Libanonu.
"Brüno" (2009).
Brüno Gehard, rakúsky homosexuálny módny reportér sa chce stať slávnym a je schopný urobiť pre to takmer čokoľvek, vrátane úsilia zmeny sexuálnej orientácie.
"Diktátor" (2012).
V tomto filme Sacha B. Cohen stvárňuje postavu excentrického muža, posledného diktátora na svete: admirálneho generála Aladeena, ktorý vládne vo vymyslenom štáte Wadía (v skutočnosti územie Eritrei). Po tom, čo inšpektorom OSN odmietne vstup do krajiny, OSN odhlasuje letecký útok na Wadíu, ak ich Aladeen nepustí do krajiny. Zhodou okolností, sa Aladeen rozhodne ísť do centra OSN, kde sa celý príbeh začína. Po tom čo ho nechal jeho strýko Tamir zabiť, aby získal právo na ťažbu ropy vo Wadíi. Našťastie sa mu podarí ujsť a spolu s jeho bývalým jadrovým vedcom (ktorý potom čo ho chcel dať Aladeen popraviť sa dostal do USA) sa pokúša získať naspäť moc vo Wadíi.
Borat 2 (2020).
Ide o pokračovanie úspešného filmu "." Sasha Baron Cohen v úlohe Borata ide na svoju druhú výpravu do USA aby dal americkému režimu od vlády Kazachstánu, situácia sa však skomplikuje a diváci budú svedkami komickej cesty kazašského novinára. Premiéra sa uskutočnila v októbri 2020 a producentom bol Amazon Prime.

</doc>
<doc id="167351" title="Los (rod)" url="https://sk.wikipedia.org/wiki?curid=167351">
Los (rod)

Los (lat. "Alces") je rod z tribusu Alceini z podčeľade jeleníky (Odocoilinae/Capreolinae) z čeľade jeleňovité (Cervidae). Ide o najväčšieho zástupcu jeleňovitých. Žije v severnej časti Eurázie a Severnej Ameriky. 
Tento rod popri niekoľkých (možných) vyhynutých druhoch pozostáva len z jedného či dvoch recentných druhov. V širšom zmysle tento rod zahŕňa aj to, čo sa inde zaraďuje ako samostatné rody †Cervalces a/alebo †Libralces. Podrobnosti pozri nižšie.
Systematika.
Jeden recentný taxón.
U väčšiny autorov je jediným recentným druhom rodu los ("Alces") druh "Alces alces" v širšom zmysle. 
Tento druh sa pôvodne po slovensky väčšinou volal jednoducho len los (alebo ojedinele elenn); od 20. storočia má tieto slovenské názvy: 
Historicky (sčasti ešte začiatkom 20. stor.) sa tento druh radil do rodu jeleň ("Cervus") a po latinsky sa teda volal "Cervus alces" (na dobový slovenský názov to ale nemalo vplyv).
Ojedinele (Bemmel 1973) sa tento druh (t.j. "Alces alces" v širšom zmysle) hodnotí ako komplex druhov (druhový komplex).
Dva recentné druhy (resp. taxóny).
Niektorí autori (v minulosti i dnes, ale najmä v prvých rokoch 21. storočia) namiesto jedného recentného druhu "Alces alces" v širšom zmysle rozlišujú dva recentné druhy: 
Niektorí z autorov, ktorí uznávajú existenciu len jedného recentného druhu losa, majú namiesto týchto dvoch druhov dva poddruhy ("Alces alces americanus" a "Alces alces alces") alebo namiesto týchto dvoch (veľkých) poddruhov rozlišujú dve "skupiny" (menších) poddruhov resp. dve "vetvy" recentného losa. 
Ďalšia skupina autorov hodnotí recetného losa (t.j. "Alces alces" v širšom zmysle) ako naddruh (lat. superspecies) a delí ho na dva polodruhy (lat. semispecies) - "Alces (alces) americanus" a "Alces (alces) alces".
Podľa stavu poznania okolo roku 2020 sú však všetky tieto delenia recentného losa na (len) 2 taxóny pochybné, (najmä) preto, lebo spomínaný európsko-západosibírsky taxón vývojovo patrí dovnútra spomínaného východosíbirsko-severoamerického taxónu, čiže inak povedané: východosibírsko-severoamerický taxón v tradičnom ponímaní je z dnešného pohľadu parafyletický.
Celý systém.
rod los A ("Alces"):
Niektorí autori do rodu "Alces" zaraďujú aj:
V prípade, že je do rodu "Alces" zahrnutý aj celý Cervalces a Libralces, je takýto široko poňatý rod "Alces" zároveň jediným rodom tribusu (a teda je zhodný s tribusom) Alceini (starší názov: Alcini). Treba však poznamenať, že do tribusu Alceini podľa niektorých názorov patrí navyše aj (1) pochybný rod † "Pseudalces", alternatívne považovaný za súčasť druhu †"Arvernoceros verestchagini", a (2) pochybný rod †"Tamanalces", alternatívne považovaný za súčasť druhu †"Praemegaceros solilhacus".
Charakteristika.
"Táto kapitola sa vzťahuje na recentných príslušníkov rodu los, čiže sa vzťahuje na druh los mokraďový (Alces alces) v širšom zmysle."
Výskyt.
Los dnes obýva sever holarktídy. Presnejšie povedané obýva: Škandináviu, Poľsko, Česko (ojedinele aj Slovensko, Maďarsko, Rumunsko), Ukrajinu a súvislý pás území na východ od Škandinávie, Poľska a Ukrajiny až po Kamčatku a severovýchodnú Čínu; a okrem toho obýva aj veľkú časť Severnej Ameriky, a to Aljašku, Kanadu a v USA severné Skalisté vrchy a Nové Anglicko. 
Pokiaľ ide o rozšírenie na Slovensku: Zo 429 mapovacích kvadrátov DFS sa celkovo vyskytol v 70 (16,2 % rozlohy Slovenska) v nadmorských výškach 112 – Koncom 17. storočia bol na Slovensku vyhubený. Od 60. rokov začali znovu prichádzať na Slovensko z Poľska. Po roku 1990 je migrácia losov na Slovensko zriedkavá, populácie v susediacich krajinách poklesli.
Habitat a potrava.
Žije v podmáčaných a močaristých lesoch, tajge, ale aj v niektorých zmiešaných lesoch.
Živí sa najmä listami a inými časťami rastlín, vrátane kôry drevín či ihličia borovíc.
Ostatné znaky.
Los je najväčší príslušník jeleňovitých. Hmotnosť jeho samcov je 300 – 500 (600) kg, samíc 200 – . Dĺžka tela je 2,4 až 3,5 m, dĺžka chvosta je 5-12 cm, výška kohútika je 1,4-2,5 m. Žije 20 – 25 rokov.
Má krátku neohrabanú postavu na vysokých nohách, veľké široké kopytá a konvexný tvar hlavy so širšokými nozdrami a predĺženým previsnutým pyskom. Krk je silný a krátky, s hrivou, v dolnej časti z neho vyrastá zvlášty kožovitý útvar. Samec má mohutné lopatovité alebo vetvovité parohy, ktoré majú v závislosti od poddruhu (a veku) rozpätie od 1,5 do 2 m.
Má dobrý čuch a sluch. Žije buď ako samotár, alebo v dvoj- či trojkusových rodinných skupinách. Výborne pláva. Na jeseň a v zime putuje do veľkých vzdialeností. Aktívny je najmä ráno a večer. 

</doc>
<doc id="167402" title="Tajfún" url="https://sk.wikipedia.org/wiki?curid=167402">
Tajfún

Tajfún je tropická cyklóna v juhovýchodnej Ázii.
Etymológia.
V európskych jazykoch slovo "tajfún" pôvodne vzniklo z anglického typhoon. Pôvod slova je nejasný a existuje o ňom viac teórií.
Podľa jednej teórie je základom grécke "Τυφών" (tyfón), čo možno preložiť ako „točivý vietor“; obor s menom Tyfón bol v gréckej mytológii aj otcom vetrov. Z gréčtiny sa potom pojem mohol v podobe "ţúfán" (طوفان) dostať do arabčiny a perzštiny a v dôsledku arabskej expanzie potom preniknúť do Indie (pojem je známy v jazyku urdu) a neskôr ďalej na východ.
Iná teória poukazuje na sinojaponské výrazy 颱風 (pchin-jin "táifēng") „tchai-feng“ - tajfún-vietor alebo na japonské 台風 "taifú", ktoré sa dá preložiť ako "veľký vietor".

</doc>
<doc id="167435" title="Vršatec" url="https://sk.wikipedia.org/wiki?curid=167435">
Vršatec

Vršatec (-normovaný názov; iné názvy: Vršatský hrad, Vršatecký hrad) je zrúcanina hradu nachádzajúca sa na bradle Vršatec, nad obcou Vršatské Podhradie v Bielych Karpatoch.
Dejiny.
Oblasť bola obývaná už skôr ľuďmi z lužickej a púchovskej kultúry, od 9. až 10. storočia aj slovanskými kmeňmi. Výstavba hradu, ktorý patril do línie brániacej severozápadné hranice Uhorska, sa začala v 13. storočí po mongolskom vpáde. Základ hradu tvoril horný hrad s vnútornou vežou, ktorá bola dominantným obranným zariadením celého komplexu. Koncom 13. storočia sa hrad stal súčasťou panstva Matúša Čáka Trenčianskeho. V roku 1394 ho získal Stibor zo Stiboríc. V 15. storočí hrad prešiel rozsiahlou rekonštrukciou, roku 1439 sa objavila aj prvá písomná zmienka o Vršatskom Podhradí, vtedy označovanom ako "Podhradhye".
Neskôr hrad vystriedal viacero majiteľov, patril napr. kráľovnej Barbore, jej dcére Alžbete či drobnej šľachte. V 17. storočí došlo k ďalším úpravám hradu, ktorý však postupne začal upadať, pretože šľachta začala uprednostňovať nižšie položené sídla, hlavne kaštieľ v Pruskom. Majiteľom hradu okrem podhradia patrili aj ďalšie obce: Bohunice, Červený Kameň, Pruské, Krivoklát, Tuchyňa, Výčapy a Mikušovce.
Roku 1680 hrad vypálilo cisárske vojsko. Po rekonštrukcii však hrad vyhorel roku 1707, počas Rákociho povstania ho navyše cisárske vojská zámerne zničili výbušninami. Majitelia k ďalšej rekonštrukcii neprikročili. Dnes je z hradu zrúcanina.
Prístup.
Z obce Vršatského Podhradia, z autobusovej zastávky je to k zrúcanine hradu Vršatec asi 10 minút pešo po značke

</doc>
<doc id="167613" title="Sakura (Japonsko)" url="https://sk.wikipedia.org/wiki?curid=167613">
Sakura (Japonsko)

Sakura (jap. 桜 alebo 櫻)) je japonské označenie pre čerešňu ako rastlinu a najmä pre jej kvet. Kvet čerešne sa považuje za japonský národný symbol. Typickým predstaviteľom sakury je napríklad čerešňa pílkatá ("Prunus serrulata").
História.
Domovom sakury je veľa ázijských štátov, napr. Japonsko, Čína, India, Vietnam a Kórea. Japonsko má mnoho variant sakury (viac ako 200 kultivarov).
Behom obdobia Heian (794–1191) prevzala japonská spoločnosť mnoho zvykov z Číny, vrátane zvyku pozorovania kvetov (japonsky hanami: 花見), kedy cisárska rodina, básnici, speváci a aristokracia najčastejšie oslavovali kvety sakury. V Japonsku boli pestované stromy pre svoj krásu a skrášlenie okolia Kjótskej šľachty najmenej od roku 794. V Číne funkciu sakury pôvodne zastával strom slivky ume (dnes sa zaraďuje medzi druhy marhule), ale v polovici 9. storočí ho nahradila sakura.
Hanami.
Hanami (jap. 花見, dosl. sledovanie kvetov), je japonský tradičný zvyk užívať si prechodnú krásu kvetov; kvety ("hana"). Od konca marca do začiatku mája kvitnú čerešne v celom Japonsku a okolo prvého februára na ostrove Okinawa. Predpoveď kvitnutia (桜 前線 sakura-zensen) každoročne oznamuje meteorologická stanica a starostlivo ju sledujú tí, ktorí plánujú zažiť hanami, pretože kvety vydržia rozkvitnuté len týždeň alebo dva. V Japonsku existuje aj starodávna forma hanami, ktorá sa namiesto toho nazýva umemi (梅 見, slivka). Tento typ hanami je obľúbený medzi staršími ľuďmi, pretože je pokojnejší ako sakura oslavy, ktoré zvyčajne zahŕňajú mladých ľudí a niekedy môžu byť veľmi preplnené a hlučné.
Symbolizmus.
Napriek tomu, že sakura neprodukuje žiadne užitočné ovocie, stala sa kostrou japonskej kultúry a používa sa na západe na reprezentovanie Japonska. V duchovnom zmysle, sakura pripomína divákom, že život je krátky a krásny, rovnako ako čerešňový kvet, ktorý opadne zo stromu po niekoľkých dňoch. Je to najčastejšie používaný symbol mortality vo všetkých typoch umenia. Krásne ružové a biele kvety majú však aj tmavšiu stranu. Sakura bola použitá ako propagandistická symbolika počas druhej svetovej vojny, ale odvtedy si táto kvetina získala lepšiu povesť.

</doc>
<doc id="167624" title="Umberto de Morpurgo" url="https://sk.wikipedia.org/wiki?curid=167624">
Umberto de Morpurgo

Barón Umberto Louis de Morpurgo (* 12. január 1896, Terst, Taliansko† 26. február 1961, Ženeva, Švajčiarsko) bol taliansky tenista židovského pôvodu. Medzi jeho najväčšie úspechy v tenise patria bronzová medaila z mužskej dvojhry z olympijských hier v Paríži v roku 1924 a účasť v štvrťfinále grandslamového turnaja Wimbledonu v roku 1928.
Narodil sa v Terste, ešte keď mesto bolo súčasťou Rakúsko-Uhorska, zmenil si občianstvo na talianske po postúpení mesta Taliansku po prvej svetovej vojne. Jeho matka bola Angličanka, študoval v Oxforde, kde sa zoznámil s tenisom, reprezentoval Veľkú Britániu v roku 1911 ako juniorský majster. 
V roku 1928 sa dostal na Wimbledonskom turnaji do štvrťfinále, v roku 1929 vo French Open sa tiež dostal do štvrťfinále, v roku 1930 do semifinále.
Taliansko reprezentoval v Davisovom pohári v rokoch 19231933, odohral celkovo 79 zápasov, z toho 53 v dvojhre (39 výhier, 14 prehier) a 26 v štvorhre (16 výhier, 10 prehier). V oboch svojich zápasoch s Jackom Crawfordom, ktorý patril medzi svetovú špičku, De Morpurgo zvíťazil.
V roku 1993 bol zaradený do Medzinárodnej židovskej športovej siene slávy.

</doc>
<doc id="167667" title="Augustín z Canterbury" url="https://sk.wikipedia.org/wiki?curid=167667">
Augustín z Canterbury

Svätý Augustín z Canterbury (* ? - † 26. máj 604, Canterbury) bol kresťanský kňaz, biskup a benediktínsky mních, ktorého vyslal pápež Gregor Veľký, aby šíril kresťanstvo v Anglicku. Je označovaný ako "apoštol Angličanov" a považuje sa za zakladateľa cirkvi v Anglicku. 
Augustínovi sa misia podarila, Angličania prijali kresťanstvo, roku 601 sa stal hlavou cirkvi - arcibiskupom v Canterbury. No jeho učenie sa šírilo len medzi vyššími vrstvami spoločnosti, medzi roľníkmi šírili kresťanstvo keltskí mnísi.

</doc>
<doc id="167689" title="François Villon" url="https://sk.wikipedia.org/wiki?curid=167689">
François Villon

François Villon (* 1431 Paríž; † niekedy po 5. januári, v roku 1463) bol francúzsky renesančný básnik, zlodej a povaľač. Jeho pravé meno bolo "François de Montcorbier" alebo "François des Loges". Meno "Villon" si podľa všetkého osvojil od svojho strýka a dobrodinca, parížskeho kaplána Guillauma de Villon, pravdepodobne z vďačnosti.
V jeho balade „"Ballade des Dames du Temps Jadis"“ sa nachádza otázka „"Mais où sont les neiges d'antan?"“ („"Kde tie lanské snehy sú?"“), ktorá sa v rôznych súvislostiach používa dodnes.
Život.
Villon pochádzal z chudobných pomerov. Otca stratil ešte v detstve, jeho matka žila ešte v období, keď mal François tridsať rokov. Ujal sa ho jeho strýko, vzdelaný kňaz Guillaume de Villon, ktorý mu vo veľmi mladom veku (12 rokov) umožnil absolvovať štúdium umení na parížskej Sorbonne. Roku 1449 sa Villon stal bakalárom a roku 1452 magistrom. 
Po absolvovaní Sorbonny sa z neho stal sveták. Rád sedel v hostincoch, zabával sa so ženami a zúčastňoval sa rôznych krčmových bitiek. Bol kumpánom rôznych dobrodruhov z parížskeho podsvetia, výtržníkom, bitkárom, zlodejom... Jeho život bol plný škandálov, útekov pred spravodlivosťou a pobytov vo väzení. Mal však styky s najvyššou francúzskou vrstvou, ktoré mu pomáhali dostať sa na slobodu pri prípadných uväzneniach, niekedy aj spod šibenice. Prvý veľký incident absolvoval, keď pri súboji smrteľne zranil mnícha Sermaisa, za čo mu hrozil trest smrti. Ušiel z Paríža do Orleansu. Dostal však amnestiu od kráľa Karla VII. Po návrate do Paríža sa zúčastnil vykradnutia študentských ubytovní. Po jeho vyhostení z Paríža roku 1463 sa stratili všetky správy o ňom.
Básnik Villon.
Život a dielo Françoisa Villona je stálou inšpiráciou pre literárnu, prekladateľskú, či divadelnú tvorbu. Počas väznenia napísal podstatnú časť zbierky básní, ktoré nazval "Testamenty", ktoré mali dve časti: Malý testament, v ktorom sa lúčil sa so svojimi priateľmi pri odchode z Paríža a "Veľký testament," ktorý je spomienkou na mladosť, lásku, študentskú veselosť... Villon svoj strach zo smrti zakrýva iróniou. Jeho básnické príbehy sú viazané na témy parížskej krčmovej spodiny i palácovej šľachty, často ide o odkazy jednotlivým osobám. 
Vo svojom diele kritizuje spoločnosť, dokázal aj zo vznešených stredovekých tém urobiť paródiu. Vysmieval sa z pastierskej poézie písanej šľachtou. Považoval ju za pokrytecké diela, nakoľko autori žili v mestách v luxuse a o vidieku nemali poňatia. Jeho verše sú drsné, pôsobia starobylo. V jeho dielach bojuje dobro so zlom, vážnosť s vtipnosťou, pobožnosť s cynizmom, pocit z krutej reality života sa strieda s prežívaním jeho darov. Do svojich diel Villon zašifroval osudy neznámych ľudí, ale aj mená svojich priateľov, či nepriateľov. 
Najcharakteristickejšími odkazmi, ktoré nájdeme vo Villonových básňach sú „"carpe diem"“ ("Užívaj dňa"), „"ubi sunt"“ ("Kde sú tí, čo tu boli pred nami?"), „"memento mori"“ ("pamätaj na smrť") a "danse macabre" ("smrť všetkých spája").
Niektorými literárnymi kritikmi je Villon označovaný za prvého prekliateho básnika.
François Villon písal verše pod pseudonymom "Vaillan". Známe sú aj jeho balady, ktoré boli zložené zo štyroch slôh. Prvé tri sú zo 7 až 12 veršov a posledná je zložená z piatich veršov. Táto forma veršovania sa po ňom nazýva "villonská balada". 
Pre Villona je typický oxymoron - básnický obraz, kde spája nezlučiteľné.
Návraty Françoisa Villona.
O znovuobjavenie vo svojej dobe takmer neznámeho Villona, sa v 16. storočí zaslúžil francúzsky renesančný básnik Clément Marot.
Roku 1960 grécky umelec NONDA (s podporou vtedajšieho francúzskeho ministra kultúry André Malrauxa) venoval celé divadelné vystúpenie jedného herca Françoisovi Villonovi. Na scéne boli sochy, drevorezby a predmety venované Villonovi a obrovské, desať metrov vysoké plátno s nápisom "Hommage à Villon" ("Pocta Villonovi") na ktorom bol zobrazený básnik na hostine so svojimi konkubínami.
Citát z knihy François Villon" Dielo, vydavateľstvo TATRAN, rok 1981, editor: Dr. Anton Vantuch, podľa filologickej interpretácie starofrancúzskeho textu Dr. Jozefa Felixa, zo zbierky balád „Kodicil” prebásnil Ivan Mojík:

</doc>
<doc id="167813" title="Rowena Morrillová" url="https://sk.wikipedia.org/wiki?curid=167813">
Rowena Morrillová

Rowena Morrillová (* 14. september 1944, Mississippi, USA – 11. február 2021) bola americká ilustrátorka sci-fi a fantasy.
V roku 1971 získala bakalársky titul na University of Delaware.
Počas jej kariéry sa jej maľby objavili na stovkách obaloch kníh, na kalendároch, hracích kartách a časopisoch, ako je Playboy. Známe sú jej portréty Isaaca Asimova.
Jej dielo bolo vydané v knihách "The Fanastic Art of Rowena", "Imagine" (vo Francúzsku), "Imagination" (v Nemecku) a "The Art of Rowena". 
V roku 1975 sa usadila v New Yorku, kde začala tvoriť fantasy obrazy. Žila v severnej časti štátu New York.
Zomrela 11. feburára 2021 ako 76 ročná po „rokoch zhoršeného zdravia“.

</doc>
<doc id="167920" title="Ľubické Kúpele" url="https://sk.wikipedia.org/wiki?curid=167920">
Ľubické Kúpele

Ľubické Kúpele bola obec v Kežmarskom okrese pri obci Ľubica, ktorá bola vysťahovaná pri tvorbe Vojenského obvodu Javorina v roku 1952, ktorý vznikol zlúčením obcí Blažov a Ruskinovce a z častí katastrálnych území ďalších 22 prevažne spišských obcí. 
Pri vzniku vojenského obvodu bola táto obec dvakrát násilne vysťahovaná, ale de iure nezanikla, pretože jej katastrálne územie nebolo celé pojaté do vojenského obvodu (§ 2 ods. 1 zákona č. 169/1949 Sb.). Pri rušení vojenského obvodu k 1. 1. 2011 bolo katastrálne územie Ľubické Kúpele pričlenené k obci Ľubica.
Výška: 

</doc>
<doc id="167928" title="Ján Pavlovič" url="https://sk.wikipedia.org/wiki?curid=167928">
Ján Pavlovič

Ján Pavlovič (* 17. január 1909, Bzince pod Javorinou – † 25. máj 1996, Tábor) bol slovenský amatérsky entomológ – jeden z členov prvej „Slovenskej entomologickej spoločnosti v Žiline“ a gymnaziálny profesor v Martine. 
Životopis.
Univerzitné štúdium ukončil na Prírodovedeckej fakulte Karlovej univerzity v Prahe.
Ako entomológ sa venoval tomuto odboru skôr iba okrajovo, čo vyplývalo hlavne z jeho povolania – prírodopisára, kde jeho pracovnou náplňou bola čiastočne i entomológia. Z tohto dôvodu aj vstúpil do Prvej žilinskej entomologickej spoločnosti. 
Počas svojho života pracovne pôsobil ako profesor na reálnom gymnáziu v Turčianskom sv. Martine, ako pedagóg, ktorý vyučoval hlavne prírodovedu. Poznáme ho skôr ako významného pedagóga, metodika prírodných vied a zemepisu. Ako profesor v Martine pôsobil veľa rokov, prakticky od školského roku 1934/1935. Počas Slovenského národného povstania sa tiež zúčastnil bojov. Po skončení vojny sa ako profesor gymnázia aktívne zaoberal i mimoškolskou činnosťou. Bol kustódom prírodovedných zbierok SNM v Martine, vzdelávateľom a matrikárom Sokola, podpredsedom okresnej komisie pre zber liečivých rastlín a tajomníkom Podporovacieho spolku študentov. Pracoval aj vo funkcii správcu prírodovedných zbierok na Gymnáziu v Martine. Okrem toho pôsobil aj ako lektor niektorých ročníkov Kmetiana – vlastivedného sborníka, ktorý vydávalo Turčianske múzeum Andreja Kmeťa v Martine.

</doc>
<doc id="168092" title="János Husz" url="https://sk.wikipedia.org/wiki?curid=168092">
János Husz

János Husz (známy aj ako Johann Husz, Ján Husz; * 23. júl 1843, Poprad, Slovensko – † 7. júl 1916, Budapešť, Maďarsko) bol veľmi málo známy evanjelický kňaz a entomológ – lepidopterológ z východného Slovenska, ktorý má význam hlavne ako regionálny výskumník okolia Popradu. Za Rakúsko-Uhorsko je uvedený v knihe Wilhelma Junka „Entomologen Adressbuch“ z roku 1905.
Život.
Ján Husz sa narodil v Poprade. Jeho manželka bola Ľudmila Huszová, rod. Kochová. Mal dvoch synov: Vojtech Ján Husz (* 1892) a Ján Ľudovít Husz (* 1895).
V detstve navštevoval evanjelickú ľudovú školu v Poprade. Potom pokračoval v štúdiu na gymnáziu v Kežmarku a neskôr na kolégiu v Prešove. Štúdium ukončil v roku 1863 maturitnou skúškou a v tom istom roku sa zapísal na prešovskú teologickú akadémiu. V roku 1866 zložil v Dobšinej skúšku pod vedením superintendanta Mádayho. Jeden rok pracoval ako vychovávateľ u rodiny Pottornovej na Liptove. Po roku odchádza do nemeckej Jeny, kde ostáva na tunajšej univerzite ako poslucháč jeden rok. V roku 1870 sa vracia do Veľkej, kde pôsobil v ľudovej škole 34 rokov ako učiteľ. Bol členom mestského predstaviteľstva a dozorcom velickej šporiteľne. Bol aj presbyterom evanjelického cirkevného zboru a členom školskej rady. V roku 1905 odišiel do Popradu a do roku 1915 pôsobil ako kustód v Karpatskom múzeu. Už pred svojim zvolením za kustóda múzea pracoval od roku 1899 ako vedúci zoologického oddelenia. Zaoberal sa hlavne entomológiou, a preto pre múzeum mali význam hlavne jeho početné regionálne zbery hmyzu. Pre našu entomológiu majú význam niektoré jeho faunistické práce z východného Slovenska, ktoré pojednávajú o motýľoch tohto regiónu. V roku 1915 sa pre ťažkú chorobu vzdal svojich funkcií a vysťahoval sa do Budapešti.
János Husz zomrel v roku 1916 v Budapešti.
Čo sa stalo s jeho zbierkovým materiálom nie je známe.

</doc>
<doc id="168108" title="Géza Horvath" url="https://sk.wikipedia.org/wiki?curid=168108">
Géza Horvath

Géza Horvath, známy aj ako "Géza von Horvath", "Gejza von Horváth" či "Bugarin-Horváth - latinsko-maďarský prídomok "Bugarin-Horváth de Brezovicza"" (* 23. november 1847, Čečejovce – † 8. september 1937, Budapešť) bol významný maďarský entomológ pochádzajúci zo Slovenska (jeho predkovia boli pôvodne chorvátskeho zemianskeho pôvodu), riaditeľ Maďarského národného múzea v Budapešti, entomológ – heteropterológ a lepidopterológ, zoológ a múzejný pracovník, ktorý má význam hlavne ako autor niektorých významných entomologických prác i z územia Slovenska. 
Biografia.
Géza von Horváth sa narodil v zemianskej rodine v roku 1847 v Čečejovciach na Slovensku. Jeho otec bol Mikuláš Horvath, matka Izabela, rodená Mésarošová. Po skončení základnej školy študoval na gymnáziu v Košiciach. Po maturitách začína študovať medicínu na Viedenskej univerzite, ktorú ukončil s titulom MUDr. v roku 1872. Počas svojho života spočiatku pôsobil v rokoch 1873 až 1874 ako kustód Maďarského národného múzea v Budapešti. Neskôr pracoval ako lekár (v rokoch 1875 až 1878 ako obvodný lekár vo Forró a v rokoch 1878 až 1880 vo Vranove nad Topľou), ale tejto profesii sa dlho nevenoval, lebo viac sa následne zaoberal hlavne entomológiou. V rokoch 1880 až 1890 pracoval ako zakladateľ a vedúci výskumnej stanice fyloxéry. V rokoch 1890 až 1895 pôsobil ako zakladateľ a vedúci entomologickej stanice. Od roku 1896 až do roku 1901 pracoval zasa ako kustód v múzeu a od roku 1901 už ako vedúci zoologického oddelenia múzea. Posledné roky pracoval ako riaditeľ Národného múzea v Budapešti. Počas svojho života patril k najznámejším a najlepším uhorským entomológom svojej doby. Od roku 1925 bol na dôchodku. Géza Horváth zomrel v roku 1937 v Budapešti. Jeho zbierka hmyzu – Hemipter je uložená v Maďarskom národnom múzeu v Budapešti. 

</doc>
<doc id="168170" title="Celtic Park" url="https://sk.wikipedia.org/wiki?curid=168170">
Celtic Park

Celtic Park je futbalový štadión v oblasti Parkhead v škótskom meste Glasgow. V "Celtic Parku" hrá svoje domáce zápasy jeden z najslávnejších škótskych klubov Celtic Glasgow. Štadión má kapacitu 60 832 divákov (všetky miesta sú na sedenie) a je tak druhým najväčším futbalovým štadiónom v Škótsku a druhým najväčším klubovým štadiónom na britských ostrovoch (po Old Trafford). "Celtic Park" je známy tiež pod názvom Parkhead a fanúšikmi Celticu je prezývaný Raj. 
Počas 90-tych rokov, kedy bol renovovaný škótsky národný štadión Hampden Park, hostil "Celtic Park" niekoľko pohárových finále a zápasov škótskeho národného tímu. Podľa prieskumu stanice BBC, ktorý sa konal v roku 2002, je "Celtic Park" vôbec najpopulárnejším športovým štadiónom v Spojenom kráľovstve. Štadión sa nachádza 3 km východne od centra mesta.

</doc>
<doc id="168187" title="Mukačevo" url="https://sk.wikipedia.org/wiki?curid=168187">
Mukačevo

Mukačevo (, do 23. mája 2017 Мукачеве – "Mukačeve"; ; ; ; ; ; ) je mesto na Ukrajine na Podkarpatskej Rusi. Od 13. storočia patrilo do mukačevského panstva. Bolo sídlom biskupov Mukačevskej eparchie (prvá písomná zmienka o biskupovi je z r. 1491). V roku 1780 bolo sídlo eparchie prenesené do Užhorodu, ale eparchia si podnes nechala titul mukačevská. V roku 1848 získalo Mukačevo titul magistrátneho mesta. V rokoch 19191938 patrilo mesto Česko-Slovensku. V roku 2008 malo mesto 93 700 obyvateľov.
Neďaleko mesta je monastier sv. Mikuláša na vŕšku nazývanom Černeča hora (mníšsky vrch), kde v minulosti sídlili mukačevskí biskupi. Monastier bol v minulosti významným duchovným centrom gréckokatolíckych baziliánskych mníchov.

</doc>
<doc id="168389" title="Gdyňa" url="https://sk.wikipedia.org/wiki?curid=168389">
Gdyňa

 
Gdyňa (, kašubsky "Gdiniô") je prístavné mesto na severe Poľska v Pomoranskom vojvodstve. V súčasnosti je Gdyňa s 246 tisícmi obyvateľov dvanáste najväčšie mesto Poľska a druhé najväčšie vo vojvodstve po Gdansku. Spoločne s kúpeľným mestom Sopot, Gdanskom a okolitými satelitnými mestečkami tvorí spolu metropolitnú oblasť nazývanú "Trojmesto" (Trójmiasto) s viac ako miliónom obyvateľov. 
Gdynia bola po stáročia iba malou farmárskou a rybárskou dedinou na pobreží Baltského mora. Až do roku 1923 to bola malá bezvýznamná obec, ktorá slúžila ako turistický rezort v tzv. poľskom koridore, ktorý oddeľoval Východné Prusko od vtedajšej Nemeckej weimarskej republiky. Po obnovení poľskej nezávislosti v roku 1918 bolo rozhodnuté, že v meste bude vybudovaný hlavný poľský prístav, keďže Gdansk bol pod spoločnou správou Poľska a Spoločnosti národov. V rokoch 19231934 tu vybudovali osobný, rybársky i vojenský prístav. Tým sa z Gdyne stalo ekonomické centrum poľského koridoru. V tomto období dostala Gdyňa kozmopolitný charakter vďaka modernizmu, ktorý sa stal dominantným architektonickým štýlom novej výstavby, a získala štatút mesta v roku 1926.
Obyvateľstvo.
Zaujímavý je prudký vzrast počtu obyvateľov Gdyne:
Doprava.
"Pre bližšie informácie o trolejbusovej doprave v meste pozri Trolejbusová doprava v Gdyni."
Šport.
V meste pôsobí viacero športových klubov, v súčasnosti pod názvom Arka. Funguje tu futbalový klub (Arka Gdyňa), mužský (Asseco Arka Gdyňa) aj ženský (Arka Gdyňa) basketbalový klub, ako aj rugbyový tím RC Arka Gdynia.

</doc>
<doc id="168437" title="Sakura-džima" url="https://sk.wikipedia.org/wiki?curid=168437">
Sakura-džima

Sakura-džima alebo Sakuradžima je názov aktívneho stratovulkánu, nachádzajúceho sa na ostrove (bývalom, od erupcie v roku 1914 je spojený s pevninou) rovnakého mena v severnej časti zálivu Kagošima na japonskom ostrove Kjúšu. Jej vrchol je tvorený troma štítmi: "Kitadake", "Nakadake" a "Minamidake", najvyšší je Kitadake ( nad hladinou mora).
Sopka je jedna z najaktívnejších v Japonsku. Od roku 1955 prakticky bez prestávky chrlí sopečné plyny a popol, s niekoľkými menšími explozívnymi erupciami ročne. Keďže oblasť je husto osídlená, Sakura-džima je jedna z najlepšie sledovaných sopiek sveta (vulkanické observatórium na monitorovanie aktivity bolo zriadené v roku 1960). Oblasť Sakura-džimy je známa výskytom viacerých horúcich prameňov a je súčasťou národného parku Kirošima-Jaku.
Geologický vývoj.
Sakura-džima je postkalderová vulkanická štruktúra, leží na staršej, pleistocénnej kaldere "Aira" s rozmermi 17 × , ktorej vek sa odhaduje na 22 000 rokov. Vývoj samotnej sopky sa začal pred 13 000 rokmi, najskôr ako ostrov na južnom okraji kaldery, ktorý sa spojil s pevninou počas erupcie v roku 1914.
Historicky aktívny kráter je Kitadake, doložené záznamy o erupciách pochádzajú z 8. storočia. Prevládajúca forma erupcií je strombolského typu (len s lokálnym dosahom), v nepravidelných intervaloch striedané s väčšími, plínijskými erupciami (1471 – 1476, 1779 – 1782 a 1914).
Erupcia v roku 1914.
Pred rokom 1914 bola sopka považovaná za vyhasnutú, viac ako storočie nejavila žiadne známky aktivity. 11. januára 1914 sa nečakane prebudila, našťastie väčšina obyvateľov ostrova opustila svoje domovy deň pred erupciou kvôli stredne silnému zemetraseniu, ktoré predchádzalo výbuchu. Počiatočné štádium erupcie bolo veľmi explozívne s produkciou veľkého množtva pyroklastík a sopečného popola, no ďalšie zmetrasenie, ktoré sa odohralo 13. januára (a vyžiadalo si 35 obetí na životoch), zmenilo formu erupcie na efuzívnu.
Výlevy láv trvali vyše mesiaca (čo je na japonské pomery nezvyčajné – vďaka veľkému obsahu oxidu kremičitého a tým aj veľkej viskozite magiem). Ostrov sa postupne zväčšoval, až sa nakoniec spojil s pevninou. V finálnom štádiu, keď došlo k vyprázdneniu magmatického rezervoára, celá oblasť kaldery poklesla o . To poukazuje na to, že hlavný rezervoár je súčasťou staršieho kalderového komplexu.

</doc>
<doc id="168450" title="Aso (sopka)" url="https://sk.wikipedia.org/wiki?curid=168450">
Aso (sopka)

Aso je názov aktívnej vulkanickej kaldery, nachádzajúcej sa v centrálnej časti ostrova Kjúšu. Kaldera je jedna z najväčších aktívnych sopiek v Japonsku aj na Zemi. Jej priemer je približne Vznikla viacerými explozívnymi erupciami pred 300 000 až 90 000 rokmi. Produkty týchto erupcií pokrývajú väčšinu ostrova. V súčasnosti je aktívny kráter "Naka", nachádzajúci sa približne v strede kaldery, čím vytvára (spolu s ostatnými, už neaktívnymi krátermi) tzv. "somma štruktúru". Kráter je pomerne ľahko dostupný a je to obľúbená turistická destinácia na Kjúšu.

</doc>
<doc id="168455" title="Kudžú (sopka)" url="https://sk.wikipedia.org/wiki?curid=168455">
Kudžú (sopka)

Kudžú je aktívny stratovulkanický komplex, nachádzajúci sa v severnej časti ostrova Kjúšu, severne od okraja kaldery Aso. Komplex je tvorený viacerými lávovými dómami, troskovými kužeľmi a piatimi stratovulkánmi. V horninovej stavbe prevládajú andezity.
Vek komplexu sa odhaduje na 150 000 rokov, súčasná činnosť sa datuje na prelom 17. a 18. storočia. Počas vývoja sa centrum vulkanickej aktivity presúva na východ. V oblasti komplexu sa nachádzajú aj početné horúce pramene a aktívne fumaroly, geotermálnu energiu využívajú aj dve elektrárne.

</doc>
<doc id="168460" title="Virológia" url="https://sk.wikipedia.org/wiki?curid=168460">
Virológia

Virológia (z latinského "virus": jed a gréckeho "logos": učenie) je biologická veda. Predmetom jej skúmania sú nebunkové organizmy – vírusy, a subvirálne častice: virusoidy a viroidy.
Zaoberá sa ich štruktúrou, taxanomiou, chorobami, ktoré spôsobujú a technológiami ich izolácie a využitia ich vo vede. Vedec zaoberajúci sa virológiou sa volá virológ. 
Virológia v mnohých oblastiach hraničí s ďalšími vedami: biochémia, molekulárna biologia, epidemiológia alebo imunológie.
Hlavným odvetvím virológie je klasifikácia vírusov. Vírusy môžu byť klasifikované podľa napadnutej hosťovskej bunky: živočíšne vírusy, rastliné vírusy, vírusy napádajúce huby a kvasinky (mykopatogénne vírusy) a tzv. bakteriofágy, ktoré napádajú baktérie.
Ďalším kritériom klasifikácie môže byť aj ich tvar. Ale najrozšírenejším kritériom ich klasifikácie je typ nukleovej kyseliny, ktorú využívajú na svoju replikáciu v hostiteľskej bunke: DNA vírusy, RNA vírusy a vírusy so spätnou transkriptázou (napr.retovírusy a onkovírusy).
Najnovšia správa Medzinárodnej komisie taxanómie vírusov (ICTV) uviedla 5450 vírusov zoradených do 2000 druhov, 283 rodov, 73 čeľadí a 3 rádov.
Pravdepodobne hlavnou motiváciou virológie je spoznať vírusy a ich nezastupiteľné miesto v ekosystémoch ako aj hlavnou príčinou mnohych chorôb napr. nádcha, chrípka, besnota, žltačka typu A, B,a C, červienka (osýpky), kiahne alebo AIDS a často sú aj jedným z hlavných pôvodcov rakoviny alebo leukémie.
Hlavnou obranou tela bunkových organizmov je ich imunita. V dnešnom svete sa využíva vakcinácia ako účinná metóda ochrany pred chorobami spôsobujucími prvokmi, baktériami a vírusmi.

</doc>
<doc id="168588" title="Uzavretá množina" url="https://sk.wikipedia.org/wiki?curid=168588">
Uzavretá množina

Uzavretá množina je taká podmnožina topologického priestoru, ktorej doplnok je otvorená množina.
Definícia.
Podmnožina topologického priestoru sa nazýva uzavretá, ak jej doplnok je otvorená množina.
Najmenšia uzavretá množina, ktorá obsahuje danú množinu "A" ako svoju podmnožinu, sa nazýva uzáver množiny "A".
Vlastnosti.
Uzavretá množina obsahuje svoju hranicu. 
Zjednotenie konečného počtu uzavretých množín je uzavretá množina.
Prienik ľubovoľného počtu uzavretých množín je uzavretá množina.
Uzavretá ohraničená podmnožina normovaného lineárneho priestoru konečnej dimenzie je kompaktná.
Príklady.
Prázdna množina a celý topologický priestor sú uzavreté množiny.
Uzavretý interval interval ["a","b"] je uzavretou podmnožinou reálnych čísel.
Kompaktná podmnožina Hausdorffovho priestoru je uzavretá.

</doc>
<doc id="168619" title="Organogenéza (embryogenéza)" url="https://sk.wikipedia.org/wiki?curid=168619">
Organogenéza (embryogenéza)

Organogenéza je proces tvorby orgánov živočíchov zo zárodkových vrstiev. Je to súčasť embryogenézy u živočíchov. Nasleduje po gastrulácii, ktorá dala vzniknúť zárodkovým vrstvám.
Existujú 3 zárodkové listy: endoderm, mezoderm a ektoderm. Podľa počtu zárodkových vrstiev rozoznávame tieto 2 evolučne i morfologicky odlišné skupiny živočíchov: 
Každá z týchto zárodkových vrstiev dáva vzniknúť špecifickým orgánom:
Podľa tohto vidno, že živočíchom patriacim medzi mechúrnikov, ako sú napr. medúzy, chýba kostra, obehová sústava alebo pohlavné orgány.
Celkové trvanie organogenézy sa pohybuje od pár dní, týždňov až po mesiace pri cicavcoch.

</doc>
<doc id="168682" title="Édouard Manet" url="https://sk.wikipedia.org/wiki?curid=168682">
Édouard Manet

Édouard Manet (* 23. január 1832, Paríž, Francúzsko – † 30. apríl 1883, tamže) bol francúzsky maliar. 
Ako jeden z prvých umelcov 19. storočia sa venoval témam moderného života, bol vedúcou postavou pri prechode od realizmu k impresionizmu. Jeho rané majstrovské diela "Raňajky v tráve" (, 1863) a "Olympia" (, 1863) stelesňovali veľkú kontroverziu a slúžili ako bod stretu pre mladých maliarov, ktorí chceli tvoriť impresionizmus; dnes sa považujú za predel v histórii moderného umenia.

</doc>
<doc id="168696" title="Vozovňa Petržalka" url="https://sk.wikipedia.org/wiki?curid=168696">
Vozovňa Petržalka

Vozovňa Petržalka je označenie vozovňe 4. prevádzky Dopravného podniku Bratislava, divízie Autobusy (4DPA). Z vozovne sú vypravované predovšetkým linky premávajúce po sídlisku Petržalka. Z Vozovne Petržalka sú vypravované linky: , , , , , , , , , , , , , , , , Záložné vozidlo (stanovište Most SNP (Nový most) a Dúbravka v noci aj ZV Hlavná stanica), , , , , , cez víkendy aj posilová linka pre študentov .
Vozovňa je situovaná na konci Petržalky v lokalite Lúky VIII. Súčasná vozovňa bola otvorená v apríli 2007. Pôvodná Vozovňa Petržalka (Pri Seči) bola situovaná na Einsteinovej ulici. Napriek tomu, že je nová, nemá plničku plynu a to napriek tomu, že súčasný trend v Bratislave je plynofikácia vozidiel. Z uvedeného dôvodu nemá ani plynové autobusy. Vybudovanie novej vozovne prospelo k pohodlnejšiemu dopraveniu cestujúcich z odľahlejších častí Petržalky a to využitím dojazdovej trasy liniek smerujúcich do vozovne.
Vozidlový park.
Vo vozidlovom parku Vozovne Petržalka sa nachádza päť typov autobusov, ktoré denne vypravuje:
Do roku 2016 bola známa vypravovaním autobusov značky Ikarus, ktorá ako posledná prevázdkovala autobusy Ikarus 415 a 435. Posledný zástupca tohto typu – Ikarus 435.18E #4827 dojazdil v pravidelnej premávke 20. mája 2016 a bol prevedený do stavu historických vozidiel Dopravného podniku Bratislava. Momentálne ide o prvú vozovňu so 100% nízkopodlažnými autobusmi v Bratislave.

</doc>
<doc id="168713" title="John Bromwich" url="https://sk.wikipedia.org/wiki?curid=168713">
John Bromwich

John Edward Bromwich (* 14. november 1918, Sydney, Austrália - † 21. október 1999, Geelong) bol austrálsky tenista. 
Medzi jeho najväčšie úspechy v tenise patria tituly z dvojhry na grandslamovom turnaji Australian Championships (1939, 1946), a tituly zo štvorhry na grandslamových turnajoch Australian Championships (1938-, 1946-1950 v mužskej, 1938 v zmiešanej), Wimbledon (1948, 1950 v mužskej, 1947, 1948 v zmiešanej) a U.S. Championships (1939, 1949, 1950 v mužskej, 1947 v zmiešanej).
V roku 1984 bol zapísaný do Medzinárodnej tenisovej siene slávy.
Austráliu reprezentoval aj v Davisovom pohári, odohral celkovo 51 zápasov, z toho 30 v dvojhre (19 výhier, 11 prehier) a 21 v štvorhre (20 výhier, 1 prehra).

</doc>
<doc id="168755" title="Sanbe" url="https://sk.wikipedia.org/wiki?curid=168755">
Sanbe

Sanbe alebo Sambe je v súčasnosti neaktívny stratovulkán, nachádzajúci sa na juhozápade japosnkého ostrova Honšú pri pobreží Japonského mora, asi 70 km severne od Hirošimy. Vrchol sopky je tvorený menšou kaldery s priemerom asi 1 km, najvyšší bod (1 126 m) je štít "O-Sanbe" na severnom okraji komplexu.
Vulkán bol aktívny v pleistocéne a holocéne, posledná séria väčších explózívnych erupcií sa odohrala približne pred 3 700 rokmi, čo bolo doložené datovaním pyroklastických prúdov na severovýchodnom a juhovýchodnom svahu. V oblasti sopky sa nachádzajú početné horúce pramene.

</doc>
<doc id="168765" title="Dunfermline Athletic" url="https://sk.wikipedia.org/wiki?curid=168765">
Dunfermline Athletic

Dunfermline Athletic Football Club je škótsky futbalový klub so sídlom v meste Dunfermline. V roku 2007 po siedmich sezónach v Scottish Premier League klub zostúpil do druhej najvyššej súťaže. Klub sa prebojoval až do finále Škótskeho pohára, kde podlahli Celticu. 
Klub bol úspešný v 60. rokoch, keď sa dostal trikrát do finále Škótskeho pohára (z toho dvakrát v rokoch 1961 a 1968 boli úspešný). V roku 1969 sa klub prebojoval až do semifinále Pohára víťazov pohárov UEFA, kde podlahol neskoršiemu víťazovi Slovanu Bratislava.

</doc>
<doc id="168798" title="13. obvod (Paríž)" url="https://sk.wikipedia.org/wiki?curid=168798">
13. obvod (Paríž)

13. obvod () alebo Obvod Gobelins () je jeden z 20 obvodov Paríža. Nachádza sa na ľavom brehu rieky Seina. Je domovom hlavnej čínskej štvrte Chinatown, ktorá sa nachádza na juhovýchode obvodu v oblasti, ktorá má veľa apartmánových výškových budov.
13. obvod tiež zahŕňa knižnicu Françoisa Mitterranda a novopostavenú obchodnú štvrť "Paris Rive Gauche". Tours Duo sa nachádzajú v susedstve.
Geografia.
Rozloha 13. obvodu je .
Demografia.
13. obvod stále populačne rastie, hlavne kvôli prílevu ázijských prisťahovalcov. Podľa posledného sčítania v roku 1999 mal obvod 171 533 obyvateľov. Rapídne rastie taktiež v obchodnej aktivite vďaka novej obchodnej štvrti "Paris Rive Gauche". V roku 1999 bolo v obvode 89 316 pracovných miest a dnes je to oveľa viac.
Štvrte.
Každý z 20 parížskych obvodov je rozdelený na štyri štvrte (quartiers). Zoznam štvrtí 13. obvodu:
Podľa oficiálneho číslovania parížskych mestských štvrtí majú tieto štvrte čísla 49 – 52.

</doc>
<doc id="168817" title="AC Sparta Praha" url="https://sk.wikipedia.org/wiki?curid=168817">
AC Sparta Praha

AC Sparta Praha je pražský futbalový klub. Je to najúspešnejší a najpopulárnejší český futbalový klub. Sparta získala viacero titulov z československej a českej ligy. Za svoju vyše 110 rokov dlhú históriu pôsobilo v klubu veľa rôznych reprezentantov.
História.
História futbalovej Sparty začala v roku 1893, keď založilo niekoľko nadšencov športový klub s názvom "AC Královské Vinohrady" na pražských Maninách. Okrem futbalu sa tu konala aj cyklistika a korčuľovanie. Po dvoch rokoch sa však klub rozhádal a odišla z neho skupina odbojníkov na čele s Karlom, Otom a Josefom Malečkovými. Tí založili 16 novembra 1893 klub AC Královské Vinohrady. Vinohrady boli vtedy ešte samostatné mesto za hranicami Prahy.
Súčasná zostava.
Na hosťovaní.
"Legenda: B – Brankár, O – Obranca, Z – Záložník, Ú – Útočník"

</doc>
<doc id="168863" title="Pavel Dvořák" url="https://sk.wikipedia.org/wiki?curid=168863">
Pavel Dvořák

PhDr. Pavel Dvořák (* 13. máj 1937, Praha – † 21. december 2018) bol slovenský historik, spisovateľ a publicista. Napísal viacero kníh a článkov, v ktorých sa populárnym štýlom venoval hlavne slovenskej histórii.
Život.
V zime 1939/1940 spolu s matkou Martou, herečkou plzenského divadla, a otcom Františkom, technikom a elektrikárom Škodových závodov Plzeň, prišiel do Bratislavy. V roku 1955 maturoval na jedenásťročnej strednej škole na Ulici Červenej armády.
V roku 1959 sa stal redaktorom denníka Pravda. Po promócii na Filozofickej fakulte Univerzity Komenského v Bratislave v odbore história v roku 1960 nastúpil na dvojročnú základnú vojenskú službu v Plaveckom Podhradí a na letiskách v Trenčíne a na Sliači. V rokoch 19631968 bol redaktorom krajovej redakcie Práce v Košiciach. V roku 1966 získal čestné uznanie nakladateľstva Naše vojsko Praha za zbierku poviedok "Farby kaki". Po návrate do Bratislavy v roku 1968 pôsobil ako redaktor v časopise "Výber". V roku 1971 prešiel do hudobného vydavateľstva Opus. V rokoch 19741976 bol publicistom v slobodnom povolaní.
V rokoch 19761979 absolvoval študijný pobyt v Historickom ústave SAV v Bratislave a 19801983 v Archeologickom ústave SAV v Nitre. Od roku 1984 bol redaktorom časopisu "Československý voják". V roku 1990 pôsobil ako redaktor nového denníka "Národná obroda". V 90. rokoch sa stal tvárou seriálu s názvom Stopy dávnej minulosti kedysi bežiacom na RTVS (alebo vtedy STV).
Od roku 1991 viedol vydavateľstvo "RAK" (zameriava sa najmä na historizujúcu literatúru faktu, prezentovanie prameňov k dejinám Slovenska a Slovákov, memoárovú literatúru a pod.), ktoré založil v Budmericiach kde aj žil, pôsobil a kde je aj pochovaný. Jeho manželkou bola historička Daniela Dvořáková. Prvou manželkou Pavla Dvořáka bola známa spisovateľka Helena Dvořáková, ktorá napísala známy román Fúkni do púpavy.

</doc>
<doc id="168866" title="Yvon Petra" url="https://sk.wikipedia.org/wiki?curid=168866">
Yvon Petra

Yvon Petra (* 8. marec 1916, Cholon, Vietnam† 12. september 1984, Paríž, Francúzsko) bol francúzsky tenista. Medzi jeho najväčšie úspechy patria zisk titulu z dvojhry na grandslamovom turnaji Wimbledone (1946), a zisk titulov zo štvorhry na grandslamovom turnaji French Championships (1938, 1946 v mužskej, 1937 v zmiešanej).
Stal sa prvým víťazom wimbledonskej dvojhry po druhej svetovej vojne a zároveň sa stal (k roku 2007) posledným Francúzom, ktorý vyhral wimbledonský titul v dvojhre.
Francúzsko reprezentoval aj v Davisovom pohári, odohral celkovo 22 zápasov, z toho 14 v dvojhre (11 výhier, 3 prehry) a 8 v štvorhre (4 výhry, 4 prehry).
V druhej svetovej vojne bol ťažko ranený, hrozila mu amputácia nohy.

</doc>
<doc id="168955" title="Červienka obyčajná" url="https://sk.wikipedia.org/wiki?curid=168955">
Červienka obyčajná

Červienka obyčajná (iné názvy: slávik červienka, červienka krovinná; lat. "Erithacus rubecula") je malý vták z čeľade muchárovité. Má dĺžku tela asi . Žije v lesoch po celom území Slovenska. Je sťahovavá, ale zriedkavo aj prezimuje. Podľa Medzinárodnej únie na ochranu prírody a prírodných zdrojov červienka obyčajná patrí medzi najmenej ohrozené druhy, trend celkovej populácie je stúpajúci, stavy v Európe v rokoch 19802013 narastali.
Opis.
Červienka meria a váži 14,5 – 19,2 g.
Výskyt a stav na Slovensku.
Jeden z najbežnejších hniezdičov, zistený na 98,1 % mapovacích kvadrátoch od nížin až do Na zimu sa väčšina populácie sťahuje, ostávajú hlavne dospelé jedince z nížin a kotlín, zimovanie bolo zistené na 48 % mapovacích kvadrátoch.
Odhadovaný počet hniezdiacich párov je 500 000 - 1 000 000, zimujúcich jedincov 70 000 - 150 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Potrava.
Živia sa najmä hmyzom v rôznych štádiách vývinu, pavúkmi a inými bezstavovcami ako slimákmi. Konzumujú i rastlinnú potravu, až 60 druhov rôznych plodov ktorých 80% semien ostáva schopná vyklíčiť.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="169010" title="Pŕhľaviar červenkastý" url="https://sk.wikipedia.org/wiki?curid=169010">
Pŕhľaviar červenkastý

Pŕhľaviar červenkastý alebo pŕhľaviar červenkavý (lat. "Saxicola rubetra") je druh z čeľade muchárovité. Žije v západnej Palearktíde, na východe až po Jenisej a Himaláje. Podľa Medzinárodnej únie na ochranu prírody a prírodných zdrojov pŕhľaviar červenkastý patrí medzi najmenej ohrozené druhy, trend celkovej populácie je klesajúci, stavy v Európe v rokoch 19802013 mierne poklesli.
Opis.
Je veľký približne ako sýkorka veľká, meria 12,5 – a váži 13,5 – 18,2 g.
Výskyt a stav na Slovensku.
Žije na väčšine územia Slovenska od nížin po vysoké pohoria ako Vysoké Tatry . Je sťahovavý. Prilieta koncom apríla, začiatkom mája a odlieta v septembri.
Odhadovaný počet hniezdiacich párov je 10 000 - 20 000. Veľkosť populácie i územie na ktorom sa vyskytuje vykazujú "mierny pokles" od 20 - 50%. Na Slovensku bolo dokázané alebo pravdepodobné hniezdenie v 78,80 % mapovacích kvadrátoch. Ekosozologický status v roku 1995 "I" - nezaradený. V roku 1998 žiadny. V roku 2001 "LR" - menej ohrozený. V roku 2014 "NT" - takmer ohrozený. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Hniezdenie.
Hniezdi v otvorenom teréne. 
Potrava.
Živí sa hmyzom, pavúkmi alebo červami.

</doc>
<doc id="169064" title="Spievajúca fontána (Košice)" url="https://sk.wikipedia.org/wiki?curid=169064">
Spievajúca fontána (Košice)

Spievajúca fontána je fontána na Hlavnej ulici v Košiciach. Nachádza sa medzi košickým štátnym divadlom a Dómom sv. Alžbety. Pri hraní hudby je striekanie vody a farebné osvetlenie fontány regulované na základe hudobných tónov hrajúcej hudby. Jej výnimočnosť pozostáva aj v tom, že je najstaršou spievajúcou fontánou v Československu. Postavili ju v roku 1986 a o dvadsať rokov neskôr zrekonštruovali do terajšej podoby. Počas letných dní reaguje nielen na vlastnú hudbu, ale každú hodinu sa rozozvučí do rytmu zvonkohry. V repertoári má takmer sto piesní, ktoré spríjemňujú obyvateľom mesta i turistom chvíle strávené v metropole východu. Zvonkohra pozostáva z 22 zvonov, symbolov rovnakého počtu mestských častí, ktoré spolu vážia skoro 1,5 tony a sú usporiadané do tvaru strapca.
Fontána synchrónne reaguje nielen na tóny spomínanej zvonkohry, ale dokonca aj na živú hudbu znejúcu zo Štátneho divadla, čo je záruka nezabudnuteľného zážitku pre všetkých, ktorí zavítajú do centra Košíc. Vo fontáne sa nachádza 750 dýz, ktoré dokážu vystrieknuť vodu až do výšky 19 metrov. Vo večerných hodinách vizuálny zážitok dopĺňa farebné osvetlenie v piatich farbách. Riadi ho počítač, ktorý sa nachádza v nenápadnom presklennom altánku v blízkosti fontány. Hrajúca fontána je tak čarovná, že pri nej často vidieť svadobčanov pri fotení. Prichádzajú do Košíc aj zo širšieho okolia, aby si svoje svadobné momenty zaznamenali pri najkrajšej fontáne v Košiciach.

</doc>
<doc id="169078" title="Urban exploration" url="https://sk.wikipedia.org/wiki?curid=169078">
Urban exploration

Urban exploration (skrátene urbex; doslova „mestský prieskum“) alebo infiltrácia je súkromný prieskum verejne/oficiálne neprístupných nadzemných aj podzemných objektov a zariadení vytvorených ľuďmi najmä v mestách.
Charakteristika.
Urban exploration je prienikom medzi „archeológiou“, fotografovaním interiérov nevyužívanej architektúry a adrenalínovým športom. Medzi skúmané objekty patria najmä katakomby, staré nepoužívané budovy, kanalizácia, staré továrne, strechy, kostoly, nemocnice, tunely, mosty a podobne. 
Motiváciou pre mestský prieskum môže byť amatérsky či profesionálny záujem o podobu a dejiny zaujímavých architektonických diel (najmä továrenské haly, mosty, tunely), niektorí nadšenci urbexu vyhľadávajú v budovách zvyšky starých strojov alebo technologického vybavenia, iní sú skôr fotografmi, ktorí iba hľadajú zaujímavé exteriéry alebo interiéry (v opustených budovách, továrňach, železničných staniciach), prípadne hľadajú netradičné výhľady (na mostoch alebo komínoch) a pod. Časť nadšencov vníma urbex ako módny adrenalínový šport a ich cieľom je dostať sa na neprístupné alebo zákonom zakázané miesta, kde si často zhotovujú fotografie a videá, ktoré zverejňujú na internete. 
Pre mestský prieskum by ale malo platiť základné pravidlo: „Neodnášaj nič než fotky, nenechávaj nič než stopy“. Je neprípustné z navštívených objektov niečo vyniesť alebo ich akýmkoľvek spôsobom znehodnocovať. Prívrženci urban exploration sa naopak snažia poukázať na kultúrno-umelecké hodnoty opustených objektov a iniciovať ich obnovu.
Na Slovensku sa urbexu venuje niekoľko desiatok nadšencov, jedným z nich je aj youtuber Ivan Donoval a maliar Juraj Florek, ktorý v roku 2017 pripravuje vlastnú knihu o fenoméne urban exploration.

</doc>
<doc id="169095" title="Captain America" url="https://sk.wikipedia.org/wiki?curid=169095">
Captain America

Captain America je fiktívna komiksová postava od Marvel Comics. Po prvýkrát sa objavil v "Captain America Comics #1" v marci 1941.
Charakteristika.
Captain America, vlastným menom Steven Rogers, sa narodil v Amerike pred 2. svetovou vojnou. Od malička túžil brániť svoju vlasť a preto ako teenager narukoval do armády USA, aby mohol bojovať proti fašistom. Fyzicky zdatný na armádu nebol preto ho viackrát odmietli. Na základe jeho šikovnosti, oddanosti, poslušnosti a disciplíne bol vybraný pre experiment jedného uznávaného nemeckého vedca. Išlo o sérum „super-vojaka“, ktorým chceli dosiahnuť armádu špeciálnych vojsk. Stevovi bolo sérum vpichnuté, následkom čoho sa z neho stal dospelý jedinec.
Toto sérum mu nedalo žiadne superschopnosti ako by sa dalo čakať. Zvýšilo to však jeho pohyblivosť, reflexy, obratnosť, silu, regeneráciu, pomalšie starnutie a vytrvalosť. Toto všetko však stačí na to, aby sa stal jedinečným. Captain Amerika je schopný zdvihnúť nad hlavu 400 kg a všetky jeho ostatné vlastnosti sú v najvyšších úrovniach, aké môže človek dosiahnuť. Captain je jeden z najlepšie vycvičených ľudí na svete. Ovláda viacero bojových umení, je vynikajúci stratég a vodca. Keďže profesor, ktorý mu vpichol sérum bol zavraždený a sérum bolo zničené tiež, Captain America je jediný človek, ktorý ma v sebe sérum super-vojaka. Ako zbraň používa Captain America štít ktorý bol navrhnutý Howardom Starkom v roku 1942 (otcom Anthonyho Starka viac známeho ako Iron Man) ktorý je z Vibrania, takže je prakticky nezničiteľný. V rukách Captaina Americu je tento štít vynikajúcou obrannou a deštrukčnou útočnou zbraňou. V 2. svetovej vojne bol pri jednom z mnohých bojov zmrazený. Neskôr ho našli členovia pôvodných . Captain America dlhé roky bojuje ako vodca v skupine super ľudí The Avengers. Jeho najlepší priateľ bol Bucky Barnes viac známy pod pseudonymom Winter Soldier ktorého po jeho zajatí fiktívna nacistická skupina premenila na ,vraždiaci stroj, . Podľa filmovej verzie žije dodnes, no podľa komiksovej v roku 2007 zomrel počas Civil War. 
V novom filme AVENGERS Infinity War nemá štít ale vibrániový napestný štít. 

</doc>
<doc id="169114" title="K-9" url="https://sk.wikipedia.org/wiki?curid=169114">
K-9

K-9 (alebo K9) je pojem ktorý sa poväčšine používa v súvislosti so psami. Termín vznikol pôvodne v prostredí armády Spojených štátov, kde je bežné používať podobné termíny (skratky) na označenie rôznych činností. Pojmom K-9 sa označovala služobná kynológia, resp. služobné psy. Neskôr sa tento pojem rozšíril na označovanie služobnej kynológie i v iných štátoch a iných odboroch (policajná kynológia, záchranárska kynológia). Dnes sa používa prakticky ako všeobecné označenie všetkých pracujúcich psov (vrátane asistenčných, zdravotníckych, atď.), okrem psov poľovných.

</doc>
<doc id="169288" title="Modus (hudobná skupina)" url="https://sk.wikipedia.org/wiki?curid=169288">
Modus (hudobná skupina)

Modus je bratislavská rocková skupina, ktorá vznikla v roku 1967. Názov "Modus" začala používať v roku 1968.
História skupiny.
Vznik.
Pôvodné obsadenie skupiny bolo: Tomáš Berka, Ján Baláž, J. Kratochvíla, Peter Krutek, T. Psota, Ľubo Stankovský, Gabriel Wertlen, Miro Žbirka. Skupina na začiatku hrala coververzie populárnych hitov konca šesťdesiatych rokov.
Janko Lehotský.
V roku 1972 sa k nej pripojil Ján Lehotský, ktorý sa postupne stal jej lídrom. Repertoár skupiny, ktorá vystupovala v zložení: Ján Baláž, Vladimír Kaššay, Ján Lehotský, Ľubo Stankovský, Miro Žbirka, sa začal rozširovať o pôvodné, slovenské piesne. V roku 1973 sa skupina po odchode Vladimíra Kaššaya a Ľuba Stankovského do skupiny Prognóza a Mira Žbirku do orchestra Gustáva Offermanna či do orchestra Vlada Valoviča rozpadla. Roku 1974 začal Modus znovu vystupovať v zložení: 
Vzostup popularity.
Vačšie úspechy v slovenskej populárnej hudbe začala mať skupina Modus až v roku 1976, keď sa do nej vrátil Miroslav Žbirka (rytmická gitara a spev) a prišiel Lehotského nový spevácky objav, speváčka Marika Gombitová. 
V sedemdesiatych rokoch prevažovali na popredných miestach rebríčkov v hitparádach česko-slovenskej populárnej hudby coververzie zahraničných hitov s českými (slovenskými) textami. Skupina Modus sa rozhodla produkovať pôvodnú slovenskú hudbu. Janko Lehotský ako jej hudobný skladateľ vtedy nadviazal spoluprácu s textármi Borisom Filanom, Ľubošom Zemanom a hlavne s Kamilom Peterajom, ktorý sa postupne stal dvorným textárom skupiny Modus. Skupina nahrala niekoľko nových rozhlasových nahrávok a v roku 1977 vyhrala s piesňou „Úsmev“ Bratislavskú lýru.
V roku 1977 sa ku skupine pripojili basgitarista Laco Lučenič a v roku 1979 bubeník Dušan Hájek. Skupina sa v tomto zložení stala po hudobnej stránke jednou z najvýraznejších slovenských skupín. V roku 1978 sa zúčastnila Bratislavskej lýry s piesňou „Dievčatá“, v roku 1979 s piesňou „Malý veľký vlak“, v roku 1980 získala skupina bronz so skladbou „Tajomstvo hier“. Skupina Modus sa vo vtedajšej československej ankete Zlatý slávik umiestnila na 6. (1979), 4. (1980) a 5. (1981) mieste, Miro Žbirka a hlavne Marika Gombitová sa v tomto období v tejto ankete umiestňovali tiež na popredných miestach. Nasledovali koncertné turné hlavne po vtedajších krajinách východného bloku (Bulharsko, Juhoslávia, Maďarsko, ZSSR, Poľsko) ako aj v spriatelených ázijských štátoch (Laos, Vietnam). Mali však aj koncert v NSR a zúčastnili sa na vtedajších festivaloch populárnej hudby "Zlatý Orfeus" (Bulharsko) a "Schlagerfestival" v Drážďanoch (NDR). 
Boom popularity pôvodnej slovenskej tvorby skupiny Modus, Mariky Gombitovej a Mira Žbirku vznietil záujem verejnosti aj o ďalších umelcov tohto žánru ako Elán, Peter Nagy so skupinou Indigo, neskôr členov inej bratislavskej skupiny osemdesiatych rokov nazvanej Ventil RG, z ktorej neskôr vzišiel napr. Robo Grigorov či skupina Vidiek.
Zlomové obdobie.
Zlomovým obdobím v histórii skupiny Modus bol odchod Mira Žbirku s Dušanom Hájkom a Lacom Lučeničom, ktorí založili spolu s Martinom Karvašom skupinu Limit, a automobilová havária Mariky Gombitovej, ktorá v období najvyššej kulminácie popularity skupine Modus znemožnila pravidelné koncertné vystúpenia.
Nasledovalo obdobie osemdesiatych rokov, keď sa v skupine striedali hudobníci a speváci ako Jirko Vana, Jozef Paulíni, Milan Vyskočáni, Ivona Novotná, Marián Greksa, svojim spevom sa zaskvel aj bubeník Ľubomír Stankovský s pesničkou „Ty, ja a môj brat“.
Modus v histórii slovenskej popmusic.
Pre históriu slovenskej populárnej hudby má skupina Modus nesporný význam, nakoľko spolu so skupinou Collegium musicum, a Prúdmi Pavla Hammela patrila medzi priekopníkov pôvodnej slovenskej rockovej tvorby sedemdesiatych a prvej polovice osemdesiatych rokov minulého storočia.

</doc>
<doc id="169298" title="Izu-Tobu" url="https://sk.wikipedia.org/wiki?curid=169298">
Izu-Tobu

Izu-Tobu je vulkanický komplex, tvorený viac ako sedemdesiatimi troskovými kužeľmi, stratovulkánmi a maarmi, nachádzajúci sa na polostrove Izu na japonskom ostrove Honšú. Na pobreží sa nachádza aj viacero geneticky príbuzných podmorských vulkánov. Komplex sa rozprestiera na ploche viac ako a leží na starších, neskoro-treťohorných vulkanitoch a sedimentoch.
Vývoj komplexu Izu-tobu prebiehal počas predchádzajúcich 300 000 rokov, posledná väčšia explozívna erupcia sa odohrala pred cca 3 000 rokmi. Vulkanické formy sledujú severozápadno-juhovýchodné a severovýchodno-juhozápadné zlomové systémy. Posledná erucpia nastala v roku 1989, keď došlo v vzniku menšieho podmorského krátera severovýchodne od mesta Ito.

</doc>
<doc id="169300" title="Hakone (sopka)" url="https://sk.wikipedia.org/wiki?curid=169300">
Hakone (sopka)

Hakone je názov vulkanického komplexu, nachádzajúceho sa na japonskom ostrove Honšú, asi 25 km juhovýchodne od najznámejšej japonskej sopky Fudži. Komplex je tvorený niekoľkými lávovými dómami a dvoma prekrývajúcimi sa kalderami s rozmermi 10 × 11 km, ktoré vznikli počas explozívnych erupcií pred 180 000, resp. 60 000 rokmi. Juhozápadný okraj kaldery tvorí jazero Aši, lávové dómy sú zoradené pozdĺž juhozápadno-severovýchodnej zlomovej línie, križujúcej centrá obidvoch kaldier.
Jazero Aši vzniklo asi pred 3 000 rokmi, keď došlo ku kolapsu severozápadnej steny dómu "Kami-jama" a následnému prehradeniu údolia Haja-kawa. Posledné menšie freatické erupcie sa odohrali v 12. a 13. storočí. Oblasť Hakone je známa aj výskytom početných termálnych prameňov a je to obľúbené výletné a turistické miesto v prefektúre Kanagawa.

</doc>
<doc id="169310" title="Námestie Maratónu mieru" url="https://sk.wikipedia.org/wiki?curid=169310">
Námestie Maratónu mieru

Námestie Maratónu mieru je námestie v Starom meste v Košiciach na severnom konci Hlavnej ulice. Námestie je pomenované po Medzinárodnom maratóne mieru, o ktorom svedčí aj pamätník maratónca umiestnení pred Východoslovenským múzeom. Na opačnej strane námestia sa nachádza sídlo Košického samosprávneho kraja. Námestie taktiež slúži ako prestupná stanica medzi linkami MHD.
Názov námestia.
Námestie za svoju existenciu vystriedalo množstvo názvov. Od 1. polovice 19. storočia sa volalo "Epitész tér", "Epitészi piacz" (Stavebné námestie). Na konci 19. storočia Ferencz József tér. Od 3. októbra 1919 Husitské námestie. Od augusta 1938 nieslo názov Námestie Andreja Hlinku. Následne od 10. novembra 1938 Ferencz József-tér. Od 1. júla 1939 malo názov Báthory István-tér. Od 19. januára 1945 bolo pomenové po husitoch na Husitské námestie. 1. júla 1945 malo názov Stalinovo námestie. A od 1960 je pomenované podľa maratónu až do súčasnosti.

</doc>
<doc id="169324" title="Psie záprahy" url="https://sk.wikipedia.org/wiki?curid=169324">
Psie záprahy

Psie záprahy alebo jazda na psích záprahoch (angl. "mushing") je šport, pri ktorom dva, alebo viac psov v postrojoch ťahá svojho mašéra (psovoda) na špeciálnych saniach alebo na riaditeľnom vozíku. Napriek svojej vysokej úrovni a vynikajúcim výsledkom našich pretekárov na medzinárodnom poli je tento šport na Slovensku spoločensky a mediálne v ústraní.
Druhy:
Mašér.
Mašér je psovod, pretekár so psím záprahom. Meradlom kvality mašéra bývajú jeho výsledky. Primárne je ním hlavne štýl, ktorým sa tento človek stará o psov a miera do akej ho psy rešpektujú. Práve preto by si mal záprah zadovážiť iba človek, ktorý mu bude môcť venovať dostatok času, financií, fyzických aj psychických síl. Čo sa týka pretekov úspornym variantom sú disciplíny s jedným, prípadne dvoma psami (canicross, bikejoring, skijoring, D kategória). Venovať sa tomuto športu znamená prispôsobiť mu celý svoj život, z čoho vyplýva množstvo radostí, ale aj starostí a úsilia. Odmenou bývajú zaujímavé zážitky a hlavne možnosť sledovať radosť psov pri ťahaní.

</doc>
<doc id="169325" title="Thin Lizzy" url="https://sk.wikipedia.org/wiki?curid=169325">
Thin Lizzy

Thin Lizzy je írska hardrocková skupina, ktorá vznikla v Dubline roku 1969. Vedúcou osobnosťou skupiny bol basgitarista, skladateľ a spevák Phil Lynott. Členovia skupiny pochádzali z obidvoch strán pomyselnej katolícko/ protestantskej hranice, ktorá rozdeľuje Írsko. Phil Lynott bol zároveň jedným z mála hudobníkov čiernej pleti, ktorý dosiahol výraznejší úspech v hardrockovom žánri.
Skupina Thin Lizzy sa v dobe svojho vzniku veľmi neodlišovala od iných štandardných rockových skupín. Od roku 1974 ako jedna z prvých hardrockových formácií začala využívať harmóniu dvoch sólových gitár, spôsobu hry, ktorej priekopníkmi boli v Spojenom kráľovstve Wishbone Ash a nezávisle v tej istej dobe americké skupiny Lynyrd Skynyrd a The Allman Brothers Band. Príkladmi harmónie gitarového duelu skupiny Thin Lizzy sú skladby „The Boys Are Back in Town“ a „Cowboy Song“ z albumu "Jailbreak". Štýl hry na dve sólové gitary neskôr zušľachtili a spopularizovali v novej vlne britského heavy metalu hlavne skupiny Judas Priest a Iron Maiden. Neskoršie kapely obdivovali gitarovú techniku akú skupina Thin Lizzy predviedla v skladbe „Massacre“ z albumu "Live an Dangerous" (1978). Charakteristické bolo aj využívanie pedálu „"wah"“ u gitaristu Briana Robertsona ako rozšírenia pri sólovej hre na rozdiel od štandardného spôsobu využívania tohto pedálu pri rytmickej hre na gitaru.

</doc>
<doc id="169358" title="Tony Hawk" url="https://sk.wikipedia.org/wiki?curid=169358">
Tony Hawk

Anthony Frank Hawk (* 12. máj 1968, San Diego, Kalifornia, USA) je americký skateboardista. 
Je považovaný za jednu z najväčších osobností moderného vertikálneho skejtbordingu. Je autorom viacerých vzdušných skejtbordových trikov ako „Stalefish“, „Madonna“ a „McHawk“, a viac ako 80 ďalších. 27. júna 1999 na športovom podujatí X Games ako prvý na svete urobil trik známy ako „900“ (dve a pol otáčky o 360° - čiže 900° vo vzduchu predtým, než pristál na rampe). To výrazne zvýšilo jeho prestíž a popularitu.
&lt;br&gt;Hoci onedlho potom zanechal profesionálny skejtbording, často sa zúčastňuje na rôznych podujatiach. Ako skejtbordista účinkoval vo filme "Policajná akadémia 4" a "Zeke and Luther" (Disney Channel). Bolo vyrobených viacero počítačových hier nesúcich jeho meno, napríklad "Tony Hawk Pro Skater" či "Tony Hawk Project 8".

</doc>
<doc id="169376" title="Ontake" url="https://sk.wikipedia.org/wiki?curid=169376">
Ontake

Ontake alebo On-take je masívny vulkanický komplex, nachádzajúci sa na japonskom ostrove Honšú, asi 100 km severovýchodne od mesta Nagoja. S výškou 3 063 m je to zároveň druhý najvyšší vulkán v Japonsku a je to obľúbené pútnické miesto.
Komplex je tvorený stratovulkánom, vybudovanom na staršej kaldere s rozmermi 4 × 5 km a leží na južnom okraju vulkanickej zóny Norikura, ktorá sa rozširuje na sever cez sopky Norikura a Jake-dake. Geologická minulosť komplexu siaha 680 000 rokov do minulosti. Prvá fáza vývoja končila pred 420 000 rokmi, keď sopečná činnosť po vzniku štyroch stratovulkánov ustala na dlhých 300 000 rokov. Posledná erupcia sa odohrala v rokoch 1979 až 1980, odvtedy oblasť Ontake najaví žiadne známky aktivity.

</doc>
<doc id="169392" title="Javor" url="https://sk.wikipedia.org/wiki?curid=169392">
Javor

Javor (lat. "Acer") je rod rastlín z čeľade mydlovníkovité ("Sapindaceae"). Zvyčajne sú to vysoké opadavé stromy, no existuje aj niekoľko druhov neopadavých. Niektoré druhy sú nižšieho vzrastu a sú to buď nižšie stromy, alebo kríky. Rod Acer má približne 150 druhov. Ich výskyt je obmedzený na mierne až subtropické oblasti severnej pologule.
Listy.
Javory, s výnimkou javora jaseňolistého, majú listy protistojné s dlhými stopkami, jednoduché a väčšinou hlboko laločnaté, prípadne dlaňovito delené alebo zubaté. U javora jaseňolistého sú listy dlaňovito laločnaté a pri báze srdcovité. Kanada si javorový list zvolila za národný symbol a je vený na kanadskej vlajke.
Kvety.
Kvety sú v súkvetiach alebo chocholíkoch a to vysiacich alebo vzpriamených. Tyčinky sú po 4 až 10 v jednom kvete.
Plody.
Plod je zložený z dvoch plodov krídlových tzv. dvojnažky; krídla sú jazykovité, blanité, so silnými žilkami na vonkajšom okraji. Klíčenie semien je u všetkých javorov, s výnimkou javora strieborného, nadzemné.

</doc>
<doc id="169409" title="Hakusan (sopka)" url="https://sk.wikipedia.org/wiki?curid=169409">
Hakusan (sopka)

Hakusan je v súčasnosti neaktívny stratovulkán, nachádzajúci sa na japonskom ostrove Honšú v prefektúre Išikawa. Spolu so sopkami Fudžisan a Ontake je to jedna z troch najposvätnejších sopiek Japonska. Masív vulkánu leží na hrubej vrstve sedimentov a je dosť erodovaný. Erupcie Hakusanu boli pomerne časté, od počiatku nášho letopočtu ich bolo približne 10, posledná v roku 1659. Erupcie majú na svedomí aj čiastočný kolaps vrcholu sopky a následný zosuv kamenia na východnom svahu.

</doc>
<doc id="169415" title="Cassovar (polyfunkčný komplex)" url="https://sk.wikipedia.org/wiki?curid=169415">
Cassovar (polyfunkčný komplex)

Polyfunkčný komplex Cassovar "(v príprave od 3. apríla 2007 vo výstavbe od novembra 2007, kompletne dokončený v roku 2012)" sa nachádza na mieste bývalého Pivovaru Bauernebl a syn ("Pivovar Cassovar") na Žriedlovej ulici v Košiciach.
Popis.
Cassovar Komplex je väčšia polyfunkčná zóna s administratívnym, obchodným a obytným využitím.
Komplex je postavený na 2,4 hektárovom pozemku bývalého miestneho pivovaru (po ktorom bol pomenovaný celý projekt) v širšom centre mesta Košice.
Z areálu bývalého pivovaru ostal len 60 metrov vysoký murovaný komín a Kaplnka sv. Floriána. Od roku 2010 na mieste ruín stojí 96 nadštandardných bytov, dve administratívne budovy, služby, obchody a reštaurácie doplnené parkoviskom v podzemí s kapacitou 465 miest.
Po realizácii I. etapy Cassovaru v rokoch 2008 – 2010, spoločnosť Skanska zrealizovala aj druhú etapu výstavby tohto biznis centra. Investorom II. etapy projektu bola spoločnosť "Hotel Cassovar a.s., Košice". Ukončenia diela v hodnote približne 24,15 mil. eur, bolo knocom roka 2012.
Historická budova pivovaru.
Podľa pôvodných plánov sa mala historická budova pivovaru z roku 1903 zachovať a mala slúžiť ako múzeum pivovarníctva. Budova sa však v januári 2008 nebezpečne naklonila a musela byť asanovaná.
Obytná časť.
Rezidencia Cassovar.
Obytná časť pozostáva z 96 nadštandardných bytov. Stavbu tejto časti zahájili v polovici novembra 2007. Hrubá stavba bola dokončená začiatkom septembra 2008, oficiálne otvorenie sa konalo v roku 2009.
Administratívna časť.
Administratívna časť pozostáva z dvoch približne rovnakých budov. Stavbu tejto časti zahájili v máji 2008. Prvá etapa bola dokončená v decembri 2010 a druhá etapa v roku 2012.
Cassovar Business Center I.
"CBC I." pozostáva z kancelárskej časti triedy A, obchodno-relaxačnej časti a podzemného parkoviska. V kancelárskej časti s výmerou 13 510 m² momentálne pracuje 1 250 zamestnancov. Väčšina priestorov je obsadená spoločnosťou Deutsche Telekom IT Solutions Slovakia Súčasťou tohto celku je Cassovar Galéria, ktorá poskytuje maloobchodné priestory na ploche 6 986 m² určených pre obchody, reštaurácie a voľný čas.
Cassovar Business Center II.
"CBC II." je kancelárska budova postavená v roku 2013 ako druhá fáza projektu Cassovar Komplex. Budova poskytuje 16 082 m² kancelárskych priestorov triedy A, v ktorých pracuje 1 200 zamestnancov. Budova poskytuje 643 m² maloobchodných priestorov, ktoré sú súčasťou Cassovar Galérie.
Maloobchodná časť.
Cassovar Galéria.
Zmienené kancelárske celky sú prepojené s Cassovar Galériou, ktorá ponúka 7 629 m² prenajímateľných maloobchodných priestorov. Obchodné priestory sú tvorené 40 maloobchodnými jednotkami. Zelená strecha nad retailovou časťou je využitá ako vonkajšia oddychová zóna s reštauráciou. Cassovar Galéria bola kopletne dokončená v roku 2017.

</doc>
<doc id="169431" title="Linka 4 (parížske metro)" url="https://sk.wikipedia.org/wiki?curid=169431">
Linka 4 (parížske metro)

Linka je druhou najvyťaženejšou linkou metra v Paríži. Prechádza mestom od Porte de Clignancourt na severe do Porte d'Orléans na juhu. Hlavné dôvody, prečo je linka jedna z najvyťaženejších a najpreplnenejších metro liniek v meste je, že sa tu nachádzajú zastávky na troch hlavných medzimestských železničných staniciach (Gare Montparnasse, Gare du Nord a Gare de l'Est) ako i dve stanice s viacerými RER spojeniami (Les Halles a Saint-Michel).
Budúcnosť.
Rozšírenie na sever s novou stanicou ("Mairie de Montrouge") bolo dokončené v roku 2013.
Linka bude možno ďalej na juh rozširovaná s dvoma stanicami: Verdun Sud a Bagneux.
Očakáva sa, že linka bude prevedená na automatický systém (ako linka ), po kompletnej automatizácii linky .

</doc>
<doc id="169455" title="Fargo (Severná Dakota)" url="https://sk.wikipedia.org/wiki?curid=169455">
Fargo (Severná Dakota)

Fargo je mesto v Spojených štátoch amerických, vo východnej časti štátu Severná Dakota. Je to najľudnatejšie mesto v štáte, žije v ňom 90 599 obyvateľov , má rozlohu 98,3 km² a je sídlom Cass County. 
Leží v oblasti Veľkých prérií v nadmorskej výške , na pravom brehu rieky Red River, oproti mestu Moorhead (Minnesota), s ktorým vytvára aglomeráciu. V meste sídli North Dakota State University, zoologická záhrada Red River Zoo, múzeá (skanzen Bonanzaville, Fargo Air Museum, Plains Art Museum) a viaceré korporácie (napr. Microsoft, Alien Technology, NAVTEQ a iné). Fargo má medzinárodné letisko - Hector International Airport.

</doc>
<doc id="169457" title="Eisenach" url="https://sk.wikipedia.org/wiki?curid=169457">
Eisenach

Eisenach je mesto nachádzajúce sa v západnej časti spolkovej krajiny Durínsko. V roku 2005 malo 43 858 obyvateľov. Mesto sa nachádza na úpätí Durínskeho lesa. Medzi pamätihodnosti mesta patrí pomník Martina Luthera, ktorý v meste žil medzi 14. a 17. rokom života ako študent a neskôr počas rokov 1521 až 1522 našiel útočište na neďalekom hrade Wartburg. V Eisenachu sa narodil Johann Sebastian Bach. 
Mesto má pomerne dlhú tradíciu výroby automobilov. Už v roku 1898 tu vyrobili prvý automobil značky Wartburg. Automobilka Automobilwerk Eisenach ukončila výrobu krátko po zániku NDR. Od roku 1992 sa v meste vyrábajú automobily značky Opel.
Dejiny.
Mesto bolo založené ako tržná osada patriaca k hradu Wartburg. Od 12. storočia bolo mesto nazývané "Isinacha".
Externé odkazy.
Oficiálna stránka

</doc>
<doc id="169499" title="Arekotvaré" url="https://sk.wikipedia.org/wiki?curid=169499">
Arekotvaré

Arekotvaré (lat. "Arecales"), staršie palmy ("Palmae") v širšom zmysle, sú rad jednoklíčnolistových rastlín. V rámci jednoklíčnolistových rastlín je konkrétne zaraďovaný podľa APG IV do skupiny commelinidy (lat. "Commelinidae") a podľa niektorých tradičných systémov do podtriedy arekové (lat. "Arecidae"). 
Vnútorná systematika.
"Podľa Cronquista, Tachtadžjana 2009, Němejca 1975, podľa mnohých iných tradičných autorov ako aj podľa APG III (2009):"&lt;br&gt;
rad arekotvaré/palmy (Arecales/Palmales/Palmae):
"Podľa Nováka 1961 (citovaný in Němejc 1975) a iných:"&lt;br&gt; 
rad arekotvaré/palmy (Arecales/Palmales/Palmae):
"Podľa Tachtadžjan 1997:"&lt;br&gt;
rad arekotvaré (Arecales):
"Podľa Baranec et al. 2001:"&lt;br&gt;
rad arekotvaré/palmy (Arecales):
"Podľa APG IV (2016) a Mičieta et al. 2018:"&lt;br&gt;
rad arekotvaré (Arecales):
Zaradenie hustofúzovitých pod arekotvaré bolo však už v čase písania APG IV sporné a najnovšie sa ukazuje, že je pravdepodobne chybné (porov. napr. Givnish et al. 2018). Z toho vyplýva, že rad arekotvaré pravdepodobne správne pozostáva len z čeľade arekovité (t.j. systém arekotvarých je rovnaký ako kedysi).
Charakteristika.
Charakteristika radu závisí od použitého vymedzenia radu (porov. vyššie Systematika). Charakteristiku preto pozri v článkoch arekovité a prípadne hustofúzovité.

</doc>
<doc id="169549" title="Ladislav Burket" url="https://sk.wikipedia.org/wiki?curid=169549">
Ladislav Burket

Ladislav Burket (* 22. október 1855, Stará Ľubovňa - † 26. november 1933, Písek) bol český odborný spisovateľ, spoluzakladateľ, budovateľ a prvý riaditeľ lesníckych škol v Písku. 
Životopis.
Narodil sa na Slovensku v Starej Ľubovni v rodine Jozefa Burketa a jeho manželky Klementíny rodenej Skuherskej, kde služobne pôsobil jeho otec. Vyštudoval gymnázium v Plzni a hospodárskú školu v Tábore. Neskôr využil svoje znalosti šiestich jazykov k pokračovaniu štúdia v cudzine: ovocinárstvo v Klosterneuburghu a vinárstvo vo Francúzsku a Belgicku. Ako učiteľ poľnohospodárstva potom pôsobil na viacerých miestach. V rokoch 1879 - 1883 pôsobil v cudzine ako kočovný ľudový učiteľ poľnohospodárstva. Od r. 1883 bol poverený reorganizáciou roľníckej školy v Písku, kde sa stal jej riaditeľom. Zanedlho od 1.10.1885 bol pri roľníckej škole zriadený a zahájený dvojročný český lesnícky praktický i teoretický kurz s celkove 30 študentmi. V r. 1888 bol organizovaný ako dvojročná česká revírnicka škola, ale už v r. 1910 bola rozšírená na trojročnú, ktorá bola v r. 1921 zrušená. K 1.11.1899 bol otvorený prvý ročník dvojročného českého Vyššieho lesníckého ústavu. V r. 1920 boli ústavy zoštátnené. Vyššej lesníckej škole bolo v r. 1927 s platnosťou od 1.1.1928 odovzdané cvičné polesie Hůrky o vtedajšej rozlohe 672 ha. 20.2. 1912 - 1914 bola zriadená výskumná stanica lesnícka a v marci 1913 založený botanický park (arborétum) s 250 druhmi drevín. V rokoch 1907 - 1912 vydával Burket odborný časopis "Les a lov".
Už počas jeho života boli ocenené nielen jeho zásluhy o rozvoj roľníckej školy a zriadenie lesníckej školy v Písku, ale aj jeho aktivita v mestskom zastupiteľstve, v odborných spolkoch a činnosľ literárna (bolo mu udelené čestné občiansto kráľovského mesta Písku a viacerých českých obci, ako napr. Vrcovic a stal sa tiež rytierom radu Františka Josefa).
Jeho meno je v Písku trvale pripomenuté a to pomenováním ulice, v kterej stojí historická budova žiackého domova, terajšie "Střední lesnické školy" - "Burketova".
Ladislav Burket si v lesníckej praxi všímal tiež otázky ochrany lesov pred chorobami a škodcami aj z triedy hmyzu (Insecta). Je autorom mnohých poľnohospodárských a lesníckych spisov a učebníc.

</doc>
<doc id="169561" title="Kupec benátsky" url="https://sk.wikipedia.org/wiki?curid=169561">
Kupec benátsky

Kupec benátsky () je Tragikomédia anglického renesančného dramatika Williama Shakespeara, ktorú napísal v rozmedzí rokov 1596 a 1598.
Mladý Lord Besanio chce požiadať o ruku krásnu Portio. Ale momentálne nedisponuje majetkom. Preto príde poprosiť o pomoc svojho zámožného priateľa Antonia, aby mu požičal 3000 dukátov. Ten ale bohužiaľ nedisponuje peniazmi. Všetko jeho imanie je v lodiach, ktoré sú na cestách. Ale prisľúbi svojmu dobrému priateľovi Besaniovi že bude ručiť za jeho pôžičku. Besanio zájde za lichvárom Shylokom. Ten si je vedomý, že Antonio je dobrý ručiteľ. Ale aj ručenie takého zámožného muža, akým je Antonio, môže byť vrtkavé. Shylokovi sa zapáči ich dohoda. Požičia Besaniovi 3000 dukátov a ak mu ich nevráti Antonio do troch mesiacov, môže si zobrať libru bezcenného mäsa z tela Antonia, za ktoré na trhu nedostane ani dukát. Z pohľadu kupca Shyloka je ľudské mäso bezcenné, nemajúce žiadnu hodnotu. Antonio súhlasí s dohodou a u notára podpíšu dlžobný úpis. Znie na 3000 dukátov na tri mesiace bez úroku. V prípade nezaplatenia úpisu do troch mesiacov bude Shylokovi patriť libra mäsa z Antonia.
Portia, krásna, mladá a vzdelaná žena, očakáva mužov, ktorí ju požiadajú o ruku. Portia má na výber. Môže dať prednosť svojmu srdcu a nájsť si mladého ženícha, ale nezíska dedičstvo, ktoré jej zanechal otec, alebo sa jej uchádzač musí zúčastniť lotérie, kde si pytač musí vybrať z troch truhlíc práve tú, v ktorej sa ukrýva možnosť získať dcéru Portiu spolu s dedičstvom, alebo si nezvolí tu správnu truhlicu a musí odísť a už nikdy nesmie požiadať o ruku inú ženu. Sila peňazí a vidina dedičstva priláka pytačov spoza hraníc Benátok. Ale jeden túži vlastniť to, po čom túžia muži, a druhý by pre svoju vyvolenú neriskoval svoj majetok. Až mladému Besaniovi sa pošťastí vybrať si spomedzi zlatej, striebornej a oceľovej tú správnu. Siahne po oceľovej truhlici, ktorú mu určí srdce a nie pýcha a honba za peniazmi a bohatstvom. Otvorí truhlicu a v nej je ukrytý portrét krásnej Portie i voľba vziať si Portiu za manželku. Besanio a Portia sa zamilujú a chcú sa zobrať. Pri zásnubách Portia daruje svojmu vyvolenému prsteň, ktorý ale musí strážiť ako oko v hlave. Nesmie ho ani predať, ani darovať a ani stratiť. Popri zásnubách požiada o ruku aj Garnito, sluha Besania, peknú Nerrisu, komornú Portie. A tak v jeden deň sa konajú dve svadby.
Po troch mesiacoch sa po Benátkach začínajú šíriť správy, že Antonio stratil svoje lode. Shylock, ktorému utiekla dcéra za mladým mužom a stala sa kresťankou, okradla ho o majetok, Shylock ktorý požičal dukáty Antoniovmu priateľovi a za ktoré Antonio ručil zmenkou, Shylock ktorý cítil posmech kresťanskej komunity, vzplanul po pomste. Rýchlo rozchýril po Benátkach, že chce splatenie svojej zmenky a svoj kus mäsa z Antoniovho tela. Shylock poženie celý prípad až pred súdny benátsky tribunál, kde sa dožaduje splatenia zmenky. Antoniovi priatelia predložia na súde truhlicu s dvojnásobkom toho, čo Shylock požičal. Pomstychtivý Shylock varuje súd, že ten sa musí rozhodnúť spravodlivo.Ak niekto podpíše zmenku, musí naplniť jej obsah. Súd apeluje na Shylocka, snaží sa ho presvedčiť, aby si vzal dvojnásobok požičaného a upustil od krutej spravodlivosti. Antoniovi priatelia sú pobúrení. Vtom do siene vchádza mladý doktor so svojím asistentom a kladie dôraz na spravodlivosť. Shylock požičal dukáty, Antonio ručil zmenkou a zároveň súhlasil s podmienkami. To súhlasne podpísali u notára. Preto má Shylock nárok na libru Antoniovho mäsa. Shylock pripravený uťať kus hrude brúsi nôž. Antonio vie, že jeho osud je spečatený. No mladý doktor zastaví celý ten nezmyselný proces. V zmenke nie je ani slovo o krvi. Shylock si môže vziať svoju libru mäsa, no tak, aby Antoniovi neublížil a neprelial ani kvapku krvi. Ináč by došlo k ublíženiu na zdraví a to je v rozpore s benátskym právom. Shylock pochopil celú situáciu, a tak si rozmyslel svoje konanie, upustil od pomsty a prejavil nárok na dvojnásobok požičanej sumy. Lenže už bolo neskoro. Kto siaha inému na zdravie, musí byt potrestaný, argumentoval mladý doktor. Shylock musel ako odškodné zaplatiť Antoniovi značnú sumu.
Po súde Besanio bežal za mladým doktorom a jeho asistentom. Bol taký dojatý, že sa im chcel odvďačiť. Doktor ale odmietol odmenu. No Besanio trval na svojom a vyriekol, že môže od neho žiadať čokoľvek. Vtom doktor požiadal Besania o prsteň. Ten však znamenal pre neho viac, ako bola jeho skutočná hodnota. Bol to sľub. Predmet, ktorý znamenal puto s jeho milovanou manželkou. No po Antoniovom vyjadrení, že je to iba kus kovu, Besanio daroval prsteň doktorovi.
Po návrate domov Besanio zistil, že mladým doktorom bola jeho milovaná manželka Portia a tá mu vrátila prsteň.
Odkazy.
The merchant of Venice, 1750 Zdroj: Google book (Kniha vydaná v originálnom znení, Angl.)

</doc>
<doc id="169625" title="Linka 6 (parížske metro)" url="https://sk.wikipedia.org/wiki?curid=169625">
Linka 6 (parížske metro)

Linka je jedna zo 16 liniek metra v Paríži. Linka tvorí južnú časť metro trate (s linkou tvoriacou severnú časť). Linka je vybudovaná na zdvihnutom nadjazde na viac než polovici jej dĺžky.
Vývoj mien staníc.
15. október 1907: Stanica "Avenue de Suffren" (vtedy ešte na linke ) bola premenovaná na "Rue de Sèvres"
11. marec 1910: Stanica "Montparnasse" (vtedy ešte na linke ) bola premenovaná na "Avenue du Maine"
1. november 1913: Stanica "Rue de Sèvres" (vtedy ešte na linke ) bola premenovaná na "Sèvres - Lecourbe"
30. jún 1933: Stanica "Avenue du Maine" (vtedy ešte na linke ) bola premenovaná na "Bienvenüe"
1. marec 1937: "Saint-Mandé" premenovaná na "Picpus"
12. júl 1939: "Charenton" premenovaná na "Dugommier"
6. október 1942: Stanica "Bienvenüe" (vtedy ešte na linke ) bola premenovaná na "Montparnasse - Bienvenüe"
18. jún 1949: "Grenelle" premenovaná na "Bir-Hakeim"
1970: "Étoile" premenovaná na "Charles de Gaulle - Étoile"

</doc>
<doc id="169638" title="Linka 7 (parížske metro)" url="https://sk.wikipedia.org/wiki?curid=169638">
Linka 7 (parížske metro)

Linka je jedna zo 16 liniek metra v Paríži. Linka spája "La Courneuve" na severe s "Ivry" a "Villejuif" na juhu.
Každý rok použije linku okolo 121 341 833 cestujúcich (aj keď toto číslo zahŕňa aj dopravu na linke .
Chronológia.
5. november 1910: Bola otvorená linka spájajúca "Opéra" a "Porte de la Villette"
18. január 1911: Bola otvorená nová vetva od "Louis Blanc" po "Pré-Saint-Gervais"
1. júl 1916: Linka bola rozšírená na juh od "Opéra" po "Palais Royal"
16. apríl 1926: Linka bola rozšírená od "Palais Royal" po "Pont Marie"
15. február 1930: Zatiaľ čo sa staval tunel na linke cez Seinu, bol otvorený nový úsek medzi "Place Monge" a "Place d'Italie" a dočasne prevádzkovaný ako časť linky 
1. máj 1946: Linka bola rozšírená od "Porte d'Ivry" po "Mairie d'Ivry"
1967: Kvôli nedostatku dopravných možností sa severná vetva na linke medzi "Louis Blanc" a "Pré-Saint-Gervais" stala novou nezávislou vetvou známou ako Linka 7bis
4. október 1979: Linka bola na severe rozšírená od "Porte de la Villette" po "Fort d'Aubervilliers"
10. december 1982: Bola otvorená nová vetva na juhu od "Maison Blanche" po "Le Kremlin-Bicêtre"
28. február 1985: Linka bola rozšírená od "Le Kremlin-Bicêtre" po "Villejiuf Louis Aragon"
6. máj 1987: Linka bola rozšírená od "Fort d'Aubervilliers" po "La Courneuve - 8 mai 1945"

</doc>
<doc id="169646" title="Jakedake" url="https://sk.wikipedia.org/wiki?curid=169646">
Jakedake

Jakedake alebo Jake-dake je stratovulkán, nachádzajúci sa v severnej časti pohoria Japonské Alpy na ostrove Honšú. Prevažne andezitová sopka bola vybudovaná po oboch stranách severojužného horského chrbta medzi staršími vulkánmi "Warudani-jama" a "Širatani-jama". Vrchol je ukončený 300 m širokým kráterom, na juhovýchodnom a severnom svahu sa nachádzajú parazitické krátery. V 20. storočí bolo zaznamenaných niekoľko menších explozívnych erupcií, posledná z roku 1995 si vyžiadala dve obete na životoch.

</doc>
<doc id="169675" title="Elon Musk" url="https://sk.wikipedia.org/wiki?curid=169675">
Elon Musk

Elon Reeve Musk, FRS (* 28. jún 1971, Pretória) je inžinier, vynálezca, vizionár, podnikateľ a filantrop. Má juhoafrické, kanadské a americké občianstvo. Je generálny riaditeľ a Technoking (titul, ktorý si Musk pre seba vymyslel) automobilky Tesla, Inc. a zároveň jej najväčším akcionárom. Vlastní firmu SpaceX, ktorá pôsobí v aerokozmickom priemysle. Nepriamo sa tiež zaslúžil o vznik spoločnosti PayPal, ktorá vznikla spojením Muskovej spoločnosti X.com a spoločnosti PayPal v jej začiatkoch. Je predsedom spoločnosti SolarCity, ktorú pomáhal založiť. Bol hlavným iniciátorom vzniku neziskovej organizácie OpenAI, ktorá sa zaoberá vývojom a kontrolou umelej inteligencie. V roku 2013 predstavil koncept ultra-rýchleho dopravného systému Hyperloop, ktorý poskytol k ďalšiemu vývoju formou open source. V roku 2017 založil novú spoločnosť The Boring Company, ktorá sa špecializuje na hĺbenie podzemných tunelov. Cieľom spoločnosti je presunutie mestskej premávky pod zemský povrch.
Prostredníctvom spoločnosti SpaceX plánuje uskutočniť misiu na Mars. Jeho hlavným cieľom je kolonizácia Marsu, ktorú považuje za záložný plán pre prežitie ľudskej rasy. Dlhodobo upozorňuje na nebezpečenstvo umelej inteligencie. Považuje ju za najväčšiu hrozbu pre ľudstvo. To bol hlavný dôvod, prečo inicioval založenie spomínanej organizácie OpenAI.
7. januára 2021 sa stal najbohatším človekom sveta s hodnotou majetku 189,7 miliárd dolárov.
Životopis.
Elon Musk sa narodil v Pretórii v Južnej Afrike ako syn juhoafrického inžiniera Errola Muska a modelky a odborníčky na výživu kanadského pôvodu Maye Muskovej. Domov opustil v roku 1988 vo veku 17 rokov, bez rodičovskej podpory, a sčasti aj kvôli povinnej vojenskej službe v Juhoafrickej republike. "„Kto by chcel slúžiť vo fašistickej armáde“", povedal Musk. Odišiel do Kingstonu v Kanade, kde navštevoval Queen's University. Získal štipendium na University of Pennsylvania, kde získal vysokoškolský titul z ekonómie na Wharton School. Potom tam zostal ešte rok, aby získal druhý titul z fyziky.
Podnikateľské aktivity.
V roku 1995 Musk odišiel na vysokoškolský študijný program vo fyzike vysokých energií na Stanford University, kde zotrval presne dva dni, aby hneď školu opustil a založil firmu Zip2, ktorá poskytovala software pre online publikácie pre mediálne organizácie. V roku 1999 divízia Compaqu AltaVista získala Zip2 za 307 miliónov dolárov v hotovosti a 34 miliónov v akciách. Elon a jeho brat Kimbal vlastnili toho času 12% Zip2.
Názory.
Mimozemský život.
Musk tvrdí, že je „veľká šanca na existenciu jednoduchého života na iných planétach“, ale „otázka je, či existuje inteligentný život v známom vesmíre“. Neskôr vysvetlil svoje „nádeje“, že „inteligentný život v známom vesmíre existuje“ tým, že je to „pravdepodobnejšie, než keby nebol, ale je to len odhad“.
Umelá inteligencia.
Musk často hovorí o potenciálnom nebezpečenstve umelej inteligencie (AI), označuje ju za „najvážnejšiu hrozbu pre prežitie ľudskej rasy“. Počas interview na sympóziu MIT Musk opísal AI ako „najväčšiu existenčnú hrozbu“ a ďalej „čím ďalej viac si myslím, že by mala existovať nejaká regulačná ochrana, možno na národnej a medzinárodnej úrovni, aby sme si boli istí, že neurobíme nejakú hlúposť“. Vytvorenie umelej inteligencie opísal ako „vyvolanie démona“. 
Napriek tomu Musk investoval do firmy vyvíjajúcej AI DeepMind a Vicarious (ďalšia spoločnosť pracujúca na zvýšenie inteligencie strojov) a v roku 2015 spoluzaložil výskumnú organizáciu OpenAI. Musk však vysvetlil, že tieto investície „neboli vykonané z hľadiska ich návratnosti, ale kvôli dohľadu na súčasný stav vývoja v obore“.
Elon Musk tiež hovorí: "„Vo filmoch na túto tému, ako napríklad Terminátor, sa udalosti vyvíjajú desivo. A my by sme sa mali postarať, aby boli dobré, nie zlé.“"

</doc>
<doc id="169747" title="Devínska Kobyla (vrch)" url="https://sk.wikipedia.org/wiki?curid=169747">
Devínska Kobyla (vrch)

Devínska Kobyla () je malokarpatský vrch v Bratislave, medzi Devínom, Devínskou Novou Vsou a Dúbravkou. S výškou je najvyšší bod Devínskych Karpát a Bratislavy.
Na vrchole sa nachádza objekt bývalých kasární, ktoré sú od roku 1996 nefunkčné. Slúžili ako rádiotechnická hláska protivzdušnej obrany štátu.
Územie európskeho významu.
Devínska Kobyla patrí medzi územia európskeho významu rovnakého názvu "Devínska Kobyla" (SKUEV0280) s rozlohou . Zahŕňa v sebe celý masív vrchu od kopca Dúbravská hlavica až po Sandberg i celú národnú prírodnú rezerváciu "Devínska Kobyla". Územie bolo vyhlásené výnosom MŽP SR č.3/2004-5.1 v roku 2004 na rozlohe , ktorým sa vydáva národný zoznam území európskeho významu.
Národná prírodná rezervácia.
Od roku 1964 je jeho západný svah národnou prírodnou rezerváciou s celkovou rozlohou chráneného územia . Táto lokalita má mimoriadny botanický, zoologický, geologický a paleontologický význam s význačnou xerotermickou vegetáciou, žijú tu viaceré chránené a ohrozené druhy. Do tejto NPR patrí aj lokalita Sandberg.
Turistika.
Vrchol je priamo prístupný po asfaltovej ceste. Výstup na jeho svahy je možný po červeno označenej turistickej trase. NPR je prístupná z Devínskej Novej Vsi po zelenej, žltej a modro označenej trase, ktoré smerujú ďalej na Devínsky hrad.
Rozhľadňa.
V nadmorskej výške 514 metrov v priestore bývalej raketovej základne leží na hraniciach Dúbravky, Devína a Devínskej Novej Vsi 21 metrová rozhľadňa. Financovaná bola mestskou časťou Devínska Nová Ves. Podľa Lucie Marcinátovej: „Niektorí ju pre jej tvar prezývajú modlivka. O inšpirácii faunou a flórou Devínskej Kobyly hovoria aj architekti veže z ateliéru Šebo-Lichý. Ide o štíhly tvar modlivky zelenej, ktorá žije na území, druhým vizuálnym východiskom bol bodliak Pestrec mariánsky svojím tvarom a stavbou tela.“ Váži 35 ton. Rozhľadňu otvorili 15. júla 2020.
Bývalá raketová základňa.
Spojenie RTH je skrátene „rádiotechnická hláska protivzdušnej obrany štátu“, čo bol však názov pre raketovú základňu. Na základni boli uložené rakety typu S 125M NEVA. 16 rakiet bolo uložených v skupinách po štyroch. Opustená bola v polovici 90. rokov, založená o 15 rokov skôr. Kasárne základne mali byť najlepšie vybavené v Československu.
Posádku 20 objektov malo tvoriť 140 vojakov. V roku 2000 ich Ministerstvo obrany vyhlásilo za nepotrebné.

</doc>
<doc id="169769" title="Linka 8 (parížske metro)" url="https://sk.wikipedia.org/wiki?curid=169769">
Linka 8 (parížske metro)

Linka je jedna zo 16 liniek metra v Paríži. Bola poslednou linkou z plánov parížskeho metra z roku 1898 a bola spočiatku určená na dopravu z "Porte d'Auteuil" po "Opéra". Dnes je jedna z najväčších liniek siete parížskeho metra (linky RER-u sú dlhšie).
Chronológia.
13. júl 1913: Linka bola otvorená medzi "Beaugrenelle" a "Opéra" 
30. september 1913: Linka bola rozšírená od "Beaugrenelle" po "Porte d'Auteuil" 
30. jún 1928: Linka bola rozšírená od "Opéra" po "Richelieu-Drouot" 
5. máj 1931: Linka bola rozšírená od "Richelieu-Drouot" po "Porte de Charenton" 
27. júl 1937: Úsek medzi "La Motte-Picquet" a "Porte d'Auteuil" bol priradený linke . Linka bola rozšírená od "La Motte-Picquet" po "Balard" 
2. september 1939: Rovnako ako ostatné stanice, vlaky prestali obsluhovať "Croix Saint-Martin" a "Champ de Mars" kvôli vojne. Avšak obe stanice nakoniec trvale zatvorené 
5. október 1942: Linka bola rozšírená na východ od "Porte de Charenton" po "Charenton - Écoles" 
19. september 1970: Linka bola rozšírená od "Charenton - Écoles" po "Maisons-Alfort - Stade" 
27. apríl 1972: Linka bola rozšírená od "Maisons-Alfort - Stade" po "Maisons-Alfort - Les Juillottes" 
24. september 1973: Linka bola rozšírená od "Maisons-Alfort - Les Juillottes" po "Créteil - l'Echat" 
9. september 1974: Linka bola rozšírená od "Créteil - l'Echat" po "Créteil - Préfecture"

</doc>
<doc id="169772" title="Marie François Sadi Carnot" url="https://sk.wikipedia.org/wiki?curid=169772">
Marie François Sadi Carnot

Marie François Sadi Carnot (bežne používané skrátené meno Sadi Carnot) (* 11. august 1837, Limoges, Francúzsko – † 25. jún 1894, Lyon, Francúzsko) bol francúzsky politik a prezident.
Narodil sa v rodine štátnika Hippolyta Carnota. Vyštudoval stavebné inžinierstvo a získal miesto vo verejnej správe. Jeho vrodená náklonnosť k republikánom zapríčinila, že vláda národnej obrany ho poverila v roku 1870 úlohou zorganizovať odboj v departementoch Eure, Calvados a Seine-Maritime, čo v Seine-Maritime dokázal v januári roku 1871. Nasledujúci mesiac bol zvolený do Národného zhromaždenia za departement 
Côte-d’Or. V auguste 1878 bol menovaný tajomníkom ministra výstavby. V septembri 1880 sa stal ministrom, a taktiež v apríli 1885, kedy prešiel takmer okamžite na ministerstvo financií.
Svoju kariéru zakončil ako prezident Francúzska (3. december 1887 – 25. jún 1894). Bol zavraždený talianskym anarchistom Jeronimom Caseriom pri výkone funkcie, len niekoľko mesiacov pred vypršaním mandátu.

</doc>
<doc id="169774" title="Karolina Lanckorońska" url="https://sk.wikipedia.org/wiki?curid=169774">
Karolina Lanckorońska

Karolina Lanckorońska (* 11. august 1898 Buchberg, Rakúsko – † 25. august 2002, Rím, Taliansko) bola poľská vedkyňa.
Životopis.
Študovala históriu umenia vo Viedni. Neskôr niekoľko rokov žila v Ríme, kde študovala talianske renesančné a barokové umenie. V tamojšej pobočke "Poľskej akadémie umení (Polska Akademia Umiejętności)" pracovala ako knihovníčka a niekoľko rokov triedila zbierky svojho otca Karola Lanckorońského. Po smrti otca sa vrátila do Poľska a pracovala na univerzite v Ľvove (mesto vtedy patrilo do Poľska), kde sa stala prvou ženou v Poľsku, ktorá získala habilitáciu v odbore história umenia.
V Ľvove ju zastihla druhá svetová vojna, východnú časť Poľska napadol 17. septembra 1939 Sovietsky zväz a po piatich dňoch Červená armáda obsadila Lvov. Zo začiatku univerzita fungovala normálne, ale bola čím ďalej, tým viac ukrajinizovaná a poľskí učitelia vytlačovaní. Lanckorońska sa zapojila do odboja a hrozilo jej zatknutie a pravdepodobne (ako u mnohých ostatných) deportácia do vnútrozemia Sovietskeho zväzu. Začala sa skrývať a v máji 1940 utiekla do Nemeckom okupovanej časti Poľska, do Krakova.
V Krakove začala pracovať v poľskom Červenom kríži, starala sa ako ošetrovateľka o ťažko chorých prepustených vojnových zajatcov. Nadviazala tu kontakty s poľským odbojom, jej veliteľom bol Tadeusz Bór-Komorowski (neskorší hlavný veliteľ zemskej armády). Po ukončení práce v poľskom Červenom kríži prešla do legálnej organizácie "Hlavná rada sociálnej starostlivosti (Rada Główna Opiekuńcza)", kde dostala na starosť vytvoriť systém doživovania väzňov, šlo najmä o politických väzňov, ale s tým by Nemci nesúhlasili, preto sa doživavanie malo týkať všetkých väzňov – i nepolitických. Do tejto starostlivosti bolo zahrnutých celkom asi 27 tisíc väzňov v celom tzv. "Generálnom gouvernemente", teda poľských územiach, ktoré boli pod nemeckou okupáciou a neboli pričlenené k Tretej ríši (ako napr. Poznaň).
Pri organizovaní miestneho výboru pre doživovanie v Stanislavove (teraz Ivano-Frankivsk) na Ukrajine bola zatknutá gestapom a uväznená. Pri výsluchu sa jej v domnienke, že bude čoskoro popravená, šéf miestneho gestapa Hans Krüger pochválil, že niekoľko dní po obsadení Lvova Nemeckom nechal zavraždiť 25 poľských profesorov ľvovských vysokých škôl. Pretože však v jej prospech intervenovala talianska kráľovská rodina, bola Lanckorońska prevezená mimo dosah Krügera do lvovského väzenia a neskôr do koncentračného tábora v Ravensbrücku (severne od Berlína). Mesiac pred skončením vojny bola po intervencii predsedu Medzinárodného Červeného kríža Carla Burckhardta spolu so skupinou 299 Francúzok prepustená a odvezená do Švajčiarska, kde sa dočkala aj konca vojny.
Do Poľska sa už nikdy nevrátila, pretože bol v ňom nastolený komunizmus. V zahraničí sa venovala podpore poľskej vedy a kultúry. Založila v Ríme "Poľský historický ústav (Polski Instytut Historyczny)", ktorý v roku 1954 začal vydávať spravodaj "Antymurale (Predhradie)", venujúci sa poľským dejinám. V roku 1960 sa ukázal prvý zo 76 zväzkov rady "Elementa ad Fontium Editiones", obsahujúci v Poľsku nedostupné materiáli k dejinám Poľska.
V roku 1994 profesorka Karolina Lanckorońska darovala Poľsku, po 50 rokoch opäť nezávislému, nádherný a nesmierne cenný dar: zbierku umeleckých diel, pochádzajúcu z rodinných zbierok. Predmety obohatili fondy krakovského hradu Wawel, Kráľovského hradu vo Varšave, Knižnice Jagelonskej univerzity v Krakove, Národného múzea a Múzea Poľskej armády vo Varšave. Podľa poľských kunsthistorikov to bol najcennejší dar v dejinách poľského múzejníctva.
Svoje zážitky z celej vojny popísala v knižke "Wspomnienia wojenne (Vojnové spomienky)", ktorú napísala prvé dva roky po vojne, ale bola vydaná až v roku 2001, rok pred jej smrťou.

</doc>
<doc id="169775" title="Tundra" url="https://sk.wikipedia.org/wiki?curid=169775">
Tundra

Tundra (z fín. tunturi - bezlesná, holá krajina) je vegetačný typ polárneho a subpolárneho pásma. Ročná priemerná teplota je v tundrách nižšia ako 0 °C, charakteristické sú preto dlhodobo zamrznuté pôdy - permafrost. Na pôde sa nachádza aj 1 m ľadu a ten nedovoľuje prenikaniu vody na pôdu a ani prechodu koreňov.
Flóra tundry je nepestrá. Rastliny sú plytko zakorenené, dosahujú vysoký vek, vzhľadom na pomalý rast (kríky až do 200 rokov). Smerom k hranici lesa prechádza tundra do lesotundry. Len malé množstvo vegetácie dokáže prežiť a preto rastliny využívajú každú výhodu, ktorá sa im naskytne. Svahy smerované na juh, alebo terén kde je dostatok vody.
Rozklad materiálu je veľmi spomalený, kvôli tomu je v tundre málo výživných látok.
Pôda.
Pôda je zamrznutá. Niekedy sa ukáže tráva, mach alebo zakrpatené stromy.

</doc>
<doc id="169780" title="Roman Pomajbo" url="https://sk.wikipedia.org/wiki?curid=169780">
Roman Pomajbo

Roman Pomajbo (* 26. apríl 1969, Ilava, ČSSR, dnes Slovensko) je slovenský herec a humorista.
Narodil sa v Ilave, ale vyrastal v Bratislave. Absolvoval Ľudovú školu umenia – dramatický odbor. Vyštudoval hudobno-dramatický odbor na Štátnom konzervatóriu v Brne a herectvo na Vysokej škole múzických umení v Bratislave. Po absolvovaní štúdia bol v angažmán v divadlách v Nitre a v Trnave. Hosťoval takmer na všetkých bratislavských divadelných scénách: SND, NS, Astorka, Korzo 90, Štúdio L+S a v pražských divadlách: Národní divadlo, Divadlo na Prádle, Divadle na Fidlovačke a divadlo Kalich.
V súčasnosti účinkuje v bratislavskom divadle GUnaGU a Wüstenrot. Divákom sa dostal do povedomia vďaka humoristickej relácii Slovenskej televízie "S.O.S." Mohli ste ho vidieť aj v programoch "CRN-CRN", "Koleso šťastia" a "Niečo za niečo". V televízii Markíza vystupoval v populárnej relácii "Partička". V ČT moderoval súťaž "Pretty woman ČR a SR" a účinkoval v zábavnej relácii "Na palmě". Nakrútil aj niekoľko filmov, TV inscenácii, rozhlasových hier či dabingov.
V súčasnosti hrá v zábavnej relácii "Kredenc" a objavil sa aj v seriáli "Horná Dolná". Poznávacím znamením je nekontrolovateľný smiech v určitých situáciách. Napríklad v relácii Partička.

</doc>
<doc id="169795" title="Linka 9 (parížske metro)" url="https://sk.wikipedia.org/wiki?curid=169795">
Linka 9 (parížske metro)

Linka je jedna zo 16 liniek metra v Paríži. Linka spája "Pont de Sèvres" v Boulogne na západe s "Montreuil" na východe.
Začiatkom roka 2006 bolo ohlásené, že linka a ostatné dve linky dostanú nový vozidlový park. Tieto vlaky budú zavedené do prevádzky koncom roka 2007.
Chronológia.
8. november 1922: Bol otvorený prvý úsek linky medzi "Exelmans" a "Trocadéro" v 16. obvode
27. máj 1923: Linka bola rozšírená od "Trocadéro" po "Saint Augustin"
3. jún 1923: Linka bola rozšírená od "Saint Augustin" po "Chaussée d'Antin"
29. september 1923: Linka bola rozšírená severne od "Exelmans" po "Porte de St-Cloud"
30. jún 1928: Linka bola rozšírená od "Chaussée d'Antin" po "Richelieu-Drouot"
10. december 1933: Linka bola rozšírená od "Richelieu-Drouot" po "Porte de Montreuil"
3. február 1934: Linka bola rozšírená od "Porte de St-Cloud" po "Pont de Sèvres"
14. október 1937: Linka bola rozšírená od "Porte de Montreuil" po "Mairie de Montreuil"
2. september 1939: Po vypuknutí druhej svetovej vojny boli zrušené spoje do "Saint-Martin". Na rozdiel od väčšiny ostatných staníc, "Saint-Martin" nebola nikdy znovu otvorená.
Budúcnosť.
V budúcnosti sa možno rozšíri linka o dve stanice do "Montreuil-Mur-à-Pêches".

</doc>
<doc id="169814" title="Desmod" url="https://sk.wikipedia.org/wiki?curid=169814">
Desmod

Desmod je slovenská rocková skupina, ktorá pôvodne vznikla v roku 1986 ako heavy-metalová formácia v Nitre. Názov skupiny odrážal obľúbené témy metalového žánru, je inšpirovaný menom druhu netopiera desmoda červeného ("Desmodus rotundus" – pôvod Stredná a Južná Amerika), ktorý sa živí saním krvi cicavcov. 
Základná zostava skupiny sa úplne rozpadla. Postupnými personálnymi zmenami sa vystriedalo obsadenie jednotlivých nástrojov a zároveň sa zmenil aj ich hudobný štýl od heavy metalu cez crossover, až k melodickémurocku. Skupina získala dvakrát po sebe cenu popularity "Zlatý slávik" a spevák skupiny Mario "Kuly" Kollár sa stal viacnásobným držiteľom ocenenia Osobnosť televíznej obrazovky, OTO. Spevák Kuly a bubeník Jano ale v roku 2021 skupinu opúšťajú a ich posty obsadzujú Robo Šimko - spev a Michal Chrenko - bicie nástroje.

</doc>
<doc id="169822" title="Linka 10 (parížske metro)" url="https://sk.wikipedia.org/wiki?curid=169822">
Linka 10 (parížske metro)

Linka je jedna zo 16 liniek metra v Paríži. Linka spája "Pont de Saint Cloud" v Boulogne na západe s "Gare d'Austerlitz". Má najmenšiu dopravnú prevádzku zo všetkých 14 hlavných metro liniek (nerátajúc linky a ).
Chronológia.
30. december 1923: Bol otvorený nový úsek linky medzi "Invalides" a "Croix Rouge" (dnes väčšinu úseku prevádzkuje linka 
10. marec 1925: Linka bola rozšírená na východ od "Croix Rouge" po "Mabillon"
14. február 1926: Linka bola rozšírená od "Mabillon" po "Odéon"
15. február 1930: Linka bola dočasne rozšírená od "Odéon" po "Place d'Italie"
7. marec 1930: Linka bola rozšírená od "Place d'Italie" po "Porte de Choisy"
26. apríl 1931: Úsek medzi "Place Monge" a "Porte de Choisy" bol pridelený linke (ako výsledok otvorenia tunela linky pod Seinou). Linka bola tiež rozšírená od "Maubert-Mutualité" po "Jussieu"
27. júl 1937: Úsek od "Duroc" po "Invalides" bol pridelený bývalej linke (teraz časť linky , nie dnešnej linky )
29. júl 1937: Linka bola rozšírená na západ od "Duroc" po "La Motte-Picquet". Úsek medzi "La Motte-Picquet" a "Porte d'Auteuil" bol pridelený z linky na linku 
12. júl 1939: Linka bola rozšírená na východ od "Jessieu" po "Gare d'orléans-Austerlitz"
2. september 1939: Ako na mnohých iných linkách, boli zatvorené stanice "Croix Rouge" a "Cluny-la Sorbonne" kvôli začiatku druhej svetovej vojny. Obidve stanice boli nakoniec trvale zatvorené
3. október 1980: Linka bola rozšírená na západ od "Porte d'Auteuil" po "Boulogne-Jean Jaurès"
2. október 1981: Linka bola rozšírená od "Boulogne-Jean Jaurès" po "Pont de Saint-Cloud"
17. február 1988: Keď sa otvorila na RER linke B stanica "St-Michel", bola znovu otvorená stanica "Cluny-la Sorbonne", aby sa dalo prechádzať medzi linkami.

</doc>
<doc id="169831" title="Východoslovenské roľnícke povstanie" url="https://sk.wikipedia.org/wiki?curid=169831">
Východoslovenské roľnícke povstanie

Východoslovenské roľnícke povstanie (iné názvy: cholerové povstanie, sedliacke povstanie) bolo najväčšie povstanie poddaných na Slovensku. Odohralo sa v júli a auguste 1831 v Zemplínskej, Abovskej, Šarišskej a Spišskej župe. Do povstania sa zapojilo mnoho roľníckych usadlostí. Spolu to bolo viac ako 150 obcí. Povstania sa aktívne zúčastnilo vyše 40 000 povstalcov.
Príčiny vypuknutia.
V roku 1830 bola veľká neúroda, ktorá prehĺbila zlé sociálne podmienky poddaných. Na ich náladu vplývali i revolučné udalosti v Poľsku (tzv. Novembrové povstanie), revolučná vlna šíriaca sa v Európe v roku 1830 - tzv. júnová revolúcia vo Francúzsku, revolúcia v Belgicku.
Bezprostredným impulzom povstania boli preventívne opatrenia proti cholerovej epidémii, ktoré mali podobu dezinfekcie studní a potokov chlórovým vápnom a tiež vnucovania bizmutového prášku chorým, po ktorom však umrelo niekoľko detí. Negramotný ľud si tieto opatrenia vysvetlil ako úmysel pánov otráviť poddaných a zmocniť sa ich majetku.
Vo viacerých uhorských mestách vznikali nepokoje proti obmedzovaniu pohybu a dezinfekcii počas 2. polovice júla 1831. Najvehementnejšie sa búrili študenti a mestská chudoba v Pešti, ktorým opatrenia úradov znemožnili odísť domov na prázdniny (vojsko zastrelilo 16 vzbúrencov) a remeselníci v Miškovci. K vzbure došlo 19. júla 1831 aj v Košiciach, kde dav, predovšetkým ženy, prepadol mestského chirurga F. Lehotského, ktorý prehnane aktívne nútil deti užívať lieky.
Historička a etnologička Zuzana Panczová vo svojej knihe uvádza práve toto povstanie ako historický príklad existencie konšpiračných teórii na našom území. Po tom, čo štát zaviedol prísne kontroly a obmedzil pohyb ľudí (zrušili sa trhy a jarmoky) čo vyvolalo nevôľu, ľudia si ich začali vysvetľovať ako pokus vlády zamedziť šíreniu revolučných myšlienok. Obzvlášť ťažko ľudia niesli zákaz náboženských obradov. Týkal sa nielen obradov pri pochovávaní obetí cholery (tým nebolo poskytované ani posledné pomazanie), ale aj bohoslužieb a vysluhovania sviatostí. Odpor proti úradným opatreniam využili aj agitátori (povstania). Šírili sa názory, že "nákazlivosť cholery je dezinformácia, šírená ako ďalší spôsob týrania ľudu zo strany panstva“, píše Panczová. Objavili sa prípady aj absurdných obvinení, že jed podávajú i kňazi prostredníctvom sviatosti oltárnej a úradníci vraj namiesto dezinfekcie v skutočnosti do studní sypú otravu.
Cholere, od 22. júla do 27. augusta 1831, napríklad len v zemplínskych obciach Soľ, Čaklov, Hlinné, Rudlov a Zámutov padlo za obeť až 407 ľudských životov. Celkovo v Uhorsku do marca 1832 na choleru bolo postihnutých 4 665 obcí, ochorelo 538 337 a zomrelo 237 407 ľudí.
Priebeh.
Na čelo povstania sa postavil Peter Tašnádi (Tasnády), nepodarilo sa mu však povstalcov koordinovať, vzbura bola živelná, a tak vojsko nemalo väčší problém povstanie potlačiť. 
Výsledok.
Po potlačení povstania zasadali štatariálne súdy a tie do 8. novembra 1831 (keď panovník zakázal ďalšie represie) popravili 119 osôb, okolo 4 000 bolo odsúdených na palicovanie a väzenie. Povstanie nebolo jediné - v nasledujúcich rokoch sa na Slovensku odohralo viacero podobných.
Pamätník.
Na pamiatku povstania postavili v roku 1938 na kopci Furča pri Haniske pamätník obetiam povstania. Pamätník je dielom sochára Jozefa Pospíšila.
V roku 1956 bol postavený aj pamätník v obci Zemplínska Teplica pred základnou školou. Autorom je akademický sochár František Patočka.
Ohlas povstania v literárnej tvorbe.
Toto revolučné hnutie východoslovenských roľníkov našlo odraz aj v literárnej tvorbe slovenských spisovateľov. Napríklad: Jonáš Záborský opisuje priebeh týchto udalostí v poviedke „Hlovík medzi vzbúreným ľudom“. Jožo Nižnánsky opísal celkový priebeh povstania v známom románe "Cholera". Hana Zelinová spomína povstanie v románe "Alžbetin dvor". V knihe Milana Varsíka "Dotyky s minulosťou" sa tiež dočítame o tejto rebélii. Námet povstania spracoval aj Tomáš Winkler a to v knihe "Cesty na popravisko".

</doc>
<doc id="170244" title="Linka 12 (parížske metro)" url="https://sk.wikipedia.org/wiki?curid=170244">
Linka 12 (parížske metro)

Linka je jedna zo 16 liniek metra v Paríži. Linka spája "Issy-les-Moulineaux" na juhu Paríža s "Porte de la Chapelle" na severe. Je to jedna z dvoch liniek (druhá je linka ), ktorá pochádzala zo spoločnosti "Nord-Sud", konkurent CMP (ktoré sa stalo RATP).
Chronológia.
5. november 1910: Bola otvorená Linka A spoločnosti Nord-Sud od "Porte de Versailles" po "Notre-Dame de Lorette".
8. apríl 1911: Linka bola rozšírená severným okruhom.
30. október 1912: Linka bola rozšírená od "Pigalle" po "Jules Joffrin".
23. august 1916: Linka bola rozšírená od "Jules Joffrin" po "Porte de la Chapelle".
1930: Spoločnosť CMP kúpila spoločnosť Nord-Sud. Linka A sa stala linkou .
24. marec 1934: Linka bola rozšírená od "Porte de Versailles" po "Mairie d'Issy".
18. decembra 2012: Linka bola rozšírená od "Porte de la Chapelle" po "Aubervilliers - Saint-Denis - Front Populaire".
Vývoj mien staníc.
1923: "Sèvres - Croix Rouge" bola premenovaná na "Sèvres - Babylone".
25. augusta 1931: "Marcadet" bola premenovaná na "Marcadet - Poissoniers".
6. október 1942: "Montparnasse" bola premenovaná na "Montparnasse - Bienvenüe".
15. október 1945: "Petits Ménages" bola premenovaná na "Corentin Celton" na počesť člena Francúzskeho odporu, ktorý pracoval v Chorobinci Petits Ménages, a ktorý bol zabitý nacistami počas okupácie.
11. máj 1946: "Torcy" bola premenovaná na "Marx-Dormoy".
30. jún 1986: "Chambre des Députés" bola premenovaná na "Assemblée Nationale".

</doc>
<doc id="170279" title="Linka 13 (parížske metro)" url="https://sk.wikipedia.org/wiki?curid=170279">
Linka 13 (parížske metro)

Linka je jedna zo 16 liniek metra v Paríži. Linka spája "Saint-Denis" a "Gennevilliers" v severných predmestiach Paríža s "Châtillon" na juhu. Najstaršie časti linky, ako linky , boli pôvodne postavené pre spoločnosť "Nord-Sud", bývalého konkurenta spoločnosti CMP (ktorá sa neskôr stala RATP).
Chronológia.
26. február 1911: Linka B spoločnosti "Nord-Sud" bola otvorená od "Saint-Lazare" po "Porte de Saint-Ouen".
20. január 1912: Druhá vetva Linky B bola otvorená medzi "La Fourche" a "Porte de Clichy".
1930: Spoločnosť CMP kúpila spoločnosť Nord-Sud. Linka B sa stala linkou a plánovanej Linke C spoločnosťou Nord-Sud bolo priradené čislo .
21. január 1937: Pôvodná linka bola otvorená medzi "Bienvenüe" a "Porte de Vanves".
27. júl 1937: Linka bola rozšírená na sever od "Bienvenüe" po "Duroc" a prevzala úsek medzi "Duroc" a "Invalides" z linky .
30. jún 1952: Linka bola rozšírená na severe od "Porte de Saint-Ouen" po "Carrefour Pleyel".
27. jún 1973: Linka bola rozšírená na juhu od "Saint-Lazare" po "Miromesnil".
18. február 1975: Linka bola rozšírená na juhu od "Miromesnil" po "Champs-Elysées - Clémenceau".
26. máj 1976: Linka bola rozšírená na severe od "Carrefour Pleyel" po "Saint-Denis - Basilique".
9. november 1976: Linka bola rozšírená od "Champs-Elysées" po "Invalides". Linka bola odstránená ako oddelená linka (aj s jej číslom, ktoré bolo znovu použité v roku 1998 a pričlenená k linke ). Linka bola rozšírená na juhu od "Porte de Vanves" po "Châtillon - Montrouge".
9. máj 1980: Severozápadná vetva linky bola rozšírená od "Porte de Clichy" po "Asnières - Gennevilliers".
25. máj 1998: Severná vetva bola rozšírená od "Basilique de Saint-Denis" po "Saint-Denis - Université".
Vývoj mien staníc.
20. január 1912: "Marcadet" bola premenovaná na "Marcadet - Balagny".
1. august 1914: "Berlin" bola premenovaná na "Liège".
27. január 1946: "Marcadet - Balagny" bola premenovaná na "Guy Môquet".
25. máj 1998: "Saint-Denis - Basilique" bola premenovaná na "Basilique de Saint-Denis".
Budúcnosť.
Severozápadná vetva je rozširovaná o s dvomi novými stanicami k "Asnières-Gennevilliers-Le Luth". Stavba bola v prevádzke až do začiatku roku 2005 a je očakávané, že bude otvorená v polovici roku 2008. Tretia stanica ("Pont de Gennevilliers") by mohla byť pridaná neskôr.

</doc>
<doc id="170464" title="Apalačské vrchy" url="https://sk.wikipedia.org/wiki?curid=170464">
Apalačské vrchy

Apalačské vrchy (staršie "Appalačské vrchy, Apalače, Appalače"; , ) sú rozsiahly horský systém vo východnej časti Severnej Ameriky. Pohorie sa nachádza prevažne z veľkej časti na území USA, ale zasahuje aj do juhovýchodnej Kanady. Vytvára 160 širokú oblasť siahajúcu od ostrova Newfoundland asi juhozápadne do strednej Alabamy. Pohorie je rozdelené na systém hrebeňov, ktorých priemerná výška je okolo Najvyššou oblasťou je skupina okolo vrchu Mount Mitchell v Severnej Karolíne, najvyššieho vrchu celého pohoria, dosahujúceho výšku Celé pohorie je husto zalesnené, vyskytujú sa tu ložiská uhlia, železnej rudy a rúd zinku.
Počas prieskumu pobrežia Floridy v roku 1528 členovia Narváezovej expedície, v ktorej bol aj Álvar Núñez Cabeza de Vaca, objavili mesto pôvodných obyvateľov Ameriky, ktorého názov bol "Apalačen". Týmto menom potom pomenovali kmeň Apalačov, ako aj neďalekú Apalačskú zátoku a rieku Apalachicola. Slovo „Apalače“ sa začalo používať aj ako pomenovanie pohoria.
Geológia.
Apalačské vrchy sú jedným z najstarších pohorí Severnej Ameriky. Vznikali počas viacerých fáz od prvohôr. Začiatkom prvohôr sa na území dnešných Apalačských vrchov vytvorilo niekoľko panví oceánu Iapetus, ktoré boli pred asi 440480 miliónmi rokov počas ordoviku postihnutá orogenézou v dôsledku subdukcie oceánu Iapetus pod základ severoamerickej platne, ktorý vtedy tvoril Kanadský štít. Išlo o takomskú fázu kaledónskeho vrásnenia. Vývoj Apalačských vrchov ďalej pokračoval vo viacerých fázach kaledónskeho a hercýnskeho vrásnenia od konca prvohôr do druhohôr. Neskôr bola oblasť čiastočne vyzdvihnutá v kenozoiku.

</doc>
<doc id="170481" title="Tesla Roadster" url="https://sk.wikipedia.org/wiki?curid=170481">
Tesla Roadster

Tesla Roadster je elektromobil od automobilky Tesla Motors, vyrábaný od roku 2008 až do 2012. Celkovo bolo vyrobených 2400 kusov modelu Roadster.
V roku 2007 po trojročnom vývoji predstavila firma Tesla model Tesla Roadster – dvojmiestny športový elektromobil s jedným elektromotorom (približne o veľkosti melónu) s maximálnym výkonm 185 kW s dvojstupňovou prevodovkou ktorá prenáša točivý moment na zadnú nápravu.
Ako zdroj energie slúži 6 831 kusov bežných Lítiových-Ionovných akumulátorov ktoré sa používaju napríklad v notebookoch s celkovou kapacitou cca 53 kWh, ktoré sa privádzajú v napätí 400 V na elektromotor. Všetky akumulátory vážia spolu cca . Výrobca zaručuje dojazd do , čo je vhodné pre každodennú dopravu mnohých zákazníkov. Po prejdení tejto vzdialenosti sa musia akumulátory znova nabiť, čo trvá približne 3,5 hodín. Celkove by mali akumulátory vystačiť na jazdu , po čom sa zníži ich kapacita na 80% ich pôvodnej kapacity.
V roku 2012 bola výroba ukončená a spoločnosť Tesla Motors pokračovala vo výrobe elektromobilov, modelom Tesla Model S.
Pohon.
Roadster je poháňaný vzduchom chladeným, trojfázovým, 4 pólovým, indukčným elektromotorom, s maximálnym výkonom 248 koní (185 kW). Maximálny krútiaci moment je vďaka charakteristike elektromotorov, konštantný od 0-6000 ot./min.
Prevodovka je jednorýchlostná s pevným prevodovým pomerom (8.2752:1). Je vybavená parkovacím mechanizmom a olejovým čerpadlom mazania. 
Dojazd.
Podľa klasifikácie EPA, bolo vozidlo schopné priemerného dojazdu 372km v meste, 360km na diaľnici a 365km v kombinovanej premávke. Výrobca garantuje dojazd do , čo je vhodné pre každodennú dopravu mnohých zákazníkov. Po prejdení tejto vzdialenosti sa musia akumulátory znova nabiť, čo trvá približne 3,5 hodín. Celkove by mali akumulátory vystačiť na jazdu , po čom sa zníži ich kapacita na 80% ich pôvodnej kapacity.
Tesla Roadster 2.
16. novembra 2017 predstavila Tesla prototyp 2. generácie modelu Roadster. Ten ponúkne naozaj výnimočné špecifikácie. Vďaka 3 elektromotorom a krútiacemu momentu 10 000 Nm zrýchli z 0 na 100 km/h len za 1,97 sekundy a dosiahne maximálnu rýchlosť vyše 400 km/h. 200 kWh batéria sa zas postará o neskutočný dojazd 1 000 km na jedno nabitie. Cena základnej verzie je predbežne stanovená na 200 000 USD. Na trh by mala doraziť v roku 2020. 

</doc>
<doc id="170695" title="Asama (sopka)" url="https://sk.wikipedia.org/wiki?curid=170695">
Asama (sopka)

Asama je názov vulkanického komplexu, nachádzajúceho sa na hlavnom japonskom ostrove Honšú na hranici prefektúr Nagano a Gunma, asi severozápadne od Tokia. Sopka je jedna z najaktívnejších v Japonsku, len v 20. a 21. storočí bolo zaznamenaných viac ako 40 menších erupcií. Väčšie sa odohrali v rokoch 1108 a 1783.
Masív sopky leží na zvyškoch staršieho andezitového stratovulkánu "Kuforu-jama", ktorý bol koncom pleistocénu (pred cca 20 000 rokmi) masívne poškodený zosuvmi. Neskoršia aktivita, sprevádzaná produkciou veľkch objemov dacitových pyroklastík a pemzy, vytvorila súčasnú podobu vulkánu.

</doc>
<doc id="170697" title="Kusacu-Širane" url="https://sk.wikipedia.org/wiki?curid=170697">
Kusacu-Širane

Kusacu-Širane je názov vulkanického komplexu, nachádzajúceho sa na japonskom ostrove Honšú, asi severne od sopky Asama. Komplex tvorí séria prekrývajúcich sa stratovulkánov, troskových kužeľov a kráterov (tri z nich sú zaliate kyslou, tyrkysovo sfarbenou vodou), v horninovom zložení prevládajú andezity a dacity. Väčšina erupcií je freatického charakteru.
Vznik komplexu je datovaný na stredný pleistocén a je rozčlenený na tri hlavné fázy. Posledná fáza začala pred 14 000 rokmi. Na úpätiach sopky, ako aj v okolí kráterov sa nachádzajú aktívne fumaroly, v minulosti bola v jednom z kráterov ťažená síra.

</doc>
<doc id="170702" title="Wilmington (Delaware)" url="https://sk.wikipedia.org/wiki?curid=170702">
Wilmington (Delaware)

Wilmington je mesto v Spojených štátoch amerických, v severnej časti štátu Delaware. Je sídlom New Castle County, má rozlohu (z toho je voda) a žije tu 70 561 obyvateľov . Je to najľudnatejšie mesto v Delaware a je súčasťou metropolitnej oblasti Delaware Valley, v rámci aglomerácie Philadelphie. 
Rozkladá sa v ústí rieky Delaware River do zálivu Delaware Bay, mestom preteká rieka Christina River, do nej ústi Brandywine Creek. Leží juhozápadne od Philadelphie. 
Prvá kolónia na mieste dnešného mesta bola založená Švédmi v roku 1638. V roku 1655 kolónia prešla do vlastníctva Holanďanov a v roku 1664 Britov. V roku 1739 bol zmenený názov z "Willington" (podľa prvého britského osadníka Thomasa Willinga) na "Wilmington" (na počesť Spencera Comptona, grófa z Wilmingtonu).
Z viacerých inštitúcií, ktoré sídlia v meste, sú to napr. Rockwood Museum, Grand Opera House, Old Brandywine Academy, Delaware College of Art and Design, University of Delaware a iné. V severnej časti mesta sa rozprestierajú viaceré parky a tiež zoologická záhrada Brandywine Zoo. Juhozápadne od mesta sa nachádza lokálne letisko New Castle County Airport.

</doc>
<doc id="170909" title="Zambezi" url="https://sk.wikipedia.org/wiki?curid=170909">
Zambezi

Zambezi je rieka v Afrike. Preteká Zambiou, Angolou a Mozambikom a tvorí severnú hranicu Zimbabwe, Namíbie a Botswany. Je dlhá. Povodie má rozlohu . Je štvrtou najdlhšou africkou riekou a najdlhšou riekou, ktorá vteká do Indického oceánu. Ležia na nej Viktóriine vodopády. Pozoruhodné je, že na jej dlhom toku je postavených len päť mostov (z toho jeden pre chodcov).
Priebeh toku.
Pramení na rozvodnej rovine s riekou Kongo v Zambii v nadmorskej výške (podľa iných zdrojov ). Na hornom toku preteká po rovine Barotse a má neveľký spád (v dĺžke klesá priemerne o 0,2 až 1 meter na kilometer). Vo vzdialenosti pod ústím rieky Luanginga sa nachádza séria riečnych prahov a vodopádov, medzi ktorými je najvýznamnejší vodopád Ngonye. Potom opäť preteká plochou a silno bažinatou rovinou Sesheke. Vo vzdialenosti pod ústím rieky Linyanti sa nachádzajú obrovské Viktóriine vodopády. Pod nimi bola vybudovaná priehrada Kariba (). Medzi mestami Zumbo a Šikon sa dolina rieky rozširuje a pod druhým menovaným mestom sa opäť spád zväčšuje a nachádzajú sa tu pereje "Kebrabasa". Na dolnom toku tečie rieka v 5 až širokom koryte. Pod ústím rieky Shire vteká do Mozambickej nížiny. Ústi do Mozambického prielivu deltou, ktorá je dlhá .
Vodný režim.
Zdroj vody je prevažne dažďový. Charakteristický je veľký prietok v lete, ktorý veľakrát pretrváva až do jesene. Vzostup hladiny začína v decembri, maximálnej úrovne rieka dosahuje v marci a v apríli a potom hladina klesá. V priebehu roku sa priemerný mesačný prietok mení viac než desaťkrát. Priemerný prietok v ústí činí /s. Množstvo unášaných pevných častíc za rok dosahuje 100 Mt.
Využitie.
Vodná doprava je sťažená množstvom riečnych prahov a veľkým sezónnym kolísaním prietoku. Je možná len na oddelených izolovaných úsekoch prevažne na území Zambie. Na jedinom splavnom ramene delty leží prístav Shinde. Na rieke boli vybudované dve veľké priehrady Kariba na hraniciach Zambie a Zimbabwe a Cahora Bassa v Mozambiku. V celom povodí je rozvinuté rybárstvo. Na zavlažovanie len v menšej miere.

</doc>
<doc id="170964" title="Bitka pri Mikata ga Hare" url="https://sk.wikipedia.org/wiki?curid=170964">
Bitka pri Mikata ga Hare

 Bitka pri Mikata ga Hare () bola jedna z najslávnejších bitiek ťažení Šingena Takedu a jedna z najlepších ukážok jeho taktiky založenej na využití jazdy. 
Ako Šingen Takeda zamieril na juh s cieľom zaútočiť na Iejasa Tokugawu v jeho pevnostiach v Hamamacu. Jeho vojská sa stretli s Tokugawom na rozsiahlej pláni nazývanej Mikata, severne od pevnosti. Podľa "Kójó Gunkan", súdobej vojenskej histórie Takedu, Šingen prečíslil Iejasuho 3 ku 1 a rozostavil svojich mužov do útvaru "gjórin" (rybia šupina), lákajúc svojho protivníka do útoku. Vojská Iejasuho boli zoradené do línie, tak mohli lepšie využiť svojich mušketierov.
Okolo štvrtej hodiny popoludní začalo snežiť a muškety boli s otvoreným ohňom. Strelné zbrane boli v tom čase v Japonsku novinkou, predpokladá sa, že to bol ten faktor, ktorý zapríčinil nerovnováhu. Iejasu očakával vyšší obranný účinok na Šingenov taktický pokus. Šingen dal príkaz svojej slávnej jazde; jeho jazdci cválali na strelcov a rozdrvili ich; niektorí z Tokugawových vojakov zostali na svojich pozíciách, ale veľa ich ušlo alebo bolo zabitých.
Šingen potom zastavil tieto predné jednotky a umožnil im oddýchnuť si; nový oddiel jazdcov vedený Kacujorim Takedom a Masamorim Obatom bol vyslaný na prenasledovanie. Rýchlo sa spojili s hlavnými silami Takedovej armády, ktoré prenasledovali nepriateľov pri úteku. Iejasu poslal jedného svojho veliteľa Tadaja Ōkuba s obrovskou zlatou vejúcou štandardou ("uma-džiruši"), ktorá slúžila ako orientačný bod. Následne videl, že pozornosť Takedovej armády sa obrátila a jeho obkľúčení generáli boli voľní. Nacume Jošinobu ho presvedčil aby ušiel; život Iejasuho bol príliš dôležitý. Jošinobu potom viedol útok na Takedové línie a bol zabitý.
Keď sa Tokugawa vrátil do pevnosti Hamamacu, mal podľa svedectva súčasníkov iba päť mužov; bitka dopadla zle. Napriek tomu nariadil, aby brána pevnosti ostala otvorená a nechal zapáliť ohne, aby naviedli utekajúcu armádu do bezpečia. Tadacugu Sakai bubnoval na veľký vojnový bubon, aby podporil morálku a česť vracajúcich sa mužov. Táto taktika sa volá "stratégia prázdnej pevnosti". Keď Takedov predvoj, vedený Nobuharom Babom a Masakagom Jamagatom, počul bubny, videl ohne a otvorenú bránu, domnieval sa, že Tokugawa naplánoval pascu a tak sa zastavil a utáboril na noc. Mal pokračovať a mohol obsadiť pevnosť.
V noci malá skupinka Tokugawových bojovníkov zaútočila na Takedov tábor, prinútili ich ustúpiť do rokliny, kde ostali bezmocní. Takeda ustúpil nasledujúce ráno.

</doc>
<doc id="171120" title="Akagi (sopka)" url="https://sk.wikipedia.org/wiki?curid=171120">
Akagi (sopka)

Akagi je názov neaktívneho stratovulkánu, nachádzajúceho sa na japonskom ostrove Honšú, asi 30 km východne od vulkánu Haruna. Vrchol sopky je ukončený kalderou s rozmermi 3 × 4 km, jej severovýchodná časť je zaliata vodou a známa ako jazero Ono.
Sopka leží na staršom, prakticky úplne deštruovanom vulkáne. Následná séria plínijských erupcií, prevažne andezitových láv a pyroklastík v pleistocéne, dala za vznik súčasnej podobe sopky. Kaldera sa vyformovala pri poslednej erupcii, približne pred 31 000 rokmi. Postkalderové štádium Sopečná činnosť prinieslo vyformovanie sa lávových dómov, zoradených v severozápadno-juhovýchodnej línii v kaldere.

</doc>
<doc id="171143" title="Verejná listina" url="https://sk.wikipedia.org/wiki?curid=171143">
Verejná listina

Verejná listina je písomný dokument, na ktorom je odtlačok pečiatky slovenského orgánu/úradu alebo úradnej osoby a podpis úradnej osoby. Verejnou listinou je nielen listina, ktorú vyhotovil slovenský orgán, ale aj listina, ktorú takýto orgán len potvrdil, napríklad splnomocnenie , na ktorom notár osvedčil správnosť podpisu osoby. Rozhodujúce je, či na písomnosti je odtlačok úradnej pečiatky alebo podpis úradnej osoby.
Trestné právo.
Verejná listina podľa definície uvedenej v Trestnom zákone (zák. č. 300/2005) je: "písomnosť vydaná na základe zákona štátnym orgánom alebo iným orgánom verejnej moci v rámci jeho pôsobnosti, ktorá zakladá, mení alebo ruší práva alebo povinnosti alebo osvedčuje ich vznik, zmenu alebo zánik, alebo osvedčuje totožnosť osoby alebo veci, ich stav, vlastnosti alebo spôsobilosť alebo právom chránené záujmy."
Platnosť verejnej listiny.
Dôkazná sila verejnej listiny je vyššia, než listiny súkromnej. Ak sa nedokáže opak, považujú sa skutočnosti uvedené vo verejnej listine za pravdivé bez ďalšieho zisťovania. Na rozdiel od toho obsah listiny súkromnej treba aj dokázať. Na použitie v cudzine podliehajú slovenské verejné listiny vyššiemu overeniu (superlegalizácia).
Autorské právo.
Obsah verejných listín nie je podľa slovenského autorského zákona chránený autorským právom.

</doc>
<doc id="171511" title="Nantai" url="https://sk.wikipedia.org/wiki?curid=171511">
Nantai

Nantai je neaktívny stratovulkán, ktorý sa nachádza na hlavnom japonskom ostrove Honšú v národnom parku Nikkó, na severnom brehu jazera Čuzendži. Samotné jazero vzniklo v počiatkoch vulkanizmu, keď došlo k prehradeniu rieky Dajo lávovými prúdmi. Voda, pretekajúca cez lávovú hradbu tvorí vodopád Kegon, jeden z troch najvyšších vodopádov v Japonsku (97 m).
Vývoj sopky prebiehal v dvoch hlavných erupčných fázach, ktoré vyprodukovali veľké objemy ignimbritov a pyroklastík. Aktivita sopky končila začiatkom holocénu (približne pred 25 000 až 12 000 rokmi, poslednými prejavmi sú dacitové lávové prúdy na severnom svahu.

</doc>
<doc id="171550" title="Aféra Watergate" url="https://sk.wikipedia.org/wiki?curid=171550">
Aféra Watergate

Aféra Watergate (prípadne škandál vo Watergate alebo skrátene Watergate) sa nazýva škandál, ktorý vypukol v Spojených štátoch potom, čo do sídla Demokratickej strany v komplexe Watergate vo Washingtone D.C. v roku 1972 násilne vnikli pracovníci aparátu republikánskeho prezidenta Richarda Nixona, ktorí boli poverení úlohou umiestniť do budovy zariadenie určené pre odpočúvanie. Aby zakryli svoje pravé určenie, maskovali sa ako obyčajní lupiči. Pracovne sa tejto operatívnej skupine hovorilo "inštalatéri" (anglicky "plumber unit") a pozostávala okrem iného i z bývalých agentov CIA. Aféra Watergate eskalovala potom, čo sa ukázalo, že Nixonova administratíva aktívne bránila vyšetrovaniu celej záležitosti, že Nixon o akcii vedel, a že okrem iného klamal o prípade pred Kongresom, čo nakoniec viedlo k prezidentovej vynútenej rezignácii.
V lete roku 1974 bolo začaté vyšetrovanie prezidenta Nixona a bol iniciovaný ústavný proces jeho odvolania z dôvodu marenia spravodlivosti, zneužitia právomoci a pohŕdania Kongresom. Keď Nixon zistil, že jeho šance skončiť proces odvolania sú veľmi nízke, rezignoval 9. augusta toho roku zo svojej funkcie. Jeho nástupca a bývalý viceprezident Gerald Ford mu po prevzatí moci udelil milosť, čo bolo podľa mnohých komentátorov jedným z hlavných dôvodov jeho vlastného neúspechu v ďalších prezidentských voľbách v roku 1976, v ktorých podľahol demokratickému kandidátovi Jamesovi Carterovi.

</doc>
<doc id="171560" title="Oľga Záblacká" url="https://sk.wikipedia.org/wiki?curid=171560">
Oľga Záblacká

Oľga Záblacká (* 31. december 1963, Bratislava) je slovenská speváčka, moderátorka, scenáristka, dramaturgička, režisérka, producentka a textárka.
Zo života.
Spev študovala u hlasového pedagóga Františka Tugendlieba počas štyroch rokov.
V minulosti začínala ako speváčka pop jazzovej formácie Faun. Súčasne bola ako herečka členkou amatérskeho divadelného štúdia D2. 
Po  rozpade Faunu založila vlastnú skupinu Kiwi, s ktorou koncertovala do roku 1990. Začiatkom roku 1991 sa jej narodil prvý syn Michal Dúžek a hudbe sa venovala už len príležitostne. Profesionálne sa začala venovať moderovaniu, písaniu scenárov a neskôr aj réžii.
Druhý syn Bruno Dúžek sa Oľge Záblackej narodil v roku 1998.
V roku 2003 nahrala album UFO, na ktorom sa producentsky a autorsky podieľali: David Koller, Marián Čekovský, Radovan Vrabec Orth a Martin Gašpar. Dvomi textami (Kráľovná Mária a Zákony tiel) prispel Jozef Urban, autorkou zvyšných 16 textov je Oľga.
Od roku 1991 spolupracovala s STV ako moderátorka relácií: "Magazín M, Polarity, Správny kľúč a Rhytmick". 
Osem rokov pôsobila ako moderátorka vo Fun rádiu, kde okrem iných vysielala niekoľko autorských relácií. S hercom Jánom Peťkom /Johny/ a Arielim vysielali legendárnu nočnú reláciu "Koncert na ležanie", kde nechýbala pravidelná rubrika "Popolnočná chvíľka poézie".
V roku 1996 založila na Hlavnom námestí v Bratislave Hydepark , Fór-um slobody. (V období ohrozenej demokracie mohli ľudia za ozvučeným pultom verjne vyjadrovať svoj názor.) Spolu s hercom Matejom Landlom moderovala meetingy "Zachráňme kultúru", zorganizovala "Koncert Slobody". Každoročne spolupracovala na "Koncertoch pre utečencov" (UNHCR), angažovala  sa v aktivitách združenia Ľudia proti rasizmu.
Ako riaditeľka stála pri zrode rádia B1.
V rokoch 1997 – 2010  spolupracovala s TV Markíza ako moderátorka, dramaturgička, scenáristka a režisérka. Najznámejšia bola jej autorská relácia "Na streche". Lifestylový magazín spojený s talk show priamo na streche v centre starej Bratislavy sa tešil diváckej obľube deväť rokov .
V roku 2011 nakrútila pre TV Markíza medailón "Jožo Ráž – Som tu za odmenu" (námet, scenár, dramaturgia, réžia).
Od  roku 2011 spolupracovala so Šansón klubom Jozefa Bednárika. Pre klub prebásnila približne 45 šansónov pre interpretov ako: Nela Pocisková, Zuzana Mauréry, Milan Ondrík, Marcela Laiferová, Eva Pavlíková, Svetlana Rimarenko, Andrea Zimányiová, Gabriela Dzuríková, Ján Koleník, Kristína Turjanová, Viktor Horján a iní. Aktívne sa venuje písaniu hudobných textov. Nachádzajú sa na albumoch interpretov ako: Mária Čírová, Robo Opatovský, OKREJ, Ricco, Mukatado, IMT smile.
V roku 2013 začala nakrúcať celovečerný dokumentárny film "Arcibiskup Bezák Zbohom..." (námet, scenár, réžia). Film s kontroverznou témou mal premiéru v marci 2014 a v slovenských kinách ho vďaka Barracuda movie videlo vyše 12 000 divákov.
Film sa v roku 2014 dostal do kinodistribúcie aj v Česku.
Od roku 2015 nakrúca druhý autorský dokumentárny film a spolupracuje na rôznych projektoch ako scenáristka a režisérka.
Diskografia.
Spolupráca na albumoch.
Zbor, vokály.
spolupráca na albumoch, kde spievala ako zboristka

</doc>
<doc id="171612" title="Theodore Roosevelt" url="https://sk.wikipedia.org/wiki?curid=171612">
Theodore Roosevelt

Theodore Roosevelt, Jr. (* 27. október 1858, New York, New York, USA - † 6. január 1919, Oyster Bay, New York, USA) bol 26. prezident USA. Preslávil sa svojou energickou povahou. Do úradu nastúpil vo svojich 42 rokoch potom čo bol zavraždený prezident William McKinley. Navštívil i Slovensko, konkrétne Oponice v r. 1910.
20. storočie.
Začiatkom 20. storočia väčšina veľkých miest a vyše polovice štátov zaviedli vo verejnoprávnych inštitúciách osemhodinový pracovný deň. Rovnako dôležité boli kompenzačné zákony, ktoré ukladali zamestnávateľom zákonnú zodpovednosť za zranenia, ktoré zamestnanci utrpeli v pracovnom procese. Nové zákony o príjme sa zavedením daní z dedičstva, z príjmov a majetku alebo zo ziskov obchodných spoločností usilovali presunúť finančné bremeno vlády na tých, čo mali najväčšie predpoklady, aby ho uniesli.
Mnohým politikom - najmä prezidentovi Theodorovi Rooseveltovi a vodcom progresivistov v Kongrese, ako bol wisconsinský senátor Robert LaFolette - bolo jasné, že väčšinu problémov, ktoré znepokojujú reformátorov, možno riešiť iba na federálnej úrovni. Theodore Roosevelt, ktorý sa vášnivo zaujímal o reformu a bol rozhodnutý ponúknuť ľudu tzv. poctivý obchod, presadzoval sprísnenú kontrolu vlády pri uplatňovaní protitrustových zákonov. Neskôr rozšírenie vládneho dohľadu na železnice urýchlilo schválenie dôležitých regulačných zákonov. Jeden z návrhov urobil z uverejnených sadzieb zákonný štandard a oprávňoval aj dopravcov na zľavy prepravného od železníc.
Rooseveltova výnimočná osobnosť a jeho boj proti trustom si získali srdcia prostých ľudí a jeho progresívne opatrenia schvaľovali členovia rozličných strán. Aj rastúca prosperita USA prispievala k spokojnosti ľudí s vládnucou stranou. Rooseveltovo víťazstvo vo voľbách roku 1904 bolo isté.
Už ako opozičný politik podporil Masarykovu snahu o vytvorenie nezávislého Československa. V auguste 1918 poslal symbolickú sumu tisíc dolárov do Ruska na adresu česko-slovenských legionárov a na slávnostnom ceremoniáli v New Yorku povedal: "hrdinskí Čecho-Slováci musia tvoriť nezávislú komunitu".
Reformy.
Roosevelt, povzbudený skvelým volebným víťazstvom, sa s novým odhodlaním pustil do presadzovania reforiem. V prvej výročnej správe v Kongrese po svojom znovu zvolení vyzýval na ešte prísnejšiu reguláciu železníc. V júni 1906 Kongres schválil Hepburnov zákon, ktorý dával Medzištátnej obchodnej komisii plnú moc regulovať sadzby, rozšíril jej súdnu právomoc a donútil železnice, aby sa vzdali spoločných konfliktných záujmov v parníkovej doprave a uhoľných spoločnostiach.
Ďalšie opatrenia Kongresu posunuli princíp federálnej kontroly ešte ďalej. Zákon o nezávadných potravinách z roku 1906 zakazoval používanie akýchkoľvek "škodlivých liečiv, chemikálií alebo konzervačných látok" v pripravovaných liečivách a potravinách. Tento zákon čoskoro posilnil ďalší zákon požadujúci federálnu kontrolu všetkých koncernov predávajúcich mäso určené pre medzištátny obchod.
Kongres zriadil nové ministerstvo obchodu a práce, ktorého šéf sa stal členom prezidentovho kabinetu. Jeden z úradov nového ministerstva, oprávnený vyšetrovať záležitosti veľkých obchodných združení, roku 1907 zistil, že Americká cukrovarnícka spoločnosť (American Sugar Refining Company) poškodila vládu o veľkú sumu z dovozných daní. Vďaka následným zákonným opatreniam sa podarilo získať viac ako 4 milióny dolárov a viacerí vedúci pracovníci firmy boli odsúdení. Standard Oil Company v Indiane obvinili z toho, že tajne prijímala zľavy na prepravu po chicagskej a altonskej železnici. Pokuty vyrúbené v 1 462 prípadoch, ktoré dosahovali celkovú výšku 29 240 000 dolárov, odrážajú ducha tých čias.
Zákony o ochrane prírodných zdrojov krajiny, ktoré zabránili ďalšiemu plieneniu nerastného bohatstva a kultivácii veľkých plôch zanedbanej pôdy patrili takisto k dôležitým úspechom Rooseveltovej éry. Prezident vyzýval prijať komplexný a jednotný program ochrany, kultivácie a zavlažovania pôdy už vo svojej prvej výročnej správe v Kongrese roku 1901. Kým jeho predchodcovia vyčlenili na rezervácie a prírodné parky 18,8 mil. hektárov lesnej plochy, Roosevelt túto plochu rozšíril na 59,2 mil. hektárov a systematicky dbal o prevenciu lesných požiarov a zalesnenie holorubov.
Referencie.
An Outline of American History, Cincotta, Howard (ed.), United States Information Agency, 1994

</doc>
<doc id="171620" title="Salemské čarodejnice" url="https://sk.wikipedia.org/wiki?curid=171620">
Salemské čarodejnice

Začiatok.
V roku 1692 skupina dospievajúcich dievčat zo Salemu v Massachusetts dostávala čudné záchvaty po tom, ako si vypočuli príbehy západoindickej otrokyne. Pri vypočúvaní obvinili niekoľko žien z toho, že sú čarodejnice a že ich trýznia. Obyvatelia mestečka boli zdesení, ale vôbec nie prekvapení: viera v čarodejníctvo sa v 17. storočí rozšírila v Amerike i v Európe.
To, čo nasledovalo - aj keďže je to v amerických dejinách ojedinelý prípad, umožňuje nám nahliadnuť do sociálneho a psychologického sveta puritánskeho Nového Anglicka. Mestskí hodnostári zvolali súd, ktorý mal vyšetriť obvinenie z čarodejníctva. Ten pohotovo odsúdil a popravil majiteľku hostinca Bridget Bishopovú. V priebehu mesiaca odsúdili a obesili päť ďalších žien.
História.
Hystéria sa však stupňovala vo veľkej miere aj vďaka tomu, že súd prijal ako dôkaz tvrdenia svedkov, podľa ktorých sa im obvinené ženy zjavili ako duchovia alebo vo videniach. Takýto "spektrálny dôkaz" bol sám o sebe veľmi nebezpečný, pretože sa nedal ani overiť, ani podrobiť objektívnemu skúmaniu. Na jeseň 1692 popravili vyše 20 obetí vrátane niekoľkých mužov a viac ako 100 ďalších zavreli do väzenia - medzi nimi i niektorých z vážených občanov mesta. Vtedy už hrozilo, že hystéria sa rozšíri za hranice Salemu, a tak kazatelia v celej kolónii vyzývali skoncovať s procesmi. Guvernér kolónie súhlasil a súd rozpustil. Väznených neskôr prepustili alebo im výkon trestu odložili.
Salemské súdne procesy s čarodejnicami dlho fascinovali Američanov. Z psychologického hľadiska sa väčšina historikov zhodla na tom, že roku 1692 Salem zachvátil určitý druh masovej hystérie, ktorú živila úprimná viera v existenciu čarodejníctva. Poukazujú na to, že kým niektoré z dievčat možno hrali divadlo, ošiaľ sa zmocnil aj mnohých zodpovedných osôb. 
Viac však odhalila dôkladnejšia analýza osobností obžalovaných a žalobcov. Salem, podobne ako veľká časť koloniálneho Nového Anglicka v tom čase, prechádzal ekonomickými a politickými zmenami. Z prevažne poľnohospodárskej puritánmi ovládanej komunity sa stávala väčšmi svetská spoločnosť venujúca sa obchodu. Mnohí zo žalobcov boli zástancami tradičného spôsobu života spätého s pôdou a cirkvou, kým viacero žien obvinených z čarodejníctva patrilo k rozvíjajúcej sa vrstve drobných obchodníkov a remeselníkov. Temný zápas o spoločenskú a politickú moc medzi staršími, tradičnými skupinami a novovznikajúcou obchodníckou vrstvou, aký sa odohral v Saleme, sa opakoval na mnohých miestach v celej americkej histórii. Bizarne a osudovo sa však odklonil od svojho smeru, keď sa občanov zmocnilo presvedčenie, že v ich domovoch slobodne vyčíňa diabol. 
Salemské čarodejnícke procesy slúžia aj ako pôsobivé prirovnanie v prípadoch osudných následkov vznesenia senzačných, pritom však falošných obvinení. Od čias Salemu sa na označenie falošných obvinení proti veľkému počtu ľudí v politickom živote často používa termín "hon na čarodejnice"

</doc>
<doc id="171625" title="Britsko-americká vojna" url="https://sk.wikipedia.org/wiki?curid=171625">
Britsko-americká vojna

Britsko-americká vojna alebo vojna roku 1812 alebo druhá americká vojna za nezávislosť alebo americká vojna 1812-1815 či anglo-americká vojna bol vojenský konflikt medzi USA a Britským impériom (1812 - 1815). Dôvodom vojny boli spory v oblasti námorného obchodu a rozdelenie území a sfér vplyvu na severoamerickom kontinente medzi Spojenými štátmi a Veľkou Britániou.
Vzťahy pred vojnou.
V období príprav na ďalšiu vojnu s Britániou sa Spojené štáty zmietali vo vnútorných rozporoch. Zatiaľ čo juh a západ dávali prednosť vojne, New York a Nové Anglicko boli proti, pretože by tým utrpel obchod. Vyhlásenie vojny prišlo v čase, keď na ňu krajina nebola vojensky pripravená. Armáda mala sotva 7 000 vojakov, rozptýlených na vzdialených stanovištiach pozdĺž pobrežia, neďaleko kanadskej hranice a v hlbokom vnútrozemí. Týchto vojakov mala podporiť nedisciplinovaná domobrana jednotlivých štátov.
Invázia USA do Kanady.
Nepriateľské akcie medzi oboma krajinami sa začali inváziou do Kanady, ktorá sa mala sústrediť do spojeného útoku na Montreal, keby bola správne načasovaná a uskutočnená. Celá akcia napokon skončila neúspechom a britskou okupáciou Detroitu. Americké loďstvo však zaznamenávalo úspechy a znovu si získalo dôveru. Navyše Atlantický oceán križovali americké korzárske lode, ktoré v jesenných a zimných mesiacoch roku 1812 - 1813 zajali 500 britských plavidiel. 
Rok 1813.
V roku 1813 sa bojovalo na Erijskom jazere. Generál William Henry Harrison - ktorý sa neskôr stal prezidentom - viedol armádu zloženú z domobrancov, dobrovoľníkov a vojakov z Kentucky s cieľom znovu dobyť Detroit.
12. septembra, keď bol ešte stále na hornom toku rieky Ohio, sa k nemu doniesla správa, že komodor Oliver Hazard Perry zničil britskú flotilu na Erijskom jazere. Harrison obsadil Detroit a počas pochodu do Kanady porazil utekajúcich Britov a ich indiánskych spojencov na rieke Thames. Cela oblasť sa dostala pod nadvládu Američanov. 
K ďalšiemu rozhodujúcemu obratu vo vojne došlo o rok neskôr, keď komodor Thomas Macdonough zvíťazil v priamom delostreleckom súboji s britskou flotilou na Champlainovorn jazere v severnej časti štátu New York. Bez podpory námorníctva sa desaťtisícová invázna armáda Britov musela stiahnuť do Kanady. Približne v rovnakom čase britské lode s rozkazom „zničiť a spustošiť“ podnikali útoky na východe pobrežia. V noci 24. augusta 1814 britská expedičná armáda vtrhla do Washingtonu, D. C., sídla federálnej vlády, a zanechala ho v plameňoch. Prezident James Madison utiekol do Virgínie.
Ghentská dohoda.
Keďže vojna pokračovala, britskí a americkí vyjednávači žiadali vzájomné ústupky. Len čo sa však britskí vyslanci dozvedeli o Macdonoughovom víťazstve na Champlainovom jazere, rozhodli sa ustúpiť. Na naliehanie vojvodu Wellingtona, ale aj preto, že pokladnica bola vyčerpaná v dôsledku nákladných napoleonských vojen, vyjednávači za Veľkú Britániu podpísali v decembri 1814 Ghentskú dohodu. Obidve strany sa dohodli na ukončení bojov a vrátení dobytých území a zaviazali sa vyriešiť spor o hraniciach. V Louisiane v New Orleanse však nevedeli o podpísaní mierovej zmluvy, a preto pokračovali v bojoch. Pod velením generála Andrewa Jacksona Američania zaznamenali najväčšie pozemné víťazstvo vo vojne.
Kým Briti a Američania rokovali o dohode, delegáti federalistov, zvolení zákonodarnými zhromaždeniami v Massachusetts, Rhode Island, Connecticute, Vermonte a New Hampshire, sa stretli v Hartforde (Connecticut) na schôdzke, ktorá symbolizovala opozíciu voči „vojne pána Madisona“. Novemu Anglicku sa darilo obchodovať s nepriateľom po celý čas trvania konfliktu a niektoré oblasti dosiahli obrovské zisky. Napriek tomu federalisti vyhlasovali, že vojna pustoší hospodárstvo. Niektorí delegáti zhromaždenia vyzývali na odtrhnutie od Únie, väčšina však žiadala okamžité schválenie viacerých dodatkov k ústave, ktoré by obmedzili vplyv republikánov, vrátane zákazu embarga, ktoré by trvalo viac ako 60 dní, chceli zabrániť aj tomu, aby dvaja po sebe nasledujúci prezidenti boli z jedného štátu. Keď však poslovia z Hartfordu dorazili do Washingtonu, zistili, že vojna sa skončila. V dôsledku hartfordského zhromaždenia federalistov označkovali nálepkou nelojálnosti, ktorej sa už nikdy nezbavili.

</doc>
<doc id="171656" title="Ruda" url="https://sk.wikipedia.org/wiki?curid=171656">
Ruda

Ruda je nerastná surovina – minerál alebo hornina, obsahujúca ekonomicky významný podiel chemických prvkov, väčšinou kovov, dosiahnuteľných hlavne priemyselnou ťažbou. Ruda sa ťaží (doluje) a ďalej upravuje tak, aby sa z nej získala žiadaná surovina. Z hľadiska slovenskej legislatívy ide väčšinou o vyhradené suroviny.
Výsledkom procesu úprav je kov a jalovina (alebo hlušina), teda hornina ochudobnená o žiadaný kov, prípadne aj ďalšie substancie. Väčšina rúd sa vyznačuje zvýšenou hmotnosťou a kovovým vzhľadom, preto sa za ne niekedy označujú aj suroviny podobných vlastností, z ktorých sa nezískavajú kovy, ale niektoré nekovové prvky (napr. pyrit – FeS2, ktorý síce obsahuje železo ale používa skôr na získavanie síry).
V anglickej alebo ruskej terminológii sú za rudy považované všetky prírodné suroviny, ktoré sa nevyužívajú v prírodnom stave a je potrebná ich technologická úprava.
Ruda môže obsahovať chemicky rozpustenú látku (vo forme solí; napr. železná ruda, hliníková ruda bauxit) alebo už pevnú formu žiadanej látky – minerálu (napr. zlato vo forme nuggetov, diamanty). Rozlišujú sa rudy čiernych, farebných a drahých kovov. Rudné minerály sú tvorené väčšinou chemickými zlúčeninami (ako oxidy, sulfidy, silikáty, halogenidy, hydroxidy, uhličitany, fosforečnany a pod.), alebo sa vyskytujú v rýdzej forme.
Pojmom ruda sa teda označujú horniny (minerály) s určitým množstvom žiadanej suroviny. Ložisko rudy môže obsahovať taký rozsah mineralizácie, ktorý dnes nemusí byť využiteľný (ekonomicky, technologicky). Táto situácia sa však v závislosti na cene suroviny, jej dostupnosti, potrebe a pod. môže zmeniť, a už vyťažené ložiská sa môžu znovu otvoriť, resp. ochudobnená hornina (hlušina) znovu prepracovať. 

</doc>
<doc id="171801" title="Takahara (sopka)" url="https://sk.wikipedia.org/wiki?curid=171801">
Takahara (sopka)

Takahara je v neaktívny stratovulkán, nachádzajúci sa v centrálnej časti japonského ostrova Honšú, severozápadne od mesta Ucunomija. Sopka leží v staršej, pleistocénnej kaldere "Šiobara". Postkalderová vulkanická aktivita dala za vznik súčasnej podobe vulkánu.
Posledná erupcia sa odohrala približne pred 6 500 rokmi a vytvorila dóm "Fudžisan" (pomenovaný vďaka podobnosti podľa najznámejšej japonskej sopky Fudži). Erupcie sa odohrávali pozdĺž zlomového systému "Jumoto-Šiobara". V okolí vulkánu sa nachádzajú termálne pramene, čo je toho, že vulkán nie je úplne vyhasnutý.

</doc>
<doc id="171805" title="Nasu (sopka)" url="https://sk.wikipedia.org/wiki?curid=171805">
Nasu (sopka)

Nasu je názov skupiny viacerých stratovulkánov a lávových dómov, zoradených v severojužnej reťazi, nachádzajúci sa na japonskom ostrove Honšú. Komplex sa začal formovať približne pred 500 000 rokmi vyformovaním troch andezitovo-dacitových stratovulkánov, nasledovaná vývojom troch menších stratovulkánov ("Asahi-dake", "Futama-jama" a "Čausu-dake") s prestávkou približne 200 000 rokov. Historicky aktívne centrum je Čausu-dake, ktorého erupcie sú pomerne časté, no menšieho rozsahu. Väčšie freatické erupcie majú frekvenciu výskytu približne raz za tisíc rokov (posledná v rokoch 1408 a 1410).

</doc>
<doc id="171867" title="Rožmberk nad Vltavou" url="https://sk.wikipedia.org/wiki?curid=171867">
Rožmberk nad Vltavou

Rožmberk nad Vltavou je mesto v Česku v okrese Český Krumlov v Juhočeskom kraji. 1. januára 2012 tu žilo 369 obyvateľov, z toho 188 mužov a 181 žien, pričom priemerný vek v meste bol 38,7 roka (muži 38,4 roka, ženy 39,0 roka). 
Stred mesta je vzdialený 23 kilometrov južne od Českého Krumlova a severovýchodne od Vyššího Brodu. Rožmberk je 5. najjužnejším mestom v Česku a najmenším mestom v Juhočeskom kraji.
Dejiny.
Prvý raz bol miestny hrad písomne zmienený v roku 1250. Založil ho syn Vítka z Prčice z rodu Vítkovcov. Mestečko v podhradí založil v roku 1262 Vok z Rožmberka. Už skôr však v miestach nižšieho vltavského brodu stála osada na ceste z Netolic do Linzu. Tá potom s novo vzniknutým mestečkom splynula.
V roku 1302 vymrela krumlovská vetva Vítkovcov a panstvo prevzali Rožmberkovci. Tento rod preniesol svoje sídlo do Českého Krumlova, ale Rožmberk udržovali naďalej. Po smrti Petra Voka v roku 1611 prešlo vlastníctvo panstva na jeho synovca Jana Zrinského, neskôr ho prebral rod Švamberkovcov.
Tí ho ale vlastnili len krátko, pretože im bol v roku 1620 za ich účasť na stavovskom povstaní skonfiškovaný. Panstvo prebral francúzsky šľachtický rod Buquoyovcovov, ktoří ho vlastnili až do roku 1945.
Od 10. októbra 2006 bol obci vrátený status mesta.
Pamiatky.
"Hrad Rožmberk" je rozsiahly hradný komplex ležiaci na ostrohu nad riekou Vltavou z 13. storočia, dobudovaný v 30. rokoch 14. storočia, v roku 1522 vyhorel a neskôr mnohokrát prebudovaný. V miestach pôvodného Horného hradu stojí tzv. "Nový zámok" - obytná budova z 19. storočia, verejnosti neprístupná. Slúži ako rekreačné stredisko Českej pošty.

</doc>
<doc id="172069" title="Pieskovisko" url="https://sk.wikipedia.org/wiki?curid=172069">
Pieskovisko

 Toto je encyklopedický článok o pieskovisku. Písať a upravovať články vo Wikipédii si môžete vyskúšať na stránke .
Pieskovisko je plocha, na ktorej je umiestnený piesok. Tento pojem sa používa v štyroch významoch: 
Detské pieskoviská.
Pieskoviská slúžili a často ešte aj slúžia na zábavu pre deti, ktoré môžu z piesku stavať. Často je súčasťou detských ihrísk alebo ihrísk materských škôl. Pre svoju nenáročnosť si pieskoviská zriaďujú samotné rodiny na dvoroch svojich rodinných domov. V ČSSR začali hromadne vznikať v dobe aktívnej panelovej výstavby v 70. a 80. rokoch 20. storočia.
Pozitíva.
Hra na pieskovisku umožňuje dieťaťu precvičiť si jemné motorické zručnosti (napr. používanie lopatky na naberanie piesku,
formovanie piesku) a pokiaľ prebieha v spoločnosti ďalších rovesníkov, má pozitívny vplyv aj na rozvoj jeho sociálnych schopností.
Negatíva.
Pieskoviská, ako zábava pre deti, ubúdajú. Napriek zákazom vodenia psov a iných domácich zvierat sú niektoré pieskoviská znečistené. Ak dieťa zje zrnká piesku znečisteného mačacím alebo psím výkalom, môže mu spôsobiť toxoplazmózu, giardiózu, shigelózu alebo salmonelózu. Ďalším rizikom sú mechanické poranenia, obzvlášť pri črepinách alebo injekčných striekačkách skrytých v piesku. To zobrazovala aj kampaň proti hepatitíde, v ktorej dieťa pri hraní sa v piesku sa napichlo o odhodenú striekačku. Rapídne to znížilo záujem o verejné pieskoviská.
Právna úprava.
Slovensko.
Požiadavky na čistenie a údržbu pieskovísk stanovuje zákon č. 355/2007 Z.z. o ochrane, podpore a rozvoji verejného zdravia a o zmene a doplnení niektorých zákonov (konkrétne § 24 ods. 5c, § 57 ods. 13) a vyhláška Ministerstva zdravotníctva SR č. 521/2007 Z.z. o podrobnostiach a požiadavkách na pieskoviská. Podľa týchto všeobecne záväzných právnych predpisov je prevádzkovateľ povinný pieskovisko čistiť, prekopávať, prehrabávať a polievať pitnou vodou (resp. vodou zodpovedajúcou požiadavkám na kvalitu vody na kúpanie) najmenej raz za dva týždne počas sezóny, teda od 1. marca do 30. novembra kalendárneho roka. O vykonávaní týchto požiadaviek musí viesť záznamy.
Pieskoviská na staveniskách a betonárňach.
V prípade stavenísk pieskovisko označuje miesto, kde je uskladnený piesok, väčšinou pri výrobe betónových zmesí. Pieskovisko sa taktiež nachádza pri betonárňach, kde je však častejšie použitá nádrž na piesok. 
Všeobecné využitie.
Pieskoviská možno využiť v čase ohrozenia vodou (záplavy, prívalové dažde a pod.), kedy sa pieskom plnia vrecia, ktorými sa budujú ochranné hrádze. V oblastiach ohrozených ozbrojeným konfliktom sa vrecia s pieskom obdobne využívajú na ochranu pre strelami a šrapnelami.

</doc>
<doc id="172168" title="Vladimír Weiss (1964)" url="https://sk.wikipedia.org/wiki?curid=172168">
Vladimír Weiss (1964)

Vladimír Weiss (* 22. september 1964, Bratislava) je slovenský futbalový tréner a bývalý futbalista. 
Od 1. júla 2008 do 31. januára 2012 trénoval národný futbalový tím Slovenska, predtým trénoval kluby Artmedia Petržalka (s ktorým získal v sezónach 2004/2005 a 2007/2008 titul) a v roku 2006 trénoval v ruskej Superlige tím Saturn Ramenskoje. 
Medzi jeho najväčšie trénerské úspechy patrí postup do hlavnej fázy Ligy Majstrov UEFA v roku 2005 (s mužstvom Artmedia Petržalka) a postup na FIFA World Cup 2010 v Juhoafrickej Republike (s reprezentáciou SR), dokonca do osemfinále. Práve táto skutočnosť a vynikajúca práca so slovenskou reprezentáciou mu zabezpečilo, že 13.júla 2010 podpísal novú štvorročnú zmluvu ako tréner SR a Slovákov viedol i v kvalifikácii na ME 2012. Po neúspechu, keď sme sa nedostali na záverečný turnaj do Poľska a na Ukrajinu, dostal výpoveď a bol nahradený duom Griga, Hipp.
V roku 1989 sa mu narodil syn Vladimír, ktorý reprezentuje Slovensko vo futbale.

</doc>
<doc id="172581" title="Soběslav" url="https://sk.wikipedia.org/wiki?curid=172581">
Soběslav

Soběslav () je historické mesto v Česku v okrese Tábor v Juhočeskom kraji. 
Soběslav je centrom Soběslavských blát, známej lokality pôvodných dedín s architektúrou sedliackeho baroka. História mesta siaha do konca 13. storočia. Najväčší rozkvet zažilo mesto za vlády Petra Voka z Rožmberka. V tejto dobe bolo jedným z najvýznamnejších miest rožmberského panstva a predstavovalo hospodárske centrum južných Čiech s väzbami na Bavorsko a Rakúsko. V meste bola založená Rožmberská škola. 
Mestom prechádza diaľnica D3 a ďalej tiež medzinárodný železničný koridor. Je tu tiež moderné kúpalisko, ale aj uplne novo zrekonštruovaný hrad, ktorý získal mnoho domácich, ale aj zahraničných architektonických cien. Mestom preteká rieka Lužnice a Černovický potok. 1. januára 2012 tu žilo 7 215 obyvateľov, z toho 3 505 mužov a 3 710 žien, pričom priemerný vek v meste bol 42,8 roka (muži 41,0 roka, ženy 44,5 roka). V meste sa tiež nachádza regionálne letisko a gymnázium. 

</doc>
<doc id="172911" title="Sid Abel" url="https://sk.wikipedia.org/wiki?curid=172911">
Sid Abel

Sid Abel, celým menom Sidney Gerald Abel (* 22. február 1918 – † 7. február 2000) bol kanadský hokejový útočník a neskôr hokejový tréner a generálny manažér. Je členom Hokejovej siene slávy a bol víťazom Stanleyho poháru v rokoch 1943, 1950 a 1952. V roku 2017 bol Sid Abel zaradený do rebríčku 100 najlepších hráčov histórie NHL. 
Hráčska kariéra.
Sid Abel sa narodil v Melville, Saskatchewan, bol známy ako "Old Bootnose". Abel sa pridal k tímu Detroit Red Wings v roku 1938 po tom ako hrával juniorskú súťaž za tím Flin Flon Bombers. Prvé dve sezóny trávil čas aj v lige AHL a v roku 1940 sa stal plnohodnotným hráčom Detroitu. Abel bol menovaný kapitánom Red Wings v roku 1942. 
V roku 1943 Abel odišiel z Detroitu Red Wings aby mohol slúžiť Kanadským leteckým silám v 2. Svetovej Vojne. Počas tohto obdobia korčuľoval s RCAF tímom v Montreali. Abel bol demobilizovaný neskôr v roku 1946 a kapitánstvo získal až v playoff. 
V roku 1947 boli Sid Abel a Ted Lindsay spojení do 1. útočnej formácie s nováčikom na krídle Gordiem Howeom - trénerom Jackom Adamsom. Zatiaľ čo Abelova efektivita bola neskôr v sezóne a v playoff obmedzená, vďaka Lindsayovi a Howeovi dokázali dostať tím do finále o Stanleyho Pohár. Na konci ďalšej sezóny skončili Lindsay, Abel a Howe 1-3-4 v tímovom hodnotení.
V sezóne 1949 nová produktívna formácia vybojovala Detroitu 1. zo siedmich víťazstiev v základnej časti v rade. Abel bol v sezóne vyrovnaný s Lindsayom v bodovaní NHL na 3. mieste pričom viedol ligu v góloch a zaznamenal osobné rekordy v bodoch, góloch a v asistenciách. V sezóne získal Hart Memorial Trophy a bol menovaný do prvého All-Star tímu. 
Ďaľšie 3 roky viedol Abel formáciu v bodovaní, v roku 1950 skončili Lindsay, Abel a Howe 1-2-3 v tímovom bodovaní, Abel zopakoval nomináciu v prvom All-Star tíme a víťazstvo v Stanley cupe v sezóne 1949-50 a bol členom druhého All-Star tímu v sezóne 1950-51. 
Abel bol vytradeovaný do Chicaga Black Hawks za peniaze na dve sezóny 1952-53 a 1953-54, tam bol menovaný trénerom a bol posledným trénerom, ktorý plnohodnotne hrával v histórii NHL. 
Jeho číslo 12 bolo vyradené organizáciou Red Wings ale Abel obliekal aj čísla 4, 7, 9, 14, 19 a 20. Väčšinu z týchto čísel obliekal počas obdobia keď striedal medzi Detroitom a jeho farmou. V sezóne 1945-46, keď sa vrátil z 2. svetovej vojny nosil na drese číslo 9, Joe Carveth nosil číslo 12 počas Abelovej služby v armáde a po jeho vymenení do Bostonu Bruins si jeho číslo ako pamiatku zobral Sid Abel. 
Trénerstvo.
Abel bol hlavným trénerom Black Hawks v sezónach 1952-53 a 1953-54. Do Detroitu Red Wings sa vrátil v sezóne 1957-58 a slúžil ako hlavný tréner do sezóny 1969-70. Generálnym manažérom bol Abel od apríla 1962 do januára 1972.
Počas rozširujúceho draftu 1974-75 bol menovaný za generálneho manažéra Kansas City Scouts a pracoval tam ďalšiu sezónu pokým sa tím nepresťahoval do Denveru a nestal sa z neho tím Colorado Rockies. 
V 70. a 80. rokoch minulého storočia pracoval ako komentátor v Detroitskom rádiu.
Dedičstvo.
Sid Abel bol uvedený do siene slávy NHL v roku 1969. V 1998 bol v rebríčku najlepších hráčov storočia umiestnený na 85. miesto.
Abelov starší brat George bol Olympijskym hokejovým reprezentantom Kanady, na Olympiáde v Osle vstrelil víťazný gól a zaistil Kanade víťazstvo. Sidov syn hrával takisto v NHL a jeho vnuk hral naposledy za tím Pittsburgh Penguins.
Hráčska kariéra.
T- Trestné minúty
Z- Zápasy
G- Góly
B- Body
A- Asistencie
Trénerska kariéra.
Z- Zápasy
V- Výhry
P- Prehry
R- Remízy
B- Body

</doc>
<doc id="173051" title="Andy Kaufman" url="https://sk.wikipedia.org/wiki?curid=173051">
Andy Kaufman

Andy Kaufman, vlastným menom Andrew Geoffrey Kaufman (* 17. január 1949, New York, New York, USA – † 16. máj 1984, Hollywood, Kalifornia) bol americký komik známy svojim absurdným a veľmi provokatívnym pojatím humoru.
V roku 1992 vyšla na albume kapely R.E.M. "Automatic for the People" pieseň "Man on the Moon" venovaná Andymu Kaufmanovi, ktorá dala meno filmu Miloša Formana z roku 1999.
Biografia.
Detstvo.
Bol jeden z najslávnejších komikov americkej histórie. Narodil sa v roku 1949 v New Yorku rodičom Stanleymu a Janice Kaufmanovcom. Andy vyrastal v Great Neck na Long Islande, kde od malička robil profesionálneho šoumena na detských narodeninových oslavách. Po absolvovaní Boston Junior College začal mladý Kaufman vystupovať v rôznych kaviarňach a baroch na východnom pobreží USA.
Kariéra.
Andyho talent objavil majiteľ klubu Bud Friedman. Andy sa rýchlo so svojou reputáciou vypracoval na talentovaného zabávača. Moderátor Saturday Night Live, pozval Kaufmana na výročné vysielanie 11. októbra 1975, kde televízna šou zažila jednu z najúspešnejších nocí. Práve takto sa Andy dostal medzi amerických divákov. Andy prvýkrát zaujal vystúpeniami ako postava Foreign Man-a. Andy bol skvelý zabávač a improvizátor. I vo vopred pripravenom predstavení dokázal šokovať, keď z ničoho nič stíchol a začal napodobňovať známe osobnosti ako napríklad prezidenta Cartera či Elvisa Presleyho. Andyho ako Foreign Man sa čoskoro objavil v sitcome televízie ABC Taxi ako "Latka Gravas". Seriál sa vysielal od roku 1978 do roku 1983.
Smrť a koniec kariéry.
Andymu Kaufmanovi koncom roku 1983 napriek skutočnosti, že bol nefajčiar diagnostikovali rakovinu pľúc. Zomrel 16. mája 1984 v Los Angeles v nemocnici. 
Správe o smrti Andyho Kaufmana nechcel nikto uveriť. Väčšina jeho fanúšikov verila a niektorí stále veria, že to bola súčasť jeho ďalšieho šokujúceho vystúpenia. O súkromí Andyho Kaufmana totiž nikto nevedel. V súkromnom živote ako keby neexistoval. Na počesť tohoto výnimočného umelca nahral skupina REM singel, podľa ktorého názvu bol natočený film v réžii Miloša Formana.
Filmografia.
Hosť v televíznych programoch.
Late Night with David Letterman 17. november 1983
Late Night with David Letterman 22. september 1983
Late Night with David Letterman 23. február 1983
Late Night with David Letterman 7. január 1983
Late Night with David Letterman 17. november 1982
Saturday Night Live (episode # 8.5) 30. október 1982
Late Night with David Letterman 28. júl 1982
Late Night with David Letterman 17. máj 1982
Saturday Night Live (episode # 7.19) 15. máj 1982
Hour Magazine 7. máj 1982
The John Davidson Show 15. apríl 1982
Good Morning America 14. apríl 1982
Late Night with David Letterman 1. apríl 1982
Late Night with David Letterman 30. marec 1982
Late Night with David Letterman 18. február 1982
Late Night with David Letterman 17. február 1982
Saturday Night Live playing "Himself/Elvis" (episode # 7.10) 30. január 1982
Good Morning America 28. október 1981
Fridays playing "Guest Host" (epizóda # 3.1) 18. september 1981
Fridays playing "Himself - Recorded Apology" (epizóda # 2.21) 27. február 1981
Fridays (episode # 2.20) 20. február 1981
The Midnight Special 23. január 1981
The Merv Griffin Show 25. január 1980
Saturday Night Live (epizóda # 5.8) 22. december 1979
The Merv Griffin Show 13. december 1979
Saturday Night Live (uncredited) (epizóda # 5.5) 17. november 1979
Saturday Night Live (epizóda # 5.2) 20. október 1979
The Tomorrow Show 20. august 1979
Saturday Night Live (epizóda # 4.13) 24. február 1979
Live Wednesday 29. november 1978
The Dating Game (ako Baji Kimran) 21. november 1978
The Mike Douglas Show 11. apríl 1978
Saturday Night Live (epizóda # 3.13) 11. marec 1978
The Tonight Show Starring Johnny Carson 20. február 1978
Saturday Night Live (epizóda # 3.7) 10. december 1977
Saturday Night Live (epizóda # 3.3) 15. október 1977
Redd Foxx 15. september 1977
The Hollywood Squares 15. august 1977
The Tonight Show Starring Johnny Carson 3. marec 1977
The Tonight Show Starring Johnny Carson 21. január 1977
Dinah! 17. január 1977
Saturday Night Live (epizóda # 2.11) 15. január 1977
The Tonight Show Starring Johnny Carson 23. jún 1976
Saturday Night Live (epizóda # 1.15) 28. február 1976
Saturday Night Live (epizóda # 1.4) 8. november 1975
Saturday Night Live (epizóda # 1.3) 25. október 1975
Saturday Night Live (epizóda # 1.1) 11. október 1975
The Joe Franklin Show 20. jún 1974
The Dean Martin Comedy World 6. jún 1974

</doc>
<doc id="173089" title="Zlatý retríver" url="https://sk.wikipedia.org/wiki?curid=173089">
Zlatý retríver

Zlatý retríver je psie plemeno uznané v FCI v skupine 8 pod číslom 111.
Pôvod.
Zlatého retrívera začal v 19. storočí chovať Lord Tweedmouth, ktorý chcel vyšľachtiť schopného loveckého psa s atraktívnym vzhľadom. Za týmto účelom využil žltého retrívra, ktorý sa narodil vo vrhu čiernych retríverov, a dnes už neexistujúceho tweedskeho vodného španiela. V roku 1868 sa narodili prvé šteniatka. Lord Tweedmouth použil ako jeden z prvých chovateľov pri šlachtení plemena líniovú plemenitbu. V jeho šľapajach potom pokračovali Vikomt Harcout a pani Charlesworthová. 
K uznaniu plemena žltý retríver došlo v roku 1903 v britskom Kennel klube. O desať rokov neskôr bol založený klub. Dnešný názov - zlatý retriver - bol prijatý až v roku 1920, pričom predtým bolo plemeno označované prívlastkom žltý alebo zlatý.
Vzhľad.
Zlatý retríver je pes stredne veľkého, vyváženého a súmerného rámca. Má priestorný hrudník, rovné predné a svalnaté zadné končatiny. 
Má mohutnú, dobre osvalenú kostru, umožňujúcu elegantnú chôdzu bez kolísania. Chrbát je rovný, v bedrovej časti krátky.
Má širokú lebku so zreteľným stopom, nie príliš dlhou papuľou, čiernym ňufákom a hnedými očami. Ňufák môže v starobe, prípadne po dlhej zime zružovieť. Uši nosí zvesené a posadené vo výške očí. Chrup je nožnicový. 
Srsť zlatého retrívera môže byť hladká alebo zvlnená. Má nepremokavú podsadu. Sfarbenie srsti sa pohybuje od krémovej až po zlatavo červenú. V Európe sa uprednostňuje zlatá a krémová farba, v USA zasa sýta zlatá až zlatočervená.
Povaha.
Zlatý retríver je inteligentné pracovné plemeno vhodné aj do chladnejšieho počasia. Ide o pokojné, trpezlivé a pozorné plemeno, väčšinou nie agresívne. Pri strážení málokedy napáda. Ako každé poľovné plemeno, aj zlatý retríver má vyvinutý lovecký pud, ktorý treba výchovou a výcvikom usmerniť podľa potrieb majiteľa. Má rád ľudí a hlavne svojho majiteľa.
Zlatý retríver je aktívne plemeno, ktoré okrem pravidelných každodenných prechádzok vyžaduje zamestnanie, inak môže trpieť obezitou, prípadne poruchami správania. Vhodné je aportovanie, rozlišovanie predmetov, stopovanie, rôzne kynologické športy a pod.
Ide o veľmi sociálne plemeno, ktoré potrebuje blízky kontakt so svojou svorkou a preto nie je vhodné na kotercový chov.
Využitie.
Zlatý retríver bol šľachtený ako lovecké plemeno. Používal sa na donášanie zastrelených vtákov nielen na súši ale aj vo vode. (angl.: to retrieve = priniesť). 
Dnes je toto plemeno známe svojou vyváženou povahou, dobrou znášanlivosťou s cudzími ľuďmi a deťmi. Vďaka vysokému stupňu naviazanosti na človeka patrí medzi ľahko cvičiteľné plemená. Kvôli tejto vlastnosti, vysokej inteligencii a schopnosti prispôsobiť sa je dnes zlatý retríver často využívaný ako vodiaci pes pre nevidiacich alebo hluchých, či terapeutický pes a tiež ako záchranársky pes. Najčastejšie ho však vidieť ako rodinného psa.
Zvláštnosti plemena.
Pretože popularita tohto plemena v poslednom čase značne stúpla, a dochádza k nepremyslenému kríženiu, môžu sa vyskytovať nielen dedičné choroby, ale i poruchy v chovaní – hryzavosť, nedotklivosť, bojazlivosť alebo agresivita.
Starostlivosť.
Nielen, že je potrebné naučiť psa stáť vo výstavnom postoji, ale i úprava srsti by sa mala stať súčasťou prípravy. Strih by sa mal urobiť približne 2 týždne pred výstavou, aby sa srsť scelila. V tejto dobe by sa mal pes i okúpať, aby sa srsť stačila dostať do jej prirodzenej podoby. Strih môže pomôcť optickému potlačeniu niektorých nedostatkov, ako je výška, celkový rámec psa, uhlenie končatín, chvost atď. Pokiaľ si na toto sami netrúfate, zverte svoje zviera do rúk odborníkov v salónoch, a tí isto toto vyriešia za vás. 
Chov.
Každý deň nasypať granuly primerané veku psa, tak isto vodu. Každý deň prechádzka v prírode alebo sa poriadne prejsť. Umiestnenie v koterci je pre zlatého retrívera krajne nevhodné, pretože jeho citlivá povaha trpí nedostatkom kontaktu s rodinou. Pes by mal bývať s vami v dome, kde by mal mať k dispozícii vlastný, dostatočne veľký pelech. Ten by mal byť umiestnený tak, aby v ňom pes mohol nerušene odpočívať, ale zároveň sledovať dianie v rodine.

</doc>
<doc id="173095" title="Bandai (sopka)" url="https://sk.wikipedia.org/wiki?curid=173095">
Bandai (sopka)

Bandai alebo Bandaisan je názov v súčasnosti neaktívneho stratovulkanického komplexu, nachádzajúceho sa v centrálnej časti ostrova Honšú, na severnom pobreží jazera Inawaširo. Komplex je tvorený niekoľkými prekrývajúcimi sa stratovulkánmi prevažne andezitového zloženia. Najvyšší z nich je "O-Bandai", ktorý leží v staršej kaldere podkovovitého tvaru, ktorá vznikla pri plínijskej erupcii pred cca 40 000 rokmi. V rámci vulkanizmu komplexu prevládajú freatické erupcie, posledný výlev magmy nastal pred 25 000 rokmi. Za minulých 5 000 rokov sa odohrali štyri väčšie freatické explózie, posledná v roku 1888, keď došlo k deštrukcii stien vulkánu "Ko-Bandai".

</doc>
<doc id="173114" title="Adatara" url="https://sk.wikipedia.org/wiki?curid=173114">
Adatara

Adatara je masívny stratovulkanický komplex, nachádzajúci sa na japonskom ostrove Honšú, asi juhozápadne od mesta Fukušima. Komplex je tvorený skupinou prekrývajúcich sa bazaltovo-andezitových stratovulkánov a lávových dómov, vytvorených vo viacerých fázach pred 550 000 rokmi. Adatara postupne prekrýva vulkanické štruktúry sopky Azuma, nachádzajúcej sa severnejšie. Najvyšší bod komplexu je stratovulkán "Minowa-jama", v súčasnosti aktívne centrum je južnejšie položený "Tecu-zan". V okolí aktívneho krátera sa nachádzajú početné fumaroly a horúce pramene. Erupcia v roku 1900 si vyžiadala 72 obetí na životoch - baníkov, pracujúcich v bani na síru.

</doc>
<doc id="173126" title="Azuma (sopka)" url="https://sk.wikipedia.org/wiki?curid=173126">
Azuma (sopka)

Azuma je v súčasnosti neaktívny stratovulkanický komplex, nachádzajúci sa v centrálnej časti ostrova Honšú, západne od mesta Fukušima, a severne od sopky Adatara. Komplex je tvorený niekoľkými prekrývajúcimi sa stratovulkánmi, štítovými vulkánmi, lávovými dómami a troskovými kužeľmi, ležiacimi na straších, treťohorných sedimentoch a granodioritoch.
Vulkanická aktivita sa počas vývoja presúvala na východ (severovýchod), posledne činný bol stratovulkán "Issaikjó" na severnom okraji komplexu. Kráter "Azuma-Kofudži" a priľahlé fumarolické polia na vrchole tohto stratovulkánu sú obľúbená turistická destinácia.

</doc>
<doc id="173133" title="Pavel Kapusta" url="https://sk.wikipedia.org/wiki?curid=173133">
Pavel Kapusta

Pavel Kapusta (* 3. september 1969, Banská Bystrica) je slovenský novinár, publicista, moderátor, šéfredaktor internetového portálu napalete.sk, majiteľ vydavateľstva Medialis. 
Životopis.
Navštevoval základnú školu v Prahe a Banskej Bystrici, v rokoch 1984-1988 študoval na gymnáziách v Brezne a Banskej Bystrici. V roku 2004 absolvoval externé štúdium publicistiky na FHV Univerzity Mateja Bela v Banskej Bystrici. V roku 2007 skončil štúdium masmediálnej komunikácie na Univerzite sv. Cyrila a Metoda v Trnave. 
Profesijné aktivity.
V roku 1988 začal pracovať v banskobystrickom štúdiu Československého rozhlasu, v roku 1991 v Slovenskom rozhlase v Bratislave. V roku 1993 absolvoval niekoľkomesačný pobyt v USA, po návrate pracoval v Rádiu Rock FM.
V rokoch 1994-1996 pôsobil na zahraničnom oddelení denníka "Smena", vnútropolitickom oddelení denníka "Slovenská REPUBLIKA", týždenníku "Extra" a opäť v "Slovenskej REPUBLIKE".
Od roku 1997 šéfredaktor redakcie Ráno STV, neskôr prešiel do spravodajstva STV, kde bol redaktorom a komentátorom, popri tom scenáristicky a režijne pripravoval strihovú reláciu politickej satiry Fašírka, ktorá bola kritická najmä k vtedajšej opozícii. Jej politickí reprezentanti a médiá označovali reláciu za poplatnú vtedajšiemu vládnemu zoskupeniu (HZDS - RSS, ZRS, SNS). Moderoval aj reláciu o slovenskej populárnej hudbe "Átrium". 
V roku 1998 bol obvinený z trestného činu ohovárania za televízne príspevky o komunistickej minulosti Rudolfa Schustera, policajné preverovanie ukončila prezidentská milosť, ktorú Kapustovi udelil Vladimír Mečiar, v tom čase vykonávajúci niektoré právomoci prezidenta. 
V roku 1999 musel z STV odísť, v tom istom roku bol vymenovaný za šéfredaktora týždenníka Extra; v rokoch 2000 - 2014 bol vydavateľom a šéfredaktorom časopisu Extra plus, ktoré vydávala jeho spoločnosť Tatra Medial a neskôr Medialis. Od roku 2015 je šéfredaktorom portálu napalete.sk.
Politické aktivity.
Pavel Kapusta je od roku 1990 členom Slovenskej národnej strany, vstúpil do nej ako 21-ročný. V rokoch 2001 - 2006 bol parlamentným asistentom poslancov NR SR Romana Hofbauera a Jána Cupera.
Za SNS kandidoval v roku 2010 (predsedom bol Ján Slota), v predčasných voľbách v rokoch 2012 bol na devätnástom mieste a v roku 2016 bol na 27. mieste kandidačnej listiny. Po voľbách 2016 sa do parlamentu dostalo 15 poslancov SNS, a tak bol od roku 2016 do roku 2020 asistentom svojho spolustranníka, poslanca NR SR Stanislava Kmeca. 
V roku 2011 ako vydavateľ a šéfredaktor časopisu Extra plus získal výročnú cenu Slovenskej asociácie novinárov za mimoriadny prínos v oblasti vydávania nezávislej a národne orientovanej tlače. 
V roku 2014 moderoval v bratislavskom Hoteli Tatra Diskusný klub Extra plus, ktorého hosťami boli každý mesiac politici, politológovia a publicisti a jeho zostrihy boli zverejnené na YouTube. Od mája 2015 moderuje v rovnakom hoteli debaty na politické a spoločenské témy s názvom Diskusia na palete, zostrihané videozáznamy sú dostupné na portáli napalete.sk a YouTube.

</doc>
<doc id="173163" title="PŠC Pezinok" url="https://sk.wikipedia.org/wiki?curid=173163">
PŠC Pezinok

PŠC Pezinok (celým názvom Pezinský športový club Pezinok) je slovenský futbalový klub. Klub bol oficiálne založený 29. augusta 1921. Klubovými farbami sú zelena a biela. Seniorské mužstvo aktuálne pôsobí v tretej lige Bratislava, ktorá je zároveň najvyššou regionálnou súťažou pod hlavičkou Bratislavského futbalového zväzu (BFZ). Od rozdelenia Československa v nej mužstvo strávilo prevažnú časť, okrem pár sezón kedy došlo k postupu do vyššej resp. zostupu do nižšej súťaže. Klub má vyše 300 členov rozdelených do seniorského tímu, B-tímu a 18-tich mládežníckych družstiev. Domovský stánkom pezinského klubu je Mestský štadión PŠC Pezinok s kapacitou 3 000 miest, z toho 800 na sedenia na hlavnej krytej tribúne.
História.
Založenie klubu (1921 - 1930).
Pezinský športový klub oficiálne vznikol 29. augusta 1921, keď skupina nadšencov, Aladár Takacs, bratia Korinekovci a ďalší odcestovali do Budapešti, kde kúpili prvé sady dresov a lopty. Dresy prvého mužstva boli po vzore Ferencvárosu Budapešť biele so zelenými priečnymi pruhmi. Od tejto doby až doteraz ostali pezinskí futbalisti verní svojej „zeleno-bílej“ farbe. 
V roku 1930 PŠC Pezinok odohral prvý medzinárodný zápas proti rakúskemu mužstvu SC Carnuntum Wiena s výsledkom 1:3. Strelcom jediného presného zásahu bol pravý krídelník Aladár Tuma.
Zlúčenie s Rapidom Pezinok (1931 - 1958).
Druhým klubom pôsobiacim v týchto rokoch v Pezinku bol DFC, neskôr Rapid Pezinok, ktorý hral i majstrovské zápasy a bol registrovaný v maďarskej futbalovej asociácii. Tento klub sa v roku 1931 spojil s PŠC.
Pezinský športový klub pôsobil pod názvom Sokol Tehelne Pezinok, o štyri roky sa opäť premenoval na Tatran Pezinok a dostal sa na úplné dno. Bojoval s mnohými ťažkosťami v okresných súťažiach a veril, že čoskoro príde zmena.
Na jar roku 1957 pod novým názvom Slovan NV Pezinok sme vyhrali 1.a triedu a postúpili do krajskej súťaže. V tomto čase viedol mužstvo nestor pezinského futbalu, bývalý hráč PŠC, Karol Šefčík, ktorý sa spoliehal na odchovancov Pezinka, ako aj na skúsených hráčov, ktorý okúsili druholigové trávniky.
Postavenie nového štadióna (1959).
Nový štadión, ktorý sa nachádza na súčasnom mieste, bol vybudovaný v tomto roku. O dva roky neskôr bola otvorená krytá tribúna a zmenil sa aj názov klubu na Lokomotíva Pezinok. Dovtedy bolo hlavné ihrisko na súčasnom tréningovom trávniku, ktorý dnes slúži prevažne na tréningy všetkých mužstiev.
Obdobie húpačky (1960 - 1990).
Lokomotíve Pezinok sa podarilo postúpiť do divízie, vtedy už 2.SNFL, keď mužstvo viedol ako tréner V.Korček. Pre pezinský futbal to bolo obdobie „húpačky“, pretože postupne počas niekoľkých sezón celkovo štyrikrát postupuje a štyrikrát vypadáva z tejto súťaže. Návrat do svojho bývalého klubu uskutočnila legenda pezinského futbalu Štefan Slezák, ktorý bol niekoľkonásobný reprezentant ČSSR.
Návrat k názvu klubu (1991 - súčasnosť).
Od roku 1984 nesie klub názov Stavbár Pezinok, avšak táto zmena dlho nevydržala. Výbor futbalového oddielu pod vedením Ing. Františka Slezáka rozhodol opätovne k vráteniu názvu PŠC Pezinok, pod ktorým ho poznáme až dodnes.
Pezinskému športovému klubu sa v sezóne 2006/2007 podaril historicky prvý postup do druhej slovenskej ligy. Síce sa mu v nej nepodarilo udržať, ale po pár rokoch sa do nej opäť vrátil a pravidelne dokazoval, že v Pezinku sa rodia výborní futbalisti.
21.septembra 2011 sa v slovenskom pohári (Slovnaft Cup) pezinské mužstvo stretlo so slávnym ŠK Slovanom Bratislava. Vypredaný štadión hnal mužstvo za prekvapením, ktoré sa mu takmer podarilo zrealizovať. O jediný gól stretnutia sa postaral bývalý slovenský reprezentant Filip Šebo, ktorý rozhodol o postupe svojho tímu do ďalšieho kola.
Pred pár rokmi bol v Pezinku ďalší veľký futbalový sviatok, pretože k nám zavítal vtedajší majster Slovenska – AS Trenčín. Po jednoznačnom priebehu sa z vysokého víťazstva 0:5 tešili hostia, ktorí v tom čase pôsobili nielen v slovenskom pohári, prvej slovenskej lige, ale aj v predkolách Ligy majstrov.
Hráči.
"Legenda: B – brankár, O – obranca, S – stredopoliar, Ú – útočník"
Klubový znak a farby.
Súčasný klubový znak (logo) sa používa od roku 1991, kedy sa výbor futbalového oddielu pod vedením Ing. Františka Slezáka rozhodol opätovne k vráteniu názvu PŠC, čiže aj k návratu klubového znaku. Farby pezinského klubu boli určené hneď pri jeho vzniku. 29.augusta 1921, keď skupina nadšencov, Aladár Takacs, bratia Korinekovci a ďalší odcestovali do Budapešti, kde kúpili prvé sady dresov a lopty. Dresy prvého mužstva boli po vzore Ferencvárošu Budapešť biele so zelenými priečnymi pruhmi. Od tejto doby až doteraz ostali pezinskí futbalisti verní svojej „zeleno-bílej“ farbe.
Rivali.
Hlavnými rivalmi pezinského klubu sú jeho mestskí susedia - CFK Pezinok Cajla a GFC Grinava. Oba kluby taktiež sídlia v Pezinku. Vzájomné zápasy vždy prilákajú množstvo divákov, ktorí ženú svojich obľúbencov dopredu.

</doc>
<doc id="173189" title="Marko Gažík" url="https://sk.wikipedia.org/wiki?curid=173189">
Marko Gažík

Dr. Marko Gažík (* 18. apríl 1887, Turzovka - † 21. september 1947, Hlohovec) bol slovenský politik.
Vyštudoval právo na univerzitách v Kluži a Budapešti. Po ukončení štúdia v roku 1913 pracoval ako advokátny koncipient v Čadci. Pre svoje národné presvedčenie bol v Uhorsku odsúdený za vlastizradu. Od roku 1919 pracoval ako advokát v Trenčíne, od roku 1926 v Bratislave. V rokoch 1920-1935 pôsobil ako poslanec za HSĽS v Národnom zhromaždení. Podporoval vstup HSĽS do vlády a v období od 15. januára 1927-27. februára 1929 pôsobil ako minister pre zjednotenie zákonov vo vládach A. Švehlu a F. Udržala. Roku 1935 sa rozišiel s HSĽS kvôli nezhodám okolo jeho kandidatúry v parlamentných voľbách a stiahol sa z politického života. Od roku 1936 pôsobil ako notár v Čadci.

</doc>
<doc id="173196" title="Zaó (sopka)" url="https://sk.wikipedia.org/wiki?curid=173196">
Zaó (sopka)

Zaó je komplexný vulkán, nachádzajúci sa v severnej časti ostrova Honšú. Komplex je tvorený viacerými stratovulkánmi, západnú skupinu ("Niši-Zaó") tvorí starší vulkán "Rjuzan", južnú skupinu ("Minami-Zaó") tvoria "Bjobu" a "Fubo". Centrálnu zónu ("Čuo Zaó") tvorí samotný stratovulkán Zaó. V podloží sa nachádzajú prevažne granitové horniny.
Komplex je aktívny od pleistocénu, počas vývoja došlo k niekoľkým deštrukčným erupciám. V aktívnom kráteri sa nachádza jazierko so zelenou, silne kyslou vodou (pH až 1,3). Erupcie komplexu sú zaznamenané od 8. storočia, k poslednej došlo v roku 1940. V okolí krátera sa nachádzajú aj početné fumaroly.

</doc>
<doc id="173225" title="Narugo" url="https://sk.wikipedia.org/wiki?curid=173225">
Narugo

Narugo alebo Naruko je kaldera, nchádzajúca sa na japonskom ostrove Honšú, severozápadne od mesta Sendai. Kaldera má rozmery 5,5 × 7 km a čiastočne erodované okraje. Vznikla v dvoch fázach pred 73 000 a 45 000 rokmi. neskorší vývoj dal za vznik štyrom, prevažne dacitovým lávovým dómom, obkolesujúcim 400 m široký, vodou zaliaty kráter "Katanuma". Dómy sú pokryté zlepencami a ílovcami, čo sú vlastne fragmenty podložia, zachované počas výzdvihu dómov. voda v kráterovom jazere je mimoriadne kyslá - pH až 1,6. Na západnom svahu Katanumy sú aktívne fumaroly.

</doc>
<doc id="173232" title="Kurikoma" url="https://sk.wikipedia.org/wiki?curid=173232">
Kurikoma

Kurikoma je v súčasnosti neaktívny stratovulkán, nachádzajúci sa v severnej časti ostrova Honšú. Vulkán je tvorený prevažne andezitmi a dacitmi a leží na hrubom terciérnom sedimentárnom a tufovom základe.
Sopka je stará približne 500 000 rokov, svoju existenciu počala produkciou lávových prúdov staršej etapy ("Higaši-Kurikoma"), nasledovanom neskoršou fázou "Magusa-dake", aktívnou na západnej strane masívu. Centrum aktívne v dnešnej dobe začalo svoju činnosť pred cca 100 000 rokmi. Od 16. storočia bolo zaznamenaných päť menších erupcií, posledná v roku 1950.

</doc>
<doc id="173235" title="Čókai (sopka)" url="https://sk.wikipedia.org/wiki?curid=173235">
Čókai (sopka)

Čókai je masívny stratovulkán, nachádzajúci sa v severovýchodnej časti ostrova Honšú, asi východne od pobrežia Japonského mora. S výškou je to zároveň najvyšší vrch tejto oblasti. Kvôli symetrickému kónickému tvaru má sopka aj lokálny názov: "Akita-Fudži" alebo "Dewa-Fudži".
Komplex je tvorený dvoma prekrývajúcimi sa stratovulkánmi. Starší, západný stratovulkán je ukončený kalderou podkovovitého tvaru. Mladší, východný člen komplexu začal svoju činnosť pred cca 20 000 rokmi a taktiež je ukončený kalderou podkovovitého tvaru. Poskalderové štádium sopečnej aktivity dalo z vznik dvom lávovým dómom na juhovýchodnom okraji kaldery.

</doc>
<doc id="173238" title="Dvetisíc slov" url="https://sk.wikipedia.org/wiki?curid=173238">
Dvetisíc slov

Dvetisíc slov (úplný český názov: Dva tisíce slov, které patří dělníkům, zemědělcům, úředníkům, umělcům a všem - doslova: "Dve tisíc slov, ktoré patria robotníkom, poľnohospodárom, úradníkom, umelcom a všetkým") bol jedným z dvoch najvýznamnejších dokumentov Pražskej jari. Kým Akčný program KSČ bol výzvou k reforme komunistickej strany, "Dvetisíc slov" obsahovali podnety, ktoré išli mimo rámec Akčného programu. Vedenie KSČ ich odmietlo a neskôr, v období takzvanej politickej normalizácie dokument "Dvetisíc slov" označila za kontrarevolučný.
Dokument vznikol na podnet pracovníkov Československej akadémie vied. Išlo o aktivizáciu česko-slovenskej verejnosti proti zjavnému tlaku sovietskeho vedenia proti reformným zmenám v štáte. Ako manifest ho spísal spisovateľ Ludvík Vaculík. Text vyšiel 27. júna 1968 v "Literárních listech" a denníkoch "Práce", "Mladá fronta" a "Zemědělské noviny". Manifest podpísali stovky osobností verejného života a viac než sto tisíc občanov.
V 70. rokoch, v dobe normalizácie, boli mnohí za prejav súhlasu s týmto manifestom perzekvovaní.

</doc>
<doc id="173241" title="Sidney Poitier" url="https://sk.wikipedia.org/wiki?curid=173241">
Sidney Poitier

Sir Sidney Poitier (* 20. február 1927, Miami, Florida, USA) je americký herec, režisér a aktivista. 
Narodil sa ako jeden zo siedmich detí v rodine amerického farmára. Po strednej škole pracoval v rôznych profesiách. Cez vojnu slúžil ako lekár, po vojne sa dostal k divadlu, čo pre neho znamenalo zlom v jeho živote. Od divadla bol už len krôčik k filmu, kde stvárňoval úlohy sebavedomých inteligentných mužov, ktorí sa museli potýkať s rasovými predsudkami.
Výraznejšie na seba upozornil vo filme Pánovi učiteľovi s láskou, kde hral černošského učiteľa. V roku 1963 sa stal prvým černochom, ktorý získala Oscara za najlepší mužský herecký výkon vo filme "Poľné ľalie". V 50. a 60. rokoch bol symbolom boja proti rasizmu.

</doc>
<doc id="173249" title="Nikolaj Michajlovič Romanov" url="https://sk.wikipedia.org/wiki?curid=173249">
Nikolaj Michajlovič Romanov

Veľkoknieža Nikolaj Michajlovič Romanov ("Николай Михайлович Романов") (* 26. apríl, 1859, Cárske Selo, Rusko – † 28. január, 1919, Petrohrad, Rusko) bol generál ruskej cárskej armády, historik doby Romanovovcov a amatérsky entomológ – lepidopterológ. Bol významný vzdelanec, ale predovšetkým demokrat–humanista a mecenáš mnohých významných ruských entomológov.
Život.
Narodil sa roku 1859 v Cárskom Sele. Bol člen starej ruskej cárskej rodiny Romanovovcov (pochádzal z nej i posledný ruský cár Mikuláš II., ktorého s celou rodinou popravili počas Veľkej októbrovej socialistickej revolúcie). Bol starším synom námestníka kaukazského gubernátora, Michajla Nikolajeviča Romanova (*1832) a Olgy Cecily Fedorovny von Baden (* 1839). Bol aj vnukom ruského cára Nikolaja I. a bratrancom posledného ruského cára Nikolaja II. Dostal vojenské vzdelanie. Roku 1878 bol zaradený do dôstojníckeho stavu. V rokoch 1877 – 1878 sa zúčastnil i rusko–tureckej vojny. Dosiahol hodnosť generála.
Počas nepokojných rokov, ktoré nasledovali po Veľkej októbrovej socialistickej revolúcii neemigroval do zahraničia, ale ostal pôsobiť v Petrohrade. V marci 1918 ho odoslali do vyhnanstva do Vologdy na Sibíri, avšak 14. júla ho zatkli spoločne s bratom Jurajom Michajlovičom a uväznili v miestnom väzení, 21. júla ich previezli do Petrohradu do väzenia Čeky. Dňa 28. januára ráno ho v Petropavlovskej pevnosti zastrelili.
Dielo.
História.
Ako historik prispel k štúdiu dejín Ruska počas vlády cára Alexandra I. Jeho diela, uverejnené v ruštine a francúzštine zahrnujú diplomatické dokumenty Alexandra I. a Napoleona, životopis cárovho blízkeho priateľa Pavla Stroganova a biografické štúdie Alexandra I. a jeho manželky Alžbety Alexejevny.
Lepidopterológia.
Už počas svojich detských rokov, ktoré strávil na Kaukaze, sa zaujímal o zber a štúdium motýľov, ako i o štúdium prírodných vied vo všeobecnosti. V tejto jeho záľube ho podporovali tiež viacerí entomológovia, ako napr. Gustav Ivanovič Sievers, (1843 – 1898) a Alexander Becker (1818 – 1901), ktorí už od roku 1870 zbierali pre neho motýle. 
Zoskupil okolo seba elitu vtedajšej ruskej entomologickej komunity a bol mecenášom viacerých lepidopterológov, ako boli Sergej Nikolajevič Alphéraky, Nikolaj Grigorijevič Erschoff, Hugo Fiodorovič Christoph, Grigorij Efimovič Grum-Grshimailo. Spolupracoval i so zahraničnými lepidopterológmi, ako napr. s Karlom Fixsenom, Pietrom Corneliusom Tobiasom Snellenom (1832 – 1911), Dr. Ottom Staudingerom (1830 – 1900). Bol zakladateľom a vydavateľom viacdielnej série "Mémoires sur les Lépidoptères" ("Spomienky o motýľoch"), ktorá vychádzala v Petrohrade v období rokov 1884 až 1897 a celkove mala 9. vydaní. V prvom dieli, ktorý vyšiel v roku 1884 publikoval svoju prvú prácu o motýľoch Kaukazu, ktorými sa zaoberal už od svojho detstva a z tohto obdobia je známy i jeho popis nového kaukazského poddruhu vidlochvosta "Papilio alexanor" ssp. "orientalis". 
Dňa 5. decembra 1898 sa stal čestným členom Petrohradskej akadémie vied, bol predsedom Cárskej ruskej historickej spoločnosti ("Императорского Русского Исторического Общества").
Jeho menom bolo na jeho počesť pomenovaných viacero druhov hmyzu, napr.: "Melitaea romanovi" Grum–Grshimailo 1891, "Tomares romanovi" a pod.

</doc>
<doc id="173272" title="Ľudovít Labaj" url="https://sk.wikipedia.org/wiki?curid=173272">
Ľudovít Labaj

Dr. Ľudovít Labaj (* 11. apríl 1886, Ružomberok – † 12. apríl 1937, Ružomberok) bol slovenský politik v období prvej česko-slovenskej republiky.
Životopis.
V rokoch 19051911 študoval právo v Prešove a Kluži. Následne v rokoch 19131918 a 19191920 pôsobil ako advokát a od roku 1929 aj ako verejný notár v Ružomberku. V rokoch 19141918 sa ako dôstojník zúčastnil bojov I. svetovej vojny, ktorej následky sa prejavili aj na jeho zdraví.
Na základe rozhodnutia ministra s plnou mocou pre správu Slovenska Vavra Šrobára pôsobil v rokoch 19191920 ako mešťanosta Ružomberka a viedol mesto v hektických mesiacoch po vzniku Československa. Už od svojich študentských čias bol stúpencom politickej koncepcie Andreja Hlinku a postupne sa stal jeho blízkym spolubojovníkom za autonómiu Slovenska. Patril k významným predstaviteľom Slovenskej ľudovej strany. Poslancom Národného zhromaždenia bol vo volebných obdobiach 19201925, 19251929 a 19291935. Kandidoval vždy v XIX. volebnom kraji so sídlom v Liptovskom Sv. Mikuláši..
V 20. rokoch bol zodpovedný redaktor Slováka. Od 27. februára do 8. októbra 1929 pôsobil vo vláde ako minister pre zjednotenie zákonov. Na tomto poste vystriedal predchádzajúceho ministra za HSĽS Marka Gažíka. V roku 1929 sa stal obhajcom Vojtecha Tuku v procese vedenom proti nemu.
V parlamentných voľbách v roku 1935 je zvolený za senátora Národného zhromaždenia za Autonomistický blok (koalícia, ktorú vytvorila HSĽS so SNS, AZS a PS). Kandidoval v XI. volebnom kraji (iné usporiadanie volebných krajov ako v prípade volieb do poslaneckej snemovne). V senáte bol členom rozpočtového výboru.
Veľký dôraz kládol na sociálne postavenie slovenského obyvateľstva. Na začiatku dvadsiatych rokov zakladal a aj viedol Všeodborové združenie kresťanského robotníctva Slovenska. Významná bola aj jeho publicistická činnosť, dokonca v rokoch 19211922 bol zodpovedným redaktorom novín Slovák a v rokoch 19221924 zodpovedným redaktorom Slovenského kresťanského socializmu. Ako skúsený právnik sa podieľal v roku 1922 na návrhu zákona o autonómii pre Slovensko i Podkarpatskú Rus.
Zomrel 12. apríla 1937 vo veku 51 rokov v rodnom Ružomberku, kde je aj pochovaný. V senáte Ľ. Labaja nahradil Ján Juriga.

</doc>
<doc id="173279" title="Strmhlavé bombardovanie" url="https://sk.wikipedia.org/wiki?curid=173279">
Strmhlavé bombardovanie

Strmhlavé bombardovanie je druh bombardovania, pri ktorom lietadlo nalietava na cieľ pod uhlom 70° až 90° od vodorovnej roviny. Bomby boli zväčša odhadzované z výšky 400 – , pričom pilot následne okamžite začal vyberať strmhlavý let a spolu so strojom unikal z priestoru bombardovania. Vyberanie strmhlavého letu je v dôsledku silného preťaženia fyzicky náročné pre posádku a výrazne je pri ňom namáhaná aj konštrukcia lietadla. Používalo sa najmä na presné bombardovanie malých cieľov, pričom využívalo fakt, že pri odhode bômb sa výrazne eliminovala balistická krivka, keďže bomba padala prakticky po zvislej priamke.
V súčasnosti sa prakticky nepoužíva, pretože pri presnom bombardovaní sa používajú samonavádzacie strely, lietadlo potrebuje nalietavať z pomerne veľkej výšky, čo ho robí zraniteľným a výcvik nie je jednoduchý. Ale úplne prekonané nie je, pretože sa pri ňom dajú použiť obyčajne (neriadené) bomby, ktoré sú inak pri rovnakej hmotnosti účinnejšie ako bomby riadené.

</doc>
<doc id="173381" title="Iwate (sopka)" url="https://sk.wikipedia.org/wiki?curid=173381">
Iwate (sopka)

Iwate je komplexný vulkán, nachádzajúci sa na severe ostrova Honšú, asi 20 km západne od mesta Morioka. Masív vulkánu je tvorený dvoma stratovulkánmi ("Niši-Iwake" a "Higaši-Iwake"). Higaši-Iwate je ukončený kalderou s rozmermi 1,8 × 3 km. Kaldera vznikla pred cca 700 000 rokmi, samotný masív vulkánu Iwate počas erupcií viackrát skolaboval (prvýkrát pred 230 000 rokmi, naposledy v roku 1615). Naposledy (v roku 1919) aktívny, 500 m široký kráter sa nachádza v strede kaldery a je čiastočne zaliaty vodou.

</doc>
<doc id="173384" title="Briga" url="https://sk.wikipedia.org/wiki?curid=173384">
Briga

Briga je dvojsťažňová plachetnica s rahnovými priečnymi plachtami na oboch sťažňoch a vratiplachtou na hlavnom sťažni. Používala sa v 18.-19. storočí ako vojnová, obchodná či rybárska loď. Ako obchodná loď premávala prevažne po obchodných trasách popri pobrežiach, v menšej miere absolvovala aj oceánske plavby. Niektoré brigy sa využívali na lov veľrýb a lov tuleňov.
Výhodou bríg bola ich rýchlosť, vďaka čomu boli obľúbené aj medzi pirátmi a kapermi. Nevýhodou bolo, že rahnové plachty potrebovali pomerne veľkú posádku (7 až 16 ľudí), a preto boli obchodné brigy v 19. storočí nahrádzané škunermi, barkami a neskôr aj parníkmi. Brigy sú často zamienané s brigantínami, ktoré však majú iné oplachtenie.
Trup.
Briga bola dlhá 30 až 50 metrov. Pomer dĺžky k šírke bol 4 až 5:1. Briga mala striedme tvary a ladné línie. Na hornej palube sa nestavali žiadne vysoké palubné nástavby a výzdoba bola veľmi obmedzená. Ozbrojené brigy mali zvyčajne 10 – 20 diel.
Oplachtenie.
Briga má 2 sťažne - hlavný a menší predný. Na náčrte oplachtenia vpravo má:
Briga však môže mať aj ďalšie plachty; viac kosatiek, stehové plachty medzi sťažňami a na každom sťažni môže mať aj kráľovskú plachtu. Niektoré brigy z 19. storočia mali zdvojené košové alebo aj brámové plachty. Brigy sú teda vďaka prevahe priečneho oplachtenia menej vhodné na plavbu ostro na vietor ako napríklad škunery.
Niektoré brigatíny majú taktiež priečne plachty na oboch sťažňoch, ale od bríg sa líšia tým, že nemajú hlavnú dolnú plachtu. Ako hlavná plachta sa niekedy označuje ich vratiplachta, ktorá je výrazne väčšia ako na brige. 

</doc>
<doc id="173681" title="Hrušov (hrad)" url="https://sk.wikipedia.org/wiki?curid=173681">
Hrušov (hrad)

Hrušov(-normovaný názov) alebo Hrušovský hrad je zrúcanina gotického hradu nachádzajúca sa na kremencovom vrchu Skalka nad cestou z Topoľčianok do Skýcova, v katastrálnom území obce Hostie.
Dejiny.
Počiatky Hrušovského hradu nie sú presne známe, no jeho stavba je datovaná do obdobia po odchode Mongolov. V listinách sa prvý raz spomína v roku 1253. 
Hlavnou funkciou hradu bolo stráženie obchodnej cesty spájajúcej Požitavie s Ponitrím. 
V polovici 14. storočia hrad často menil majiteľov. V rokoch 1321 až 1344 patril rodine Levických, neskôr sa stal kráľovským majetkom. Roku 1347 kráľ Ľudovít Veľký daroval Hrušov synovi župana Júlia z Topoľčian, magistrovi Mikulášovi a jeho pokrvnému bratovi Ondrejovi. V darovacej listine sa hrad objavuje pod názvom "Castrum Nostrum Hurusov". Neskôr sa stal znovu kráľovským majetkom a bol pod správou kastelánov.
V čase, keď medzi sebou bojovalo viacero dynastií, okolo roku 1446 hrušovský kastelán tento hrad predal Kolomanovi z Topoľčianok. Do tej doby bol hrad majetkom Bubekovcov. 
V roku 1616 bol celý hradný komplex predaný Ladislavovi Petheovi. Predaj hradu bol spôsobený vymretím rodu dovtedajších majiteľov hradu, šľachticov z Topoľčianok. 
Koniec slávy Hrušovského hradu prinieslo protihabsburské povstanie, keď bol v roku "1708" hrad dobytý a zničený.
Prístup.
Pístup na hrad je možný z viacerých miest.

</doc>
<doc id="173710" title="Megata" url="https://sk.wikipedia.org/wiki?curid=173710">
Megata

Megata je názov menšieho maarového poľa, pozostávajúceho z troch maarov, nachádzajúceho sa na polostrove Oga v severozápadnej časti Honšú. Maary predstavujú pozostatok bazaltovo-dacitového vulkanizmu spojeného s výnosom plášťového materiálu (xenolitov) na povrch, najstarší a najväčší (600 m v priemere) je maar "Ičinomegata". Vek maarov sa datuje na pleistocén, no vrstvy keramiky z archeologických vykopávok z okolia spred 4 000&amp;rokov sú prekryté tefrovou vrstvou, pochádzajúcou z erupcií poľa Megata.

</doc>
<doc id="173713" title="Sergej Michajlovič Makarov" url="https://sk.wikipedia.org/wiki?curid=173713">
Sergej Michajlovič Makarov

Sergej Michajlovič Makarov (* 19. jún 1958, Čeľabinsk, Rusko) je bývalý ruský hokejový útočník.
V sovietskej reprezentácii bol členom legendárnej päťky spolu s Larionovom, Krutovom, Fetisovom a Kasatonovom. Mali prezývku "Green line" podľa farby tréningových tričiek.
Ako talentovaný hokejista vyrástol v Rusku, vyhral dve juniorské majstrovstvá sveta. Na druhých majstrovstvách bol vyhlásený za najlepšieho hráča. So Zbornou triumfoval na majstrovstvách sveta v rokoch 1979, 1981, 1982, 1983, 1986, 1989 a 1990. Bol dôležitou súčasťou sovietskych tímov v rokoch 1984 a 1988, kedy Sovietsky zväz vyhral zlaté medaily na Ľadový hokej na olympijských hrách.
V ligovej súťaži odohral 11 sezón za CSKA Moskvu, 8-krát získal ocenenie hráč roka a 9-krát sa stal najproduktívnejším hráčom ligy. Spoločne s Igorom Larionovom a Vladimirom Krutovom sformovali jednu najproduktívnejších útočných formácii. Ta mala prezývku "KLM", alebo aj "Zelená" formácia.
V roku 1989 dostal povolenie prestúpiť do NHL. Hrával za klub Calgary Flames, ktorý si ho vybral v drafte ešte v roku 1983. Počas svojej prvej sezóny nazbieral 85 bodov a získal Calder Memorial Trophy za najlepšieho nováčika súťaže. Túto cenu dostal ako 31 ročný hokejista, čím sa stal najstarším hráčom, ktorému sa to podarilo. Dôsledok toho bol, že NHL prijala pravidlo, že Calder Trophy môžu získať len hráči do 26 rokov. Makarov v rokoch 1993 až 1995 hrával so San José Sharks, kde sa opäť stretol s Igorom Larionovom a za Dallas Stars.

</doc>
<doc id="173718" title="Maďarský stavač" url="https://sk.wikipedia.org/wiki?curid=173718">
Maďarský stavač

Maďarský stavač alebo (maďarská) vyžla sú dve plemená psa pochádzajúce z Maďarska, uznané v FCI v skupine 7 pod číslami 57 a 239. Prvé sa volá krátkosrstý maďarský stavač () a druhé drsnosrstý maďarský stavač ()).
Vzhľad.
Maďarská vyžla je stredne veľký, elegantný pes, tela obdĺžnikového formátu. Vyskytuje sa v dvoch variantoch: krátkosrstom a drsnosrstom. Každý variant má svoj vlastný štandard, pričom sa odlišujú od seba iba typom srsti. 
Pre maďarského stavača je typická jemne modelovaná hlava s miernym stopom. Štandard vyžaduje nožnicový skus. Uši dosahujú asi 3/4 dĺžky hlavy a sú nasadené mierne vzadu na hlave. Majú tvar V s guľatou špičkou. Suchý a ušľachtilý krk nadväzuje na výrazný kohútik. Chrbát je rovný, bedrá široké. Chvost je nasadený nižšie, pri koreni je široký, ku koncu sa zužuje. Vyžla má priestorný a široký hrudník. 
Hrudné končatiny sú rovné a dlhé. Zadné končatiny vyzerajú byť silnejšie a vďaka osvaleniu sú výraznejšie. Labky sú oválne, klenuté a odolné voči vonkajším vplyvom. 
Plemeno bolo vyšľachtené na prácu v priestore, čomu zodpovedá aj pohyb. Prirodzený pohyb vyžly je klus a pri práci využíva vytrvalý cval. 
Maďarský stavač má pevnú, priliehavú kožu bez záhybov či lalokov. Krátkosrstý variant má krátku srsť bez podsady v rôznych odtieňoch žemlovej farby. Sfarbenie musí byť jednotné, pripúšťa sa tmavšie zafarbenie uší. Drsnosrstý variant má 2-3 cm dlhú srsť s podsadou. Táto srsť má chrániť psa pred nepriaznivým počasím a poraneniami. Pre drsnosrstú vyžlu je typické výrazné obočie a brada. 
Povaha a využitie.
Maďarská vyžla je typický stavač. Má vynikajúci čuch, vlohy na vystopovanie zveri a vrodenú ochotu aportovať. Je vhodná najmä na prácu na poli, uplatní sa však ako všestranný poľovný pes. Vyžla svojou povahou patrí medzi mäkšie psy, preto ju nie je vhodné vychovávať drilom, ale trpezlivým, dôsledným prístupom. Má výbor. 

</doc>
<doc id="173767" title="Esplanade de La Défense (parížske metro)" url="https://sk.wikipedia.org/wiki?curid=173767">
Esplanade de La Défense (parížske metro)

Esplanade de la Défense je stanica na Linke 1 parížskeho metra na predmestí štvrte La Défense na hranici obcí Courbevoie a Puteaux.
Má centrálne nástupište, pretože stanica stojí na mieste pôvodne plánovanej rúry tunelu diaľnice A14 pod La Défense, čo obmedzilo jej šírku.
Dejiny.
Stanica bola otvorená 1. apríla 1992 ako časť západneho rozšírenia linky od Pont de Neuilly do La Défense.
Turizmus.
Boli postavené sochy do vchodu stanice a chodieb. Koniec nástupišťa smerom k Parížu nie je krytý a je možno vidieť autobusovú stanicu na Pont de Neuilly.

</doc>
<doc id="173929" title="Jur Janoška" url="https://sk.wikipedia.org/wiki?curid=173929">
Jur Janoška

Dr. Jur Janoška alebo Juraj Janoška (* 25. december 1856, Dolný Kubín, Slovensko – † 27. január 1930, Liptovský Mikuláš, Slovensko) bol evanjelický kňaz, biskup, prvý generálny biskup evanjelickej cirkvi a. v. na Slovensku, spisovateľ, predseda Matice slovenskej, signatár Martinskej deklarácie.
Za biskupa ho v roku 1922 v apoštolskej postupnosti (ktorú si Švédska cirkev zachovala) vysvätil Nathan Söderblom. 
Životopis.
Pochádzal z roľníckej rodiny. 
Ľudovú školu vychodil v Dolnom Kubíne. V rokoch 1871 - 1876 študoval na gymnáziách v Martine, Revúcej a Kežmarku. V Kežmarku založil študentský vzdelávací spolok, redigoval jeho rukopisné časopisy "Dennica" a "Bleiben". V rokoch 1876 - 1879 študoval teológiu v Rostocku a Viedni. Vo Viedni zastával funkciu tajomníka slovenského akademického spolku Tatran.
Po skončení vysokej školy pôsobil v rokoch 1879 - 1880 najskôr ako učiteľ a potom ako kaplán v Dolnom Kubíne. Potom pôsobil ako farár v Liptovskej Sielnici (1880 - 1883), Jasenovej (1883 - 1895) a v Liptovskom Mikuláši (1895 - 1930).
Aktívne pôsobil v slovenskom národnom hnutí pred rokom 1918. Proti maďarizácii vystupoval na konventoch evanjelickej cirkvi, v cirkevných časopisoch. Národné záujmy obhajoval v stoličnom zastupiteľstve. Propagoval česko-slovenskú vzájomnosť. Od októbra 1918 bol člen Slovenskej národnej rady a jeden zo signatárov Martinskej deklarácie. V rokoch 1918 - 1920 bol poslanec Národného zhromaždenia za Slovenský klub. Bol prívržencom SNS.
Od roku 1922 bol biskupom východného dištriktu a prvým generálnym biskupom evanjelickej cirkvi a. v. na Slovensku. Toho istého roku sa stal tiež predsedom Matice slovenskej.
Janoška pôsobil aj ako spisovateľ a literárny kritik. Písal literatúru pre deti a mládež. Bol autorom životopisov kultúrnych a cirkevných dejateľov. Prispieval do časopisov Slovenské pohľady. Bol predsedom Hurbanovej evanjelickej literárnej spoločnosti. Prispel k rozvoju cirkevnej tlače, v roku 1887 založil "Cirkevné listy", ktoré redigoval do roku 1921. Redigoval tiež "Tranovského evanjelický kalendár" (1899 - 1921), "Časopis pre ev. bohoslovie" (1901), "Evanjelického kazateľa" (1905 - 1911). V roku 1898 spoluzakladal spolok Tranoscius.
Jeho život a dielo približuje aj dokumentárny film Juraj Janoška (Slovenská televízia Bratislava, cyklus Kultúra a náboženstvo, scenár Miloš Kovačka, réžia Fedor Bartko).

</doc>
<doc id="174023" title="Towada (sopka)" url="https://sk.wikipedia.org/wiki?curid=174023">
Towada (sopka)

Towada je názov neaktívnej vulkanickej kaldery, nachádzajúcej sa na severe ostrova Honšú. Kaldera má priemer 11 km a je zaliata vodou, vytvárajúc tak jazero s rovnakým názvom. Kaldera vznikla pred 40 000 rokmi šiestomi explozívnymi erupciami, predkalderové štádium vulkanizmu oblasti Towada má viac ako 2 mil. rokov.
Neskoršie štádium (po vytvorení kaldery) dalo za vznik niekoľkým menším stratovulkánom rôzneho zloženia (od bazaltových cez andezitové až po ryolitové horniny) na okrajoch kaldery. Posledná erupcia komplexu sa odohrala v roku 915, keď lávový dóm "Ogura-jama" vyprodukoval väčšie objemy (2,3 . 108 m3) vulkanického popola a pyroklastík.

</doc>
<doc id="174055" title="Ján Kocian" url="https://sk.wikipedia.org/wiki?curid=174055">
Ján Kocian

Ján Kocian (* 13. marec 1958, Zlaté Moravce) je bývalý slovenský futbalový obranca a futbalový tréner. Je bývalý tréner slovenskej národnej reprezentácie. Ako tréner pôsobil dlhší čas aj v Nemecku.
Hráčska kariéra.
Kocian odohral za Banskú Bystricu 212 zápasov a zaznamenal 20 gólov v rokoch 1979 až 1988. V roku 1988 prestúpil do nemeckého klubu FC St. Pauli, kde odohral 147 zápasov. S aktívnou kariérou skončil v roku 1993.
Za česko-slovenskú reprezentáciu odohral 26 zápasov. Hral aj na Majstrovstvách sveta v roku 1990. Kocian bol zvolený hráč roku 1990.
Trénerská kariéra.
V sezóne 1997/98 trénoval český klub Petra Drnovice, neskôr trénoval nemecké kluby FC Rot-Weiß Erfurt a Sportfreunde Siegen. Pracoval tiež ako asistent trénera v kluboch 1. FC Köln a Eintracht Frankfurt.
Trénerom reprezentácie sa stal 2. novembra 2006, keď nahradil Dušana Galisa. Kocian už predtým pôsobil pri reprezentácií, keď bol asistentom trénera Jozefa Vengloša v rokoch 1993 až 1995. V lete 2008 bol odvolaný. Neskôr sa stal asistentom trénera Karla Brücknera pri rakúskej reprezentácii.
V súčasnosti trénuje Jemenskú futbalovú reprezentáciu.

</doc>
<doc id="174069" title="Narodnyj komissariat vnutrennich del" url="https://sk.wikipedia.org/wiki?curid=174069">
Narodnyj komissariat vnutrennich del

Narodnyj komissariat vnutrennich del, skr. NKVD (po rusky  –  , doslova Ľudový komisariát vnútra), bol ekvivalent ministerstva vnútra v Rusku/ZSSR v rokoch 1917 – 1946. V roku 1934 prevzal aj úlohy OGPU (Zjednotená štátna politická správa, teda štátna polícia) a ďalších bezpečnostných a väzenských služieb. V roku 1941 bola z neho naopak štátna polícia vyčlenená do nového útvaru nazývaného NKGB (od roku 1946 MGB, od roku 1954 KGB). V roku 1946 bol NKVD premenený na ministerstvo vnútra.
NKVD bola zodpovedná za sovietske politické utláčanie počas stalinizmu, najmä za stalinské represie. Spravovala systém gulagov nútenej práce, deportovala celé národy a roľníkov označených ako kulakov do neobývaných častí krajiny, strážila štátne hranice, vykonávala špionáž a politické atentáty v zahraničí a bola zodpovedná za rozvracanie zahraničných vlád a vynucovanie stalinistickej politiky v komunistických hnutiach v iných krajinách.

</doc>
<doc id="174093" title="Jean Théodore Lacordaire" url="https://sk.wikipedia.org/wiki?curid=174093">
Jean Théodore Lacordaire

Jean Théodore Lacordaire (* 1. február 1801, Châtillon-sur-Seine, Francúzsko – † 19. júl 1870, Liège, Belgicko) bol belgický entomológ francúzskeho pôvodu, ktorý je známy hlavne ako autor popisu mnohých druhov hmyzu z územia južnej Ameriky.
Životopis.
Narodil sa vo Francúzsku roku 1801. Napriek tomu, že sa zaujímal o štúdium prírodných vied, poslala ho jeho rodina študovať právo vo francúzskom Dijone.
Lacordaire cestoval ako obchodný zástupca v rokoch 1824 až 1832 po pampách v okolí Buenos Aires v Argentíne s cieľom študovať miestnu faunu. Potom cestoval do Uruguaja a neskôr do Brazílie do provincie Rio de Janeiro a Minas Gerais. Ďalšie jeho cesty boli do Santiaga na území Čile, ďalej cez Montevideo do Uruguaja. V roku 1830 sa vrátil späť do Francúzska. V ďalších rokoch navštívil Cayenne na území Francúzskej Guyany. Po svojom návrate do Francúzska sa začal venovať popisom hmyzu, ktorý nazbieral na svojich cestách. V roku 1830 mu Georges Cuvier navrhol aby prišiel do Paríža. Tu sa stretáva s Latreillom, Audouinom a Dumérilom, spoločne s ktorými sa zúčastnil v roku 1832 založenia Francúzskej entomologickej spoločnosti (= Société Entomologique de France) v Paríži. V roku 1835 sa stal profesorom zoológie na univerzite v Liège kde pôsobil až do svojej smrti. V roku 1837 sa stal i profesorom porovnávacej anatómie.
Vďaka svojim mnohým prácam, ktoré počas svojho života napísal hlavne zo systematiky chrobákov, mu vytvorili povesť jedného z najlepších odborníkov sveta na túto problematiku v svojej dobe.
Známe sú hlavne jeho práce: «Histoire naturelle des Insectes. Genera des Coléoptères» (v «Suites à Buffon», 9 diel, 1854—1870). Lacordaire je tiež autor práce: «Introduction à l’Entomologie» (2 diely, 1834 a 1838); «Iconographie de la famille des Erotylines» (1842); «Monographie des Coléoptères subpentamères de la famille des Phytophages» (1842) a iných.

</doc>
<doc id="174112" title="Zdeněk Veselovský" url="https://sk.wikipedia.org/wiki?curid=174112">
Zdeněk Veselovský

Profesor Zdeněk Veselovský (* 26. august 1928, Jaroměř – † 24. november 2006, Praha,) bol jedným z najvýznamnejších českých zoológov. Dlhý čas viedol Zoologickú záhradu v Prahe. Je zakladateľom českej etológie a autorom mnohých odborných článkov a populárno-náučných kníh z oblasti zoológie a etológie.
Životopis.
Vyštudoval Prírodovedeckú fakultu Karlovej univerzity, kde po ukončení štúdia v roku 1952 pokračoval v práci ako pedagóg. V roku 1959 bol vymenovaný za riaditeľa pražskej ZOO (nastúpil 1. júla 1959), a túto funkciu si udržal takmer 30 rokov (do konca roku 1988). Predtým pracoval v pražskej ZOO ako zoológ. .
V roku 1964 bol zvolený za generálneho sekretára Medzinárodnej únie riaditeľov zoologických záhrad, v rokoch 1967 – 1971 potom vykonával funkciu viceprezidenta a v rokoch 1971 – 1975 bol prezidentom tejto prestížnej organizácie. Za jeden z jeho najväčších úspechov vo funkcii riaditeľa pražskej ZOO je považovaná záchrana koňa Przewalského. V roku 1988 bol pre konflikt s komunistickými predstaviteľmi mesta Prahy na hodinu vyhodený, čo malo za následok protesty a spontánny bojkot pražskej ZOO zo strany mnohých zoologických záhrad západného sveta, ktorý však čoskoro ukončila Nežná revolúcia. Po roku 1989 pracoval pre Fyziologický ústav Akadémie vied a prednášal kurzy z oblasti zoológie a etológie na Biologickej fakulte Juhočeskej univerzity a Prírodovedeckej fakulte Karlovej univerzity. Bol žiakom nositeľa Nobelovej ceny a zakladateľa etológie Konrada Lorenza.
Prof. Zdeněk Veselovský zomrel 24. novembra 2006 v pražskej motolskej nemocnici po krátkej hospitalizácii na zlyhanie srdca.

</doc>
<doc id="174193" title="Toužim" url="https://sk.wikipedia.org/wiki?curid=174193">
Toužim

Toužim je mesto v Česku v okrese Karlovy Vary v Karlovarskom kraji. 1. januára 2012 tu žilo 3 833 obyvateľov, z toho 1 942 mužov a 1 891 žien, pričom priemerný vek v meste bol 40,5 roka (muži 39,5 roka, ženy 41,5 roka). Kovospracujúci a potravinársky priemysel, poľnohospodárstvo, lesníctvo, služby.
Památky.
Historicke jadro mesta s hradom a zámkom je pamiatkovou zónou, rad meštianskych domov s gotickými jadry, kostol Narodenie Panny Márie, barokový mariánsky stľp, radnica, fara, dekanstvo, fragmenty hradeb. 

</doc>
<doc id="174472" title="Peter Batthyany" url="https://sk.wikipedia.org/wiki?curid=174472">
Peter Batthyany

Peter Batthyany (* 25. júl 1966, Bratislava) je slovenský herec a tanečník.
Bol majstrom Európy v electric boogie. Pôsobil v divadle Stoka a v divadle Ludus. V 90. rokoch moderoval tanečnú show na TV Markíza "Dr. EL". Hral v niekoľkých videoklipoch Michaely Paštekovej. V súčasnosti je členom divadla GUnaGU. V televíznom sitcome "Mafstory" stvárňoval Banána a zároveň jeho mamičku Márgit. Účinkoval aj v sitcome "Profesionáli", kde stvárňoval postavu charizmatického, no málo inteligentného Maroša Nagya.

</doc>
<doc id="174910" title="Glock 17" url="https://sk.wikipedia.org/wiki?curid=174910">
Glock 17

Glock 17 je prvá pištoľ vyrobená rakúskou spoločnosťou GLOCK. Je to zároveň prvá pištoľ s rámom z polymérov, ktorá sa masovo rozšírila, čo viedlo k hystérii živenej najmä americkými médiami, že zbraň nie je zistiteľná bežnou detekciou a ani röntgenom. Keďže hlaveň a ďalšie súčiastky, zhruba 80% zbrane, sú z kovu, táto mestská legenda je bezpredmetná.
Opis.
Glock 17 je samonabíjacia pištoľ s kapacitou zásobníku 17 nábojov 9 × 19 mm Parabellum, rozšíriteľná na 19 nábojov. Používa uzamykací systém Browning/Petter a poistný a bicí mechanizmus Safe Action špecifický pre Glocky. Kovové časti zbrane sú chránené povlakom Tenifer. Lučík je vpredu zrezaný tak, aby umožňoval lepšie uchopenie pištole obomi rukami.
Pištoľ pôvodne nedostala svoj názov podľa počtu nábojov, ale podľa toho, že bola sedemnástym patentom konštruktéra Gastona Glocka v poradí.
Má veľmi jednoduchú konštrukciu, skladá sa iba z 34 súčiastok.
Rozšírenie.
Po svojom uvedení na trh začiatkom 80. rokov túto pištoľ zaviedli do svojej štandardnej výzbroje ozbrojené sily Rakúska pod názvom P80, neskôr tak urobilo aj Nórsko a Holandsko. V súčasnosti je podľa údajov výrobcu jednou z najpredávanejších zbraní, používajú ju policajné a vojenské zbory vo viac než 50 krajinách na svete.

</doc>
<doc id="174920" title="Zoznam prítokov Dunaja" url="https://sk.wikipedia.org/wiki?curid=174920">
Zoznam prítokov Dunaja

Toto je zoznam významnejších prítokov Dunaja v poradí, v akom sa doň vlievajú.
Dunaj je druhá najdlhšia európska rieka a vzniká v Donaueschingene v nemeckom Čiernom lese sútokom riek Brigach a Breg. Odtiaľto tečie Dunaj 2850 km prevažne východným smerom, prechádzajúc niekoľkými hlavnými mestami Strednej a Východnej Európy. Pred ústím do Čierneho mora vytvára v Rumunsku rozsiahlu Dunajskú deltu.
Dunaj tečie - alebo tvorí časť hranice - desiatimi krajinami: Nemeckom, Rakúskom, Slovenskom, Maďarskom, Chorvátskom, Srbskom, Rumunskom, Bulharskom, Moldavskom a Ukrajinou; jeho povodie zasahuje na územie ďalších desiatich krajín: Poľsko, Švajčiarsko, Česko, Slovinsko, Bosna a Hercegovina, Čierna Hora, Severné Macedónsko, Moldavsko a Albánsko.

</doc>
<doc id="175029" title="Ralsko (okres Česká Lípa)" url="https://sk.wikipedia.org/wiki?curid=175029">
Ralsko (okres Česká Lípa)

Ralsko je mesto v Česku v okrese Česká Lípa v Libereckom kraji. 
Vzniklo na území bývalého vojenského výcvikového priestoru Ralsko, opusteného sovietskou armádou. S rozlohou patrí k obciam s najväčšou rozlohou v Česku (po Prahe, Brne a Ostrave). Hlavným sídlom novodobej obce je bývalé mesto "Kuřívody", po ktorom prevzala status mesta, pretože "Ralsko" nie je názvom žiadnej sídelnej časti dnešného mesta. Pochádza z názvu dominantného kopca a hradu, nachádzajúcich sa v severnej časti katastra a bývalého vojenského výcvikového priestoru.
Dejiny.
Malé mesto "Kuřívody" z 13. storočia a dediny v jeho okolí boli od 17. storočia až do druhej svetovej vojny osídlené prevažne nemeckým obyvateľstvom. V roku 1938 bolo územie ako súčasť Sudet zabrané Nemeckom a po vojne výrazne zasiahnuté vysídlením Nemcov. 
Už v rokoch 1942 – 1943 vznikol na neosídlenej časti územia výcvikový priestor Wehrmachtu a v apríli 1945 tu vznikli dve letiská. Koncom roku 1946 rozhodla československá vláda o zriadení vojenského tábora (vojenského priestoru) Ralsko, následkom čoho boli niektoré obce zlikvidované a iné využité pre vojenské účely. V rokoch 1968 – 1991 vojenský priestor využívali okupačné sovietske vojská, po ktorých odchode začala postupná revitalizácia územia, poškodeného následkami pôsobenia vojsk.
Súčasnosť.
Novodobá história mestečka začala 1. januára 1992, kedy došlo k zlúčeniu deviatich osád na území bývalého vojenského výcvikového priestoru do jedného správneho celku s rozlohou . Prvé novodobé obecné zastupiteľstvo vzišlo z komunálnych volieb v roku 1992. V tej dobe mala obec 630 obyvateľov, ktorých počet sa zvýšil prisťahovaním 170. Volyňských Čechov z ukrajinských obcí "Malá Zubovština" a "Malinovka", postihnutých černobyľskou jadrovou katastrofou. 
Ďalší významný príliv obyvateľov nastal koncom 90. rokov, kedy sa do prvých zrekonštruovaných domov po sovietskej armáde v "Ploužnici" a "Kuřívodoch" začali sťahovať nové rodiny prakticky zo všetkých kútov republiky.
Letisko Ralsko.
V bývalom vojenskom priestore sa nachádza pristávacia dráha už nepoužívaného letiska (pri osade Hradčany), ktorá bola záložnou pristávacou dráhou pre sovietsky raketoplán Buran. Práve tu mal v prípade nepriaznivého počasia v okolí kozmického strediska Bajkonur v Kazachstane raketoplán pristáť. 

</doc>
<doc id="175122" title="Hejnice (okres Liberec)" url="https://sk.wikipedia.org/wiki?curid=175122">
Hejnice (okres Liberec)

Hejnice () sú mesto na severe Česka vo Frýdlantskom výbežku Libereckého kraja. Od krajského aj okresného mesta Liberca leží asi 16 kilometrov severovýchodným smerom. Žije v ňom približne 2 700 obyvateľov. 
Prvá písomná zmienka síce pochádza z roku 1381, avšak povesť miesto spomína už v 13. storočí, kedy tu malo dôjsť k zázraku uzdravenia rodiny sitára zo susednej obce odmenou za ním zakúpenú a sem donesenú sošku Panny Márie. Z lokality sa stalo pútnické miesto, na ktorom neskôr vznikol kostol. Po niekoľkých storočiach pribudol františkánsky kláštor a kostol bol prestavaný v barokovom štýle a zasvätený Navštíveniu Panny Márie. Počas 19. storočia v obci vznikali priemyselné továrne (porcelánky, papierne a textilky), ďalej škola a od roku 1900 je do Hejnic privedená železničná trať. Rozvoj obce zapríčinil 31. júla 1917 jej povýšenie na mesto uskutočnené rozhodnutím Karola I. Počas prvej republiky Hejnice ďalej prosperovali a panoval tu čulý kultúrny ruch. Po druhej svetovej vojne a odsunu tunajšieho nemeckého obyvateľstva však počet obyvateľov aj cez zosťahovávanie rodín z československého vnútrozemia klesal. Počas apríla 1950 došlo v rámci Akcie K k prepadnutiu miestneho kláštora, z ktorého bol vytvorený internačný tábor pre rehoľníkov nútených pracovať v blízkych továrňach. Chátrajúci kláštor po roku 1989 prešiel obnovou a roku 2001 sa opätovne otvoril ako „Medzinárodné centrum duchovnej obnovy“. Počas leta roku 2010 však mesto postihli záplavy, ktoré zničili jeho časť.
Mesto tvoria dve časti, a síce Hejnice a Ferdinandov. Nachádza sa v doline na severnom úbočí Jizerských hôr, preteká ním rieka Smědá, prechádza tadiaľ cesta II/290 a železničná trať číslo 038. Má vlastný poštový úrad, materskú, základnú a strednú odbornú školu, je tu služobňa polície aj zbrojnica miestnych dobrovoľných hasičov. Nachádza sa tu tiež futbalové ihrisko, na ktorom hrá svoje zápasy miestny FK Hejnice.
K tunajším významným pamiatkovo chráneným stavbám patria popri kláštore a kostole tiež barokové božie muky a cestný most pri kostole. Pravidelne sa začiatkom leta konajú Hejnické slavnosti a na jeseň potom turistický pochod "Putovanie po stopách Železnej koruny" spolu s festivalom trampskej a folkovej hudby Jizerská nota. Od leta do jesene prebieha v kostole tradičný festival organovej hudby.
Osobnosti.
S mestom sú spëté tieto osobnosti:

</doc>
<doc id="175240" title="Michal Bosák" url="https://sk.wikipedia.org/wiki?curid=175240">
Michal Bosák

Michal Bosák (* 10. december 1869, Okrúhle – † 18. február 1937, Scranton, Pensylvánia, USA) bol americko-európsky filantrop a bankár slovenského pôvodu.
Životopis.
Navštevoval základnú školu v Radome. Potom pracoval u rodičov. Roku 1886 odišiel do USA. Najskôr pracoval ako baník v Hazletone. Od roku 1890 pracoval ako rozvážač piva vo Freedlande. Roku 1893 sa usadil v Olyphante, kde si otvoril vlastnú krčmu, neskôr veľkoobchod s vínom. Vo voľnom čase si dopĺňal vzdelanie a získaval si dôveru slovenských prisťahovalcov, ktorí sa na neho obracali s pomocou, najmä pri finančných transakciách a zabezpečovaní lodných lístkov.
V roku 1897 založil súkromnú banku "Michael Bosak Private Bank" a agentúru lodných spoločností. V roku 1902 sa stal členom predstavenstva "First National Bank" v Olyphante a o niekoľko rokov aj jej prezidentom. Ako prezident banky sa 25. júna 1907 podpísal na americkú desaťdolárovku. Roku 1908 sa presťahoval z Olyphantu do blízkeho Scrantonu a aj tu si otvoril súkromnú banku a cestovnú agentúru. Roku 1912 založil so Slovákmi "Slavonic Deposits Bank" vo Wilkes-Barre a štyri roky bol jej prezidentom. Roku 1915 založil vlastnú banku "Bosak State Bank" v Scrantone. Banka sa stala najväčšou slovenskou bankou v USA. Úspechy jeho bánk mu priniesli uznanie amerických finančníkov a členstvo v správnych radách starých amerických bánk. 
Popri bankovej a obchodnej činnosti sa angažoval v krajanskom hnutí. Bol pokladníkom a neskôr predsedom finančnej komisie Prvej slovenskej katolíckej jednoty. Počas prvej svetovej vojny organizoval miliondolárovú zbierku "Na agitáciu za samostatnosť Slovenska". Stal sa jedným zo signatárov Pittsburskej dohody z mája 1918. Pracoval v mnohých krajanských spolkoch. Od roku 1920 vydával časopis "Slovenská obrana", ktorý vychádzal až do roku 1972. Bol spolutvorcom Slovenskej katolíckej Matice školskej, ktorej predsedom bol v rokoch 1927-1929. V lete 1920 navštívil Slovensko a v rodnej obci dal postaviť školu s podmienkou, že v obci nebude krčma. Prispel vysokými sumami na vojnou poškodený kostol v Stropkove či na Červený kríž. 
31. augusta 1920 vznikla v Bratislave Americko-slovenská banka, kde mala "Bosak State Bank" 60% podiel. Banka začala svoju činnosť s deviatim filiálkami, neskôr ich bolo 12. Budova filiálky v Prešove, postavená v secesnom štýle, je dodnes známa ako "Bosákova banka". V roku 1929 mali jeho finančné podniky hodnotu 12-15 miliónov dolárov. Po vypuknutí hospodárskej krízy však roku 1931 skrachovali. Tesne pred smrťou sa 3. februára 1937 ešte zúčastnil na prijatí delegácie amerických Slovákov prezidentom USA Franklinom D. Roosveltom. Zomrel 18. februára 1937 v čakárni zubného lekára v Scrantone.
Roku 1976 bol pri príležitosti dvestoročnice USA zaradený medzi štrnásť najvýznamnejších Slovákov v amerických dejinách.

</doc>
<doc id="175255" title="Common rail" url="https://sk.wikipedia.org/wiki?curid=175255">
Common rail

Common rail resp. vstrekovací systém s tlakovým zásobníkom je systém priameho vysokotlakového vstrekovania paliva s elektronicky riadenými ventilmi pre moderné piestové spaľovacie motory. Pre tento systém je charakteristické oddelenie funkcie vytvárania vysokého tlaku a vstrekovania. Palivo vstrekované do valca pod vysokým tlakom je lepšie atomizované (rozprášené na jemnejšie čiastočky) a preto tvorí lepšie zápalnú zmes. Elektronické riadenie ventilov umožňuje lepšie riadenie okamihu, trvania a priebehu otvorenia ventilu, resp. umožňuje rozdeliť množstvo paliva počas vstrekovania pre jeden pracovný cyklus na viac dávok. Súčinnosťou týchto dvoch výhod sa dosahuje vyššia účinnosť motora, vyšší výkon a krútiaci moment. Nezanedbateľnou výhodou je takisto nižšia spotreba paliva, nižšia hlučnosť a nižšie emisie.
Názov systému "common rail" je odvodený od jeho základnej súčasti, tlakového zásobníka, z ktorého je palivo distribuované pomocou jedného spoločného ("common") vedenia/zásobníku ("rail") . Systém sa využíva pre:
História.
Prototyp common rail systému sa vyvinul koncom 60. rokov Švajčiar Robert Huber. Vo vývoji v období rokov 1976 až 1992 pokračoval Swiss Federal Institute of Technology. V polovici 90. rokov Dr. Shohei Itoh a Masahiko Miyaki z firmy Denso, vyvinuli common rail pre veľké nákladné automobily. Prvým prakticky použiteľným systémom označeným "ECD-U2 Common Rail" bol vybavený automobil Hino Raising Ranger. 
V 90tych rokoch na vývoji spolupracovali firmy Magneti Marelli, Centro Ricerche Fiat a Elasis, táto fáza skončila v roku 1994. Koncom roku 1993 patenty odkúpila nemecká firma Robert Bosch GmbH a pokračovala vo výskume a vývoji pre uvedenie do sériovej výroby. V roku 1997 prišli na trh prvé modely osobných automobilov vybavené týmto systémom.
Princíp.
Palivo je pomocou dopravného čerpadla dopravované z palivovej nádrže nízkotlakovým potrubím cez jemný čistič paliva do vysokotlakového čerpadla. Z vysokotlakového čerpadla je vedené do vstrekovača cez zásobník tlaku – "rail". V zásobníku je pomocou snímača tlaku a ventilu pre riadenie tlaku zabezpečená dostatočná zásoba paliva pod tlakom, nezávislým od otáčok motora a vstrekovacej dávke. Elektromagnetické, alebo piezoelektrické vstrekovače zabezpečujú vstreknutie paliva v požadovaných okamihoch a množstvách. Vzhľadom na ich rýchlosť a presnosť je možné na jeden pracovný cyklus vstreknúť až 5 presne odmeraných dávok paliva. Správny moment, kedy sa má palivo vstreknúť do valca a jeho množstvo určuje elektronická riadiaca jednotka. 
Vlastnosti systému.
Nevýhody.
Vstrekovací systém "common rail" má nasledujúce nevýhody:
Common rail pre vznetové motory.
V súčasnosti vyrábajú systémy common rail spoločnosti Bosch, L'Orange, Delphi, Denso, Magneti Marelli a Siemens-VDO. 
Použitie vo vozidlách.
Common rail sa uplatňuje v stále väčšom počte automobilov, začal sa používať aj v nákladných vozidlách, jedným z prvých výrobcov bola firma MAN (modelové rady "TGS", "TGX"). Výrobcovia automobilov označujú svoje vozidlá vybavené systémom Common rail rôzne: 
Common rail pre zážihové motory.
Ako bolo uvedené vyššie, systém sa používa pre zážihové motory s priamym vstrekom.

</doc>
<doc id="175358" title="Henry Fonda" url="https://sk.wikipedia.org/wiki?curid=175358">
Henry Fonda

Henry Jaynes Fonda (* 16. máj 1905, Grand Island, Nebraska, USA – † 12. august 1982, Los Angeles, Kalifornia, USA) bol významný Oscarom ocenený americký filmový a divadelný herec, najznámejší pre jeho stvárnenie postáv jednoduchých idealistov. Fondov dôvtipný, naturistický herecký štýl predchádzal popularizácií metodického herectva. 
Životopis.
Rodinný život.
Narodil sa v meste Grand Island v Nebraske Williamovi Braceovi Fondovi a Herberte Krueger Jaynes v druhom roku ich manželstva.
Fondova rodina emigrovala do USA v 17. storočí a usídlili sa v meste, ktoré je dnes známe ako Fonda, New York.
Ako mladík v Nebraske bol Fonda aktívny v organizácií skautov v USA, bol scoutmaster. Fonda uvádza vo svojej autobiografii, že ho otec zobral pozrieť sa na následky lynčovania. Toto rozzúrilo Fondu natoľko, že toto spoločenské uvedomenie predsudkov zostalo v ňom počas jeho celého života. Neskôr študoval na University of Minnesota, ale školu nedokončil.
Bol otcom rodiny slávnych hercov a herečiek, vrátane dcéry Jane Fondovej, syna Petra Fondu, vnučky Bridget Fondovej a vnuka Troya Garityho.
Kariéra.
S herectvom začal ako 20-ročný, keď Dodie Brando, priateľka Fondovej mamy potrebovala obsadiť rolu mladého herca vo filme "You and I" v Omaha Community Playhouse.
Fonda sa prvotne presadil na Broadwayi a v Hollywoode debutoval v roku 1935. Jeho kariéra sa dostala na vrchol v 40-rokoch, keď bol nominovaný na Oscara za film "The Grapes of Wrath", ktorý bol adaptáciou románu Johna Steinbecka. Počas šiestich dekád pôsobenia v Hollywoode účinkoval Fonda v klasických filmoch ako "The Ox-Bow Incident", "Mister Roberts", a "12 Angry Men". Neskôr Fonda hral vo filmoch s ťažšími, temnejším rolami, ako vo filme Sergio Leoneho Vtedy na Západe (kde hral zločinca, ktorý zabíja ľudí) a s ľahšími rolami v rodinných komédiách ako napríklad "Yours, Mine and Ours" (kde hral s Lucille Ballovou).
V roku 1999 bol šiesty v rebríčku Najlepších hercov všetkých čias Amerického Filmového inštitútu.
Priatelia a rodina ho často prezývala "Hank".

</doc>
<doc id="175615" title="LIAZ" url="https://sk.wikipedia.org/wiki?curid=175615">
LIAZ

LIAZ (Liberecké automobilové závody) bol výrobca nákladných a špeciálnych vozidiel a ich súčastí, so sídlom v Jablonci nad Nisou. Tam nadväzoval na výrobu automobilky Reichenberger Automobilfabrik (RAF), ktorá fungovala už od roku 1907 a v priebehu 1. svetovej vojny sa spojila s firmou Škoda.
História.
1. januára 1951 bol založený štátny podnik Liberecké automobilové závody (LIAZ) so závodmi v Rýnoviciach, Mnichovom Hradišti a Liberci. Ten okrem značky LIAZ používal aj značku Škoda. Neskôr sa podnik rozdelil a potom opäť spojil. Časom pribudli ďalšie závody v Mělníku, Zvolene, Veľkom Krtíši, Přerove a Holýšove. V roku 1975 podnik zamestnával 11 000 pracovníkov a vyrobil 13 600 vozidiel. So svojimi vozidlami sa zúčastňoval aj Rallye Dakar. Okrem výroby nákladných a úžitkových vozidiel LIAZ dodával svoje motory aj pre podnik Karosa vo Vysokom Mýte (autobusy Karosa Š11 či legendárna rada 700) ale aj pre podnik Vagónka Studénka pre motorové vozne rady 810.
Po nežnej revolúcii a ekonomickom kolapse krajín RVHP stratil LIAZ väčšinu svojich zákazníkov a nedarilo sa mu nájsť nových. Predajnosť a výroba postupne klesali. V roku 1992 bol podnik čiastočne privatizovaný v kupónovej privatizácii, majoritným vlastníkom zostal štát. Privatizácia bola dokončená v roku 1995, kedy sa majoritným vlastníkom stala Škoda Plzeň a zmenila názov podniku na Škoda Liaz a.s. Ani uvedenie novej modernej rady 400 (Xena a Fox) nepomohlo podniku k lepším výsledkom. V roku 1998 bol v podniku vyhlásený konkurz, ten bol po dvoch týždňoch zrušený. V roku 2000 podnik odkúpil slovenský Sipox Holding, ktorý však nemal dostatok prostriedkov na financovanie výroby. V roku 2002 podnik definitívne skrachoval. Najperspektívnejšia časť - motoráreň v Rýnoviciach sa premenovala na JAMOT a.s. a v pôvodnom montážnom závode v Mníchovom Hradišti dnes vyrába firma Komatsu stavebné stroje.
LIAZ na Ralye Dakar.
Automobily značky LIAZ sa úspešne zúčastňovali aj prestížnej Rallye Dakar. Už pri prvom štarte v roku 1985 posádka Moskal, Joklík, Fencl napriek problémom počas pretekov skončila na výbornom 13. mieste. V roku 1987 posádka Moskal, Joklík, Záleský vybojovala 3. miesto v kategórii kamiónov a dokonca 1. miesto v kategórii sériových kamiónov. V roku 1988 získala posádka Moskal, Vojtíšek, Záleský celkové druhé miesto po tuhom boji s Tatrou Karla Lopraisa s rozdielom len niekoľkých minút. Na úspechy LIAZu sa snažil nadviazať Martin Macík so svojim LIAZom, ktorý v 27. ročníku (2005) musel odstúpiť pre poruchu prevodovky, ale v nasledujúcom 28. ročníku (2006) už dokončil preteky na peknom 11. mieste.
Súčasnosť.
V poslednej dobe sa na tradíciu LIAZu pokúsila nadviazať spoločnosť Tedom a Martin Macík. Tá odkúpila areál motorárne bývalého podniku LIAZ, vrátane technickej dokumentácie a know-how výroby motorov. Tie montovala aj do kogeneračných jednotiek, ktorých výrobe sa spoločnosť venovala. V roku 2006 Martin Macík založil spoločnosť Tedom Truck, ktorá kúpila aj všetky práva na výrobu nákladných automobilov rady 300 a 400 vrátane dokumentácie, technológie a výrobných zariadení a začala vyrábať vozy značky FOX. Vyrábala a modernizovala tiež vozy LIAZ, ale pre nedostatok zakázok dňa 30. 10. 2009 zanikla. Z pôvodného LIAZu tak dodnes prežila iba motoráreň.
Ochrannú známku LIAZ vlastní spoločnosť AP Trust, súčasť holdingu Škoda.

</doc>
<doc id="175734" title="Malcolm Scott Carpenter" url="https://sk.wikipedia.org/wiki?curid=175734">
Malcolm Scott Carpenter

Malcolm Scott Carpenter (* 1. máj 1925, Boulder, Colorado, USA – † 10. október 2013, Denver, Colorado) bol americký námorný dôstojník a pilot, skúšobný pilot, letecký inžinier, astronaut a akvanaut. Bol jedným z pôvodnej sedmičky astronautov programu Mercury, ktorých NASA vybrala v apríli 1959. Carpenter bol druhým Američanom (po Johnovi Glennovi) na obežnej dráhe Zeme a celkovo štvrtým Američanom vo vesmíre po Alanovi Shepardovi, Gusovi Grissomovi a Glennovi.
Životopis.
Scott sa so svojou ťažko chorou mamou (mala tuberkulózu) prisťahoval k starému otcovi Vic Noxonovi do Boulderu v štáte Colorado z predchádzajúceho bydliska v New Yorku. V detskom veku bez rodičovského dozoru občas kradol v obchodoch a sám neskôr priznal, že bol uličníkom. Starý otec, vážený redaktor amerického západu, ho naučil základom života v prírode. Matka neskôr zostala v sanatóriu, otca videl len zriedka, iba cez letné prázdniny a starý otec zomrel. Staral sa o seba sám. Bol vynikajúcim jazdcom na koni, lyžiarom a tanečníkom.
Počas druhej svetovej vojny maturoval, vo vojenskej škole začal lietať. Potom pokračoval v štúdiu na Coloradskej univerzite v Bouldere. Učenie mu nešlo, prepadal. Pracoval ako pomocný robotník, potom nasledovala automobilová havária a pobyt v nemocnici. Keď sa vrátil, pustil sa naplno do štúdia a v roku 1948 sa oženil s Rene Priceovou. Znova sa vrátil k armáde a absolvoval letecký výcvik. Lietal na hliadkové lety z Aljašky a Japonska pozdĺž hraníc Sovietskeho zväzu a Číny.
V roku 1954 bol prijatý do námornej školy skúšobných pilotov v Patuxent River v Marylande. Po dvoch rokoch strávených v lietadlách bol poslaný do námornej školy a stal sa dôstojníkom leteckej spravodajskej služby. Hneď na to dostal pozvánku medzi budúcich astronautov. V NASA bol od 9. apríla 1959. V čase svojho kozmického letu bol už rozvedený a mal štyri deti.
Let do vesmíru.
Štart letu Mercury-Atlas 7 sa uskutočnil 24. mája 1962. V podstate išlo o opakovanie letu Johna Glenna, prvého Američana na obežnej dráhe, z 20. februára 1962. Carpenterovi sa počas letu podarilo pozorovať a vyfotografovať pohyb farebných kotúčov. Zisťovalo sa tým, ktoré farby sú vo vesmíre najlepšie viditeľné. Svetelné častice, o ktorých sa zmieňoval už Glenn, sa mu podarilo zachytiť na film. Potvrdil zrakom teóriu, že zapadajúce slnko pri pohľade z vesmíru vyzerá plocho. Carpenterov výkon na obežnej dráhe však nebol hodnotený príliš dobre, pretože kvôli jeho snahe nastaviť loď vždy do najvhodnejšej polohy pre fotografovanie spotreboval nadmerné množstvo paliva a zbytočne tak ohrozil svoju bezpečnosť. Do vesmíru už viackrát neletel.
Po lete.
Na jeseň 1963 si vzal dlhodobé voľno z oddielu astronautov, aby sa mohol venovať podmorskému projektu SEALAB vojenského námorníctva. V roku 1964 utrpel pri motocyklovej havárii zranenie ramena, ktoré ho už úplne vyradilo zo zoznamu možných kandidátov na ďalší kozmický let. V roku 1965 strávil 30 dní na stanici SEALAB II so skupinou odvážlivcov v hĺbke 62 metrov pod hladinou Tichého oceánu pri pobreží Kalifornie. Zaujímavosťou je, že počas jeho pobytu v SEALAB II nadviazal aj spojenie s kozmickou loďou Gemini 5 na obežnej dráhe Zeme, na palube ktorej vtedy boli astronauti Gordon Cooper a Pete Conrad. Ich konverzácia však bola krátka, nie celkom uvoľnená, signál kolísal, ale Carpenterov hlas, zmenený héliom v atmosfére SEALAB II, bol zábavný. Carpenter sa potom vrátil k povinnostiam v NASA ako výkonný asistent riaditeľa Strediska pilotovaných letov v Houstone a angažoval sa v konštrukcii lunárneho modulu pre program Apollo a vo výcviku posádok pod vodou. Z NASA odišiel 10. augusta 1967. V júli 1969 odišiel z námorníctva do zálohy a začal súkromne podnikať v Los Angeles. Scott Carpenter zomrel 10. októbra 2013 vo veku 88 rokov v hospici v Denveri, kde pobýval po prekonanej mozgovej mŕtvici.

</doc>
<doc id="176149" title="Fončorda" url="https://sk.wikipedia.org/wiki?curid=176149">
Fončorda

Fončorda je mestská časť Banskej Bystrice. Vznikla v roku 1953 na kopci nad mestskou časťou zvanou Štiavničky. Názov Ulice Nové Kalište dostala po horehronskej obci Kalište vypálenej nacistami v roku 1944.
Samostatnou mestskou časťou sa stala v roku 2015, predtým patrila do Radvane.
Poloha.
Sídlisko Fončorda sa na juhu prepája s Radvaňou a v smere do Tajova s Podlavicami. Výhodou je blízkosť športovísk, plážového kúpaliska a krytej plavárne. Okolité hory poskytujú výborné možnosti na rekreáciu a to ako letnú tak zimnú. V poslednom období sa sídlisko Fončorda začína prepájať s mestom prostredníctvom výstavby obchodno-zábavného komplexu Europa Shopping Center.
História.
Minulosť tohto sídliska sa spája s fabrickým predmestím nachádzajúcim sa na ceste medzi Huštákom a Radvaňou. Názov mestskej štvrte je odvodený od maďarského slova foncsorda (foncsor = amalgám), ktoré označovalo amalgačnú hutu zo 16. st. V nej sa vyrábali drahé kovy zlučovaním s ortuťou, čím vznikal amalgám. Táto huta sa nachádzala približne v priestoroch dnešného Obvodného úradu. V 30. rokoch sa tento objekt dostal do správy armády a tá v 50. rokoch začala za hutou s výstavbou dôstojníckych bytoviek (dnešný Úsvit). V roku 1956 sa na Švermovej ulici postavil prvý panelový dom v Banskej Bystrici typu MS11. Neskôr v roku 1960 sa sídlisko rozšírilo o Okružnú ulicu. V roku 19621967 sa celá dolná časť postavila a skolaudovala. V rokoch 19661968 sa postavili základné školy a obchodné strediská Mladosť a Úsvit. V rokoch 19691972 sa definitívne dostavali ulice Internátna, Slnečná a Spojová ulica. V rokoch 19731979 sa postavila horná časť sídliska ulice Moskovská, Tulská a Orenburská. A do roku 1982 sa postavila celá THK ulica spolu so Šalgotarijánskou. V 70.rokoch sa sídlisko rozširovalo aj do ulíc Zelená, Tichá a Bagarova ktoré sú v dedinskom charaktere radových domov. Neskôr tu vzniklo stredisko SHMÚ a elektrická stanica. V roku 2001 sa sídlisko začalo rozširovať v lokalite Suchý vrch a v roku 2013 aj v lokalite nad Moskovskou ulicou (Vršacká ulica). Na Fončorde je v súčasnosti približne 9 500 bytov a je najväčším sídliskom v Banskej Bystrici. Druhé najväčšie sídlisko je Sásová, ktorá má viac ako 8 000 bytov. 
Zdroj : monografia obce Radvaň a kniha 60 rokov MHD v Banskej Bystrici
Súčasnosť.
V súčasnosti má sídlisko Fončorda asi 20 tisíc obyvateľov a rozširuje sa do podhorských oblastí (nové ulice: Jarná, Letná, Jesenná, Zimná, Pod Suchým vrchom a Na Motyčine), kde prevláda výstavba rodinných domov. V priebehu svojho rozširovania si táto časť Banskej Bystrice zachovala čisto sídliskový charakter, t. j. nebolo tu vybudované námestie, len miestne strediská služieb, je tu tiež dostatočný počet predajní potravín, ku ktorým sa pričlenili aj veľké obchodné reťazce (Billa, Coop Jednota). Fončorda sa stala synonymom sídliskového bývania v Banskej Bystrici a jej názov sa stal neoddeliteľnou súčasťou mesta.
Samospráva.
Fončorda tvorí volebný obvod č. 5 v mestskom zastupiteľstve, ktorý má 7 poslancov.

</doc>
<doc id="176207" title="Michael Collins (astronaut)" url="https://sk.wikipedia.org/wiki?curid=176207">
Michael Collins (astronaut)

Michael Collins (* 31. október 1930, Rím, Taliansko – † 28. apríl 2021, Naples, Florida, USA) bol americký astronaut a skúšobný pilot. 
Astronautom sa stal v roku 1963 v rámci tretej skupiny štrnástich astronautov NASA, pričom do vesmíru letel dvakrát. Po prvýkrát letel v roku 1966 v kozmickej lodi Gemini 10, ktorej velil John Young. Collins počas letu uskutočnil dva výstupy do otvoreného vesmíru (EVA). Stal sa tak štvrtým človekom, tretím Američanom, ktorý vystúpil z kozmickej lode do otvoreného vesmíru a zároveň prvým človekom, ktorý vykonal viac ako jeden výstup. Druhý vesmírny let letel ako pilot veliteľského modulu Apolla 11. Zatiaľ čo Collins zostal na obežnej dráhe okolo Mesiaca, Neil Armstrong a Edwin „Buzz“ Aldrin v lunárnom module pristáli ako prví ľudia na Mesiaci. Michael Collins bol jedným z iba 24 ľudí, ktorí v 20. storočí leteli k Mesiacu. Na jeho počesť je pomenovaný malý kráter Collins na juhozápadnom okraji Mora pokoja (Mare Tranquillitatis) na privrátenej strane Mesiaca (neďaleko miesta pristátia misie Apollo 11).
Život.
Mladosť a výcvik.
Michael Collins sa narodil v Ríme, pretože jeho otec, zámožný človek, generál James Lawton Collins, bol v čase narodenia syna vojenským pridelencom veľvyslanectva Spojených štátov v Ríme. Po vyštudovaní vojenskej akadémie vo West Pointe (United States Military Academy) v roku 1952 sa Michael Collins stal plukovníkom letectva Spojených štátov (USAF). Jeho pôsobiskom sa od roku 1954 stala letecká základňa Chambley-Bussières vo Francúzsku. V roku 1957 sa oženil s Patriciou Finneganovou a mali spolu dve dcéry, Kate a Ann, a syna Michaela. Na Edwardsovej leteckej základni absolvoval v roku 1960 školu skúšobných pilotov a pracoval ako vojenský skúšobný pilot. Pred vstupom do NASA v roku 1963 mal nalietaných 3 500 letových hodín v Spojených štátoch aj zahraničí. Dňa 17. októbra 1963 sa stal členom tretej skupiny astronautov NASA. 
Lety do vesmíru.
Po prvýkrát letel na palube kozmickej lode Gemini 10 v lete roku 1966 pod velením Johna Younga. Štartovali 18. júla 1966 z mysu Canaveral pomocou nosnej rakety Titan II GLV. Na obežnej dráhe sa spojili s telesom Agena TV-10 a priblížili k Agene TV-8. Collins tiež absolvoval výstup do otvoreného vesmíru (EVA) s pripútaním na lane. Pristáli 21. júla 1966 na hladine Atlantického oceánu po 70-hodinovom lete a 44 obletoch Zeme.
Po tomto lete bol Collins menovaný do posádky Apolla 8 v decembri 1968, ale letu sa nezúčastnil, pretože išiel na operáciu chrbta.
Do vesmíru po druhýkrát odštartoval v lete roku 1969 na palube Apolla 11 spolu s Neilom Armstrongom a Edwinom „Buzzom“ Aldrinom. Bol to let k Mesiacu. Zatiaľ čo jeho kolegovia na Mesiaci pristáli a Armstrong ako prvý človek vstúpil na povrch, on zostal vo veliteľskom module na obežnej dráhe Mesiaca. Po 30 obehoch sa lunárny modul s Armstrongom a Aldrinom spojil s veliteľským modulom a posádka odletela k Zemi. Po 195 hodinách vo vesmíre pristáli na hladine Tichého oceánu. Michael Collins mal po oboch letoch na konte 11 dní vo vesmíre.
Po letoch.
V januári 1970 odišiel z NASA a prijal prácu námestníka tajomníka na Ministerstve zahraničných vecí Spojených štátov. O rok neskôr sa stal riaditeľom Národného leteckého a kozmického múzea, ktoré bolo súčasťou Smithsonovho inštitútu vo Washingtone. V apríli 1978 sa stal námestníkom riaditeľa Smithsonovho inštitútu. O svojom pôsobení v NASA napísal knihu. V roku 1985 bol v Ohiu zapísaný do Národnej leteckej siene slávy (National Aviation Hall of Fame) a začal súkromne podnikať. V roku 1993 bol menovaný generálom v zálohe. Collins žil so svojou manželkou, Patriciou, v meste Marco Island na Floride a Avon v Severnej Karolíne až do jej smrti v apríli 2014. Michael Collins zomrel 28. apríla 2021 vo veku 90 rokov na rakovinu.

</doc>
<doc id="176281" title="Robert Laurel Crippen" url="https://sk.wikipedia.org/wiki?curid=176281">
Robert Laurel Crippen

Robert Laurel Crippen, (* 11. september 1937, Beaumont Texas, USA) je bývalý americký astronaut a účastník prvého letu raketoplánu (Columbia) v roku 1981. Pri prvom lete STS-1 letel vo funkcii pilota, neskôr absolvoval ešte ďalšie 3 misie raketoplánu.
Život.
Mladosť a výcvik.
Na texaskej univerzite ukončil v roku 1960 štúdium leteckého a kozmonautického inžinierstva. V roku 1966 bol vybraný pre program MOL 2, vtedy pod agentúrou USAF. Roku 1969 sa stal členom jednotky kozmonautov v NASA. Bol vymenovaný veliteľa Skylab Medical Experiments Altitute Test. Neskôr bol zaradený do podporných posádok Skylab 2, Skylab 3 a Skylab 4 a Apollo-Sojuz. Po ukončení programu Apollo sa zacvičil v hodnosti kapitána vojenského námorníctva pre lety na raketoplánoch. Je ženatý a má tri deti.
Lety do vesmíru.
V rokoch 1981 – 1984 absolvoval štyri lety na raketoplánoch Columbia a Challenger. Bol 102 človek, ktorý sa dostal do vesmíru a strávil v ňom 23 dní. 
Po prvýkrát letel v apríli 1981, presne 20 rokov po štart Gagarina, na palube Columbie a bol to prvý americký let s raketoplánom vôbec, teda to bol let testovací, trval iba dva dni. Štart prebehol ako aj ppri nasledujúcich misiách z Kennedyho vesmírneho strediska. Pristáli na základni Edwards. Veliteľom mu bol skúsený astronaut John Watts Young. 
O dva roky neskôr letel na raketopláne Challenger už ako kapitán, v posádke mal troch mužov ( Frederick Hauck, John Fabian, lekár Norman Thagard) a jednu ženu Sally Ridovú. Počas letu vypustili dve družice a jednu zase neskôr niekoľkokrát cvične zachytili a nakoniec sa s ňou vrátili na Zeme, na základňu Edwards. 
O rok neskôr odštartoval Crippen znovu ako veliteľ Challengeru, v posádke letu STS-41-C bol jeho pilot Francis Scobee a traja letoví špecialisti George Nelson, Terry Hart a James van Hoften. Vypustili družicu LDEF 1, inú staršiu družicu z roku 1980 (veľmi drahú) SMM dokázali zachytiť, opraviť a opäť vypustiť na obežnú dráhu. 
Po štvrtýkrát letel veliteľ Crippen na Challengeri ešte v tom istom roku, teda v roku 1984. Bol to jeho posledný let. V posádke STS-41-B mal šest ľudí, z ktorých boli dvaja cudzinci a dve ženy (Paul Scully-Power z Austrálie, Marc Garneau z Kanady, Američanky Kathryn Sullivanová a Sally Kristen Ridová, dvaja Američania David Leestma a Jon McBride). Počas letu vypustili družicu ERBS. Pristáli v poriadku na Floride.
Po letoch.
V NASA zostal až do roku 1995 v rôznych riadiacich funkciách.

</doc>
<doc id="176648" title="Place de la Concorde" url="https://sk.wikipedia.org/wiki?curid=176648">
Place de la Concorde

Place de la Concorde (slov. "Námestie svornosti") je parížske námestie, jedno z najznámejších a najväčších pravobrežných námestí Seiny. Nachádza sa v 8. parížskom obvode na východnom konci bulváru Champs-Élysées.
Poloha námestia.
Do námestia ústi viacero parížskych ulíc. Zo severu je to Rue Royale a malá ulica Rue Saint-Florentin. Východným smerom z neho vybiehajú dve rovnobežne ležiace ulice - severnejšia Rue de Rivoli a južnejšie Nábrežie Tuileries. Medzi nimi ležia známe záhrady Tuileries, do ktorých sa z námestia vchádza impozantnou bránou. Západným pokračovaním Nábrežia Tuileries je popri Seine vedúca Promenáda kráľovnej. 
História.
Námestie je dielom francúzskeho architekta Ange-Jacquesa Gabriela, ktorý ho v roku 1754 začal stavať ako námestie Ľudovíta XV. V rokoch 1792 - 1795 nieslo meno "Námestie revolúcie". Niekdajšiu sochu kráľa nahradila gilotína, ktorá v roku 1793 pripravila o život jeho nástupcu Ľudovíta XVI. a ďalších viac ako 1 300 ľudí. Po francúzskej revolúcii, ktorá odstraňovala všetky symboly kráľovstva, sa pre námestie hľadalo nové pomenovanie. V roku 1826 opäť zmenilo meno a pomenovali ho "Námestie Ľudovíta XVI.", o štyri roky neskôr dostalo námestie dnešné pomenovanie. 
V roku 1934 sa námestie stalo dejiskom krvavého protivládneho povstania francúzskych fašistov.
Dnes je námestie živým parížskym priestorom, s nikdy neutíchajúcou dopravou a vyhľadávaným turistami. Blízkosť turisticky zaujímavých miest ho robí jedným z najatraktívnejších námestí hlavného mesta.
Historické pamiatky a stavby.
Na ploche námestia je umiestnených viacero zaujímavých historických pamiatok. Všetkým dominuje v centrálnej časti vztýčený 23 metrov vysoký a 230 ton vážiaci egyptský obelisk z ružovej žuly. Korunovaný je pozláteným pyramidálnym hrotom. Na námestí stojí od roku 1836. Jeho vznik sa datuje do roku 1 300 pred Kr. a pochádza z chrámu faraóna Ramessa II. v Luxore. Je darom egyptského vicekráľa Muhammada Aliho francúzskemu kráľovi Ľudovítovi Filipovi I.
Dva impozantné kone, strážiace po oboch stranách vstup na Champs-Élysées, sú replikami súsošia "Kone z Marly" (Chevaux de Marly) z prvej polovice 18. storočia. Ich autorom je francúzsky barokový sochár Guillaume Coustou. Mramorové originály dnes zdobia dvor Marly v Louvri.
Krásnym umeleckým doplnkom námestia sú dve fontány v severnej a južnej časti vytvorené podľa predlohy fontán na Námestí sv. Petra v Ríme.
V okolí námestia sa nachádza niekoľko dôležitých budov Paríža. Najimpozantnejšími sú dve budovy na jeho severnej strane, medzi ktorými prechádza Rue Royale - vľavo Hôtel de Crillon a vpravo Hôtel de la Marine, dnes slúžiaci ako budova Ministerstva námorníctva. Budova Hôtels du Plessis-Bellière je od roku 1898 sídlom francúzskeho Automobile Club de France.

</doc>
<doc id="176724" title="Štátna filharmónia Košice" url="https://sk.wikipedia.org/wiki?curid=176724">
Štátna filharmónia Košice

Štátna filharmónia Košice (skrátene ŠfK), je v poradí druhý profesionálny symfonický orchester na Slovensku. Sídli v Dome umenia na Moyzesovej ulici v košickej mestskej časti Staré Mesto.
História.
Bola založená v roku 1968. Jej sídlom sú Košice. Prvý koncert novovzniknutého telesa sa uskutočnil v apríli 1969 pod vedením vtedajšieho šéfdirigenta Bystríka Režuchu. V krátkom čase ŠfK dosiahla uznanie odborníkov i verejnosti a stala sa jedným z popredných reprezentantov slovenského interpretačného umenia doma i v zahraničí. Takmer 90 členov orchestra tvoria profesionálni hudobníci - absolventi konzervatórií a známych hudobných škôl. ŠfK zaznamenala výrazné úspechy na koncertných pódiách mnohých európskych krajín, ale i vo významných mestách Ázie. Koncertovala na medzinárodných hudobných festivaloch a v dôležitých kultúrnych centrách, ako napríklad Viedeň, Salzburg, Berlín, Budapešť, Praha, Antverpy, Lisabon, Barcelona, Atény, Remeš, Hongkong, Peking, Luxemburg a New York. V roku 1994 absolvovala takmer mesačné turné po USA, kde sa ŠfK predstavila ako prvý slovenský symfonický orchester na americkom kontinente.
Súčasnosť.
ŠfK prezentuje svoje umenie okrem aktívnej koncertnej činnosti prostredníctvom nahrávok pre rozhlas, televízne a gramofónové spoločnosti (vyše ~160 CD). Nahrávky pre edície Naxos, Marco Polo a iné, predstavujú často unikáty - prvé nahrávky ojedinele počuteľných diel L. Spohra, J. Raffa, A. Rubinsteina, W. Furtwänglera, E. Waldteufela a F. von Suppého. Spolu s kompletom orchestrálnych skladieb J. Straussa ml. a ďalšími nahrávkami sa výrazne presadzajú na zahraničných trhoch. Orchester spolupracoval s mnohými svetoznámymi umelcami: Igor Oistrach, Gidon Kremer, Dietrich Fischer-Dieskau, Ivan Moravec, Josef Suk starší, Sergej Kopčák, Peter Mikuláš, Peter Dvorský, Viktor Fedotov, Valerij Gergiev, Emin Chačaturjan, Natan Rachlin, Thomas Sanderling, Alexander Rahbari, Tadeusz Strugala, Jiří Bělohlávek, Libor Pešek, Václav Smetáček, Ľudovít Rajter, Ladislav Slovák, Ondrej Lenárd, Bystrík Režucha a ďalší. V máji 1998 ŠfK vystúpila na veľkolepom koncerte s Lucianom Pavarottim. Repertoárové spektrum orchestra obsahuje všetky frekventované diela od baroka po hudbu 20. storočia.
Od roku 1991 je Štátna filharmónia Košice, ako jediný orchester na Slovensku, hlavným organizátorom dvoch medzinárodných festivalov - "Košická hudobná jar" a "Medzinárodný organový festival" a od roku 2003 aj "ARS NOVA – Festivalu súčasného umenia".

</doc>
<doc id="176750" title="Jere Lehtinen" url="https://sk.wikipedia.org/wiki?curid=176750">
Jere Lehtinen

Jere Lehtinen (* 24. jún 1973, Espoo, Fínsko) je bývalý fínsky hokejista. Od roku 1995 hral za klub NHL Dallas Stars. Hrával na pozícií pravého krídelníka.
Hráčska kariéra.
Jere Lehtinen bol draftovaný z 88. miesta v roku 1992 klubom Minnesota North Stars. Po tom, čo sa North Stars presunuli do Dallasu, vyhral Lehtinen Frank J. Selke Trophy trikrát a Stanley Cup v roku 1998.
Lehtinen reprezentoval Fínsko na viacerých medzinárodných turnajoch, vyhral jednu striebornú a dve bronzové medaily na olympijských hrách, striebro na Svetovom pohári v roku 2004 a bol súčasťou známeho fínskeho útoku "Ankkalinnan pojat" (podľa ich prezýviek "Tupu, Hupu, Lupu" - Huey, Dewey a Louie), ktorá v roku 1995 triumfovala na Majstrovstvách sveta v roku 1995. V tejto formácií hral Saku Koivu a Ville Peltonen, a víťazstvo v roku 1995 je zatiaľ je jediná zlatá medaila pre Fínsko na majstrovstvách sveta. Trojica sa tiež dostal do all-star výberu turnaja.
Lehtinen je zatiaľ jediným fínskym hráčom, ktorému sa podarilo vyhrať majstrovstvá sveta aj Stanley Cup.
Reprezentačná kariéra.
Reprezentoval Fínsko na nasledujúcich podujatiach:
Reprezentačné štatistiky

</doc>
<doc id="176756" title="Klasická hudba" url="https://sk.wikipedia.org/wiki?curid=176756">
Klasická hudba

Klasická hudba je veľmi zaužívané označenie pre vrcholnú formu obvykle orchestrálnej hudby hranej v histórii, za ktorú je v tomto ohľade považované najmä obdobie renesancie, baroka, klasicizmu a romantizmu (zhruba od roku 1550 do roku 1945), podľa mnohých názorov sa sem však zaraďujú i neskoršie zložitejšie členené slohy ako impresionizmus, expresionizmus a niektoré obrodenia starých štýlov ako napr. neoklasicizmus. Pojem klasická hudba sa pôvodne začal používať v 19. storočí, na označenie „vrcholného obdobia hudby“ od J. S. Bacha po Beethovena. Teoreticky by sem bolo možné zaradiť aj dnešnú orchestrálnu hudbu, celkove je však označenie klasická hudba kontroverzné.
Pod pojmom klasická hudba sa väčšinou myslí Európska klasická hudba, typická svojou notáciou, ktorá vznikla v 16. storočí. Typické pre klasickú hudbu sú aj rôzne druhy sláčikových nástrojov, ktoré dominujú najmä v orchestrálnej a komornej hudbe. Dôležitým nástrojom klasickej hudby je však aj klavír a organ.
Žánre klasickej hudby.
Medzi klasickú hudbu zaraďujeme celý rad žánrov a to najmä tieto:

</doc>
<doc id="177013" title="Miroslav Lajčák" url="https://sk.wikipedia.org/wiki?curid=177013">
Miroslav Lajčák

JUDr. Miroslav Lajčák (* 20. marec 1963, Poprad) je slovenský diplomat rusínskeho pôvodu. V rokoch 20062009 zastával funkciu vysokého predstaviteľa pre Bosnu a Hercegovinu. Od 4. apríla 2012 zastával v druhej a tretej vláde Roberta Fica, ako aj v prvej vláde Petra Pellegriniho funkciu ministra zahraničných vecí Slovenskej republiky.
Život.
Lajčák študoval jeden rok právo na Univerzite Komenského v Bratislave, neskôr vyštudoval medzinárodné vzťahy a diplomaciu na Moskovskom štátnom inštitúte medzinárodných vzťahov.
Politická činnosť.
Od roku 1983 bol členom KSČ. V roku 1988 začal pracovať na česko-slovenskom ministerstve zahraničia. Medzi rokmi 1991 a 1993 pracoval na veľvyslanectve v Moskve, najprv na česko-slovenskom a neskôr slovenskom. Medzi rokmi 1993 a 1994 bol šéfom kabinetu slovenského ministerstva zahraničia.
V rokoch 1994 a 1998 bol slovenským veľvyslancom v Japonsku. Jeho predchodcom bol Ján Dömök, vymenil ho Mikuláš Sedlák.
Medzi rokmi 2001 a 2005 podobnú funkciu zastával i vo vtedajšej Juhoslávii (Srbsku a Čiernej Hore od roku 2003), Albánsku a Severnom Macedónsku.
Od 30. júna 2007 vystriedal vo funkcii vysokého predstaviteľa pre Bosnu a Hercegovinu Christiana Schwarz-Schillinga.
16. decembra 2007 mu najväčší bosniansko-srbský denník Nezavisne novine udelil ocenenie Osobnosť roka. O takmer dva týždne neskôr, 28. decembra, mu titul Osobnosť roka udelil aj denník bosnianskych Moslimov Dnevni Avaz.
26. januára 2009 ho prezident Ivan Gašparovič vymenoval za nového ministra zahraničných vecí SR namiesto Jána Kubiša. Miroslav Lajčák zároveň naďalej pôsobil vo funkcii vysokého predstaviteľa pre Bosnu a Hercegovinu. Vo funkcii vysokého predstaviteľa ho vystriedal v marci 2009 Valentin Inzko.
Vláda Petra Pellegriniho, vrátane Miroslava Lajčáka, podala po februárových voľbách20. marca 2020 demisiu.
V roku 2016 sa uchádzal o funkciu generálneho tajomníka OSN. Pri dvoch hlasovaniach bol síce na druhom mieste, ale nakoniec v hlasovaní Bezpečnostnej rady 5. októbra zvíťazil bývalý portugalský premiér a komisár pre utečencov António Guterres. Lajčákovi mali uškodiť vyjadrenie premiéra Fica, ktorý za svojho ministra loboval v Kremli, ako aj fakt, že sa mu nepodarilo získať podporu okolitých krajín, dokonca ani členov V4.
Predseda 72. zasadnutia Valného zhromaždenia OSN.
31. mája 2017 bol zvolený za predsedu 72. zasadnutia Valného zhromaždenia OSN. Funkciu bude vykonávať od 12. septembra po dobu jedného roka.
Podľa zvyklostí nebude dostávať plat od OSN, ale od domovskej krajiny. Lajčákov plat bol navýšený tak, aby sa vyrovnal platu slovenských diplomatov v zahraničí a zároveň sa stal najlepšie plateným ministrom slovenskej vlády. Funkciu v OSN bude vykonávať súbežne s ministerskou funkciou slovenskej vlády.

</doc>
<doc id="177220" title="Vír" url="https://sk.wikipedia.org/wiki?curid=177220">
Vír

Vír môže byť:
Rozdielnosť definícií.
Vyššie uvedené definície sú koncepčne odlišné: Rozdiel spočíva už v tom, že prvá definícia sa vzťahuje primárne na pohyb množstva hmotných častíc, kým druhá primárne na pohyb priestorového bodu. Celkový rozdiel definícií možno ilustrovať napríklad na týchto príkladoch: 1) Prúdenie v okolí valca rotujúceho konštantnou uhlovou rýchlosťou prebieha z dôvodov symetrie po koncentrických kruhoch, nejde však o vírivé prúdenie (ide o tzv. potenciálny vír – pozri nižšie); 2) Prúdové čiary Hagenovho-Poiseuilleovho prúdenia v okrúhlej rúre sú síce priamky (a nie koncentrické kruhy), ide však o vírivé prúdenie.
Vírivé a nevírivé prúdenie; nútený a potenciálny vír.
Vírivé prúdenie bolo definované vyššie (pozri aj samostatný článok vírivé prúdenie (mechanika tekutín)). Jedným z príkladov vírivého prúdenia je (vy)nútený vír (angl. rotational vortex, forced vortex), teda vír v zmysle definície a), ktorý je zároveň vírivým prúdením.
Opakom vírivého prúdenia, čiže prúdenie kde Ω= 0, sa volá nevírivé prúdenie (nevírové prúdenie) alebo potenciálne prúdenie (potenciálové prúdenie). Jedným z príkladov nevírivého prúdenia je potenciálny vír (voľný vír, angl. irrotational vortex, free vortex), teda vír v zmysle definície a), ktorý je zároveň nevírivým prúdením.
Prúdenia reálnych tekutín (t. j. tekutín, ktoré nie sú ideálnymi tekutinami) sú prísne vzaté vždy vírivé, v praxi však mnohé prúdenia možno dobre považovať za nevírivé (napr. tornádo sa považuje za príklad potenciálneho víru).
Praktické aspekty.
Významné sú najmä víry (v zmysle definície a) vo vzduchových a vodných prúdeniach. Ich veľkosť siaha od približne jedného milimetra (napr. v hraničných vrstvách obtekaných prekážok) až do vyše tisíc kilometrov (napr. vírové systémy oblastí vysokého a nízkeho tlaku, prúdenia v mori).
Z vírov vo vzduchu sú významné najmä víry v atmosfére:
Z vírov vo vode sú významné víry v mori, v rámci ktorých možno rozlíšiť:

</doc>
<doc id="177835" title="Intel Core 2" url="https://sk.wikipedia.org/wiki?curid=177835">
Intel Core 2

K Intel CPU patria aj procesory Core 2. Core 2 označuje skupinu mobilných a desktopových dvoj- a štvorjadrových 64-bitových x86 procesorov od Intelu založených na mikroarchitektúre Core a Penryn, ktorá sa vyvinula z 32-bitového dvojjadrového mobilného procesora Yonah. Yonah pozostával z dvoch prepojených samostatných jadier (odvodených od procesora Pentium M) združených v jednom kremíkovom čipe. S príchodom Core 2 sa začal presun značky Pentium na nižšiu časť trhu a znovuzjednotenie značiek Intel procesorov pre notebooky a desktopy, predtým rozdeľovaných medzi rad "Pentium M" a Pentium 4.

</doc>
<doc id="178104" title="Stevie Wonder" url="https://sk.wikipedia.org/wiki?curid=178104">
Stevie Wonder

Stevie Wonder, vlastným menom Stevland Hardaway Morris (rod. Stevland Hardaway Judkins 13. máj 1950, Saginaw, Michigan, USA), je americký hudobník, spevák-skladateľ, hudobný producent a multiinštrumentalista. Už ako dieťa bol talentovaný a postupne sa stal jedným z najkreatívnejších a najobľúbenejších hudobníkov konca 20. storočia. Stevie Wonder krátko po narodení oslepol.
Život.
Talentovaný, avšak od narodenia slepý podpísal svoju prvú nahrávaciu zmluvu, keď mal 11 rokov so spoločnosťou Motown Records. Presadil sa predovšetkým sopránom a vynikajúcou hrou na ústnu harmoniku. Keď dospel jeho hlas sa posunul medzi nízky tenor a vysoký barytón. Potom, ako dosiahol plnoletosť, podpísal novú zmluvu, ktorá mu umožňovala tvoriť úplne samostatne.
Počas svojej kariéry spolupracoval s interpretmi ako Jimi Hendrix, Bruce Springsteen, Elton John, Paul McCartney, Rolling Stones, Bob Marley a mnohými ďalšími.
Ocenenia.
Wonder vyhral 22 cien Grammy: rovnako ako cenu Grammy Lifetime Achievement Award v roku 1996.

</doc>
<doc id="178354" title="Krytosemenné rastliny" url="https://sk.wikipedia.org/wiki?curid=178354">
Krytosemenné rastliny

Krytosemenné rastliny (iné názvy: krytosemenné, kvitnúce rastliny; lat. "Angiospermae, Angiospermatophyta") alebo magnóliorasty ("Magnoliophyta") sú veľký taxón rastlín. Sú to semenné rastliny, ktoré majú semená ukryté v plode. Vzniku plodu predchádza obojpohlavný alebo jednopohlavný kvet.
Vnútorná systematika.
Taxón sa tradične delí na dve triedy: &lt;br&gt;
krytosemenné rastliny:
Odlišná je klasifikácia podľa systému APG IV (porov. a systém APG IV), pretože sú v nej dvojklíčnolistové rastliny rozdelené na viacero samostatných taxónov, medzi ktoré je kvázi uprostred "vnorený" taxón jednoklíčnolistové rastliny. Konkrétne systém vyzerá takto:&lt;br&gt;
krytosemenné rastliny (Angiospermae/Magnoliophyta):
Životný cyklus.
V semene krytosemennej rastliny je uložené embryo. Za vhodných podmienok začne semeno klíčiť a vyrastá z neho diploidný sporofyt. V prvom štádiu vývoja klíčiaceho semena sa objavujú klíčne listy, ktorých počet býva niekedy použitý ako základ klasifikácie krytosemenných rastlín (na jedno- a dvojklíčnolistové rastliny). 
V čase pohlavnej dospelosti sa na rastline, sporofyte, utvoria kvety. Zrastením viacerých samičích pohlavných orgánov - výtrusníc - vzniká vajíčko (prostredná výtrusnica) a vajíčkové obaly (ostatné výtrusnice). Obaly vajíčka - integumenty - sú dva, vzácnejšie jeden, a obrastajú celé vajíčko. Na vrchole však zostáva nezrastený otvor - peľový vchod. Vajíčko je chránené plodolistami, ktoré niekedy zrastajú a vytvárajú piestik. V jednom piestiku sa môže nachádzať aj viac vajíčok. Vajíčka sú spojené s tzv. placentou vajíčkovou šnúrou. 
V mnohobunkovom vajíčku vzniká jedna veľká bunka - materská bunka zárodočného mieška. Tá vstupuje do redukčného (meiotického) delenia, po ktorom vzniknú 4 haploidné bunky. Tri z nich zaniknú, štvrtá, sa nazýva jednobunkový mladý zárodočný miešok. V ňom prebehnú 3 mitotické delenia a vznikne tak 8-jadrový 7-bunkový útvar. V jeho strede vzniká diploidné centrálne jadro, k hornému koncu útvaru sa premiestni vajcová bunka - ooseféra. Ostatné bunky sa rozdeľujú na synergidy a antipódy. 
Samčie pohlavné orgány sú tyčinky. V tyčinkách vznikajú peľové komôrky a v nich peľové zrnká. V čase zrelosti sa peľové zrnká skladajú z jednej vegetatívnej a jednej generatívnej bunky, alebo z jednej vegetatívnej a dvoch generatívnych buniek. Peľové zrnko sa musí nejakým spôsobom dostať na bliznu piestika (za pomoci vetra, živočíchov...). Tento proces na nazýva opelenie. Na blizne začne peľové zrnko klíčiť a vzniká peľové vrecúško. To preniká až k vajíčku. Jedna generatívna bunka oplodní vajcovú bunku, z nej vznikne zygota a postupným mitotickým delením zárodok budúcej rastliny (embryo). Druhá generatívna bunka oplodní centrálne jadro, ktoré je však už pred oplodnením diplodiné, preto oplodnením vzniká triploidná bunka, z ktorej sa utvorí triploidný tzv. sekundárny endosperm. Vajíčko sa postupne zmení na semeno a plodolisty na oplodie. Antipódy a synergidy zaniknú. Blizna a čnelka a nepodieľajú na vzniku plodu a väčšinou tiež zaniknú. 

</doc>
<doc id="178467" title="Konvergencie" url="https://sk.wikipedia.org/wiki?curid=178467">
Konvergencie

Konvergencie je druhý album slovenskej art rockovej formácie Collegium Musicum, ide o prvý slovenský rockový dvojalbum vôbec. Bol nahrávaný v štúdiu Česko-slovenského rozhlasu v Bratislave v septembri a októbri 1971, vydaný bol už na vianočný trh v tom istom roku. Zároveň ide o prvý album vydaný v novo založenom vydavateľstve Opus, ktorý vznikol oddelením od Supraphonu. Album mal veľký úspech, predalo sa okolo 140 000 kusov, Marián Varga dostal zaň tantiémy 250 000 Kčs.
Charakteristika.
Album zahŕňa štyri skladby, prvá a tretia sú spievané, druhá a štvrtá sú čisto inštrumentálne. Marián Jaslovský napísal:"Strany dvoch platní Konvergencií sú štyrmi stranami tej istej mince. Označujú cesty, ktorými sa bude Varga uberať s Collegiom i bez neho. Zovretá suita s detským zborom, transformácia Rimského-Korsakova, pesničky, improvizovaná elektronická hudba." a ďalej píše o ňom s prívlastkom:"...možno najvýznamnejší album slovenského rocku..." 
Charakteristika Mariána Vargu.
"Ku Konvergenciám sa pre zmenu hlásim rád. Nezvyknem síce počúvať svoje vlastné dosky a o to menej rád sa k nim vyjadrujem, ale túto by som možno dokázal počúvať bez rozpakov. Pre mňa i pre Collegium to bola dôležitá platňa, myslím, že aj pre naše ďalšie fungovanie, už sme vedeli, po akej ceste ideme. Ja sám som bol v tom období hrdý najmä na „Eufóniu“, skúšal som, kam sa dá zájsť v komunikácii s nástrojom, preveroval som limity hammondu aj klavíra až na doraz, a pritom to, aspoň dúfam, ešte celkom nestratilo komunikatívnosť pre poslucháča. To, čo sa mi podarilo tam, som dosiaľ nevydoloval zo žiadneho syntetizátora."
Reedície.
Okrem pôvodného LP vydania vyšlo aj viacero reedícií. Prvá CD edícia je z roku 1992, je poňatá ako: "ako komplet Konvergencií s debutovým LP Collegium Musicum a EP Hommage à J.S.Bach a jej obal bol modifikáciou pôvodného návrhu", ďalšia je z roku 2007 obsahuje rovnaké sklady ako pôvodné vinylové vydanie, avšak :"novinkou je aj „roztrackovanie“ jednotlivých štyroch častí, ktoré urobil Marián Varga. Súčasťou textu je aj jeho pôvodný príhovor s Kamilom Peterajom, ako aj úryvky z knihy Mariána Jaslovského „Collegium Musicum“ viažúce sa k nahrávaniu Konvergencií."
V marci 2017 vyšla vo vydavateľstve OPUS vinylová reedícia v náklade 500 ks.

</doc>
<doc id="178658" title="Kyjov (okres Hodonín)" url="https://sk.wikipedia.org/wiki?curid=178658">
Kyjov (okres Hodonín)

Kyjov je mesto v Česku v okrese Hodonín v Juhomoravskom kraji na rieke Kyjovka, 25 km juhozápadne od Uherského Hradiště. Je obklopený Kyjovskou pahorkatinou, severne od mesta sa rozprestiera pohorie Chřiby. V roku 2021 tu žilo viac ako 11 100 obyvateľov. Mesto je centrom folklórneho regiónu Kyjovské Dolňácko a každé štyri roky sa tu koná národopisný festival Slovácký rok. 
Dejiny.
Archeologické nálezy z roku 2010 v meste potvrdili významné centrum germánskeho kmeňa Longobardov zo 6. storočia. Výskum mení doterajšie vedomosti o pohybe Longobardov počas sťahovania národov. Prvá písomná zmienka pochádza z roku 1126 a tunajšiu obchodnú osadu uvádza ako majetok olomouckého kláštora. Počas husitských vojen Kyjov v roku 1431 dobyl Albrecht II. Habsburský, ktorý tu nechal popraviť množstvo zajatcov. V roku 1548 sa vykúpil z poddanstva a bol povýšený na kráľovské mesto. Počas nepokojného 17. storočia bolo niekoľkokrát zničené nájazdmi, požiarmi a morom. 
V 20. storočí sa ku Kyjovu pripojili pôvodne samostatné obce Nětčice (1946), Boršov (1960) a Bohuslavice (1980), ktoré dnes tvoria miestne časti a začala sa výstavba nových sídlisk.

</doc>
<doc id="178941" title="Rímskokatolícka cirkev v Česku" url="https://sk.wikipedia.org/wiki?curid=178941">
Rímskokatolícka cirkev v Česku

Rímskokatolícka cirkev v Česku je najväčšou organizovanou náboženskou skupinou v Česku. Podľa sčítania ľudu z roku 2011 sa k nej hlási 1 083 899 obyvateľov (10,26 %). Návštevnosť nedeľných bohoslužieb činí cca 4 %. Najväčšie zastúpenie má v oblasti južnej a strednej Moravy, najmenšie v severných Čechách.
Štruktúra.
Rímskokatolícka cirkev sa v Česku delí na 2 provincie, v čele každej z nich stojí arcibiskup-metropolita. Česká cirkevná provincia pozostáva z arcidiecézy pražskej (arcibiskup pražský je nielen metropolita český, v zmysle českej provincie, ale i prímas český, v zmysle ČR) a diecéz českobudějovickej, královohradeckej, litoměřickej a plzeňskej, Moravská z arcidiecézy olomouckej a diecézy brnianskej a ostravsko-opavskej. Zvláštny status má tzv. vojenský vikariát, ktorý pôsobí pri jednotkách Armády Českej republiky po celom svete. Sídelní a pomocní biskupi diecéz oboch provincií tvoria spoločne s biskupmi apoštolského exarchátu pre katolíkov východného obradu Českú biskupskú konferenciu, ktorá má status právnickej osoby a zastupuje celú katolícku cirkev v Česku.
Vzhľadom na svoj masový charakter je rímskokatolícka cirkev jedinou cirkvou v Česku, ktorej štruktúra farností funkčne pokrýva územie celej krajiny a ktorá prevádzkuje (či už na úrovni celoštátnych, diecéznych či radových štruktúr) komplexný systém školských, charitatívnych a zdravotníckych zariadení. Česká katolícka charita je najväčšia charitatívna organizácia Česka. Rímskokatolícka cirkev či katolícke rády a kongregácie prevádzkujú celý rad materských, základných a stredných škôl a prípadne majú patronát a podiel na vedení troch teologických fakúlt štátnych univerzít. Svätá stolica je pri Vláde Českej republiky diplomaticky reprezentovaná apoštolským nunciom.

</doc>
<doc id="178987" title="Štúdiový album" url="https://sk.wikipedia.org/wiki?curid=178987">
Štúdiový album

Štúdiový album je zbierka v štúdiu nahratých hudobných skladieb hudobnými umelcami. Skladby nahrané v štúdiu nebývajú nahrávané v reálnom čase všetkými hudobnými nástrojmi naraz a pri nahrávaní sú využívané rôzne efekty, ktoré by mohli byť pri živom nahrávaní ťažko realizovateľné, ako je vkladanie zvukových ruchov, rôzne mixované a interpretované zvukové sekvencie, zvukové pozadia, orchestrálne pasáže…
Obvykle štúdiový album neobsahuje nahrávky zo živých vystúpení, prípadne remixy skladieb. Ak sa tento typ nahrávok na albume nachádza nie sú vo väčšine a bývajú označované ako „bonusové skladby“.
V hudobnom priemysle je snaha o zreteľné odlíšenie štúdiového albumu od kompilácií a živých albumov. Štúdiové albumy väčšinou obsahujú originálne skladby, ktoré nevyšli na iných albumoch.
Hudobné albumy klasickej hudby oproti živým nahrávkam tohto hudobného žánru sa odlišujú tým, že pred vydaním na hudobnom nosiči sú technicky upravované. Orchestrálne party hudobných diel sú viacnásobne nahrávané po častiach a výsledná skladba je výsledkom výberu nahrávaných častí hudobným režisérom.

</doc>
<doc id="179219" title="Giorgio Moroder" url="https://sk.wikipedia.org/wiki?curid=179219">
Giorgio Moroder

Giovanni Giorgio Moroder (* 26. apríl 1940, Ortisea, Taliansko) je taliansky producent, hudobný skladateľ, spevák, hráč na klávesové nástroje a gitarista. 
V roku 1964 so svojou skupinou doprevádzal Johnnyho Hallydaya. O rok neskôr začal nahrávať pre spoločnosť Hansa. V r. 1968 mal hit Looky Looky a zároveň sa presadzuje aj ako skladateľ a producent. 
V 70. rokoch sa venuje práci so syntetizátorami a orientuje sa na komerčný pop. Stáva sa úspešným tvorcom tzv. “mníchovského” disco soundu. Pracuje napr. s Donnou Summer a skupinou Silver Convention. Stáva sa vyhľadávaným producentom a skladateľom (napr. Blondie, David Bowie, Cher, Falcom pri duete s Brigitte Nielsen atď. 
Jeho stálym spolupracovníkom je textár Pete Belloto. Moroder je veľmi úspešný aj v oblasti filmovej hudby (napr. Top Gun, American Gigolo, Midnight Express, Cat People, Metropolis i Nekonečný príbeh). Pre svetový futbalový šampionát v Taliansku v roku 1990 zložil hymnu.

</doc>
<doc id="179570" title="Motorový vozeň M131.1" url="https://sk.wikipedia.org/wiki?curid=179570">
Motorový vozeň M131.1

Motorový vozeň M 131.1 (súčasné označenie 801) bol motorový vozeň vyrábaný v rokoch 1948 až 1951 v závode Tatra Kopřivnice (série s číslami 001 až 340) a od roku 1954 do 1956 vo Vagónke Studénka (vozne čísel 341 až 549).
Konštrukcia.
Motorový vozeň M 131.1 bol dvojnápravový (A1), určený pre 48 cestujúcich sediacich v jednom oddelení a pri hmotnosti 21 t dosahoval rýchlosť 60 km/h pri priaznivej spotrebe motorovej nafty okolo 27 l/100 km. Celková dĺžka cez nárazníky je 12,1 m.
Pri zadávaní objednávky na výrobu týchto vozov požadovalo vtedajšie Ministerstvo železníc použitie vzduchom chladených vznetových motorov Tatra, čo bol vlastne prvý prípad využitia takéhoto motora k podobnému účelu. Závody Tatra v tej dobe disponovali výkonnými 12-valcovými motormi typu T-111, určenými v prvom rade pre ťažké nákladné vozidlá. Pre náročnú železničnú prevádzku bol motor upravený znížením výkonu na 155-160 k pri otáčkach obmedzených na 1600 ot/min a zároveň bol doplnený prídavným chladičom oleja. Motor bol zabudovaný pod podlahou vozňa a v úprave pre železničnú prevádzku bol označovaný ako Tatra 301.
Prenos momentu bol zabezpečený suchou trojlamelovou spojkou s pneumatickým ovládaním a plne synchronizovanou štvorstupňovou prevodovkou Mylius, ktorá bola kardanovým hriadeľom prepojená s nápravovou prevodovkou, umožňujúcou aj zmenu smeru jazdy. Vozeň mal dve rovnocenné stanovištia pre rušňovodiča, z ktorých sa využívalo vždy stanovište v smere jazdy.
Brzdová sústava bola tlakovzdušného systému Knorr.
Vozeň bol v prevádzke spoľahlivý a vďaka vzduchom chladenému motoru aj prevádzkovo nenáročný, čo bolo výhodou hlavne v zime, kedy bolo možné vozy odstavovať aj v staniciach bez výhrevní, lebo nehrozili poruchy následkom zamrznutia vody v motore.
Pre súpravu bolo charakteristické sympatické višňovo-červené lakovanie so strieborno-šedou strechou.
Prevádzka.
Vozne boli určené pre zabezpečovanie osobnej železničnej dopravy na vedľajších, neelektrifikovaných tratiach celého Česko-Slovenska, kde dlhé roky spoľahlivo slúžili a vo svojej dobe tvorili najrozšírenejší rad motorových vozňov ČSD. Často jazdili väčšinou spojené s prípojnými vozmi typu CDlm, rovnako z Vagónky Studénka.
Posledné vozne tohto typu sa v prevádzke udržali do roku 1984, postupne boli nahradzované modernejšími vozmi M 152.0.
V súčasnosti niekoľko desiatok vozňov typu M 131.1 opatrujú a prevádzkujú nadšenci železničnej techniky na Slovensku aj v Česku, takže aj verejnosť má občas možnosť sa v nich odviezť a vychutnať si dnes už neobvyklý pocit mechanického prenosu výkonu pri takomto type vozidla.
Galéria.
Na fotografii ovládacieho pultu dominuje v strede pultu miesto na tri ovládacie páky (sprava spojka, volič prevodového stupňa a plynová páka), ktoré sú odňaté, podobne ako ovládacia páka brzdiča Knorr (červená armatúra vpravo), či páka voliča smeru jazdy (vľavo vzadu za plynovou pákou). Vpravo hore rýchlomer Telmac, vpravo dole červené koleso ovládania ručnej brzdy. V zadnej časti pultu štyri ukazovatele, zľava teplota oleja, otáčky motora a dva manometre brzdovej sústavy. Medzi pákou spojky a brzdičom Knorr je páka ovládajúca húkačku a tlačidlo pieskovania. Prepínače v prednej časti pultu slúžia na ovládanie osvetlenia.

</doc>
<doc id="180099" title="Kamil Čontofalský" url="https://sk.wikipedia.org/wiki?curid=180099">
Kamil Čontofalský

Kamil Čontofalský (* 3. jún 1978, Košice) je bývalý slovenský futbalový brankár, ktorý profesionálnu kariéru ukončil v drese floridského klubu "Tampa Bay Rowdies" v decembri 2015. Mimo Slovenska pôsobil na klubovej úrovni v Česku, Grécku, Rusku, USA a na Cypre. V sezóne 2007/2008 sa v Pohári UEFA stretol v 2. predkole aj so slovenským tímom ViOn Zlaté Moravce. 
Čontofalský sa usiloval o post jednotky v Zenitu Petrohrad spolu s reprezentantom Ruska, Viačeslavom Malafejevom. 
V máji 2008 sa stal v klube Zenitu Petrohrad prvým Slovákom v novodobej ére samostatnosti, ktorý vyhral Pohár UEFA.
Reprezentácia.
Reprezentačné zápasy.
"(Stav k: 25. decembru 2008)"

</doc>
<doc id="180199" title="Norbert Bodnár" url="https://sk.wikipedia.org/wiki?curid=180199">
Norbert Bodnár

Mgr. art. Norbert Bodnár (* 11. apríl 1956, Košice) je slovenský hudobný skladateľ.
Životopis.
Po maturite na gymnáziu v Košiciach študoval kompozíciu na Konzervatóriu v Košiciach u Jozefa Podprockého. V študiu pokračoval na VŠMU (1977 – 1981) kompozíciu u Andreja Očenáša. Je to skladateľ s výrazným zmyslom pre hudobnú obrazotvornosť. Nevyhýba sa však ani hudobným recesiám. Snaží sa o syntézu articifiálnej hudby s džezovou, rockovou, poprockovou a pod. Je skladateľom tvorivého typu s hudobnou predstavivosťou a fantáziou. Pôsobí na Košickom Konzervatóriu ako pedagóg hudobnej teórie a kompozície.

</doc>
<doc id="180253" title="Jozef Podprocký" url="https://sk.wikipedia.org/wiki?curid=180253">
Jozef Podprocký

Jozef Podprocký (* 10. jún 1944, Žakarovce – † 31. marec 2021, Košice) bol slovenský hudobný skladateľ.
Kompozíciu začal študovať popri hre na klavíri na Konzervatóriu v Košiciach u Juraja Hatríka, ktorý v tomto období na Konzervatóriu pôsobil. V študiach pokračoval na VŠMU (1965-1970) v kompozičnej triede Jána Cikkera. Štúdia ukončil v triede Alexandra Moyzesa. 
Od roku 1969 do roku 2013 pôsobil na Konzervatóriu v Košiciach ako profesor skladby a hudobno-teoretických predmetov. V rokoch 1986 – 1988 vykonával aj funkciu riaditeľa Štátnej filharmónie v Košiciach. 
Jeho hudobná reč vychádza zo vzorov európskej hudobnej moderny, najmä z rozšíreného tonálneho hudobného myslenia. Vo svojej kompozičnej činnosti sa popri tvorbe orchestrálnych, koncertantných, komorných a inštruktívnych skladieb, venoval aj vokálno-inštrumentálnej i zborovej tvorbe. Inšpirácie zo slovenskej kompozičnej školy aj folklórneho materiálu transformoval postupmi európskej hudobnej moderny (bartókovské technológie, princípy 2. viedenskej školy, sonoristika a p.), ktoré svojim spôsobom veľmi decentne a v súlade s vlastným naturelom selektoval a integroval do vlastného štýlu. Odmietol teda experiment a pochopil substanciu diela ako umelecké posolstvo pre širší okruh poslucháčov. Podprocký disponuje jemu vlastným štýlom, svoje remeslo má pevne v rukách a v podstate každá jeho skladba je tektonicky i obsahovo iná – odlišná. Je moderným tradicionalistom, inklinujúcim k takým hudobným štruktúram, ktoré v sónickej podobe implikujú našu dobu a ozvučujú čiastku z jeho charakteru takým technologicko-tvorivým poriadkom, čo znie dobre a novo. Často využíva kombináciu folklórnych prvkov s polymodálnou a dvanásťtónovou organizáciou harmonických a melodických prvkov a tiež v kombinácii s aleatorikou. Má zmysel pre úspornosť výrazových prostriedkov, prestúpených racionálnou zložkou. Celý rad jeho skladieb inšpirovali poprední východoslovenskí, ale aj iní interpreti: Košické kvarteto, dirigent Bystrík Režucha, organista Ivan Sokol, akordeonisti Vladimír Čuchran a Peter Katina, Quasars ensemble a iní. Mal osobitý vzťah k hudbe minulých dôb. K jeho veľkým zásluhám patrí oživovanie skladieb alebo diel skladateľov najmä z východoslovenského regiónu. Žiaci Jozefa Podprockého: Peter Breiner, Iris Szeghi, Norbert Bodnár, Alexander Mihalič, Ondrej Morosz, Peter Guľas, Jana Kmiťová, Ivan Buffa, Peter Duchnický... 
Je držiteľom Ceny Jána Levoslava Bellu na rok 1978 za Sláčikové kvarteto č. 2, Ceny nadácie Hemerkovcov (1994), Ceny primátora mesta Košice 1994, Ceny kritiky za rok 2003 a Ceny Mesta Košice 2009.

</doc>
<doc id="180258" title="Pavúky (rad)" url="https://sk.wikipedia.org/wiki?curid=180258">
Pavúky (rad)

Pavúky () sú rad pavúkovcov. Je to najväčší, no aj pomerne najlepšie preskúmaný rad triedy pavúkovcov – počet popísaných druhov podľa najnovších údajov (Platnick, 2005) dosahuje 40 000. Vo faune Slovenska ich zastupuje asi 1 000 druhov.
Anatómia.
Telo pavúkov sa skladá iba z dvoch častí – z hlavohrude a bruška, ktoré nemá ani náznak segmentácie (výnimkou sú primitívne tropické pavúky z podradu "Liphistiomorpha"). Bruško je pripojené k hlavohrudi tenkou stopkou. Na spodnej strane má 1 alebo zriedka 2 páry štrbinovitých otvorov do pľúcnych dutiniek, kúsok pred nimi je pohlavný vývod, ktorý je u väčšiny samíc súčasťou zložito skulptúrovanej platničky (epigyna). Obyčajne na konci bruška sú snovacie bradavky, ktoré sú vlastne premenené bruškové končatiny. Vo vnútri bruška sú často objemné pavučinové žľazy. U niektorých pavúkov je vyvinuté aj doplnkové snovacie ústrojenstvo (cribellum), ktoré vyzerá i pracuje ako miniatúrne sitko. Pavúk cez drobné otvory vypúšťa pavučinu a vyčesáva ju zvláštnym otŕnením zadných tibií (calamistrum), ktoré pripomína hrebienok.
V hlavovej časti hlavohrude sú vačkové oči, najčastejšie 4 páry (väčšina "Entelegynae"), niekedy 3 páry ("Haplogynae"), len veľmi vzácne 2 páry ("Tetrablemma" spp.) alebo dokonca len 1 pár ("Nops" spp.), tieto výnimky však žijú len v trópoch. Chelicery sú jednovetvové a pracujú na princípe zatváracieho noža. Apikálny článok chelicery pripomína ostrý pazúr alebo jedový zub hada – vnútri má kanálik, ktorým je pri zahryznutí do tela koristi vstreknutý jed, ale i tráviace enzýmy; trávenie pavúkov je teda mimotelové (extrasomatické). Druhým párom hlavových končatín sú pedipalpy. U samíc vyzerajú ako krátke nohy, no u samcov sú premenené na zvláštny párový kopulačný orgán (bulbus), ktorého stavba môže byť veľmi zložitá. Najdôležitejšou časťou bulbu je dutý útvar – embolus, ktorý je vlastne zásobným vačkom na spermie. Okolo neho je zložitý systém líšt a výrastkov (apofýzy), ktoré pri kopulácii zapadajú do chitinóznych rýh a otvorov na epigyne samice, podobne ako kľúč do zámku. Vývod gonád má však aj samec na brušku, preto musí pred kopuláciou naplniť dutú časť bulbu spermiami – uskutoňuje sa to pomocou zvláštnej malej pavučinky. Po kopulácii sa niekedy vyskytuje kanibalizmus – samica usmrtí a vysaje samca. Tento jav však vôbec nie je taký bežný, ako sa traduje medzi ľuďmi. Samice kladú vajíčka do kokónu z husto tkanej pavučiny. Pavúky dýchajú pľúcnymi dutinkami a jednoduchými vzdušnicami. Vylučovacím orgánom sú Malphigiho trubice, koxálne nefrídie fungujú len u mláďat, u dospelých sú rudimentálne.
Systematika.
rad: pavúky ("Araneae")

</doc>
<doc id="180373" title="Rýchle občerstvenie" url="https://sk.wikipedia.org/wiki?curid=180373">
Rýchle občerstvenie

Rýchle občerstvenie alebo fast food (angl. = rýchla potrava) je druh verejného stravovania, založený na rýchlom výbere, predaji a konzumácii stravy. Prevádzky rýchleho občerstvenia dosahujú zvýšenú rýchlosť obsluhy tým, že umožňujú zákazníkom získanie potravy s minimálnym prerušením iných činností (stravovanie pri ceste do práce alebo z práce, nezriedka predaj priamo do auta), a zvýšenú rýchlosť konzumácie tým, že úpravou jedla a jeho balením podporujú konzumáciu postojačky alebo v pohybe.
Dejiny.
Aj keď rýchle občerstvenie je obvykle pokladané za výdobytok modernej doby, respektíve 20. storočia, písomné pramene aj archeologické nálezy (napr. maľby) dokazujú, že pouličné zariadenie na prípravu požívatín k okamžitej konzumácii existovala už v najstarších kultúrach v Stredomorí, na Blízkom aj Ďalekom východe, teda prakticky všade, kde sa vyvinuli sídla mestského typu, s vysokou diferenciáciou spôsobu obživy u obyvateľstva. Moderný jav rýchleho občerstvenia vznikol v Kalifornii, tesne pred druhou svetovou vojnou. Richard a Maurice McDonaldovci, ktorí riadili drive-in-burger (reštaurácia, kde sa ide autom k okienku a ste obslúžení v aute), blízko Los Angeles, boli unavení z neustáleho umývania príborov a riadu, a preto sa rozhodli vymyslieť systém, pri ktorom by sa zákazníci mohli obsluhovať sami a obmedziť menu na podložky, ktoré by mohli byť pripravené aj nekvalifikovanými kuchármi a bez dosky, nožov a vidličiek.
Kritika fast foodov.
Pri fastfoodoch je najčastejšie kritizované: 

</doc>
<doc id="180431" title="Internetový katalóg" url="https://sk.wikipedia.org/wiki?curid=180431">
Internetový katalóg

Internetový katalóg je webová stránka predstavujúca katalógy firiem a katalógy odkazov na iné webové stránky, ktoré sú zotriedené do stromu kategórií a podkategórií a spravidla umožňujú aj plnotextové vyhľadávanie. Rozšírenejšie sú katalógy firiem, ktoré môžu byť aj rôzne špecializované, napr. odborovo či regionálne. Pridávať obsah väčšinou zadarmo môže ktokoľvek, bežné je aj registrovanie mediálnou agentúrou, kedy editori katalógu tieto návrhy revidujú a zverejňujú (údržba je tak náročnejšia na ľudské zdroje). Niektoré katalógy sú platené alebo výnimočne požadujú zverejnenie na odkazovanej stránke. Katalóg môže poskytnúť kvalitné výsledky hľadania práve vďaka svojmu unikátnemu obsahu a je teda internetovým vyhľadávačom, avšak s tým rozdielom, že namiesto organických výsledkov (obsahu získavaného robotom bez registrácie) zobrazuje najmä registrované výsledky. Existujú však katalógy obsahujúce vlastné i organické výsledky.
Kvalita katalógu je definovaná počtom zverejnených firiem či odkazov a rozsahom aj aktuálnosťou informácií o týchto vrátane správnosti triedenia do kategórií. Kvalitné katalógy majú prínos nielen pre užívateľov Internetu (overený obsah), ale aj pre tvorcov webových stránok, ktorí tak získavajú potrebné off-page faktory čiže spätné odkazy (dôležité pre SEO).

</doc>
<doc id="180508" title="Svišť vrchovský" url="https://sk.wikipedia.org/wiki?curid=180508">
Svišť vrchovský

Svišť vrchovský (iné názvy pozri nižšie; lat. "Marmota marmota") je veľký hlodavec z čeľade vevericovité, Európsky endemit. Obýva hornaté oblasti Strednej a Južnej Európy. Žije medzi 800 až v Alpách, Tatrách, Pyrenejach, Rumunských Západných Karpatoch, Mount Baldou na Baldo Rive del Garda v Taliansku. V Pyrenejach, kde vyhynul už v období štvrtohôr bol úspešne reintrodukovaný v roku 1948 . Výskyt na Slovensku bol doložený na 3 % územia.
Opis.
Svišť vrchovský je so svojou dĺžkou 42 –  (okrem chvostu, ktorý je dlhý približne 13 – ) a s hmotnosťou medzi 4 až najväčším zástupcom čeľade vevericovité ("Sciurudae"). Zadné labky merajú 8 – , ušnica 2,5 – . Má krátku a širokú hlavu, končatiny s veľmi ostrými pazúrmi a veľmi hustú srsť, ktorá je na chrbte sivohnedá alebo žltohnedá, na bokoch a bruchu svetlejšia a na tvári okolo očí a na temene hnedočierna.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 13 (3 % rozlohy Slovenska, do roku 1964 len v 11, 2,6 %) v nadmorských výškach 1500 – (Vysoké Tatry, existuje pozorovanie z roku 2008 vo výške na Lomnickom štíte). Obýva Západné, Východné a Nízke Tatry.
Spôsob života.
Žije v norách, ktoré vyhrabáva pomocou svojich končatín so silnými pazúrmi, ktoré fungujú podobne ako rýľ. Pomerne hravo si dokáže poradiť aj s veľkým kameňom, ktorý dokáže odstrániť pomocou svojich pevných zubov. Nory sú pre svišťa veľmi dôležité, pretože sa v nich ukrýva pred nepriateľmi, slnkom, ale vychováva v nej aj svoje mláďatá. Koniec svojej nory svišť zvyčajne vystelie senom alebo trávou. Výnimkou nie sú ani tunely, ktoré svišť využíva ako miesto na toaletu. Jednu noru obýva zvyčajne jedna rodina, ale časom býva nastávajúcimi generáciami stále zväčšovaná a to až do tej miery, že vznikne obrovský komplex prepletených chodieb a komôr. Svište vrchovské žijú väčšinou v skupinách, tvorených obvykle 5 – 15 členov, pod vedením dominantného páru. Staré samce sú samotári. Ak vyliezajú za potravou, často sa stavajú na zadné končatiny a sledujú možné nebezpečenstvo zo strany predátorov. Ak predátora zbadajú, vydajú výstražné pišťanie a razom zmiznú všetci členovia skupiny vo svojich norách. Votrelca, ktorý vstúpi na ich teritórium, ktoré si značkujú pomocou pachov, upozorňujú najprv tlkotom chvosta do zeme, cvakaním zubov a prskaním.
Potrava.
Živia sa takmer všetkými dostupnými rastlinami, zrnom, ale aj hmyzom, pavúkmi alebo červami. Za potravou sa vydávajú prevažne počas rána a neskorého popoludnia, kedy nie je také teplo, ktoré môže vo vyššom štádiu vyústiť aj k ich hladovaniu. Ak je však počasie vhodné, dokážu skonzumovať neuveriteľné množstvo potravy s úmyslom nazhromaždiť si čo najviac podkožného tuku, ktorý im umožňuje prečkáva dlhé hibernačné obdobie.Teda absolvujú zimný spánok.
Rozmnožovanie.
Pária sa na jar, až po hibernácii, čo umožňuje mláďatám vyššiu možnosť prežitia tým, že sa vyhnú zimnému obdobiu. Pohlavnú dospelosť dosahujú vo veku dvoch rokov. Samice koniec svojej nory dôkladne vystelú, najčastejšie trávou, a raz za rok po 33 – 34 dňoch gravidity do nej rodia mláďatá.
V jednej znáške býva približne jedno až sedem mláďat, najčastejšie tri. Všetky mláďatá sa rodia slepé, ale už takmer osrstené; kožušina im začne tmavnúť po niekoľkých dňoch života. Samica mláďatá opúšťa zhruba po dosiahnutí vekovej hranice štyridsiatich dní, keď už sú mláďatá úplne osrstené a pripravené k životu, často v krutých podmienkach. Kožušina získa farbu dospelého jedinca koncom leta a v dvoch rokoch života sú rovnako veľkí ako dospelí. V zajatí sa môže svišť vrchovský dožiť aj 15 – 18 rokov, v prírode max. 15 rokov.
Hibernácia.
Ku koncu leta začnú svište aktívne zbierať časti rastlín, trávu a seno, ktoré nosia do svojej nory, kde následne slúžia ako mäkká podstielka vhodná k zimnému spánku čiže hibernácii. Tá začína zhruba okolo októbra. Spolu s príchodom zimy zatesnia vchody do svojich nôr a celá rodina sa veľmi tesne schúli k sebe a upadne do hibernácie, stavu, kedy sa ich srdcová funkcia zníži na menej ako štvrtinu a za minútu sa svišť nadýchne len raz, maximálne trikrát. V tomto procese je veľmi dôležitý podkožný tuk, ktorý si svište celý rok zhromažďovali. Ich telesná teplota klesne takmer rovnako ako teplota vzduchu, hoci ak teplota klesne pod bod mrazu, ich srdcová frekvencia aj dýchanie sa zrýchli. Často sa stáva, že veľa svišťov zimu neprežije, najmä kvôli nedostatku podkožného tuku. Tento prípad sa stáva veľmi často u mladých jedincov, u starších je skôr výnimkou.
Ohrozenie.
Aj napriek tomu, že pre svište v súčasnosti neexistuje žiadne významné nebezpečenstvo zániku, predtým bol hojne lovený pre svoje mäso, kožušinu a tuk. Tuk bol po natretí na kožu považovaný za liek proti reumatizmu. V súčasnosti a v budúcnosti ho však bude viac ohrozovať lov na športové účely. To by mohlo do budúcnosti jeho populáciu výrazne oslabiť a presunúť svište do kategórie ohrozených druhov.

</doc>
<doc id="180549" title="Lepok" url="https://sk.wikipedia.org/wiki?curid=180549">
Lepok

Lepok alebo glutén je zmes proteínov gliadínu a glutenínu. Spolu so škrobom sa nachádzajú v endosperme semien niektorých obilnín ako sú pšenica, jačmeň, špalda či raž. Ovos sám osebe lepok neobsahuje, no môže byť kontaminovaný, ak je pestovaný v blízkosti obilnín obsahujúcich lepok.
Gliadín a glutenín predstavujú približne 80 % všetkých proteínov obsiahnutých v pšeničnom zrne. Glutén sa nerozpúšťa vo vode, vďaka čomu sa dá izolovať vyplavením škrobu. Izolovaný lepok, nazývaný aj seitan, sa používa ako samostatná potravina. Lepok je dôležitým zdrojom výživných proteínov a často sa používa ako prímes do potravy s nízkou nutričnou hodnotou.
Intolerancia na lepok.
Malý podiel ľudskej populácie vykazuje intoleranciu na lepok. Patria medzi nich aj chorí na celiakiu.

</doc>
<doc id="180605" title="Kuna lesná" url="https://sk.wikipedia.org/wiki?curid=180605">
Kuna lesná

Kuna lesná alebo kuna hôrna (lat. "Martes martes") je mäsožravec z čeľade lasicovité ("Mustelidae"). Obýva lesy Palearktídy po Západnú Sibír. Výskyt na Slovensku bol doložený na 40,1 % územia. Hrdlo a dolnú časť krku má žltkovo-žltú, čo je poznávacím znakom tohoto zvieraťa, odlišujúcim ho od blízkej príbuznej kuny skalnej ("Martes foina") s charakteristickou bielou škvrnou na hrudi a krku. 
Opis.
Kuna lesná je dlhá do 53 centimetrov (samica do 45 cm) aj s chvostom dlhým asi 25 centimetrov. Jej kožúšok je zvrchu tmavohnedý a plavý, čelo je svetlohnedé. Nohy sú čiernohnedé, chvost tmavohnedý. Pod ušami sa tiahne úzky, tmavohnedý pruh. Medzi zadnými nohami je červenkasto-žltá, hnedo lemovaná škvrna, ktorá sa často rozširuje špinavo-žltým pruhom až ku hrdlu. 
Oproti iným lasiciam (Mustelinae) ako sú lasica myšožravá/obyčajná, lasica hranostaj + tchor (vrátane fretky) + norok má špicatejšie uši a je dlhšia.
Hustá, mäkká a lesklá srsť sa skladá z dosť dlhých pevných chlpov a krátkej, jemnej podsady, ktorá je na prednej časti tela bielošedá, vzadu a po stranách tela žltá. Nad hornou perou sú štyri rady fúzov okrem jednotlivých štetín pod očnými kútikmi, na brade a na hrdle. V zime je celkové sfarbenie kuny tmavšie ako v lete. Samička je menšia a má chrbát svetlejší ako samec a škvrnu menej zreteľnú. Aj u mladých zvierat je hrdlo a dolná časť krku svetlejšia. 
Živí sa cicavcami, vtákmi, hmyzom ale žerie aj žaby, vtáčie vajcia, rôzne plody alebo med, príležitostne aj zdochliny. Jej najobľúbenejšie korisťou sú veveričky. Pomerne často uloví aj väčšie živočíchy, ako sú králiky a zajace. Má skvele vyvinutý sluch a zrak, ktorým dokáže zaznamenať aj malé druhy živočíchov. Sama sa pritom občas stáva obeťou vlkov, zdivočených psov, väčších dravcov alebo líšok.
Lesné kuny v Taliansku sú svetlo šedohnedé alebo žltohnedé, pyrenejské kuny sú veľké a silné a rovnako svetlé kuny z Macedónie sú prostredne veľké, ale tmavé.
Kožušina kuny lesnej je však z našich kožušín najcennejšia. Najkrajšie kožušiny pochádzajú z Nórska a Škótska. Nasledujú podľa kvality kožušiny z Talianska, Švédska, severného Nemecka, ale aj z Česka a Slovenska. Kožušina z kuny sa cení vysoko nielen pre krásu, ale aj pre ľahkosť.
Rozšírenie.
Domovom kuny lesnej sú všetky lesnaté končiny severnej pologule. V Európe žije v Škandinávii, na Ukrajine, v Rusku, Anglicku, Nemecku, Francúzsku, Česku, na Slovensku, v Maďarsku, Taliansku a Španielsku, v Ázii až po Altaj, na juhu až k prameňom Jeniseja.
Rozšírenie na Slovensku.
Zo 429 mapovacích kvadrátov Databanky fauny Slovenska (DFS) sa celkovo vyskytol v 173 (40,1 % rozlohy Slovenska, do roku 1964 len v 33, 7,7 %) v nadmorských výškach 100 (Boťany) – (vo Vysokých Tatrách).
Biotop.
Lesná kuna obýva listnaté i ihličnaté lesy a vyskytuje sa tým častejšie, čím sú lesy osamelejšie, hustejšie a temnejšie. Je pravým obyvateľom stromov. Ako obydlie jej slúžia dutiny stromov. Kuna plieni hlodavcov, ale aj vtáčie hniezda, vyhľadáva úle, z ktorých konzumuje med, sliedi po ovocí, pochutnávajúc si na hruškách, čerešniach a slivkách.
Rozmnožovanie.
Samčeky a samičky sú spolu len počas párenia v letnom období. Vtedy sa ozývajú pri ľúbostných hrách typickým prskavým škrekotom a pišťaním. Samica je gravidná 9 mesiacov. Sedem mesiacov trvá skrytá, takzvaná predĺžená brezivosť a až potom sa zárodok implantuje – uhniezdi v maternici a okamžite sa vyvíja. Samičky rodia od februára v priebehu apríla až mája 2 až 6 slepých mláďat, o ktoré sa starajú obaja rodičia. Osamostatňujú sa na jeseň, keď ich vodí len matka. Pohlavne dospievajú v 3 rokoch. Kuna sa dožíva približne 10 rokov.

</doc>
<doc id="180677" title="Varan komodský" url="https://sk.wikipedia.org/wiki?curid=180677">
Varan komodský

Varan komodský ("Varanus komodoensis") je najmohutnejší žijúci zástupca jašterotvarých z čeľade varanovité. Vo voľnej prírode žije endemicky na indonézskych ostrovoch Komodo (podľa ktorého je nazvaný), Rinca, Padar, Flores, Gili Motang, Owadi, a Samiin. Varan komodský dosahuje dĺžku 2 – 3 metrov . Najväčší zaznamenaný jedinec meral 3,13 metrov a vážil 166 kilogramov.
Prívlastok „najmohutnejší“ si zaslúžil (podobne ako anakonda veľká) kombináciou extrémnej hmotnosti a dĺžky, ktorá však vo svete jašterov nie je rekordná. Dvaja zástupcovia varanovitých (varan novoguinejský a varan mangrovový) môžu byť dokonca ešte dlhší, ale vzhľadom na to, že ide o druhy stromové, väčšina ich subtílneho tela je chvost a tak ich hmotnosť je maximálne okolo desať kilogramov.
Varan komodský bol objavený až v roku 1912 a v súčasnosti je veľmi ohrozený. Vo voľnej prírode zostáva posledných cca 5 000 jedincov a jeho vývoz podlieha ustanoveniam CITES a je možný iba na povolenie indonézskej vlády.

</doc>
<doc id="180763" title="Trnávka (Bratislava)" url="https://sk.wikipedia.org/wiki?curid=180763">
Trnávka (Bratislava)

Trnávka je miestna časť a katastrálne územie v Bratislave v mestskej časti Ružinov v okrese Bratislava II.
Je ohraničená ulicami a komunikáciami Rožňavská na severozápade, Cesta na Senec na severe a Trnavská cesta a Vrakunská cesta na juhu. Východnú hranicu tvorí Farná (Ivanka pri Dunaji).
História.
Okolo 15. storočia patrila táto časť pravdepodobne do vajnorského chotára a mala pomenovanie Dornyk - Dvorník. Pôvodne ho tvorili polia, lúky, pasienky s celkovou plochou vyše . Bola tu aj známa Kuchajda (neskôr vojenské cvičisko) s močiarom (dnešné jazero Kuchajda). Prvé osídlenie tohoto územia nastalo od roku 1869 a prvým bytom bol služobný byt kočiša na majeri Jurajov dvor. Často sa uvádza "Güllov dvor," ale ten sa nachádzal na mieste terajších tlačiarní Bittner. Od roku 1872 tu stála "Hecklerova tehelňa". Dornkappel sa začal budovať v cípe medzi majerom Jurajov dvor a tehelňou. Tehelne boli na Trnávke dve. Výstavba štvrte Dornkappel pokračovala až v roku 1918 a masovejšia až od roku 1924. V roku 1938 bol dostavaný kostol.
Názov.
Súčasné územie bratislavskej časti Trnávka malo pôvodný názov Torrnkapel (od roku 1655) a Dornkappel s viacerými obmenami od roku 1865 do roku 1945. Názov Dornkappel vznikol z nemeckých slov Dorn (tŕň) a Kappel (kaplnka). Kaplnka so zvonicou stála pri tehelni, dodnes má ulica na danom mieste názov Pri zvonici.
Charakteristika.
Občianska vybavenosť.
Nachádzajú sa tu jasle, materská, základná škola a štyri stredné školy (SOU nábytkárske, SOU stavebné, Súkromná stredná umelecká škola, Stredná zdravotná škola), kostol, futbalové ihrisko, zdravotné stredisko, pošta, polícia, veľké nákupné strediská Avion a Soravia. Taktiež pod územie Trnávky spadá Letisko M.R.Štefánika a prírodné kúpalisko Zlaté piesky.
Pamiatky.
Súbor domov (tzv. "Masarykova kolónia") na Trnávke bola postavená v 20. rokoch 20. storočia na vejárovitom pôdoryse. Tvorí ju 30 rovnakých dvojdomov so zalomenými štítmi a s charakteristickým zastrešením domov tzv. „oslími chrbtami“. Tieto strešné konštrukcie sú vytvorené experimentálnou konštrukciou pomocou drevených väzníkov z lepených segmentov.

</doc>
<doc id="180765" title="Ján Stanislav (1904)" url="https://sk.wikipedia.org/wiki?curid=180765">
Ján Stanislav (1904)

Prof. PhDr. Ján Stanislav, DrSc. (* 12. december 1904, Liptovský Ján† 29. júl 1977, Liptovský Mikuláš) bol slovenský jazykovedec, slavista a univerzitný profesor. Jeho meno nesie Slavistický ústav Jána Stanislava SAV.
Vo svojej výskumnej činnosti sa zaoberal dejinami a dialektológiou slovenského jazyka a staroslovienčinou, najmä z hľadiska jazykových a kultúrnych pomerov na Veľkej Morave s osobitným zameraním na pôsobenie Cyrila a Metoda na Veľkej Morave. Významnou mierou sa pričinil o poznanie slovenskej historickej gramatiky a najstarších dejín slovenského jazyka.
Rodina.
Narodil sa ako tretie dieťa, dve staršie sestry zomreli ako veľmi malé deti. Celkovo mal 2 bratov a 2 sestry. Pochádzal z prostých pomerov: otec bol remeselník-debnár, matka bola slúžka.
Štúdium, vedecké a pedagogické pôsobenie.
Základnú školu navštevoval v rokoch 1910 – 1915 v Liptovskom Mikuláši. V rokoch 1915 – 1924 študoval na gymnáziách v Levoči a Liptovskom Mikuláši (Gymnázium Michala Miloslava Hodžu), kde aj v júni 1924 maturoval.
Pokračoval štúdiom slavistiky a romanistiky na UK v Bratislave, ktoré ukončil v roku 1928. Dňa 14. decembra 1928 obhájil prácu "Nárečia východnej tretiny Liptova" a bol mu udelený titul PhDr. Po skončení štúdia pracoval v rokoch 1929 – 1938 ako asistent a neskôr docent v Slovanskom seminári FF UK v Prahe, od roku 1939 až do smrti pôsobil ako profesor na Filozofickej fakulte Univerzity Komenského.
Ako prvý preložil do slovenčiny Život Konštantína-Cyrila, Život Metoda (1933), Dlhý aj krátky život Klimenta Ochridského (1950), slovanské životy Nauma Ochridského a ďalšie cyrilo-metodské pramene.
Ocenenia.
V roku 2005 mu prezident SR Ivan Gašparovič prepožičal "in memoriam" štátne vyznamenanie Rad Ľudovíta Štúra I. triedy.

</doc>
<doc id="180811" title="Martin Škrtel" url="https://sk.wikipedia.org/wiki?curid=180811">
Martin Škrtel

Martin Škrtel (* 15. december 1984, Handlová) je slovenský futbalový obranca, ktorý je hráčom tureckého Istanbul Başakşehir F.K. a bývalý kapitán Slovenskej repre V ankete o Futbalistu roku 2007, 2008, 2011 a 2012 obsadil prvé miesto.
V roku 2004 prestúpil z AS Trenčín do ruského klubu Zenit Petrohrad. Za neho odohral spolu 113 zápasov, v ktorých dal 5 gólov a v roku 2007 získal s klubom titul. 11. januára 2008 podpísal 4-ročný kontrakt za 6,5 miliónov libier s Liverpoolom. Stal sa tak vtedy najdrahším slovenským futbalistom. V roku 2012 vyhral Pohár EFL. Za Liverpool spolu odohral 320 zápasov, v ktorých strelil 18 gólov. V roku 2016 prestúpil do tureckého Fenerbahçe S.K. V klube pôsobil do roku 2019. V roku 2019 prestúpil do İstanbulu Başakşehir F.K., s ktorým vyhral tureckú ligu.
Reprezentácia.
V reprezentácii debutoval v zápase proti Japonsku v júli 2004. Dnes je stabilným členom základnej zostavy slovenskej reprezentácie.
Svoj debutový gól zaznamenal v kvalifikácii o EURO 2008 proti Cypru. Týmto gólom otváral aj streleckú listinu stretnutia i slovenský kvalifikačný gólový zápisník o EURO 2008. Reprezentáciu ukončil v roku 2019.
Štatistiky.
Klub
K 28 augustu 2020
Reprezentácia
Ocenenia.
Zenit Petrohrad
Liverpool
Istanbul Başakşehir F.K
Individuálne

</doc>
<doc id="180824" title="Jurajov dvor" url="https://sk.wikipedia.org/wiki?curid=180824">
Jurajov dvor

Jurajov dvor (, ) je miestna časť v Bratislave v mestskej časti Nové Mesto v okrese Bratislava III.
Nachádza sa medzi komunikáciami Vajnorská a Rožňavská, medzi ulicami Bojnická, Pri dvore a Magnetová. Na Magnetovej ulici sa nachádza štadión Istrochem.
Jurajov dvor bol pôvodne názov majera, na ktorom sa ešte v polovici šesťdesiatych rokov 20. storočia chovali kravy, kone a ďalšie zvieratá patriace na poľnohospodársku usadlosť. 
V susedstve majera (v smere na Vajnorskú) sa ešte v šesťdesiatych rokoch 20. storočia nachádzali prízemné domčeky.
Majer aj uvedené domčeky boli pred rokom 1980 zbúrané a stali sa parkovacími plochami pre autobusy bratislavskej mestskej dopravy. 

</doc>
<doc id="180891" title="Grace Kellyová" url="https://sk.wikipedia.org/wiki?curid=180891">
Grace Kellyová

Grace Kellyová alebo Grace, kňažná monacká (; * 12. november 1929, Philadelphia, Pensylvánia, USA – † 14. september 1982, Monte Carlo, Monako) bola Oscarom ocenená americká filmová a divadelná herečka.
Po svadbe s monackým kniežaťom Rainierom III. v roku 1956 sa stala Jej jasnou výsosťou kňažnou Monaka, ale všeobecne je známa pod menom Kňažná Gracia Patricia monacká. Kňažná mala po sobáši dvojité občianstvo, americké i monacké. Súčasným panovníkom kniežatstva je Albert II., syn kniežaťa Rainiera III. a Grace Kellyovej. 
Celé jej oficiálne meno je : Jej jasná výsosť kňažná Monaka Grace Patricia Kelly Maxence Bertrand Grimaldi . 
Americký filmový inštitút zaradil Grace v roku 1999 na trináste miesto v zozname najlepších amerických herečiek. Hrala napríklad vo filmoch Alfreda Hitchcocka ("Okno do dvora, Vražda na objednávku") alebo "Na pravé poludnie". 
Grace Kellyová zomrela 14. septembra 1982 po automobilovej havárii.

</doc>
<doc id="180912" title="Krčace" url="https://sk.wikipedia.org/wiki?curid=180912">
Krčace

Krčace sú miestna časť bratislavskej mestskej časti Dúbravka v okrese Bratislava IV.
Ležia v najjužnejšej časti Dúbravky. Hraničia s mestskou časťou Karlova Ves pri komplexe Iuventa. Nachádza sa tu kúpalisko Rosnička, štadión ŠKP alebo Okresné riaditeľstvo policajného zboru. Prechádza nimi hlavná ulica - Mikuláša Schneidera Trnavského, ktorá začína na hranici s Karlovou Vsou a končí na križovatke s ulicou Janka Alexyho medzi Záluhami a Podvornicami. Z juhu Krčace ohraničuje koniec Karloveskej ulice pokračujúci ulicou M.Sch.Trnavského a zo severu ich ohraničuje križovatka s Harmincovou ulicou. 
Je to pustejšia časť so záhradami a močariskami.
Premáva tadiaľto električková linka a so zastávkami Horné Krčace a Dolné Krčace a autobusová linka zastavujúca aj na zastávke Harmincova.
V roku 2019 prechádza krčacká trieda rekonštrukciou. Generálnou opravou prechádza električková trať a jej infraštruktúra, natierajú sa stĺpy verejného osvetlenia, vymieňajú sa výbojkové svietidlá za LED a opravuje sa aj elektrická meniareň Krčace.

</doc>
<doc id="180918" title="Medzi jarkami" url="https://sk.wikipedia.org/wiki?curid=180918">
Medzi jarkami

Medzi jarkami alebo Medzijarky je miestna časť v Bratislave v mestskej časti Podunajské Biskupice v okrese Bratislava II. Tvorí ju sídlisko podľa projektu z roku 1973 od Štefana Svetka, spolupracoval Štefan Ďurkovič. Výstavba prebehla v roku 1973 – 1979.
Je približne ohraničená komunikáciami Hradská, Vrakunská, Popradská a korytom Malého Dunaja.
Obytný súbor patrí po formálnej stránke medzi najodvážnejšie realizácie svojho druhu. Základné bloky, ktorými sú štandardné schodiskové panelové bytové domy, sú zoskupené do troch veľkých polygonálnych útvarov. Obkolesujú vnútorný priestor s rekreačnými plochami a ihriskami. Vybavenosť je sústredená pri ceste prechádzajúcej sídliskom. Architektonicky osobobitne ako atypický objekt je navhrnutý najmenší polygón - tento bytový dom je dnes známy pod názvom „Pentagon“ a kriminalitou. Celkovo je v tomto obytnom súbore 1570 bytov.

</doc>
<doc id="180933" title="Lieskovec (Bratislava)" url="https://sk.wikipedia.org/wiki?curid=180933">
Lieskovec (Bratislava)

Lieskovec je osada (bývalá tzv. zániková obec - bez povolenia ďalšej výstavby kvôli Slovnaftu) a miestna časť mestskej časti Podunajské Biskupice v okrese Bratislava II.
Nachádza sa v južnej časti Podunajských Biskupíc, severne od časti Ketelec. Nachádza sa tu kaštieľ. Doprava je zabezpečená autobusovou linkou z Vrakune cez Podunajské Biskupice, ktorá premáva približne raz za hodinu. Vybrané spoje pokračujú ďalej na zachádzkové zastávky "Ketelec" a "Topoľové" (predtým "Štátne lesy").

</doc>
<doc id="180937" title="Innere Stadt" url="https://sk.wikipedia.org/wiki?curid=180937">
Innere Stadt

Innere Stadt ( ; doslova "Vnútorné mesto") je prvý viedenský obvod. Je to viedenské staré mesto. Do rozšírenia hraníc mesta v roku 1850 bolo Innere Stadt prakticky totožné s Viedňou. Bolo rozdelené na štyri časti pomenované podľa dôležitých mestských brán: severovýchodná "Stubenviertel", juhovýchodná "Kärntner Viertel", juhozápadná "Widmerviertel" a severozápadná "Schottenviertel". 
Obvod má rozlohu a k 1. januáru 2016 má 16 409 obyvateľov. Je tu zamestnaných celkovo 100 745 ľudí. Pracujúci v Innere Stadt sú zväčša zamestnaní v cestovnom ruchu alebo v ústrediach veľkých podnikov, ktoré využívajú ústrednú polohu obvodu v rámci Viedne.
Poloha.
Innere Stadt sa rozkladá v samom centre rakúskeho hlavného mesta. Obopína ho okružná cesta Ringstraße, ktorá bola vybudovaná v mieste bývalých mestských hradieb.
Na severovýchode hraničí s Leopoldstadtom, na východe s Landstraße, na juhu s Wieden a Mariahilfom, na západe s Neubau and Josefstadtom a na severe s Alsergrundom.
Dejiny.
Keďže Innere Stadt tvorilo do roku 1850 celú Viedeň, jeho dejiny sú totožné s viedenskými dejinami do toho roku.
V roku 1850 boli dovtedajšie viedenské predmestia, ktoré sa nachádzali pred hradbami Viedne, pripojené k mestu. Z tohto dôvodu sa z dovtedajšej Viedne utvoril prvý mestský obvod, Innere Stadt, a z predmestí ďalších osem.
Roku 1858 boli staré mestské hradby zbúrané a na ich mieste bola postavená okružná trieda Ringstraße. Na novovzniknutej ulici vyrástlo niekoľko reprezentatívnych budov. Historizujúci štýl tejto ulice charakterizuje viedenskú architektúru do dnes.
V 60. rokoch 19. storočia sa po dlhých diskusiách pristúpilo k regulácii Dunaja. Mnoho ramien bolo zasypaných a hlavné riečne koryto sa tak dostalo mimo Innere Stadt. Najbližšie k centru sa tak dostalo regulované bočné rameno, takzvaný "Donaukanal," tvorí hranicu medzi Innere Stadt a Leopoldstadtom.
Toto obdobie všeobecného rozkvetu vyvrcholilo Svetovou výstavou vo Viedni v roku 1873, po ktorej v tom istom roku nasledoval Krach na Viedenskej burze, ktorý ukončil obdobie takzvanej "gründerskej" (zakladateľskej) konjunktúry.
Znak.
Znakom Innere Stadtu je červený štít s bielym krížom, ktorý je totožný s malým mestským znakom Štatutárneho mesta Viedne aj rovnomennej spolkovej krajiny. Súčasný znak pochádza z obdobia okolo roku 1270, kedy sa prvýkrat objavil na takzvaných "viedenských feníciách". Jeho predobrazom mohla byť stredoveká zástava kráľa Svätej ríše rímskej, lebo bojová zástava kráľa Rudolfa Habsburského mala podobný vzhľad.

</doc>
<doc id="180945" title="Briežky" url="https://sk.wikipedia.org/wiki?curid=180945">
Briežky

Briežky sú neadministratívna časť (miestna časť a pod.) Bratislavy na východom úpätí Malých Karpát, v mestskej časti Bratislava-Nové Mesto. 
V literatúre sa vyskytuje viacero rôznych definícií tohto územia:
O názve Ahoj-Briežky pozri v článku Ahoj.
Urbanistické obvody.
Briežky podľa definícií č. 1 až 3 zodpovedajú časti urbanistického obvodu Nad Bielym krížom (teda urbanistického obvodu č. 031). Briežky podľa definície č. 4 sú už z definície samostatný urbanistický obvod (urbanistický obvod č. 032). Briežky podľa definície č. 5 zodpovedajú (ak odhliadneme od lesných častí) časti urbanistického obvodu Nad Bielym krížom (031) a celému urbanistickému obvodu Briežky (032). 
Spomínaný urbanistický obvod Briežky (032) tvorí spolu so spomínaným urbanistickým obvodom Nad Bielym Krížom mestskú štvrť Nad Bielym Krížom. . 
Charakteristika (pre rôzne definície pojmu Briežky).
Charakteristiku územia okolia Sliačskej ulice pozri v článku Ahoj. Pokiaľ ide o územie bezprostredne východne od Sliačskej ulice, na severe (ulica Na Briežkoch) sa plánuje oblasť nazvaná Ahoj Briežky (nie je zhodná so štvrťou Ahoj-Briežky) - aj tá je spomenutá v článku Ahoj. 
Južne od ulice Na Briežkoch sa nachádzajú vinohrady; sú obľúbeným miestom na prechádzky s výhľadmi na Nové Mesto. V juhozápadnej časti týchto vinohradov (čiže východne od južnej Sliačskej ulice, hneď za železničnou traťou) už dnes prevláda zástavba rodinných domov či chatiek (ulice Muštová, Rízlingová, Vínna, Otonelská a podobne). V sezóne sa tu dá kúpiť víno od malovýrobcov. Severovýchodne od ulice na Briežkoch sa nachádza Rösslerov lom, v ktorom sa ťažil kameň od 15. storočia do polovice 20. storočia. Ide o významnú prírodnú (geologickú) pamiatku. Z prístupovej cesty sú krásne výhľady na Nové Mesto. Východne od Rösslerovho domu pokračujú vinohrady. 
Ulice boli na území Briežkov prvýkrát pomenované v roku 1957 .
Služby, občianska vybavenosť.
V oblasti ulíc na Briežkoch prakticky nejestvuje žiadna občianska vybavenosť. Pre potreby obyvateľov tejto lokality slúži občianska vybavenosť situovaná na sídlisku nachádzajúcom sa pod Briežkami (t.j. pod železničnou traťou), resp. v mestskej časti Bratislava-Nové mesto – najmä Obchodný dom Slimák na Hálkovej ulici, obchodná sieť na sídlisku na Račianskej ulici (v smere k Račianskemu mýtu), resp. Polus City Center na Vajnorskej ulici.
MHD.
Jediné spojenie mestskej hromadnej dopravy na Briežky zabezpečuje autobusová linka .
Briežky podľa definície č. 5.
Túto vyššie v úvode uvedenú, veľmi širokú definíciu uvádza Horváth 1990. Z historického hľadiska na takto definovanom území boli primárne vinohrady (sčasti aj lesy), resp. od 15. storočia aj Rösslerov kameňolom. V 20. storočí už sa tu už nachádzali aj rodinné domy a chaty. Na tomto území Horváth identifikuje 31 názvov historických lokalít, spravidla vinohradníckych záhonov :

</doc>
<doc id="181021" title="Ján Ďurica (futbalista)" url="https://sk.wikipedia.org/wiki?curid=181021">
Ján Ďurica (futbalista)

Ján Ďurica (* 10. december 1981, Dunajská Streda) je bývalý slovenský futbalový reprezentant. Hrával na pozícii stredného, príležitostne aj ľavého obrancu. 
Pochádza z futbalovej rodiny, otec Ján a brat Pavol sú futbalisti.
Ďurica hrával aj za kluby DAC Dunajská Streda a Artmedia Petržalka. Bol súčasťou petržalského tímu, ktorý sa v roku 2005 prebojoval do hlavnej súťaže Ligy Majstrov. V roku 2006 prestúpil do klubu Ruskej superligy FC Saturn Moskovská oblasť, 16. januára 2006 absolvoval premiéru v jeho drese.V roku 2009 prestúpil do klubu Lokomotiv Moskva, s ktorým v sezóne 2014-15 vyhral Ruský pohár. Jeho poslednou zastávkou v Turecku bol Trabzonspor, kde odohral dve sezóny. Posledný klub, za ktorý hral bola Dukla Praha. V roku 2019 ukončil jeho bohatú futbalovú kariéru.

</doc>
<doc id="181026" title="Lída Baarová" url="https://sk.wikipedia.org/wiki?curid=181026">
Lída Baarová

Lída Baarová, vlastným menom Ludmila Babková (* 7. september 1914, Praha – † 27. október 2000, Salzburg, Rakúsko) bola česká herečka.
Životopis.
Študovala herectvo na konzervatóriu v Prahe a svoju prvú filmovú rolu dostala v českom filme už ako 17-ročná. Jej matka vystupovala v niekoľkých divadelných hrách a jej mladšia sestra, Zorka Janů, bola tiež filmovou herečkou. Jej prvou láskou sa stal filmový režisér Karel Lamač. Ľudia, ktorí ju poznali, hovoria, že "bola najkrajšou ženou, akú kedy videli". Predovšetkým český filmový režisér Otakar Vávra povedal, že "jej krása pravdepodobne zaslepila každého muža, ktorý sa s ňou stretol". Po tom, čo bol objavený jej herecký talent (vďaka vyhľadávačom talentov z nemeckých filmových štúdií), opustila Prahu a presťahovala sa do Berlína. 
Filmová kariéra.
V Berlíne sa stretla s Gustavom Fröhlichom, nemeckým filmovým hercom, ktorý si v niekoľkých filmoch s ňou zahral hlavnú rolu. V roku 1935 úspešne zažiarila v nemeckom filme "Barcarole" a získala niekoľko pracovných ponúk z hollywoodskych štúdií. Odmietla ich, no neskôr to ľutovala a povedala svojmu životopiscovi, Josefovi Škvoreckému: "Mohla som byť slávna rovnako ako Marlene Dietrich."
Po zásnubách s Gustavom Fröhlichom sa spolu presťahovali na okraj Berlína do domu na niekdajšej ulici Karla Marxa č. 8 (Karl-Marx-Straße 8) poblíž rezidencie Josepha Goebbelsa, ktorá sa nachádzala na Ostrovnej ulici 8 (Inselstraße 8). Lída Baarová sa stala vyhľadávanou predstaviteľkou krásnych dievčat a mladých žien a bola milenkou vtedajšieho nemeckého ministra propagandy Josepha Goebbelsa. Na príkaz samotného Hitlera však musela Nemecko opustiť (dôvodom bolo, že sa Hitler snažil udržať manželstvo Goebbelsa a jeho ženy Magdy. Goebbels mu miesto toho ponúkol radšej svoju rezignáciu a chcel odísť, Hitler to ale neprijal).
V roku 1941 odišla do Talianska, odkiaľ sa ešte pred koncom vojny vrátila do Prahy. Na konci vojny utiekla do Nemecka, ale bola vrátená späť americkými okupačnými orgánmi. Bola vyšetrovaná a väznená za údajnú kolaboráciu.
Povojnové roky.
Vo väzení ju často navštevoval Jan Kopecký, ktorý, tak ako mnohí ďalší, ňou bol uchvátený. Kopecký bol blízkym príbuzným prominentného politika v povojnovej československej vláde, a vďaka nemu sa mu podarilo vyslobodiť Lídu Baarovú z väzenia. V roku 1949 sa zobrali a vytvorili kočovnú hereckú spoločnosť, ktorá sa živila bábkovým divadlom, než utiekli do Rakúska. Odtiaľ Jan Kopecký emigroval ďalej do Argentíny, zanechajúc Lídu v sanatóriu, aby sa tam zotavila. V Rakúsku sa pokúsila (neúspešne) o obnovenie hereckej kariéry, no Anton Walbrook, ktorý bol počas vojny prenasledovaný pre svoju sexuálnu orientáciu, odišiel od filmu, do ktorého bol obsadený spolu s ňou. Aby utiekla následnej nenávistnej kampani médií, odišla do Argentíny, kde žila v extrémnej chudobe. Rozhodla sa vrátiť do Talianska, no jej manžel zostal v Argentíne, a tak sa napokon v roku 1956 rozviedli. Po návrate do Talianska sa objavila v niekoľkých filmoch, vrátane Felliniho filmu "I Vitelloni" z roku 1953, kde hrala ženu bohatého obchodníka. V roku 1958 sa presťahovala do Salzburgu, kde vystupovala v divadle. V roku 1969 sa vydala za rakúského lekára Kurta Lundwalla († 1972).
Obdobie po nežnej revolúcii.
V 90. rokoch 20. storočia sa Lída Baarová znovu objavila na českej kultúrnej scéne. Vydala svoju autobiografiu a v roku 1995 natočila film "Sladké hořkosti Lídy Baarové (Lída Baarová's Bittersweet Memories)", ktorý v roku 1996 vyhral cenu na festivale Art Film v Trenčianskych Tepliciach.
Lída Baarová, trpiaca Parkinsonovou chorobou, zomrela v roku 2000 v Salzburgu, kde žila sama na statku. Jej popol bol uložený v Prahe, na cintoríne v mestskej časti Strašnice, kde odpočíva vedľa svojich rodičov a sestry Zorky Janů. Krátko po jej smrti Bohumil Doležal ("Události", 8. november 2000) komentoval jej neustále obviňovanie, bezdôvodné tvrdenia a mediálnu nenávistnú kampaň, ktorá bola súčasťou života Lídy Baarovej od konca 2. svetovej vojny, a neprestala dokonca ani po jej smrti. Napísal: „Z liberálneho (a pravdaže tiež kresťanského) stanoviska je to neprípustné, dýcha z toho pseudomorálka zvieracej svorky. Z osobného vzťahu (samozrejme pokiaľ nejde o skutočnú deviáciu) sa človek nemá čo zodpovedať pred ľudskými inštitúciami.“

</doc>
<doc id="181039" title="Zoznam futbalových reprezentantov Slovenska" url="https://sk.wikipedia.org/wiki?curid=181039">
Zoznam futbalových reprezentantov Slovenska

Zoznam futbalových reprezentantov Slovenska obsahuje chronologický prehľad hráčov, ktorí reprezentovali Slovensko od roku 1994 a v rokoch 1939–1944 v 308 oficiálnych medzištátnych zápasoch. Celkovo doposiaľ nastúpilo v reprezentácii 299 reprezentantov. Niektorí futbalisti reprezentovali aj Česko-Slovensko počas existencie spoločného štátu, kedy vystupovali Slováci a Česi v česko-slovenskej futbalovej reprezentácii.
Reprezentanti Slovenska od roku 1994 sú "aktualizovaní k 23. júna 2021 po zápase zo Španielskom na ME 2020.

</doc>
<doc id="181041" title="Kontrafakt (hudobná skupina)" url="https://sk.wikipedia.org/wiki?curid=181041">
Kontrafakt (hudobná skupina)

Kontrafakt je slovenské hip-hopové trio pochádzajúce z Piešťan, ktoré v roku 2001 založil raper Rytmus.
Hudobná kariéra.
Raper Rytmus je všeobecne známou postavou hiphopovej scény druhej polovice deväťdesiatych rokov. Pôvodne vystupoval pod prezývkou Pa3k Metamorfolord, ktorú mu vymyslel Kofik zo Senca a pod ktorou sa objavuje na kompilácii "Zvuky ulice". Po vystúpeniach na hiphopových festivaloch skupina prijala ponuku na nahrávanie a v lete roku 2003 im vydalo vydavateľstvo českého hiphopového magazínu BbaRáK prvý singel "Dáva mi/Dobré veci/Moja rola". 
Ku skladbe „Dáva mi“ je nakrútený bývalým pražským writerom teraz režisérom, Romeom, videoklip.
Po vydaní ich druhého štúdiového albumu "E.R.A." hudobným vydavateľstvom Sony Music Entertainment je nakrútený ďalší videoklip ku titulnej skladbe albumu. Vďaka všeobecnému vzostupu popularity hiphopového žánru ako aj mediálnej prezentácie skupiny, či rapera Rytmusa sa stala skupina Kontrafakt jedným z najznámejších predstaviteľov tohto žánru na Slovensku.
V roku 2013 sa po šiestich rokoch od vydania albumu "Bozk na rozlúčku" vrátili na hudobnú scénu so singlom „Stokujeme Vonku“, ktorý predchádzal vydaniu tretieho štúdiového albumu "Navždy", ktorý bol vydaný v decembri 2013 a mal obrovský úspech či už na Slovensku alebo v Česku. V máji 2014 sa konalo turné k albumu Navždy, kde Rytmus, Ego a Anys navštívili 7 slovenských miest.

</doc>
<doc id="181094" title="Mestské časti Košíc" url="https://sk.wikipedia.org/wiki?curid=181094">
Mestské časti Košíc

Mestské časti (Košíc) sú (s istými obmedzeniami) obce v rámci mesta Košice, a to tak v oblasti samosprávy, ako aj v oblasti štátnej správy. Spravujú ich vlastné miestne úrady na čele so starostom. Košice sú v rámci členenia Slovenska na obce z roku 1996 a podľa "zákona o meste Košice" z roku 1990 rozdelené na 22 mestských častí, čo je najviac spomedzi všetkých miest na Slovensku. 
Zoznam mestských častí v Košiciach podľa počtu obyvateľov.
Košice mali v roku 2018, 238 757 obyvateľov.
Externé odkazy.
Oficiálne zoznamy mestských častí sú v prílohách týchto predpisov:

</doc>
<doc id="181142" title="Jašterica krátkohlavá" url="https://sk.wikipedia.org/wiki?curid=181142">
Jašterica krátkohlavá

Jašterica krátkohlavá, staršie jašterica obyčajná, jašterica bystrá ("Lacerta agilis") je druh z čeľade jaštericovité.
Žije v suchom a slnečnom trávnatom prostredí. Má premenlivú teplotu tela, ktorá sa mení podľa teploty prostredia. S teplotou tela súvisí jej pohyblivosť. Čím je teplejšie, tým je aktívnejšia a pohybuje sa veľmi rýchlo. Zimu prespí v úkrytoch, neprijíma potravu a dýchanie je obmedzené na minimum. Živí sa hmyzom, pavúkmi, dážďovkami a slimákmi. Samček má zelenú farbu s hnedým pruhom na chrbte, samička je sivohnedá. V nebezpečenstve odpútava pozornosť živočíchov, ktoré ju lovia tým, že pri dotyku odlomí chvost. Po čase jej chvost dorastie.
Podľa Medzinárodnej únie na ochranu prírody a prírodných zdrojov jašterica krátkohlavá patrí medzi najmenej ohrozené druhy, trend celkovej populácie je klesajúci, vo vhodnom biotope je pomerne bežná, vo Švédsku žije trvalá populácia na najjužnejšom okraji. Jej stavy klesajú vo Švajčiarsku, v Chorvátsku a na Slovinsku.
Výskyt a stav na Slovensku.
Odhadovaná veľkosť populácie v rokoch 20072012 bola 10 00020 000. Krátkodobý trend za posledných 12 rokov (20002012) bol "klesajúci" a dlhodobý trend od roku 1988 (19882012) bol "stabilný". Kvalita biotopov bola vyhodnotená ako priemerná a stabilná. 
Odhadovaná veľkosť populácie v rokoch 20132018 bola 5 00010 000 jedincov, vyjadrená v jednotkách v sieti 1x1 km, bola .
Krátkodobý trend za posledných 12 rokov (20072019) bol "klesajúci". Kvalita i plocha obývaného biotopu bola vyhodnotená ako stabilná.
Z pohľadu výskytu v Karpatoch bol v rámci projektu Bioregio v roku 2014 vypracovaný návrh ekosozologického statusu za celé pohorie "LC" - menej dotknutý a za Slovensko "NT" - takmer ohrozený.
Ochrana.
Je zákonom chránená, spoločenská hodnota je 140 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bernského dohovoru (Príloha III) a smernici o biotopoch (Príloha IV).

</doc>
<doc id="181146" title="Krátkonôžka štíhla" url="https://sk.wikipedia.org/wiki?curid=181146">
Krátkonôžka štíhla

Krátkonôžka štíhla ("Ablepharus kitaibelii") je druh z čeľade scinkovité. Podľa Medzinárodnej únie na ochranu prírody a prírodných zdrojov krátkonôžka štíhla patrí medzi najmenej ohrozené druhy, celková populácia je stabilná, je to bežný druh ale na okrajoch svojho areálu rozšírenia je zriedkavejšia.
Rozšírenie.
Žije vo Východnej Európe a Juhozápadnej Ázií. Na Slovensku sa vyskytuje poddruh "Ablepharus kitaibelii fitzingeri" (Mertens, 1952).
Opis.
Je to malý a nenápadný jašter. Je veľmi plachý, žije pod kameňmi a listami na suchých lúkach, svahoch a poliach. Má hnedé až bronzové sfarbenie, s medeným leskom, s čiernymi pruhom pozdĺž boku. Jeho viečka sú na rozdiel od ostatných scinkov nepohyblivé.
Dorastá do 11 cm, samica je kratšia, pretože nemá taký dlhý chvost ako samec. Samice majú silnejšie telo. Hlava má tvar kužeľa, so špicatejším nosom, bez krčného límca. Končatiny sú krátke a ďaleko od seba. Na konci chvosta majú krátky tŕňovitý výrastok.
Je to vajcorodý druh. Kladie dve až štyri veľké vajcia.
Výskyt a stav na Slovensku.
Krátkonôžka štíhla žije na juhu a juhovýchode Slovenska vo svetlých lesoch a lesostepiach.
Ekosozologický status od roku 2001 "LR:lc" - menej ohrozený druh. 
Odhadovaná veľkosť populácie v rokoch 20072012 bola 10005000 jedincov na 12 lokalitách. Krátkodobý trend za posledných 12 rokov (20002012) aj dlhodobý trend od roku 1988 (19882012) boli "klesajúce". Kvalita biotopov bola vyhodnotená ako priemerná a stabilná. 
Odhadovaná veľkosť populácie v rokoch 20132018 8944178 jedincov, vyjadrená v jednotkách v sieti 1x1 km, bola .
Krátkodobý trend za posledných 12 rokov (20072019) bol "stúpajúci". Kvalita i plocha obývaného biotopu bola vyhodnotená ako stabilná.
Z pohľadu výskytu v Karpatoch bol v rámci projektu Bioregio v roku 2014 vypracovaný návrh ekosozologického statusu za celé pohorie a rovnako aj za Slovensko "VU" - zraniteľný.
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bernského dohovoru (Príloha III) a smernici o biotopoch (Príloha IV).

</doc>
<doc id="181155" title="Colin McRae" url="https://sk.wikipedia.org/wiki?curid=181155">
Colin McRae

Colin McRae (* 5. august 1968, Lanark, Spojené kráľovstvo – † 15. september 2007, tamže) bol britský jazdec rallye. Bol štvrtým najúspešnejším automobilovým pretekárom histórie rallye v počte vyhratých pretekov, za Sébastienom Loebom, Carlosom Sainzom a Marcusom Grönholmom. 
Pochádzal z rodiny pretekárov zo škótskeho mesta Lanark. Jeho otec Jimmy McRae je päťnásobný víťaz Britskej rallye. Colin McRae vybojoval titul majstra sveta automobilových súťaží v roku 1995, ako celkovo druhý skončil v rokoch 1996, 1997 a 2001, tretí v roku 1998. Bol členom tímov Subaru, Citroen, Ford a Škoda. Pomohol Subaru získať pohár konštruktérov v rokoch 1995, 1996 a 1997. V roku 2003 dosiahol rovnaký úspech za Citroen. Po jeho prvom získanom titulu sa na trhu objavila počítačová hra "Colin McRae Rally".
Zomrel 15. septembra 2007 pri páde jeho helikoptéry AS 350 Écureuil.

</doc>
<doc id="181254" title="Marián Had" url="https://sk.wikipedia.org/wiki?curid=181254">
Marián Had

Marián Had (* 16. september 1982, Kraľovany) je slovenský futbalový reprezentant, v súčasnosti hráč slovenského klubu OFK Branč, ktorý hrá 6.ligu. Marián nastupuje na pozícii stredného obrancu.
V rokoch 2001 až 2004 hral za MFK Ružomberok, potom prestúpil do českého klubu 1. FC Brno, kde pôsobil iba jednu sezónu. Po nej prestúpil za 2 milióny eur do Lokomotiv Moskva. 
V lete 2007 odišiel z Ruska na hosťovanie do Sportingu Lisabon. V Lokomotive sa mu nedarilo kvôli viacerým zraneniam, v príprave si poranil koleno, neskôr utrpel otras mozgu a zlomil si hornú čeľusť a lícnu kosť. Po pol roku sa však vrátil späť do Ruska.
Pred začiatkom sezóny 2008/09 ho na ročné hosťovanie získal český klub AC Sparta Praha.
Pred začiatkom jarnej časti corgoň ligy 2009/2010 Marian podpísal kontrakt so Slovanom na dva a pol roka.

</doc>
<doc id="181364" title="Palác kultúry a vedy" url="https://sk.wikipedia.org/wiki?curid=181364">
Palác kultúry a vedy

Palác kultúry a vedy () je výšková budova vo Varšave. Bol vybudovaný v rokoch 1952 až 1955 podľa projektu sovietskeho architekta Leva Rudnieva. Pôvodne sa nazýval "Palác kultúry a vedy Jozefa Stalina" (), ale počas destalinizácie bol názov zmenený a Stalinovo meno a jedna jeho socha bola odstránená z interiérov.
Má 42 poschodí, výšku 231 metrov, objem a zaberá . Má vyše 3 000 miestností s celkovou výmerou . Len konferenčné sály zaberajú . Výstavná plocha má . Funguje v nej 33 výťahov z toho 14 rýchlovýťahov. Sídlia tu zahraničné firmy, finančné a vedecké inštitúcie ako aj Poľská akadémia vied. V paláci sa nachádza pošta, fitnes, kiná, múzeá, knižnice a tiež 3 divadlá. Používa sa na televízne a rozhlasované FM vysielanie. Vyhliadková terasa je na tridsiatom poschodí vo výške 114 metrov nad povrchom. Z vyhliadkovej terasy ľudia často páchali samovraždy, od prvého incidentu v roku 1956 sa preto museli nainštalovať bezpečnostné zábrany.
Od 2. februára 2007 je celý objekt pamiatkovo chránený.
Odkedy bol postavaný, je kontroverzná jeho obľúbenosť medzi obyvateľmi, keďže mhohí ho chápu ako symbol stalinizmu a soviestkeho potláčania Poľska.

</doc>
<doc id="181378" title="Zoznam najvyšších budov v Európe" url="https://sk.wikipedia.org/wiki?curid=181378">
Zoznam najvyšších budov v Európe

Toto je zoznam najvyšších budov v Európe.
História.
Prvé obytné výškové budovy v Európe vznikali pravdepodobne už v Rímskej ríši. Viacposchodové budovy, stavané najmä v starovekom Ríme boli nazývané latinským slovom pre ostrov - insula. V Ríme sa ich nachádzalo niekoľko; boli viacposchodové, väčšinou v nich bolo 6 až 7 poschodí, niektoré mali dokonca aj 8 alebo 9. Výška bola kvôli nebezpečenstvu ohňa a zrútenia postupne obmedzovaná. Pravdepodobne najvyššou insulou bola Insulae Felicula, ktorá možno mala až 12 poschodí. Najvyššou budovou mimo Ríma bola v tom čase zrejme trojposchodová Porta Nigra (Čierna brána) s výškou 30 m, dnes svetoznámym monumentom nemeckého mesta Trier.
V stredoveku boli najvyššími stavbami ako Európy, tak aj sveta kostolné veže. Prvé vysoké kostoly boli postavené v Spojenom kráľovstve (Stará Katedrála sv. Pavla, Opátstvo Malmesbury, Lincolnská katedrála). Nemôžu však byť zaradené pod budovy, pretože sú klasifikované ako veže. Najvyššími budovami v tom období boli radnice v Mníchove a v Gdansku, ktorá bola najvyššou do konca 19. storočia. Vtedy sa stala najvyššou radnica vo Viedni a na začiatku 20. storočia sa najvyššou stala radnica v Kiele. Samostatnou časťou vývoja bola Mathematische Turm, 49 metrov vysoká budova v rakúskom Kremsmünsteri.
Počas priemyselnej revolúcie v 18. storočí a po nej sa začala experimentácia so železom a inými materiálmi. V roku 1797 bola v britskom Shrewsbury postavená vôbec prvá budova na svete so železnou nosnou konštrukciou a to Ditherington Flax Mill. Po jeho dokončení sa začal tento typ konštrukcie používať najmä na priemyslené budovy (Port Dundas). Do centier miest sa experimentácia dostáva až v polovici 19. storočia. Významnou časťou dejín výškových budov bol taktiež liverpoolsky Oriel Chambers, prvá budova so závesnou stenou z kovu a skla. Prvú železobetónovú konštrukciu na svete mal trojposchodový Maison de François Coignet z francúzskeho Saint-Denis.
Od konca 19. storočia do začiatku druhej svetovej vojny si získala výstavba výškových budov v Európe obľubu. Jedným z prvých významnejších bol rotterdamský hotel Het Witte Huis (1898, ). Ďalšími významnejšími boli štokholmské dvojičky Kungstornen (1924/5, ), milánska Torre Snia (1937, ), madridské Edificio Metrópolis (1910, ) a Palacio de la Prensa (1921, ), varšavský PAST (1908, ) a iné. Medzi prvé výškové budovy v Česko-Slovensku patrili brniansky Baťov mrakodrap, bratislavský Manderlák a košický Osemposchoďák. Výškovo prekonal radnice ako najvyššie budovy Európy až janovský Torre Terrazza Martini a to až v roku 1940.
Počas druhej svetovej a na začiatku studenej vojny bol postavený na rôznych miestach v Moskve komplex stalinistických mrakodrapov, známy ako Sedem sestier. Najstarší z nich, Žiloj dom na Koteľničeskoj naberežnoj, sa stal najvyššou budovou Európy v roku 1952. O rok neskôr ho predbehla moskovská univerzita Moskovskij gosudarstvennyj universitet imeni M. V. Lomonosova a tá bola najvyššou do roku 1990. Budovy, podobné Siedmim sestrám, sa v tomto čase začínajú stavať po celom Východnom bloku.
Od konca 80. rokoch sa v rôznych veľkomestách Európy začínajú budovať moderné obchodné centrá, pre ktoré sú mrakodrapy typické. Jedným z prvých miest bol Frankfurt, v ktorom vznikli prvé dve budovy vyššie ako moskovská univerzita v Európe. Frankfurtská skyline dostala pomenovanie Mainhattan. Londýnske mrakodrapy sa nachádzajú najmä v obchodnej štvrti Canary Wharf, aj keď niektoré (vrátane 30 St Mary Axe) sa nachádzajú v centre mesta City of London a najvyšší londýnsky mrakodrap Shard London Bridge v štvrti Southwark. V Paríži vyrastajú mrakodrapy v štvrti La Défense a moskvské obchodné centrum sa nazýva Moskva-Siti. V poslednom období vyrastajú výškové budovy aj v mestách Madrid (CTBA), Bonn (Gronau), Istanbul, Miláno (CityLife) a iné. I napriek výstavbe viacerých mrakodrapov vo varšavskom obvode Śródmieście, najvyššou budovou je už od roku 1954 Palác kultúry a vedy, jeden z kópií Siedmich sestier.

</doc>
<doc id="181403" title="Železnice Slovenskej republiky" url="https://sk.wikipedia.org/wiki?curid=181403">
Železnice Slovenskej republiky

Železnice Slovenskej republiky (ŽSR) sú štátny podnik spravujúci železničnú infraštruktúru vlastnenú štátom (do roku 2001 aj železničnú dopravu) na Slovensku.
ŽSR sú podľa zákona prevádzkovateľom železničnej dráhy na území Slovenska. Vyplýva jej z toho povinnosť zabezpečovať a obsluhovať celoštátne a regionálne dráhy a organizovať na týchto dráhach dopravu pre všetkých prevádzkovateľov dopravy v zmysle dopravnej politiky štátu a to bez akýchkoľvek diskriminačných obmedzení.
ŽSR spravujú 3 627 kilometrov tratí, t.j. 6 872 km koľají normálneho, širokého a úzkeho rozchodu, z toho je 1 923 km tratí vybavených zabezpečovacím zariadením. Spravuje dokopy 1 586 km elektrifikovaných tratí, čo predstavuje takmer 44 % celkovej dĺžky tratí v správe. Ďalej majú v správe 8 448 výhybiek, 76 tunelov s celkovou dĺžkou 45,004 km, 2 314 mostov s celkovou dĺžkou 51,555 km a 2 131 železničných priecestí, z toho 1 160 zabezpečených. Portfólio objektov, ktoré ŽSR spravujú, tvorí 3 776 budov. 
Dejiny.
Pred rokom 2001.
Spoločnosť bola založená v roku 1993 ako nástupca Česko-slovenských štátnych dráh (ČSD) pre územie Slovenska. Po svojom vzniku boli ŽSR unitárnou železnicou, podobne ako jej predchodca ČSD sa zaoberala prevádzkovaním dráhy aj dopravou na dráhe.
Spočiatku mali ŽSR monopol garantovaný zákonom. Hoci prijatím zákona NR SR č. 164/1996 Z.z. bol umožnený vstup iným dopravcom do infraštruktúry ŽSR, zostal monopol v podstate zachovaný, pretože jediným iným dopravcom, ktorý prevádzkoval železničnú dopravu na sieti ŽSR, boli Východoslovenské železiarne Košice (dnes U. S. Steel Košice).
Po roku 2001.
Na základe Projektu transformácie a reštrukturalizácie ŽSR prijala Národná rada SR zákon č. 259/2001 Z.z., ktorý novelizoval pôvodný zákon Národnej rady SR č. 258/1993 Z.z. o Železniciach Slovenskej republiky. Na základe tejto novelizácie bola k 1. januáru 2002 od ŽSR oddelená časť podniku zaoberajúca sa prevádzkovaním dráhovej dopravy a ŽSR ostalo len prevádzkovanie dráhy: údržba a modernizácia železničných tratí. Osobná a nákladná doprava bola vyčlenená do novo vytvorenej spoločnosti s názvom Železničná spoločnosť, a. s.. Tá bola v roku 2005 rozdelená na podniky Železničná spoločnosť Slovensko, a.s. (ZSSK) zabezpečujúcu osobnú dopravu a Železničná spoločnosť Cargo Slovakia, a. s. (ZSSK Cargo) zabezpečujúcu nákladnú dopravu. Všetky tri podniky dodnes vlastní štát.
Následkom liberalizácie prístupu dopravcov na trate ŽSR na nich pôsobí niekoľko desiatok prevádzkovateľov nákladných vlakov. V osobnej preprave pôsobila od júla 2003 do januára 2005 Bratislavská regionálna koľajová spoločnosť. Od 4. marca 2012 je prevádzkovateľom osobnej dopravy na trati Komárno - Dunajská Streda - Bratislava spoločnosť RegioJet.
Hospodárenie spoločnosti.
Za rok 2006 ŽSR vykázali zisk 10,8 miliardy Sk, čo bol medziročne lepší výsledok hospodárenia takmer o 11,1 miliardy Sk. V roku 2011 bol celkový výsledok hospodárenia opäť stratový, -31,784 mil €. Tento výsledok bol však lepší od plánu o 161,3 mil € a dosiahol lepší zisk o 69,7 mil. € ako v predošlom roku 2010. V roku 2017 dosiahli ŽSR zisk 101 879,23 €. V roku 2009 pracovalo v ŽSR 17 264 osôb, v roku 2017 to už bolo len 13 781. Z celkového počtu zamestnancov ŽSR je 76 % mužov a 24 % žien.
Vedenie spoločnosti.
Od októbra 2019 bol generálnym riaditeľom Igor Polák. 8. apríla 2020 bol Polák odvolaný a na jeho miesto bol zvolený dovtedajší námestník generálneho riaditeľa pre prevádzku Miloslav Havrila.
Infraštruktúra.
Trate.
ŽSR majú v súčasnosti v správe 69 tratí, z toho na 5 je pre zlý technický stav pozastavená akákoľvek doprava, a to na tratiach (úsekoch tratí):
V uplynulom období boli zrušené trate:
Koridory.
ŽSR majú v správe taktiež 3 paneurópske koridory, a to:
V záujme zlepšenia stavu tratí, ktoré sú súčasťou paneurópskej siete, majú ŽSR v pláne zmodernizovať trate tak, aby dosahovali požadované technické parametre, najmä rýchlosť minimálne 160 km/h a odstránenie všetkých úrovňových krížení. Tento cieľ sa ŽSR darí plniť len čiastočne. Na území Slovenska sú zmodernizované:

</doc>
<doc id="181485" title="Emil Zátopek" url="https://sk.wikipedia.org/wiki?curid=181485">
Emil Zátopek

Emil Zátopek (* 19. september 1922, Kopřivnice – † 21. november 2000, Praha) bol český atlét a reprezentant Česko-Slovenska, štvornásobný olympijský víťaz vo vytrvalostnom behu, manžel atlétky Dany Zátopkovej.
Zátopek bol prvým človekom na svete, ktorý ubehol 10 km pod 29 minút (28:54,2 – 1. júna 1954 v Bruseli) a 20 km pod jednu hodinu (59:51,8 – 29. septembra 1951 v Starej Boleslavi). Najviac sa ale preslávil behom počas olympijských hier 1952 v Helsinkách, kde vyhral beh na 5 km, 10 km a dokonca i maratón, ktorý vtedy bežal po prvýkrát v živote. V každej z týchto disciplín vtedy zároveň vytvoril nový olympijský rekord. Tento „trojboj“ sa dodnes žiadnemu vytrvalcovi nepodarilo zopakovať. Zátopek, známy svojim vypracovaným štýlom behu, sprevádzaný kŕčovitými grimasami, bol v cudzine prezývaný „česká lokomotíva“.

</doc>
<doc id="181675" title="Toshkent Teleminorasi" url="https://sk.wikipedia.org/wiki?curid=181675">
Toshkent Teleminorasi

Toshkent Teleminorasi (doslova "Taškentská televízna veža") je 375 metrov vysoká televízna veža v Uzbeckom hlavnom meste Taškent, ktorá je súčasne najvyššou televíznou vežou v Centrálnej Ázii. Stavba veže začala v roku 1978, do užívania ju odovzdali 15. februára 1985.
Využitie.
Na veži sa nachádzajú okrem vyhliadkovej plošiny vo výške 97 metrov aj dve reštaurácie. Rádiové a televízne vysielače nachádzajúce sa na veži pokrývajú celú oblasť Taškentu, ako aj južné časti Kazachstanu. Veža sa taktiež využíva pri komunikácii medzi vládnymi úradmi a organizáciami a slúži ako hydrometeorologická stanica. 

</doc>
<doc id="181693" title="Krak (kokaín)" url="https://sk.wikipedia.org/wiki?curid=181693">
Krak (kokaín)

Krek alebo krak (po anglicky "crack") je pouličný názov hydrochloridu kokaínu C17H21NO4, ktorý sa radí medzi tvrdé, stimulačné a narkotické drogy.
Krek je najnebezpečnejšia forma kokaínu. Jej základom je kokaín, prevarený práškom do pečiva alebo jedlou sódou. Krek sa vyrába tak, že sa kokaín „seká" (rozrába) s jedlou sódou a vodou. Tak vznikajú rôzne veľké kúsky kryštálov tzv. „rocks“, ktoré sa fajčia.
Krek je oveľa nebezpečnejší ako kokaín, pretože ho telo absorbuje oveľa rýchlejšie a väčšinou už prvá dávka vedie k závislosti. Pri užívaní kreku človek nepociťuje únavu,hlad či smäd.
Krek po vyfajčení účinkuje len niekoľko minút, počas ktorých človek pociťuje eufóriu, je aktívny, odvážny. Po štvrťhodine opojenosť zmizne, prichádzajú abstinenčné príznaky. Fajčiari kreku ich opisujú ako nepredstaviteľne strašné, pri ktorých túžia už len po smrti. Veľa závislých má práve preto samovražedné úmysly.

</doc>
<doc id="181704" title="Luke Kibet" url="https://sk.wikipedia.org/wiki?curid=181704">
Luke Kibet

 
 
Luke Kibet (* 12. apríl 1983) je kenský bežec. V roku 2007 sa stal majstrom sveta v maratóne.
Vyrástol v Eldorete a pôvodne sa venoval behu na 3000 metrov cez prekážky. V roku 2004 ale zmenil špecializáciu na maratón a dosiahol medzinárodnú úroveň (hneď pri svojom debute obsadil druhé miesto v maratóne v Enschede). V súčasnosti sa pripravuje v tréningovom stredisku Mosesa Tanuia v Kaptagate. Zamestnaný je v štátnych službách (ako zamestnanec väzenskej služby).
Najlepšieho času dosiahol na maratóne v Eindhovene v októbri 2005, kde dobehol ako tretí do cieľa za 2:08:52 hodiny, vyhral medzinárodný maratón vo Viedni.
Kibet nie je príbuzný s iným kenským maratóncom, o osem rokov starším víťazom Country Music Marathonu, ktorý nosí rovnaké meno.
Majster sveta.
Maratón na svetovom šampionáte v Osake v roku 2007 sa konal za veľmi náročných podmienok. Kvôli enormným horúčavám bolo dokonca zvažované, či sa maratón nepobeží o hodinu skôr, ale nakoniec bol odštartovaný v plánovanom čase, tj. o siedmej hodine ráno. Na štarte bola teplota vzduchu 28°C a vlhkosť vzduchu 81 %, v cieli 33°C a vlhkosť 67 %. Preteky kvôli vyčerpaniu niektorí atléti nedokončili, Kibet dobehol do cieľa v čase dve hodiny, 15 minút a 59 sekúnd. Bol to najpomalší maratón v histórii majstrovstiev sveta. Kibet sa stal prvým kenským svetovým šampiónom v maratóne od víťazstva Douglasa Wakiihuriho na šampionáte v roku 1987.

</doc>
<doc id="181723" title="Lily Potterová" url="https://sk.wikipedia.org/wiki?curid=181723">
Lily Potterová

Lily Potterová (* 30. januára 1960 - † 31. október 1981), za slobodna "Evansová", je fiktívna postava zo 7-dielnej ságy o mladom čarodejníkovi Harrym Potterovi. Je to Harryho matka, ktorá zomrela rukou Voldemorta spolu s jej manželom Jamesom Potterom, keď sa ho pokúšali zachrániť. Lily Potterová nevystupuje priamo v knihách, Harry ju spoznáva len prostredníctvom spomienok iných.
Charakteristika.
Lily má zelené oči, ktoré po nej zdedil Harry. Je stredne vysoká a má žiarivé červené vlasy. Na dobrosrdečnej tvári sa javí jej vznešenosť, neha, ale aj odhodlanie a odvaha. Taktiež však dokáže byť veľmi temperamentná a prudká. Je krásna a súcitná. S každým sa snaží dobre vychádzať. 
Rodičia boli veľmi hrdí na to, že majú takú talentovanú dcéru. Jej sestra Petunia ňou ale kvôli jej magickým schopnostiam pohŕdala a považovala ju za čudáčku.
Profesor Slughorn ju pokladal za jednu z jeho najlepších žiačok. Bola veľmi múdra a učenlivá. Mala obrovské nadanie v elixíroch.
Patronus Lily Potterovej má podobu lane. Jej prútik je dlhý 10¼ palca a je z vŕbového dreva (jadro je neznáme).
Lily miluje príliš veľa na to, aby sa zachránila. Dala život, aby chránila svojho ročného syna Harryho. Z pragmatického pohľadu by sa to dalo považovať za slabinu - zdá sa, že by si to Voldemort pravdepodobne myslel - hoci filozofia kníh to vykresľuje ako silu.
Keď nastúpila na Rokfortskú strednú školu čarodejnícku, nenávidela Jamesa, až v siedmom ročníku sa všetko zmenilo. Dovtedy si o nom myslela že je nafúkaný frajer, ktorý ubližuje ľuďom. Lily vyrastala v muklovskej rodine, jej staršia sestra je Petunia. Už keď bola malá, spoznala Severusa Snapa, ktorý bol medzi do nej zaľúbený. Jej smrť nikdy Voldemortovi neodpustil, a preto sa neskôr dopustil zrady. 

</doc>
<doc id="181774" title="Sellafield" url="https://sk.wikipedia.org/wiki?curid=181774">
Sellafield

Sellafield (pôvodný názov Windscale) je veľké viacúčelové jadrové zariadenie v blízkosti obce Seascale na severozápade Anglicka v Cumbrii, kde sídli hlavné jadrové stredisko v Anglicku. Zahŕňa niekoľko tovární na prepracovanie jadrového paliva, už odstavenú atómovú elektráreň, niekoľko reaktorov a továreň civilného i vojenského zamerania. Sellafield je prevádzkovaný skupinou "British Nuclear Group" (vetva "British Nuclear Fuels").
Havárie a kontroverzia.
Komplex Windscale/Sellafield je označovaný za najradioaktívnejšie miesto v západnej Európe. Došlo tu k niekoľkým jadrovým haváriam: v roku 1957 tu vypukol požiar, ktorý spôsobil vážnu jadrovú nehodu, v apríli 2005 z potrubia uniklo 83 000 litrov rádioaktívneho odpadu, ktorý bol však zachytený vo vnútri zariadenia. Spieva o tom skupina Kraftwerk v piesni Radioactivity.

</doc>
<doc id="181822" title="Olympiakos FC" url="https://sk.wikipedia.org/wiki?curid=181822">
Olympiakos FC

Olympiakos CF (po grécky ΟΣΦΠ – Ολυμπιακός Σύνδεσμος Φιλάθλων Πειραιώς – Olympiakos Syndesmos Filathlon Peiraios), je jeden z najúspešnejších gréckych futbalových klubov. Jeho domovské sídlo je v meste Pireus. Pod tento klub patrí sedemnásť športových klubov z odlišných športových odvetví, ako napr.: futbal (Olympiacos F.C.), basketbal (Olympiacos B.C.), volejbal (Olympiacos S.C.), vodné pólo (Olympiacos Water Polo Club), atletika a plávanie. Mnohé z týchto klubov vyhrali veľa domácich, ale aj európskych titulov.
Olympiakos CF bol založený v roku 1925. Za svoj oficiálny znak si futbalový klub zvolil okrúhly červený znak s chlapcom s vavrínovým vencom na hlave.
Úspechy.
_______
_______
Káder mužstva.
Súčasná zostava:
 

</doc>
<doc id="181963" title="James Potter" url="https://sk.wikipedia.org/wiki?curid=181963">
James Potter

James Potter (* 27. marec 1960 - † 31. október 1981) je literárna postava 7-dielnej ságy o mladom čarodejníkovi Harrym Potterovi. Pochádza zo vznešenej čarodejníckej rodiny, je potomkom jedného z troch bratov Peverellovcov. V jeho rodine sa z pokolenia na pokolenie odovzdáva neviditeľný plášť, ktorý mu veľmi pomáhal v porušovaní školského poriadku. Na škole sa zoznámil s priateľmi Siriusom Blackom, Remusom Lupinom a Petrom Pettigrewom, ktorý ho zradil. Spolu si hovorili Záškodníci a vymysleli Záškodnícku mapu, ktorá ukazuje všetky tajné cesty a obyvateľov hradu. Tu sa zaľúbil do Lily Evansovej, ktorú si neskôr zobral za ženu a mali malého Harryho. Po zrade Petra, keď ich naháňal sám Voldemort, sa skryli v Godricovej úžľabine, kde sú aj teraz pochovaní.
Charakteristika.
James bol štíhlej postavy, zvykol si strapatiť vlasy, ako keby práve zosadol z metly, lebo si myslel, že je to frajerské, tak ako sa hrával so zlatou strelou, ktorú ukradol. Bol stíhačom za chrabromilský metlobalový tým. Mal čierne vlasy a hnedé oči, nosil okuliare. James bol neregistrovaný animágus, človek, čo sa mení na zviera, vedel sa meniť na jeleňa. Odtiaľ vznikla aj jeho prezývka - Paroháč. 
Jeho patronus má podobu jeleňa (ang. stag). Jeho prútik je 11 palcov dlhý a je z mahagónového dreva (jadro neznáme).

</doc>
<doc id="181993" title="Rupert Grint" url="https://sk.wikipedia.org/wiki?curid=181993">
Rupert Grint

Rupert Alexander Grint (* 24. august 1988, Stevenage,Spojené kráľovstvo) je anglický herec známy predovšetkým ako predstaviteľ Rona Weasleyho z filmovej série Harry Potter.
Životopis.
Má tri sestry a brata. Navštevoval chlapčenskú školu v jeho rodnom meste. Jeho obľúbeným predmetom bola chémia. Ovláda základy nemčiny. Jeho obľúbený herec je Jim Carrey a šport futbal. Vie hrať aj na gitare. Rád kreslí, v priebehu natáčania HP3 nakreslil nádherný obrázok Alana Rickmana.
Rupert je najstarší z trojice hlavných hrdinov v Harrym Potterovi. Na kazete s ktorou sa uchádzal o úlohu Rona rapoval vlastnú pieseň. Ako jeho postava, tak aj Rupert sa veľmi bojí pavúkov. Zabudol režisérovi Alfonsovi Cuaronovi napísať sloh o svojej postave, pretože "to isté by asi spravil aj Ron". Bol obsadený do úlohy vo filme "A Cinderella Story", ale v tom čase musel natáčať tretí diel Harryho Pottera.

</doc>
<doc id="181994" title="Citrátový cyklus" url="https://sk.wikipedia.org/wiki?curid=181994">
Citrátový cyklus

Citrátový cyklus (iné názvy: Krebsov cyklus, cyklus trikarboxylových kyselín, cyklus kyseliny citrónovej) je cyklická postupnosť reakcií odbúravania organických zlúčenín (sacharidov) na oxid uhličitý (CO2), pričom sa získavajú energeticky bohaté látky NADH, FADH2 a ATP. V procese oxidatívnej fosforylácie sa za spotreby kyslíka môže získavať ATP aj z NADH a FADH2, prípadne sa tieto látky môžu využiť pri biosyntéze rôznych iných organických látok.
Citrátový cyklus je konečnou fázou odbúravania intermediárnych produktov pri metabolizme cukrov, tukov a čiastočne bielkovín. Citrátový cyklus prebieha v mitochondriách.
Dejiny.
Názov citrátový cyklus je odvodený od kyseliny citrónovej (anglicky "citrate"). Pomenovanie Krebsov cyklus bolo vytvorené na počesť Hansa Adolfa Krebsa (19001981), ktorý v roku 1937 navrhol kľúčové reakcie cyklu, za čo získal v roku 1953 Nobelovu cenu za medicínu a fyziológiu. Názov cyklus trikarboxylových kyselín sa v slovenčine používa len zriedka, skôr sa vyskytuje v niektorých iných jazykoch (napr. v angličtine tricarboxylic acid cycle, TCA cycle). Bol odvodený od toho, že kyselina citrónová, izocitrónová atď. obsahujú tri karboxylové skupiny (-COOH).
Význam citrátového cyklu.
Produkcia energeticky bohatých zlúčenín ATP, NADH a FADH2 v citrátovom cykle sa využíva pri biosyntéze mnohých organických látok. Citrátový cyklus však nemusí prebehnúť celý, ale jeho ktorýkoľvek medziprodukt môže byť východiskovou látkou (uhlíkovou kostrou, substrátom) pre syntézu mnohých organických zlúčenín, z ktorých azda najdôležitejšia je tvorba aminokyselín.
Cyklus kyseliny citrónovej.
Produktom glykolýzy je pyruvát (kyselina pyrohroznová). V molekule pyruvátu je však uskladnené značné množstvo energie (spalné teplo mólu glukózy je približne 1700 kJ). Túto energiu však môže bunka uvoľniť len oxidáciou kyslíkom, čo sa udeje práve v procese Krebsovho cyklu. Pyruvát preto prechádza z cytoplazmy do mitochondrií, kde sa každá molekula pyruvátu prevedie na CO2 a dvojuhlíkovú acetylovú skupinu, z ktorej po spojení s koenzýmom A (CoA) vznikne acetylkoenzým A (acetyl-CoA).
Acetylová skupina v acetyl-CoA je s koenzýmom A spojená väzbou s vysokým obsahom energie. Acetyl-CoA vstupuje do zložitého chemického reťazca nazývaného "cyklus kyseliny citrónovej". V týchto reakciách sa acetylová skupina oxiduje na CO2 za súčasnej tvorby veľkého množstva prenášačov elektrónov NADH. Nakoniec elektróny s vysokým obsahom energie prechádzajú z NADH reťazcom prenosu elektrónov vo vnútornej mitochondriovej membráne. Tu sa energia, ktorá sa pri tomto procese uvoľňuje, používa na tvorbu ATP (za spotreby molekulárneho kyslíka). Práve v týchto posledných krokoch sa uvoľňuje veľké množstvo energie, a tým sa aj vytvára väčšina ATP. Tvorba ATP prebiehajúca v mitochondriách sa označuje ako oxidatívna fosforylácia. Úplným rozložením jednej molekuly glukózy bunka získa 36 molekúl ATP (nie 38 molekúl ATP, ako sa doteraz uvádzalo v odbornej literatúre) a časť energie sa uvoľní vo forme tepla.

</doc>
<doc id="182022" title="Slovinské euromince" url="https://sk.wikipedia.org/wiki?curid=182022">
Slovinské euromince

Slovinské euromince sú euromince so slovinským národným motívom. Sú v obehu od 1. januára 2007, kedy Slovinsko prešlo z toliara na euro. Stalo sa tak prvým členom eurozóny z nových členských štátov Európskej únie. Slovinsko je členom EÚ od 1. mája 2004 a tiež je členom Európskej menovej únie.
Pred vstupom do Eurozóny bolo tiež jedným z členov EMS II. Výmenný kurz toliara k euru sa do júna 2006 mohol pohybovať iba v rozmedzí 15 %, potom bol stanovený na 239,640 toliarov za euro.
Slovinská písaná verzia a výslovnosť názvu meny je "Evro".
Vzhľad približne 230 miliónov slovinských euromincí (celková nominálna hodnota slovinských euromincí je približne 80 miliónov eur) bol odhalený 7. októbra 2005. Navrhli ho Miljenko Licul, Maja Licul a Janez Boljka. Na obvode všetkých eurových mincí je vyobrazených 12 hviezd európskej vlajky a slovo Slovenija, čo znamená v slovinčine Slovinsko.
Na obvode všetkých mincí je 12 hviezd symbolizujúcich EÚ striedavo s písmenami nápisu „SLOVENIJA“ (slovinsky Slovinsko). Mince každej nominálnej hodnoty zobrazujú rozdielne motívy:
Slovinsko nemá vlastnú mincovňu, preto sú Slovinské euromince razené v rôznych iných európskych mincovniach. V rokoch 2007, 2009-2011 boli razené vo Fínskej mincovni vo Vantaa, v roku 2008 a 2014 v holandskej kráľovskej mincovní (Royal Dutch Mint) v Utrechte, v rokoch 2012, 2013, 2015, 2017 a 0,1 € 2018 boli razené v Slovenskej mincovni v Kremnici a v roku 2016, 2018 (okrem 0,1 €) a 2019 v talianskej mincovni v Ríme. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
3 eurové pamätné mince.
Materiál: Jadro: meď-nikel (75% meď, 25% Ni); Krúžok: mosadz (78% Cu, 20% Zn, 2% Ni); Priemer mince: ; Hmotnosť: 15 g 
30 a 100 eurové pamätné mince.
Slovinská národná banka vydáva spoločné témy pre obidve nominálne pamätné mince.
30€: Materiál: 92,5% striebro; Priemer mince: ; Hmotnosť: 15 g 
100€: Materiál: 90% zlato, Priemer mince: ; Hmotnosť: 7 g

</doc>
<doc id="182031" title="Remus Lupin" url="https://sk.wikipedia.org/wiki?curid=182031">
Remus Lupin

Remus John Lupin (* 10. marec 1960 - † máj 1998) je literárna postava 7-dielnej ságy o mladom čarodejníkovi Harrym Potterovi. Keď bol malý, pohrýzol ho vlkolak Fenrir Greyback, ale rodičia sa neprestali o neho starať. Na Rokfortskú strednú školu čarodejnícku ho prijali vďaka Albusovi Dumbledorovi a v ten istý rok bola v areáli školy vysadená Zúrivá vŕba, ktorá viedla tunelom do Škriekajúcej búdy v Rokville, kde sa za splnu menil na vlkolaka. V Rokforte sa zoznámil s priateľmi Jamesom Potterom, Siriusom Blackom a Petrom Pettigrevom. Spolu si hovorili Záškodníci a vymysleli Záškodnícku mapu, ktorá ukazuje všetky tajné cesty a obyvateľov hradu. Bol pilný študent a preto sa stal rokfortským prefektom, aby ich upokojil. Lupin sa ožení s Nymphadorou Tonksovou a budú mať syna Teddyho Remusa Lupina, ktorý zdedí po matke schopnosti metamorfmága. Remus Lupin je milujúci, priateľský a zhovievavý. Lupinov proces premeny na vlkodlaka je veľmi bolestivý. Počas Bitky o Rokfort zomrie so svojou manželkou.
Charakteristika.
Remus bol chatrnej postavy, nosil obdraté plášte, lebo bol chudobný. Mal hnedé oči a aj vlasy s malou plešinou, bol večne zahĺbený do kníh. Remus bol vlkolak, vždy za splnu sa menil na vlka. Odtiaľ vznikla aj jeho prezývka - Námesačník. Tonksovej patronus sa zmenil na vlka, keď sa do Lupina zamilovala. Prízrak pred Remusom berie podobu splnu, v HP3 mu Snape varil protivlkolačí elixír, aby zmiernil premenu na vlkolaka.
Po smrti Siriusa sa napriek svojim citom odmieta zblížiť s Tonksovou, nechce jej ublížiť, nakoniec sa zoberú a narodí sa im malý synček, ale potom spolu s Tonksovou zomrú.

</doc>
<doc id="182056" title="Ron Weasley" url="https://sk.wikipedia.org/wiki?curid=182056">
Ron Weasley

Ronald Billius Weasley (* 1. marec 1980) je literárna postava 7-dielnej ságy o mladom čarodejníkovi Harry Potterovi. Ron je jeden z hlavných hrdinov. Pochádza z čarodejníckej rodiny Weasleyovcov. Jeho rodičia sú Molly a Artur. Má päť bratov a jednu sestru. Počas prvej cesty na čarodejnícku školu Rokfort sa zoznámil s priateľmi Harrym Potterom a Hermionou Grangerovou. Veľmi sa bojí pavúkov, lebo keď mal tri roky, jeho brat Fred sa nahneval že mu zlomil hračkársku metlu a kúzlom mu macíka premenil na pavúka. Najviac sa mu hnusí ako pavúky hýbu nohamy. Neznáša hnedú farbu.
Charakteristika.
Ron je štíhlej vysokej postavy, má hrdzavé vlasy a po tvári pehy. Je dosť prchký, ľahko sa nahnevá a v zlosti povie a urobí veci, ktoré by ani nechcel. Vyznačuje sa žiarlivosťou na svoju vyvolenú, ale občas aj na Harryho slávu. Napriek tomu je dobrý priateľ. V 5. a 6. ročníku bol strážcom za chrabromilský metlobalový tím. Jeho sebavedomie však vedel ľahko otriasť výsmech, a vtedy nehral dobre. Nevynikal v štúdiu, pri učení a robení domácich úloh mu spolu s Harrym pomáhala Hermiona. 
Jeho prízrak má tvar pavúka. Najviac sa bojí Hagridových acromantúl - obrovských pavúkov. Pri premiestňovaní (čarodejná teleportácia) sa takmer vždy rozštiepi. Pri skúškach mu na pôvodnom mieste ostala polka obočia. Jeho Patronus je Jack Russel teriér, o ktorom je známe, že nahaňa vydry.
Život.
Vlastnil potkana Prašivca, ktorý, ako vysvitlo v treťom dieli, bol v skutočnosti animágus Peter Pettigrew. Po ňom vlastnil maličkú sovičku Kvíka. Postupne sa mu začala páčiť kamarátka Hermiona, čo prejavoval žiarlivosťou voči jej prvému nápadníkovi Viktorovi Krumovi. V piatom ročníku bol vymenovaný za prefekta. Túto funkciu však nebral príliš zodpovedne. Na skúškach v 5. triede získal 7 VČÚ. 
V 6. ročníku chodil so spolužiačkou Lavander Brownovou, čo veľmi nahnevalo Hermionu, a preto s ním bola istý čas pohádaná. Keď Ron skončil v nemocničnom krídle kvôli jedu určenému Dumbledoreovi, ticho šepkal Hermionino meno. Vo filme to nahnevalo Lavander, ktorá sa s ním na mieste rozišla. V knihe sa ich vzťah tiahol aj po Ronovom návrate z nemocničného krídla. Ron už nechcel vo vzťahu pokračovať, ale nemal guráž sa s ňou rozísť. Napokon sa s ním rozišla Lavender, pretože žiarlila na Hermionu. 
V 7. ročníku nenastúpil na Rokfort, ale išiel s Harrym a Hermionou hľadať horcruxy. V tomto dieli sa Ron pohádal s Harrym a Hermionou, pretože začal žiarliť aj na Harryho. Preto od nich odišiel. Keď sa vrátil, zachránil Harrymu život, získal Chrabromilov meč a zničil jeden horcrux. Ron plne prejavil svoje city voči Hermione až v siedmej knihe, keď ju pobozkal. Skončilo sa to svadbou a majú dve deti - Huga a Rose, ktorá zdedila talent po mame.

</doc>
<doc id="182067" title="Weasleyovci" url="https://sk.wikipedia.org/wiki?curid=182067">
Weasleyovci

Weasleyovci sú literárne postavy v sérii kníh o čarodejníckom študentovi Harry Potterovi od J. K. Rowlingovej, ktoré boli aj sfilmované.
Weasleyovci sú čistokrvný čarodejnícky rod, no sú prezývaný zradcami krvi, pretože sa "bratríčkujú" s muklami. Bývajú v dedinke Vydrí Svätý Dráb v dome, ktorý volajú Brloh (angl. The Burrow). Je to krivoľaká stavba, ktorá evidentne stojí len vďaka kúzlam. Všetci Weasleyovci majú ryšavé vlasy a sú veľmi chudobní, no im to nevadí. Oblečenie a knihy do školy kupujú z druhej ruky. 
Výskyt v príbehu.
Vianočné zvyky - ako darček Weasleyovský sveter a počúvanie piesne "Kotlík plný lásky" od Celestíny Warbeckovej. Je to obľúbená speváčka pani Weasleyovej. Molly Weasleyová bola tiež milovníčkou Lockhartových kníh až do chvíle, keď zistila, že ich autor je klamár. Weasleyovci vlastnili lietajúce auto Ford Angliu, až kým sa nestratila v Zakázanom lese v Rokforte. Artur bol preto vyšetrovaný na Ministerstve mágie a vtedy prišlo Ronovi Vrešťadlo. Pani Weasleyová vlastní aj hodiny, ktoré neukazujú čas, ale kde sa práve každý člen rodiny nachádza. Po návrate Voldemorta stále ukazovali na "Smrteľné nebezpečenstvo." Weasleyovci by chceli mať domáceho škriatka ako majú prastaré rody (napr. Malfoyovci), ale majú iba záhrobného ducha Ghula, ktorý v siedmom diele predstieral, že je Ron.

</doc>
<doc id="182084" title="Tatranská Kotlina" url="https://sk.wikipedia.org/wiki?curid=182084">
Tatranská Kotlina

Tatranská Kotlina (, , ) je liečebná osada na katastrálnom území mesta Vysoké Tatry. Nachádza sa pri Ceste slobody, pod SV svahmi Kobylieho vrchu 9 km od osady Tatranská Lomnica
Názov osady.
Nad cestami do intravilánu osady stáli od roku 1883 drevené, vyrezávané slávobrány s textom Barlanliget, t.j. jaskynný háj. Toto označenie uhorská onomastika prijala za oficiálny názov osady. Spišskí Nemci si ho preložili na Höhlenhain , neskôr ho však obsahovo chybne pretvorili na Höhlenhaim, t.j. jaskynný domov. V slovenskom ľudovom názvosloví prešiel na osadu miestny názov lokality, teda Kotliny; až neskôr sa ustálilo pomenovanie Tatranská Kotlina. 
História.
Podnet na založenie osady dalo roku 1881 turistické sprístupnenie novoobjavenej Belianskej jaskyne. Popri ceste, ktorá viedla do Lendaku stála už predtým belianská mestská horáreň aj s mlynom a nad ždiarskou cestou kamenárska usadlosť Kardolin ( Kardolina), ktorú v roku 1874 založil Poliak Kardolińsky. Osadu založilo mesto Spišská Belá, ktoré bolo majiteľom tunajších pozemkov. Prvým nenáročným objektom bol v roku 1882 prístrešok strážcu jaskyne Jána Kohúta. Do letnej sezóny 1883 postavilo mesto reštauráciu a dve ubytovne. Do konca 19.storočia tu vyrástlo 31 budov s 254 hosťovskými izbami a 370 posteľami. Medzi nimi nechýbal kúpeľný dom s vodoliečbou. Kasíno pre 500 hostí malo reštauračné miestnosti. Počas prvej svetovej vojny sa v Tatranskej Kotline liečili a zotavovali frontoví vojaci. Po vojne mesto Spišská Belá osadu predalo podnikateľovi Ondřichovi a ten zase lekárnikovi Ctiborovi Zelenému. Keď turistika začala upadať, lekárnik z komplexu budov vytvoril liečebňu pľúcnej TBC pre menej náročných a menej zámožných pacientov. Po požiari v roku 1930 časť objektov prestavali a vybudovali nové sanatórium. Po druhej svetovej vojne, po znárodnení, liečebné objekty slúžili ako Odborný liečebný ústav respiračných chorôb.V súčasnosti osada má štatút klimatických kúpeľov. Hlavnou činnosťou sanatória je komplexná ústavná starostlivosť o dospelých chorých s diagnózou priedušková astma, obštrukčná choroba pľúc a iné nešpecifické (netuberkulózne) ochorenia dýchacieho ústrojenstva, prevažne chronické.

</doc>
<doc id="182088" title="Rajovec dlhoplutvý" url="https://sk.wikipedia.org/wiki?curid=182088">
Rajovec dlhoplutvý

Rajovec dlhoplutvý ("Macropodus opercularis") je druh ryby z čeľade labyrintkovité.
Pôvod.
Rajovec dlhoplutvý pochádza z východnej Ázie (Kórea, Taiwan, Vietnam).
Opis.
Rajovec dlhoplutvý dorastá do maximálnej veľkosti 9 až 15 cm. Na bokoch stranách tela sa nachádza kresba priečnych pásov červenej, modrej a hnedej farby. Jedna vyšľachtená forma, ktorá sa v prírode nevyskytuje, je albín. Samec má predĺženú dorzálnu, kaudálnu a análnu plutvu, ktorými sa predvádza aby zapôsobil na samičku, alebo zastrašil iné samce. Rajovec znáša aj nízke teploty až do 15 °C, ktoré nie sú typické pre tropické sladkovodné ryby, a v letných mesiacoch môže byť chovaný aj v rybníku.
Ekológia a biotop.
Obýva plytké porastené vody (napr. ryžové polia). Žije na pobreží i v brakickej vode. Je to omnivorný druh (všežravec), ktorý dáva prednosť väčšej živej potrave, ako sú napr. larvy hmyzu, a iné živé organizmy, ktoré sa vyskytujú v horných a stredných vrstvách vodného prostredia. V podmienkach chovu v starostlivosti človeka sú to aj tubifexi, malé alebo sekané väčšie dážďovky, rupice, ako aj umelá potrava, ktorá je určená pre tento druh. Samec stavia penové hniezda na vodnej hladine. Pár bráni svoje vytieracie teritórium spoločne, ale iba do skončenia trecej periódy. Samička kladie niekoľko sto ikier, ktoré sa vyliahnu asi po dvoch dňoch. Po ukončení trecej periódy, je nutné samicu odloviť, pretože by ju samec neustále prenasledoval (čo sa stáva hlavne v malých akváriách). Je to tzv. otcovský typ rodiny, kedy ošetrovanie ikier cez ich embryonálny a larválny vývoj až do voľného rozplávania plôdika, preberá samec.
Chov.
Pri chove v starostlivosti človeka v akváriu, tak ako aj v svojich pôvodných ekologických nikách výskytu, sa zdržuje v horných až stredných vrstvách vodného prostredia. Pri chove v starostlivosti človeka by sa hodnota pH mala pohybovať v rozmedzí 6,8 až 8,0; celková tvrdosť vody (°dGH) v rozmedzí 4,0 - 18,0 °N a teplota v rozmedzí 16,0 - 26,0 °C. V rámci druhu je znášanlivý, ale k menším druhom môže byť agresívny.

</doc>
<doc id="182162" title="Hermiona Grangerová" url="https://sk.wikipedia.org/wiki?curid=182162">
Hermiona Grangerová

Hermiona Jean Grangerová je literárna postava 7-dielnej ságy o mladom čarodejníkovi Harrym Potterovi. Hermiona je jedna z hlavných hrdinov, študentka čarodejníckej školy Rokfort, chrabromilskej fakulty. V škole sa zoznámila s priateľmi Harrym Potterom a Ronom Weasleym. 
Narodila sa v nečarodejníckej (muklovskej) rodine. Vyniká intelektom, pracovitosťou, vynikajúcimi štúdijnými výsledkami, ale aj odvahou. 
Charakteristika.
Hermiona je strednej postavy, má hnedé kučeravé neposlušné vlasy a miestami trochu panovačný hlas. Do 4. ročníka mala priveľké zuby. Je veľmi inteligentná, rozvážna, tvrdohlavá, trochu citlivá a predovšetkým lojálna. Jej patronus nadobúda podobu striebornej vydry (možno je to tým, že Ron býva v dedinke Vydrí sv. Dráb). Najradšej má vôňu čerstvo pokosenej trávy, nového pergamenu a mentolovej zubnej pasty. Hermiona je veľmi inteligentné dievča, ktoré prečítalo množstvo kníh, neimponuje jej veštenie, lebo je to veľmi nejasný odbor mágie. Jej najobľúbenejším predmetom je aritmancia, má rada aj čarovanie, transfiguráciu, starobylé runy a ako jediná z celej triedy vie odolávať uspávajúcemu, monotónnemu hlasu profesora Binnsa, ktorý učí dejiny mágie.
Pochádza z muklovskej rodiny, obaja jej rodičia sú zubári. Mala nosiť strojček, ale po incidente pred hodinou elixírov, pri ktorom jej Draco Malfoy zväčšil zuby, nechala scvrkávacie kúzlo pôsobiť dlhšie. Vlastnú sovu nikdy nemala, no v 3. ročníku si kúpila Krivolaba (kríženec knézla a mačky). V 4. ročníku založila SOPLOŠ - Spoločnosť pre ochranu a legálne oslobodenie škriatkov. V 5. ročníku založila na čele s Harrym Antiumbridgeovské hnutie s názvom Dumbledorova armáda. Na skúškach toho roku získala plný počet VČÚ, všetko vynikajúci, až na Obranu proti čiernej mágii, a stala sa prefektkou. V 7. roku nenastúpila na Rokfort, ale išla s Harrym a Ronom hľadať horcruxy. Do Rokfortu sa po porazení Voldemorta ako jediná z trojice vrátila dokončiť štúdium. 
Hermiona sa postupne zaľúbila do kamaráta Rona. Plne prejavila svoje city voči Ronovi až v siedmej knihe, keď sa pobozkali. Skončilo sa to svadbou a majú 2 deti – Huga a Rose, ktorá zdedila talent po mame. Po tom, čo porazili Voldemorta, mala vlastnú kartičku v čokoládových žabkách - čarodejníckych cukrovinkách. Jej prízrak má podobu profesorky McGonagallovej, ktorá na ňu kričí, že nespravila ani jednu skúšku.

</doc>
<doc id="182168" title="Horcrux" url="https://sk.wikipedia.org/wiki?curid=182168">
Horcrux

Horcrux je predmet zo série kníh "Harry Potter". Ide o predmet, do ktorého čarodejník vloží časť svojej duše. Na vytvorenie horcruxu treba niekoho zavraždiť a za pomoci veľmi silnej čiernej mágie svoju dušu, ktorá sa pri vražde odtrhla, vložiť do daného predmetu. Doposiaľ boli záznamy o ľuďoch, ktorí vytvorili len jeden horcrux, ale Albus Dumbledore spolu s Harrym zistili, že Lord Voldemort ich vytvoril sedem.
Voldemortove horcruxy.
Presnejšie by sme mohli povedať, že Voldemort vytvoril úmyselne len šesť horcruxov a jeden nedopatrením - Harryho.
Rozdiel medzi horcruxom a telom.
Keď niekto zničí telo, duša prežije. Duša je v tomto prípade silná a telo je iba slabá schránka. U horcruxov je to opačne. Obal je "takmer" nezničiteľný, dá sa zničiť iba veľmi silným predmetom ktorý ho natrvalo zničí. Duša v horcruxe je veľmi slabá a zničí sa iba vtedy, keď sa zničí obal.

</doc>
<doc id="182176" title="Draco Malfoy" url="https://sk.wikipedia.org/wiki?curid=182176">
Draco Malfoy

Draco Malfoy je literárna postava 7-dielnej ságy o mladom čarodejníkovi Harrym Potterovi. Draco je úhlavný nepriateľ Harryho, a predsa mu v 7. ročníku zachránil život. 
Pochádza zo starobylej čarodejníckej rodiny v duchu fakulty Slizolin. Jeho rodičia sú Lucius Malfoy a Narcissa Malfoyová Blacková. Na škole sa zoznámil s Vincentom Crabbom a Gregorym Goylom, ktorí sú niečo ako bodyguardi. Po výrovi (jeho sove) mu rodičia posielali plné krabice sladkostí. V 4. ročníku ho falošný Moody premenil na fretku, odkiaľ pochádza Ronova prezývka "úžasná lietajúca fretka". V 5. ročníku sa stal prefektom a členom Inkvizíčnej čaty (pod záštitou prof. Umbridgeovej). V 6. roku nahradil svojho otca ako Smrťožrút. Ešte pred pádom lorda Voldemorta prešiel na neutrálnu stranu. Oženil sa s Astóriou Greengrassovou a mali syna Scorpiusa Hyperiona Malfoya.

</doc>
<doc id="182177" title="Bojovnica pestrá" url="https://sk.wikipedia.org/wiki?curid=182177">
Bojovnica pestrá

Bojovnica pestrá "(Betta splendens)" je druh ryby z čeľade labyrintkovité a obľúbená akváriová ryba. V prírode žije v stojatých vodách južnej a juhovýchodnej Ázie (v povodí rieky Mekong), ktoré sú veľmi často chudobné na kyslík. Preto sa im vyvinul pomocný dýchací orgán tzv. labyrint, ktorý rybám umožňuje prijímať kyslík priamo zo vzduchu. Ich miestny názov, pochádzajúci z Taiwanu, je "pla-kad". Bojovnice obvykle dorastajú do veľkosti 6 až a dožívajú 2-3 roky, vo veľmi dobrých podmienkach aj 4 roky. V ich domovine bola bojovnica po dlhý čas hlavným účastníkom obdoby známych kohútích zápasov.
Tieto ryby boli dlho a ešte stále sú šľachtené, preto sa akváriová forma od divokej formy značne líši. Samce aj samice sa vyskytujú v mnohých farbách, ako je modrá, fialová, zelená, červená, biela a v ich rôznych kombináciách. Plutvy samčekov bývajú v prípade správneho chovu veľmi dlhé a rozličných tvarov. Najčastejšou farbou týchto rybičiek je tmavomodrá a červená, prípadne fialová. Najvzácnejšie sú žlté a oranžové varianty.
Agresivita.
Samce sú voči sebe (a po nerese aj voči samičkám) veľmi agresívni, a preto sa odporúča chovať vždy iba jedného samca v akváriu. V prípade chovu viacerých samcov súčasne je nevyhnutné ich chovať v dostatočne veľkom akváriu s množstvom prirodzených skrýš. V prírode samce síce nebojujú až do usmrtenia protivníka, ale v nevhodne riešenom akváriu nemá porazený kam uniknúť, takže boj môže skončiť jeho smrťou. Chovatelia, ktorí sa zameriavajú na výcvik výstavných samcov, používajú obvykle prepojené menšie akvária. V každom z nich je jeden samec, ktorý súperí s ostatnými cez sklo a vďaka tomu rastú jeho plutvy.
Niekedy môžu byť navzájom neznášanlivé aj samice, akokoľvek ich agresivita je obvykle vedená k vytváraniu pomerne prísnej, no viac-menej pokojnej hierarchie – za predpokladu, že je v nádrži tri a viac samíc. Súžitie dvoch samíc, pokiaľ je jedna z nich dominantná, obvykle končí smrťou tej slabšej. Samice môžu napadnúť aj slabšieho samca, na čo treba brať ohľad predovšetkým pri odchove. V každom prípade platia pre chov rovnaké pravidlá, ako pre samce, teda priestranné a členité akváriá.
Rozmnožovanie.
Hoci je vlastný chov bojovníc čo sa týka prípravy pomerne zložitý, odchov je vďaka silne vyvinutému rozmnožovaciemu pudu tohto druhu pomerne jednoduchý a zaujímavý. Samček pomocou sekrétu z tlamy postaví penové hniezdo z bublín, do ktorého ukladá oplodnené ikry. Samička je hneď po trení od hniezda odohnaná a musí sa z akvária vyloviť. Samček neustále hniezdo upravuje a opätovne do neho zabudováva popadané potomstvo. Po zhruba troch dňoch, keď plôdik vstrebe svoj žĺtkový vak a rozpláva sa, musí byť odlovený aj samček. Plôdik je veľmi drobný a odchováva sa prachovou potravou a planktónom. Rozmnožovací pud možno posilniť zvýšením teploty a znížením hladiny vody v akváriu.
Bojovnica sa rozmnožuje tak, že postaví hniezdo a keď sa mu samička poddá, tak z nej vytlačí v nežnom objatí vajíčka a starostlivo ich poukladá do hniezda, o ktoré sa pozorne stará a odháňa všetkých nevítaných návštevníkov.
Chov v akváriu.
Bojovnice sa dobre hodia do spoločenských nádrží, ale iba ku pokojným a neagresívnym druhom, ktoré bojovniciam nebudú obhrýzať ich dlhé plutvy a súčasne nemôžu byť pre bojovnice vizuálnym rivalom, ako napríklad niektoré cichlidy. Ani malé rybky nie sú vhodní spoločníci, pretože by ich bojovnice mohli považovať za potravu. Ideálnym prostredím pre bojovnice je akvárium klasického formátu nad 10 litrov, v ktorom nechýbajú vysoké a voľne plávajúce rastliny. Vhodná teplota pre tieto rybky je medzi 24 – 30 °C a pH vody by malo byť v rozpätí 6,5 – 7,0, pričom je nevyhnutné prostredie udržiavať v uvedených mantineloch. Bojovnice sú veľmi citlivé na nepriaznivé podmienky, môžu trpieť alergiami na niektoré vybavenie akvária, prípadne na premnoženie baktérii a siníc. Môžu mať aj krupičku, ktorá sa prejavuje tak, že sa na bojovnici začnú objavovať biele šupinky.

</doc>
<doc id="182200" title="Normostrana" url="https://sk.wikipedia.org/wiki?curid=182200">
Normostrana

Normostrana (skratka NS) je štandardizovaná strana s 1 800 znakmi textu (vrátane medzier a interpunkcie), čo pri písaní na stroji zodpovedá tridsiatim riadkom po šesťdesiat znakov, alebo približne 250 slovám bežného textu.
Pri použití iného formátovania je postup na zistenie zodpovedajúceho počtu normostrán jednoduchý: počet znakov v texte treba vydeliť číslom 1 800 a výsledkom je počet normostrán. Napríklad v aplikácii Microsoft Word ide o položku "Počet znakov (vrátane medzier)" v menu "Nástroje".

</doc>
<doc id="182228" title="Estónske euromince" url="https://sk.wikipedia.org/wiki?curid=182228">
Estónske euromince

Estónske euromince sú euromince s estónskym národným motívom. Sú v obehu od 1. januára 2011, kedy Estónsko prešlo z koruny na euro. Estónsko je členom EÚ od 1. mája 2004 a tiež je členom Európskej menovej únie. Do systému ERM II vstúpilo 28. júna 2004.
Výmenný kurz koruny k euru bol stanovený na 15,6466 korún za euro.
Estónsko bolo prvé z nových členov EÚ, ktoré sa rozhodli prijať euro a prvé aj odhalilo vzhľad euromincí. Vzhľad bol vybraný v súťaži vyhlásenej v júni 2004 a do 19. októbra prijali 134 návrhov. Komisia vybrala 10 najlepších motívov, z ktorých Estónci mali možnosť telefonicky hlasovať jeden týždeň. 
Súťaže sa zúčastnilo 45 453 občanov. 27,46% z nich si vybralo motív číslo 4, kde na všetkých minciach je zobrazený rovnaký motív - mapa Estónska a pod ňou nápis „Eesti“ (estónsky Estónsko). Motív je obklopený 12 hviezdami symbolizujúce EÚ a na motíve sa nachádza rok, kedy mali mince prísť do obehu. 
Prvé estónske mince s rokom 2011 boli razené v polovici roka 2010 vo Fínsku. V roku 2012 sa Estónske mince razili v Holandsku, v roku 2015 a 2018 v Litovskej mincovni a v rokoch 2016-2017 sa mince razili opäť vo Fínsku. V rokoch 2013-2014 neboli razené mince do obehu. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
7 eurové pamätné mince.
Materiál: striebro 92,5%; Priemer mince: ; Hmotnosť: 28,28 g 
8 eurové pamätné mince.
Materiál: striebro 92,5%; Priemer mince: ; Hmotnosť: 28,28 g 
10 eurové pamätné mince.
Typ A: Materiál: striebro 92,5%; Priemer mince: ; Hmotnosť: 28,28 g 
Typ B: Materiál: striebro 99,9%; Priemer mince: ; Hmotnosť: 28,8 g 
12 eurové pamätné mince.
Materiál: striebro 99,9%; Priemer mince: ; Hmotnosť: 28,28 g 
15 eurové pamätné mince.
Materiál: striebro ?; Priemer mince: ; Hmotnosť: ? g 
20 eurové pamätné mince.
Materiál: bimetalická 99,9%; Jadro: zlato 99,9%; Kruh: striebro 99,9% Priemer mince: ; Hmotnosť: 14,6 g 
25 eurové pamätné mince.
Materiál: zlato 99,9%; Priemer mince: ; Hmotnosť: 3,11 g 
100 eurové pamätné mince.
Materiál: zlato 99,9%; Priemer mince: ; Hmotnosť: 5,65 g 

</doc>
<doc id="182243" title="Plánovanie podnikových zdrojov" url="https://sk.wikipedia.org/wiki?curid=182243">
Plánovanie podnikových zdrojov

Plánovanie podnikových zdrojov alebo enterprise resource planning (ERP) je vnútropodnikový softvérový informačný systém používaný na správu a koordináciu všetkých zdrojov, pracovísk a funkcií biznis sféry prostredníctvom zdieľaných dátových úložísk.
Stavba ERP.
ERP systém pozostáva z modulových softvérových a hardvérových jednotiek, ktoré komunikujú na lokálnej sieti (LAN). Modulový princíp dovoľuje podniku pridať alebo rekonfigurovať moduly (aj od rôznych dodávateľov), pričom sa zachováva integrita dát v rámci jednej zdieľanej databázy, ktorá je centralizovaná.
História.
ERP je pôvodne odvodený z MRP II (Manufacturing Resource Planning), ktoré je nástupcom MRP (Material Requirements Planning). ERP systémy sú zamerané na výrobu, logistiku, distribúciu, zásoby, fakturáciu a účtovníctvo podniku. ERP softvér má často dosah aj na ďalšie sféry biznisu ako je marketing alebo ľudské zdroje.
Systémy boli masovo nasadzované koncom 90. rokov v súvislosti Y2K problémom. Mnoho firiem využilo túto príležitosť, aby nahradilo svoj zastaraný podnikový informačný systém založený na odkazoch, novým prelomovým riešením na princípe zdieľania. Pokles predaja bol zaznamenaný až s blížiacim sa príchodom roku 2000, kedy väčšina spoločností už mala implementované svoje riešenie Y2K problému.
ERP je často nesprávne označované ako „back office systems“, čo znamená, že nedochádza k priamemu kontaktu so zákazníkom, na rozdiel od CRM (Customer Relationship Management), riešení SRM (Supplier Relationship Management), či e-Business systémov (eCommerce, eGovernment, eTelecom, eFinance).
ERP II.
ERP II, pojem zavedený po roku 2000 je používaný v súvislosti s nastupujúcou generáciou ERP systémov. Upravené riešenie je založené na webovom rozhraní, ktoré dovoľuje súčasne interným pracovníkom a externým zdrojom (dodávatelia, zákazníci), pristupovať v reálnom čase k dátam, uloženým v systéme.
Nástupca je odlišný aj v spôsobe harmonizácie systému s biznis sférou. Kým prvé systémy boli dizajnované bez ohľadu na podnikové fungovanie, v súčasnosti je trend opačný, pričom dôraz je pri vývoji informačného systému kladený najmä na to, ako podnik funguje. V súčasnosti toto riešenie poskytuje väčšina známych firiem, zaoberajúcich sa ERP.

</doc>
<doc id="182268" title="Maltské euromince" url="https://sk.wikipedia.org/wiki?curid=182268">
Maltské euromince

Maltské euromince sú euromince s maltským národným motívom.
Malta je členom Európskej únie od 1. Mája 2004 a tiež patrí do Hospodárskej a menovej únie. Malta prijala euro ako oficiálnu menu 1. Januára 2008, zrušením Maltskej líry. 
Na národnej strane mincí nominálnej hodnoty 1-, 2- a 5-cent sa nachádza neolitický chrám Mnajdra. Na minciach hodnoty 10-, 20- a 50-centov je to štátny znak Malty a na minci 1 euro a 2 eurá je to maltézsky kríž.
Motívy boli vybraté maltskou verejnosťou v dvoch kolách. V prvom kole, ktoré trvalo od 14. januára 2006 do 29. januára 2006 si ľudia mohli zvoliť z 12 možností, rozdelených do 4 kategórií– Prehistorická Malta, Renesančná Malta, Identita Malty a Maltské súostrovie. Pre každú kategóriu boli predstavené 3 návrhy. 
Výsledky prvého kola boli: Krst Krista v katedrále Sv. Johna (3498 hlasov v kategórii Renesančná Malta), erb Malty (2742 hlasov v kategórii Identita Malty) a chrám Mnajdra (1872 hlasov v kategórii Prehistorická Malta). Motív, pevnosť St. Angelo obdržala 2037 hlasov, ale nebola zahrnutá medzi 3 víťazné návrhy, pretože skončila na druhom mieste za motívom Krstu Krista v danej kategórii. 
Počas posledných dvoch týždňov hlasovania si mohla verejnosť zvoliť vlastný návrh poslaním SMS. Prvým a druhým najobľúbenejším motívom boli Maltský kríž a Dun Karm. Riadiaci výbor pre prijatie eura rozhodol, že najobľúbenejší návrh, Maltský kríž, bude zaradený do druhého kola s troma predtým zvolenými návrhmi. Tieto návrhy boli poslané dizajnérovi Noel Galea Basonovi.
Počas druhej fázy hlasovania, ktorá trvala od 29. mája do 9. júna 2006, si verejnosť volila zo štyroch motívov navrhnutých dizajnérom. Tri návrhy s najväčším počtom hlasov sa dostali na národná stranu maltských euromincí.
Malta nemá vlastnú mincovňu, preto boli mince razené v iných krajinách Európy. Obehové mince boli vyrazené vo Francúzsku a do zberateľských sád v Holandsku. Pamätné mince určené sú razené v holandskej mincovni, pričom zberateľské obsahujú aj jej značku. Od roku 2016 sa pamätné mince razia vo francúzskej mincovni, pričom zberateľské obsahujú aj jej značku.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: mosadz; Priemer mince: ; Hmotnosť: 10,5 g 
Typ B: Materiál: zlato 58,5%; Priemer mince: ; Hmotnosť: 0,5 g 
Typ C: Materiál: zlato 99,9%; Priemer mince: ; Hmotnosť: 0,5 g 
10 eurové pamätné mince.
Typ A: Materiál: striebro 92,5%; Priemer mince: ; Hmotnosť: 28,28 g 
Typ B: Materiál: striebro 92,5%; Priemer mince: ; Hmotnosť: 20 g 
50 eurové pamätné mince.
Materiál: zlato 91,6%; Priemer mince: ; Hmotnosť: 6,5 g 

</doc>
<doc id="182313" title="Cyperské euromince" url="https://sk.wikipedia.org/wiki?curid=182313">
Cyperské euromince

Cyperské euromince sú euromince s cyperským národným motívom. 
Do obehu sa dostali 1. januára 2008. Cyprus je členom Európskej únie od 1. mája 2004 a do Európskeho menového systému vstúpil 29. mája 2005. 1. januára 2008 sa Cyprus spolu s Maltou stal členským štátom eurozóny. Mesiac január roku 2008 bol prechodným obdobím, kedy mince a bankovky starej cyperskej meny, libry, boli zároveň s eurom zákonným platidlom a bolo možné ich používať v bežnom platobnom styku. Od februára 2008 už nebolo možné používať librové mince a bankovky. Konverzný kurz libry k euru je 1 € = 0.585274 CYP.
Na 1-, 2- a 5-centových eurominciach je vyobrazený muflón ako symbol prírody. Na 10-, 20- a 50-centových minciach je zase zobrazená cyperská loď "Kyrenia" ako symbol mora. Na minciach nominálnej hodnoty 1€ a 2€ sa nachádza Pomoský idol, 5000 rokov stará prehistorická soška. Na všetkých minciach sú tiež nápisy „ΚΥΠΡΟΣ“ a „KIBRIS“ (grécky a turecky Cyprus) a rok vydania. 
Cyprus nemá vlastnú mincovňu, preto boli mince razené v rôznych štátoch Európy. V roku 2008 a 2009 boli mince razené vo Fínsku a pamätná 2€ minca z roku 2009 v Holandsku. Od roku 2010 sa všetky mince razia v Grécku.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 a 20 eurové pamätné mince.
5€: Materiál: 92,5% striebro; Priemer mince: ; Hmotnosť: 28,28 g 
20€: Materiál: 91,7% zlato, Priemer mince: ; Hmotnosť: 7,99 g

</doc>
<doc id="182316" title="Litovské euromince" url="https://sk.wikipedia.org/wiki?curid=182316">
Litovské euromince

Litovské euromince sú euromince s litovským národným motívom. 
Litva je členom Európskej únie od 1. mája 2004 a je tiež členom Európskej menovej únie. Do prijatia eura používala Litva svoju národnú menu - litas. Pevný kurz medzi litasom a eurom bol stanovený na 3.45280 LTL = 1 EUR. Litva sa snažila vstúpiť do eurozóny už 1. januára 2007, ale nesplnila inflačné maastrichtské kritérium. Litva prijala spoločnú európsku menu 1. januára 2015 ako posledná z 3 pobalstkých krajín (Estónsko v roku 2011 a Lotyšsko v roku 2014).
Motív na eurominciach vytvoril sochár Antanas Žukauskas a bol odhalený 11. novembra 2004. Mince sú razené v litovskej mincovni. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
1,5 eurové pamätné mince.
Materiál: Meď-nikel; Priemer mince: ; Hmotnosť: 11,1 g 
5 eurové pamätné mince.
Typ A: Materiál: Severské zlato; Priemer mince: ; Hmotnosť: 10 g 
Typ B: Materiál: Striebro 92,5%; Priemer mince: ; Hmotnosť: 12,44 g 
Typ C: Materiál: Zlato 99,9%; Priemer mince: ; Hmotnosť: 1,24 g 
Typ D: Materiál: Meď-nikel; Priemer mince: ; Hmotnosť: 13,15 g 
10 eurové pamätné mince.
Materiál: Striebro 92,5%; Priemer mince: ; Hmotnosť: 23,3 g 
20 eurové pamätné mince.
Materiál: Striebro 92,5%; Priemer mince: ; Hmotnosť: 28,28 g 
50 eurové pamätné mince.
Materiál: Zlato 99,9%; Priemer mince: ; Hmotnosť: 7,78 g 

</doc>
<doc id="182322" title="Národný park Nízke Tatry" url="https://sk.wikipedia.org/wiki?curid=182322">
Národný park Nízke Tatry

Národný park Nízke Tatry (skr. NAPANT) je národný park na strednom Slovensku medzi údoliami riek Váh a Hron. Národný park a jeho ochranné pásmo zaberá celé horské pásmo Nízkych Tatier. Má rozlohu a jeho ochranné pásmo , čím je to rozlohou najväčší národný park na Slovensku.
Poloha.
Rozkladá sa na území Banskobystrického (okres Banská Bystrica a Brezno), Žilinského (okres Ružomberok a Liptovský Mikuláš) a Prešovského kraja (okres Poprad). Park bol založený v roku 1978 a spočiatku zaberal plochu a ochranné pásmo , spolu . Jeho hranice boli upravené v roku 1997, kedy bola jeho celková plocha zredukovaná na .
Najvyšší vrch je Ďumbier Pod vrchom Kráľova hoľa pramenia štyri slovenské rieky, Váh, Hron, Hnilec a Hornád.
Flóra a fauna.
Dominujúcim rastlinným spoločenstvom v NP Nízke Tatry je les, ktorý pokrýva asi 70% z celkovej rozlohy. Plošne najrozšírenejšie sú zmiešané lesy s bukom lesným (Fagus sylvatica), jedľou bielou (Abies alba), smrekom obyčajným (Picea abies), javorom horským (Acer pseudoplatanus), javorom mliečnym (Acer platanoides) a jaseňom štíhlym (Fraxinus excelsior), ktoré prevládajú v západnej a južnej časti národného parku.
Približne od 1500 m n.m. začínajú porasty kosodreviny, ktoré boli na mnohých miestach v minulosti činnosťou človeka odstránené. Vďaka hustým a vzájomne poprepletaným konárom kosodreviny v tejto zóne môžeme vidieť len málo vzrastom vyšších druhov, najčastejšie sú brusnica čučoriedková i obyčajná (Vaccinium myrtillus, V. vitis-idaea) a tráva metluška krivolaká (Avenella flexuosa).
Veľmi hodnotná a zaujímavá flóra je na vápencových bralách a sutinách. V oblasti Demänovských vrchov a Salatína sú prítomné všetky typické druhy rastlín, ktoré na Slovensku možno vidieť v týchto biotopoch. Horné okraje skál zaberajú presvetlené reliktné porasty borovice lesnej (Pinus sylvestris) s poniklecom slovenským (Pulsatilla slavica), ranostajom pošvatým (Coronilla vaginalis), dušovkou alpínskou (Acinos alpinus).
Rôznorodé typy biotopov, členitý reliéf, rozľahlosť a neprístupnosť niektorých častí územia podmieňuje aj druhovú pestrosť živočíšstva.
Žijú tu takmer všetky západokarpatské horské a vysokohorské druhy, z ktorých viaceré sú endemické a reliktné. Domov tu nachádzajú vzácne druhy hmyzu a iného drobného živočíšstva, ale i veľké cicavce, vzácne šelmy a početné vtáctvo.
Medzi najznámejšie živočíchy Nízkych Tatier patrí kamzík vrchovský tatranský (Rupicapra rupicapra tatrica). Súčasná populácia kamzíka v Nízkych Tatrách žije vyše 30 rokov. Je potomstvom 30 jedincov, ktoré boli do tohto územia postupne umelo vypustené z Vysokých a Belianskych Tatier v polovici 70-tych rokov 20. storočia.
Geomorfológia.
Nízke Tatry sú geomorfologicky jednotný celok. Z hľadiska geologickej stavby patria k dvom odlišným pásmam centrálnych Západných Karpát. Západná ďumbierska časť (Ďumbierske Tatry, najvyšší vrch Ďumbier ) patrí k pásmu jadrových pohorí, východná kráľovohoľská časť (Kráľova hoľa) k veporskému pásmu. Obe časti sú od seba oddelené sedlom Čertovica. 

</doc>
<doc id="182365" title="Biotechnológia" url="https://sk.wikipedia.org/wiki?curid=182365">
Biotechnológia

Biotechnológia je technológia založená na využívaní poznatkov z biológie, ktorá sa využíva v poľnohospodárstve, potravinárskom priemysle a v medicíne. Ide najmä o využívanie mikroorganizmov.
Existuje veľa definícií. Definícia sformulovaná Spojenými národmi v „"Dohode o biologickej diverzite"“ znie: "„Biotechnológia je akákoľvek technológia, ktorá využíva biologické systémy, živé organizmy alebo ich časti k určitej výrobe alebo ich premene, či inému špecifickému použitiu.“"
Jedna zo sekcií biotechnológie sa zaoberá produkciou potravín (pivo, mliečne produkty, kvasnice…). Niektoré prírodné baktérie sa využívajú aj na ťažbu niektorých prvkov (tzv. bioleaching, v prípade rastlín tzv. fytomining).
Biotechnológia sa uplatňuje aj pri úprave odpadov a organických materiálov (napr. kompostovanie, anaeróbne trávenie, mechanicko-biologická úprava). Používa sa aj na revitalizáciu znečistenej pôdy (bioremediácia). Široké uplatnenie má aj v medicíne, napríklad pri výrobe antibiotík, niektorých amínokyselín a pod. 
Intenzívne sa rozvíjajúcim odvetvím biotechnológie sú genetické manipulácie. Pri genetickej manipulácii sa do jedného organizmu cielene vnáša určitý gén, či gény, iného organizmu. Tieto geneticky modifikované organizmy (GMO) sa dnes vo veľkej miere využívajú v medicíne (výroba inzulínu a iných hormónov), v potravinárskom priemysle (napr. rekombinantný chymozín na výrobu syrov) alebo v poľnohospodárstve (odrody kukurice a bavlny odolné proti hmyzu, sója odolná proti herbicídom). 
Rozdelenie biotechnológií.
Disciplíny biotechnológie sa dajú klasifikovať podľa rôznych kategórií. Pomerne bežná je klasifikácia na základe oblasti, v ktorej sa použije výsledný biotechnologický produkt:

</doc>
<doc id="182418" title="Lystrosaurus" url="https://sk.wikipedia.org/wiki?curid=182418">
Lystrosaurus

Lystrosaurus je vyhynutý rod z taxónu Dicynodontia patriaceho do taxónu Anomodontia patriaceho do taxónu terapsidy. Dosahoval dĺžku 100 až . Žil pred asi 250 miliónmi rokov na rozhraní permu a triasu v južnej Afrike a v Antarktíde. Nálezy kostier týchto cicavcovitých plazov v týchto oblastiach sú jedným z dôkazov, že kontinenty južnej pologule boli v dávnej geologickej minulosti spojené v jednu súvislú pevninu (Pangeu). Bol bylinožravý.
Poznávacie znaky.
Lystrosaurus bol vzrastom tela veľký asi ako dnešná sviňa. Mal guľatú hlavu s nosnými otvormi položenými značne vysoko, priamo pod očnicami. Rovnako ako iní príslušníci taxónu Dicynodontia mal ústa premenené do formy pripomínajúcej korytnačí zobák, ktorý mu slúžil na spásanie rastlinnej potravy. Mal aj dva očné zuby podobné klom, ktoré mu mohli slúžiť pri predvádzaní sa alebo pri obrane. Valcovitý trup niesli krátke a silné končatiny, z ktorých predné boli silnejšie ako zadné. Mali päť prstov so silnými plochými pazúrmi značnej veľkosti, ktoré pravdepodobne slúžili na hrabanie. 

</doc>
<doc id="182420" title="Kim Il-song" url="https://sk.wikipedia.org/wiki?curid=182420">
Kim Il-song

Kim Ir Sen (vlastným menom: Kim Song-džu; * 15. apríl 1912 − † 8. júl 1994) bol politický vodca Severnej Kórey, predstaviteľ stalinistickej komunistickej diktatúry so silným kultom vodcu.
Kim Ir Sen sa narodil v apríli roku 1912 v roľníckej obci Mangjongde neďaleko Pchjongjangu. Od roku 1924 pravdepodobne býval v Číne, kde sa detailne oboznámil s myšlienkami marxizmu a stalinizmu. Počas japonskej okupácie sa zúčastnil protijaponského odboja na severe krajiny. Od roku 1934 bol vodcom revolučnej ľudovej armády. S prvou ženou Kim Jong-suk mal syna Kim Čong-ila (* 16. februára 1942), ktorý sa stal jeho politickým nástupcom.
Život.
Kim Ir Sen sa narodil 15.apríla 1912 v obci Mangjŏngde neďaleko Pchjongjangu. Od roku 1924 pobýval v Mandžusku, kde sa po prvýkrát zoznámil s myšlienkami marxizmu a komunizmu. Bol členom strany Komunistická strana Číny a v rámci jej armády podporovanej Kominternu sa od polovice 30.rokov zúčastňoval protijaponského boja. V roku 1935 sa stal politickým komisárom skupiny skladajúcej sa zo 100 až 200 mužov. V tom istom roku prijal meno Kim Ir Sen (v preklade: Kim „dosiahol slnko“). Po niekoľkých rokoch partizánsky život zanechal, a zrejme sa v roku 1940 uchýlil do bezpečia Sovietskeho zväzu. Jeho prvá žena Kim Čŏng-suk mu v Chabarovskom kraji porodila najstaršieho syna Kim Čong-ila (* 16.február 1941, podľa severokórejských zdrojov 16.február 1942-17.december 2011).
Vodca Severnej Kórey.
Kim Ir Sen stál na čele Severnej Kórey od roku 1946 až do svojej smrti. Po vzniku Strany práce Severnej Kórey (Čosŏn) v roku 1946 sa stal jej podpredsedom.
Vo februári 1946 bol vybraný do funkcie predsedu Dočasného ľudového výboru, fakticky fungujúceho ako severokórejská vláda a v roku 1949 sa stal taktiež predsedom KSP (Kórejskej strany práce), ktorá vznikla zlúčením s juhokórejským náprotivkom.
V roku 1947 Valné zhromaždenie OSN zriadilo Dočasnú komisiu OSN pre Kóreu (UNTCOK) a poverilo ju dohľadom nad priebehom slobodných, demokratických volieb. Sovietsky zväz však komisiu označil za ilegálnu a sovietska okupačná správa odmietla jej členov vpustiť na severokórejské územie. Demokratické voľby pod dohľadom medzinárodného spoločenstva sa teda 10.mája 1948  uskutočnili len na juhu polostrova, kde žili dve tretiny populácie. Zvolení poslanci prijali ústavu Kórejskej republiky, zvolili prezidenta Li Syn-mana (I Sung-mana) a pri príležitosti tretieho výročia oslobodenia Kórey 15.augusta oficiálne Kórejskú republiku vyhlásili. V decembri  1948 Valné zhromaždenie OSN uznalo jej vládu za jedinú legitímnu vládu v Kórei. Medzitým sovietske a severokórejské orgány oznámili, že sa v krajine 25.augusta uskutočnili voľby, v ktorých 99 % obyvateľov hlasovalo pre jednotnú kandidátku tzv. demokratické fronty, a 9.septembra 1948 bola vyhlásená Kórejská ľudovodemokratická republika na čele s Kim Ir Senom ako predsedom vlády. Hlavným cieľom Severnej Kórey bolo zjednotenie celej Kórey pod komunistickú vládu.
Okamžite po založení štátu začal Kim Ir Sen rokovať s hlavnými komunistickými vodcami svojej doby, Stalinom a Mao Ce-tungom, o napadnutí Kórejskej republiky. Bol teda priamym iniciátorom kórejskej vojny v rokoch 1950 až 1953 a nesie hlavnú zodpovednosť za niekoľko miliónov obetí.
V priebehu kórejskej vojny a v dekáde po jej skončení Kim Ir Sen a jeho skupina zlikvidovali všetkých oponentov, zakázali náboženstvá a kampaňou "čchŏllima" od roku 1958 začali decimovať hodnotový systém severokórejského obyvateľstva. V období rokov 1945 až 1958 nechal zavraždiť, popraviť alebo uväzniť všetky významné osobnosti, vrátane predstaviteľov náboženských obcí v krajine a proti všetkým veriacim zaviedol tvrdé represie. Došlo k najhoršiemu ťaženiu proti kresťanom v 20.storočí. Do tej doby kresťania tvorili 13 % z celkového počtu obyvateľov a Pchjongjang bol kedysi nazývaný ako „Jeruzalem Východu“. V duchovnom vákuu, ktoré nastalo, zaviedol monolitický myšlienkový systém Čučche.
V roku 1972 bola vydaná nová ústava, a Kim Ir Sen sa usadil do novozriadenej funkcie prezidenta. Jeho mandát mal päťročné cykly − každých 5 rokov bol opätovne volený. Po jeho smrti mu bol priznaný titul "večný prezident", a tak funkcia "pozemského" prezidenta ústavou zanikla.
Kim Ir Sen posledné roky života dožíval v atómovom kryte, pretože sa v dobe rozpadu komunistického bloku v strednej a východnej Európe obával o svoje postavenie. Dnes je jeho telo uložené v mauzóleu.

</doc>
<doc id="182437" title="Monacké euromince" url="https://sk.wikipedia.org/wiki?curid=182437">
Monacké euromince

Monacké euromince sú euromince s monackým národným motívom. Doteraz boli vydané dve série mincí, každá s inými motívmi. 
Prvá séria mincí bola vydávaná, keď bol na tróne Rainiera III. Na minciach nominálnej hodnoty 0,01 €, 0,02 € a 0,05 € je erb monackého kniežatstva. Na minciach hodnoty 0,10 €, 0,20 € a 0,50 € je to pečať monackého kniežatstva. Na minci 1€ sú portréty kniežat Rainiera III. a Alberta II., na 2€ minci to bol portrét Rainiera III. Na všetkých minciach je nápis „MONACO“, 12 hviezd symbolizujúcich Európsku úniu a rok vyrazenia.
Potom, čo Albert II. nastúpil na trón, boli schválené nové motívy na minciach a prvé nové mince boli vydané v decembri 2006. Mince najmenšej nominálnej hodnoty sa nezmenili, stále obsahujú erb monackého kniežatstva. Na minciach stredných hodnôt (0,10 €, 0,20 €, 0,50 €) sa nachádza monogram kniežaťa Alberta II. a na minciach 1 a 2 eurá portrét Alberta II. Zmenilo sa umiestnenie nápisu „MONACO“, roku vydania a znaku mincovne z vonkajšieho kruhu do vnútornej časti, podľa odporúčaní Európskej únie. 
Monako nemá vlastnú mincovňu preto si mince razí vo Francúzskej mincovní, v Paríži. V roku 2012 sa krajina dohodla, že množstvo mincí, ktoré môže vyraziť je obmedzené na 2 340 000€ ročne, pričom minimálne 80% mincí musí ísť do obehu. Zároveň sa dohodla, že každých 5 rokov bude toto množstvo preskúmané .
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Materiál: 90% striebro; Priemer mince: ; Hmotnosť: 12 g 
10 eurové pamätné mince.
Materiál: 90% striebro; Priemer mince: ; Hmotnosť: 25 g 
Materiál: 90% zlato; Priemer mince: ; Hmotnosť: 3,22 g 
20 eurové pamätné mince.
Materiál: 90% zlato; Priemer mince: ; Hmotnosť: 6,45 g 
100 eurové pamätné mince.
Materiál: 90% zlato; Priemer mince: ; Hmotnosť: 32 g 

</doc>
<doc id="182529" title="Queen Mary 2" url="https://sk.wikipedia.org/wiki?curid=182529">
Queen Mary 2

Queen Mary 2 je luxusná osobná dopravná loď a zároveň vlajková loď spoločnosti Cunard Line (dcérska spoločnosť US koncernu Carnival). Pôvodne mala premávať na transatlantickej linke medzi Southamptnom a New Yorkom. Pomenovaná bola po škótskej kráľovnej Marii Stuartovej. 
V čase spustenia na vodu 21. marca 2003 bola najdlhšou, najširšou a s 151 400 GRT najväčšou osobnou loďou na svete. V apríli 2006 ju prekonala Freedom of the Seas spoločnosti Royal Caribbean s 154 407 GRT, ktorá ale bola o 7 m kratšia (338 m). Dnes už sú obidve prekonané sesterskými loďami Oasis of the Seas a Allure of the Seas, ktoré s 225 282 GRT a dĺžkou 360 m dokážu prepraviť dvojnásobok pasažierov a členov posádky.
Interiér.
Loď, ktorá dokáže prepraviť 2 620 (max 3056) cestujúcich a 1 253 členov posádky a ktorá stála 460 miliónov britských libier, prekypuje luxusom. Cestujúci majú k dispozícii päť bazénov, knižnicu s 8 500 knihami, bežeckú trať či vínnu pivnicu s 343 druhmi vína. K dispozícii je niekoľko druhov kajút, tie najdrahšie stoja na týždeň až 1,6 miliónov korún.
Konštrukcia.
Roku 1998 vznikol plán na výstavbu najväčšej a najmodernejšej dopravnej lode na svete, ktorá mala nahradiť loď Queen Mary. Práce na lodi trvali až do roku 2004, kedy boli ale dokončovacie práce poznamenané tragédiou, pri ktorej zomrelo pätnásť ľudí.

</doc>
<doc id="182639" title="Ferdinand Uhryk" url="https://sk.wikipedia.org/wiki?curid=182639">
Ferdinand Uhryk

MUDr. Ferdinand Uhryk alebo Nándor Uhryk (* 18. marec 1848, Košice, Slovensko – † 1909, Budapešť, Maďarsko) bol menej známy, ale pre uhorskú aj slovenskú entomológiu veľmi významný prírodovedec, lekár, entomológ a jeden so spoluautorov entomologickej časti rozsiahlej práce "Fauna regni Hungariae", ktorú spracoval spoločne s Lajosom Abafi-Aignerom a Jánosom Pávelom. 
Biografia.
Narodil sa v rodine Ondreja Uhrika a jeho manželky Apolónie rodenej Visznerovej. Ferdinand Uhryk bol maďarskej národnosti, ale pôvodom zo Slovenska. V roku 1905 je uvedený v Entomologen Adressbuch W. Junka v Berlíne. Má význam hlavne ako výskumník lepidopterofauny Uhorska, ale i niektorých oblastí Slovenska. Ferdinand Uhryk sa narodil v Košiciach roku 1849. Po skončení základnej a strednej školy študoval medicínu a potom pôsobil ako lekár v Budapešti. Počas svojho života publikoval niektoré svoje príspevky s entomologickou tématikou hlavne v maďarskom entomologickom časopise Rovartani lapok, kde publikoval v rokoch 1896 - 1903. Pre entomológiu majú význam hlavne jeho články, ktoré pojednávajú hlavne o motýľoch Uhorska a tiež z územia Slovenska. Zaoberal sa i štúdiom malých motýľov – Microlepidoptera. MUDr. Ferdinand Uhryk zomrel v Budapešti roku 1909. Jeho zbierka hmyzu je uložená v Maďarskom národnom múzeu v Budapešti.

</doc>
<doc id="182653" title="Košická rýchlodráha" url="https://sk.wikipedia.org/wiki?curid=182653">
Košická rýchlodráha

Košická rýchlodráha je v súčasnosti jediná mestská rýchlodráha na Slovensku. Je súčasťou električkovej siete v Košiciach. Trať prevádzkuje Dopravný podnik mesta Košice (DPMK). 
Výstavba trate sa začala dňa 1. apríla 1961, uvedená do prevádzky bola 7. novembra 1964 a jej dĺžka je viac ako 13 kilometrov, má 8 zastávok. Električková rýchlodráha sa vybudovala pre potrebu denne prepraviť viac ako 24 000 zamestnancov vtedajších Východoslovenských železiarní z centra mesta a novovybudovaného sídliska "Nové mesto". Okrem samotnej rýchlodráhy sa postavila trať z ulice Československej armády okolo Novej nemocnice cez Nové mesto. O dva roky neskôr sa vybudovalo prepojenie Štúrovej ulice a rýchlodráhy cez Moldavskú ulicu. V roku 1988 aj prepojenie sídliska Nad jazerom cez Alejovú ulicu. 
Kvôli električkovej doprave bol v roku 1965 uvedený do prevádzky nový dopravný závod na Bardejovskej ulici. Vybudovanie rýchlodráhy zastavilo dovtedajší postupný útlm električkovej dopravy, ktorej hrozilo úplné zrušenie. Dovtedy sa postupne zrušili viaceré úseky, napríklad od Štadióna Lokomotívy do Čermeľa, od Štadióna Lokomotívy do Ťahanoviec, trať na Masarykovej a Engelsovej a všetky trate nákladnej električkovej dopravy.
V roku 1979 sa začali používať na rýchlodráhe trojčlenné súpravy električiek T3, čo bol v Česko-Slovensku unikát. Tie boli ale pre zníženie prepravného objemu na rýchlodráhe a stúpajúce náklady postupne do roku 2001 zrušené. V roku 1989 boli doplnené trojčlánkové vozidlá KT8D5, v roku 1994 vozidlá typu T6A5, od roku 2003 premávajú na trati aj rekonštruované vozidlá KT8D5R.N2. Zároveň sa na túto trať od roku 2014 dostali aj nové súpravy Pragoimex Vario LF2 plus.
Na rýchlodráhe premávajú linky 5 (čiastočne) a - . Na rýchlodráhe platí bežná tarifa pre spoje ako v rámci mesta Košice, a to T1. Takmer celá trať vedie súbežne s rýchlostnou komunikáciou - hlavným ťahom na smery Rožňava, Zvolen, Bratislava (južný ťah). Na trati sa nachádza celkovo osem zastávok, vrátane konečnej zastávky:
Stále zastávky sú však len štyri - Moldavská, OC, OC Optima, Valcovne U. S. Steel, VA U. S. Steel, zvyšné sú zastávky na znamenie. V minulosti neboli zastávky, ktoré sú v súčasnosti zastávkami na znamenie obsluhované všetkými spojmi. Charakteristika rýchlodráhy a potreba prepraviť veľké množstvo ľudí v rovnakom čase (striedanie pracovných zmien v závode U. S. Steel Košice) spôsobuje nárazové vysoké vyťaženie trate, pre ktoré sa zaviedlo toto opatrenie. To bolo nahradené zavedením zastávok na znamenie, ktoré sa začali uplatňovať na menej exponovaných miestach v celom meste. Celú trasu po rýchlodráhe prejdú električky za 15 minút, v prípade nevyužitia zastávok na znamenie je trvanie medzi dvoma zastávkami 11 minút.
Maximálna povolená rýchlosť električiek je platnými právnymi normami SR stanovená na /h, interným nariadením DPMK upravená na /h, vo výhybniach /h. Obe nariadenia sú často nedodržiavané a vozidlá na rýchlodráhe nezriedka dosahujú rýchlosti do 80 km/h. 
Projekt integrovanej koľajovej dopravy KORID okrem iného počíta s odbočkou z rýchlodráhy na letisko, v štúdii sa tiež objavila dávno navrhovaná odbočka do Šace. Momentálne však neprebiehajú žiadne prípravné práce v súvislosti s navrhovanými zmenami.

</doc>
<doc id="182677" title="Salamandra škvrnitá" url="https://sk.wikipedia.org/wiki?curid=182677">
Salamandra škvrnitá

Salamandra škvrnitá (iné názvy: salamander škvrnitý, salamandra, salamander, zemný mlok; zastarano: "zemský mlok", "mlok zemný"; lat. "Salamandra salamandra") je stredne veľký druh obojživelníka z čeľade salamandrovité ("Salamandridae"). Je to najrozšírenejší európsky zástupca čeľade rozšírený v Západnej Ázii, juhozápadnej Afrike a najmä v Južnej a Strednej časti Európy.
Najčastejšie sa zdržiavajú v blízkosti čistých lesných potôčikov a studničiek, kde sa rozmnožujú. Potravou sú im najmä dážďovky, mäkkýše alebo hmyz, ktoré lovia za súmraku a v noci.
Opis.
Salamandra škvrnitá je robustný obojživelník s krátkymi končatinami, pomerne dlhým a silným chvostom a malou hlavou so zaguľatenou tlamou a vypuklými očami. Veľkosť i sfarbenie sa výrazne mení podľa niekoľkých poddruhov (pozri nižšie). Dospelý jedinec je dlhý 18 – . Najčastejšie sa objavujú salamandry s čierno sfarbeným telom so žltými škvrnami alebo pruhmi. Koža je lesklá a hladká. V niektorých lokalitách sa objavujú aj poddruhy so škvrnami pomarančovo oranžovými až červenými. Svojim sfarbením sa blízko podobá americkým axolotlom a rovnako ako u nich majú jeho farebné škvrny výstražnú a odrádzajúcu funkciu. Pohlavia sa od seba sfarbením nelíšia.
Správanie.
Obýva najmä vlhké lesné lokality, lúky alebo polia v blízkosti vodných tokov, jazierok alebo studničiek, kam kladie každoročne svoje vajíčka, preferuje najmä listnaté alebo zmiešané lesy (ihličnaté zriedka). Vyskytuje sa však aj v podzemí, kde dokáže prežiť a aj metamorfovať. Vyhľadáva predovšetkým podhorské lokality, najčastejšie vystupuje do nadmorskej výšky pod 
Žije nočným spôsobom života, cez deň sa ukrýva pod listami, kmeňmi stromov, vetvami, v dierach v zemi alebo pod kameňmi, kde je chránená pred priamym slnečným žiarením. Zo svojich úkrytov často vylieza aj za daždivých a nepriaznivých dní. Jeho potravou sa stávajú najčastejšie malé až stredne veľké bezstavovce (dážďovky, stonožky, drobný hmyz, pavúky, červy, slimáky a iné). Na prelome októbra a novembra sa pred nepriaznivým zimným počasím schováva do podzemia, kde sa drží približne stála teplota.
Jed "salamandrín", ktorý vylučuje zo žliaz za očami, nie je pre človeka príliš nebezpečný, ak sa však dostane napr. do očí spôsobuje zápal, zvonku dráždi sliznice. Pre menšie živočíchy, ktoré sa ju snažia napadnúť, môže spôsobiť silné svalové kŕče a zníženie krvného tlaku, spojené s náročnejším dýchaním. Jed vo väčšom množstve potom môže takého živočícha aj zabiť. Vďaka tejto schopnosti nemá takmer žiadneho prirodzeného nepriateľa, najväčším nebezpečenstvom je pre ňu človek.
Rozmnožovanie.
Pohlavne dospieva v 3. až 4. roku života. Pri párení samec samicu uchopí zospodu, odloží spermatofor na podklad a skĺzne na stranu, takže samica klesne na spermatofor.
Salamandra môže byť vajcoživorodá alebo živorodá. Niektorí autori zastávajú názor že živorodosť (viviparia) reprezentuje adaptívne prispôsobenie drsnejšiemu biotopu vo väčších nadmorských výškach. Živorodosť sa však mohla vyvinúť aj ako vedľajší produkt pri nedostatku živín:
Larvy sú mäsožravé, živia sa rybím poterom, drobnými kôrovcami alebo článkonožcami, často sa u nich prejavuje kanibalizmus. K premene u nich dochádza po troch mesiacoch, v júli až auguste. V prírode sa dožívajú priemerne 20/25, v zajatí až 40 rokov.
Výskyt a početnosť.
Na Slovensku je chránené podľa vyhlášky č. 24/2003 Z. z. Jej ochranu zabezpečuje aj bernský dohovor, ktorý ho uznáva ako prísne chránený druh, ktorý nesmie byť získavaný odchytom v prírode na účely chovu a je možné ho získať len z registrovaných chovov.
Je citlivá na zmeny ekosystému. Populácia salamandry klesá. Veľký podiel na tomto stave má najmä automobilová doprava, a tiež ničenie a znečisťovanie prírodných vodných tokov, jazierok a studničiek. Problémom je aj umelé vysadenie nových predátorov ako lososovité ryby a raky ("Procambarus clarkii").
V Česku je podľa vyhlášky 395/1992 Zb. kriticky ohrozeným druhom. Druhy žijúce na území Česka potom možno držať v ľudskej starostlivosti len na základe udelenej výnimky zo zákona o ochrane prírody a krajiny č. 114/1992 Zb.
Podľa IUCN má štatút najmenej ohrozený.

</doc>
<doc id="182761" title="Zavedenie eura" url="https://sk.wikipedia.org/wiki?curid=182761">
Zavedenie eura

Zavedenie eura je oficiálne nahradenie určitej meny ako zákonného platidla v štáte menou euro. V pôvodných krajinách eurozóny sa uskutočnilo 1. januára 1999 (bezhotovostný styk) ako aj 1. januára 2002 (bankovky a mince), na Slovensku sa uskutočnilo 1. januára 2009.
Predpokladom na zavedenie eura je splnenie tzv. konvergenčných kritérií.
Termín.
V pôvodných krajinách eurozóny prebehlo zavedenie eura v dvoch časových okamihoch: 31. decembra 1998, kedy boli určené konverzné kurzy v eurozóne, a 1. januára 2002, kedy boli uvedené eurobankovky a euromince a pôvodné meny boli stiahnuté. V krajinách, ktoré do eurozóny vstúpili neskôr zavedenie eura prebieha v jeden časový okamih - formou takzvaného Veľkého tresku, napr. na Slovensku 1. januára 2009.
Legislatíva.
Zavedenia eura sa riadi predovšetkým troma nariadeniami Rady (ES): č. 1103/97, č. 974/98 a č. 2866/98. 
Na Slovensku sa zavedenie eura navyše riadi predovšetkým zákonom č. 659/2007 Z.z. o zavedení meny euro na Slovensku a o zmene a doplnení niektorých zákonov (tzv. [slovenský] generálny zákon) a Národným plánom zavedenia eura. Zmena súm uvedených v korunách na eurá sa však skôr či neskôr bude týkať prakticky každého slovenského zákona obsahujúceho sumy uvedené v korunách.

</doc>
<doc id="182798" title="Zoznam ulíc a námestí v Martine" url="https://sk.wikipedia.org/wiki?curid=182798">
Zoznam ulíc a námestí v Martine

Toto je zoznam ulíc a námestí v Martine. Ostatné pomenovanie ulíc v Martine sa uskutočnilo 18. decembra 2017, kedy bolo mestským zastupiteľstvom schválené Všeobecne záväzné nariadenie č. 118 o určení názvu ulíc na území mesta Martin, ktorým sa pomenovali ulice v lokalitách Priekopa, Stred a Tomčany. Ostatné premenovanie existujúcich ulíc prebehlo v roku 2004 a týkalo sa premenovania ulíc v mestských častiach Ľadoveň-Jahodníky-Tomčany, Podháj-Stráne a Stred. 
Ulice.
Do roku 2017 existovala v názvoch martinských ulíc rarita - bola pomenovaná ulica, ktorá fakticky neexistovala. Pôvodný názov ulice „Ul. pri kostole Sv. Martina“ sa v roku 2004 zmenil na názov „Sv. Martina“. V decembri 2017 bolo mestským zastupiteľstvom schválené Všeobecne záväzné nariadenie č. 118, ktoré zrušilo názov tejto ulice.

</doc>
<doc id="182837" title="Fínske euromince" url="https://sk.wikipedia.org/wiki?curid=182837">
Fínske euromince

Fínske euromince sú euromince s fínskym národným motívom. Fínske euromince sú v obehu od 1. januára 2002. Fínsko je členom Európskej únie od roku 1995 a tiež členom Európskej menovej únie. Na rubových stranách mincí od 1 centa až do 50 centov je taký istý motív – fínsky heraldický lev, ktorý bol v minulosti zobrazený v rôznych obmenách na minciach Fínska. Nachádza sa aj na fínskom štátnom znak. Na minciach 1 € a 2 € sú motívy rozdielne. Na 2-eurovej minci je rastlina a plody morušky; tento motív navrhol Raimo Heino. Na jej hrane sa nachádza text "SUOMI FINLAND". Na 1-eurovej minci je motív dvoch labutí letiacich nad fínskou krajinou, ktorý bol prevzatý zo súťaže návrhov pamätných mincí k oslave 80. výročia nezávislosti Fínska a vytvoril ho Pertti Mäkinen. Na všetkých minciach je zobrazených 12 hviezd, ktoré symbolizujú Európsku úniu, a rok vyrazenia.
Vo Fínsku sa mince v hodnotách 1 cent a 2 centy nepoužívajú a vyrazili ich iba málo pre zberateľov. Ceny sa matematicky zaokrúhľujú na najbližšiu hodnotu s presnosťou 5 centov.
Dvojeurové pamätné mince.
Podrobnosti sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 20,2 g
Typ B: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 19,8 g
Typ C: Materiál: jadro: Severské zlato, okraj: hliníkovo-bronzový; Priemer mince: 27,5 mm; Hmotnosť: 9,8 g
Typ D: Materiál: Severské zlato; Priemer mince: 35 mm; Hmotnosť: 18,7 g
Typ E: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 19,81 g
Typ F: Materiál: jadro: Severské zlato, okraj: hliníkovo-bronzový; Priemer mince: 35 mm; Hmotnosť: 19,6 g
Typ G: Materiál: jadro: Severské zlato, okraj: hliníkovo-bronzový; Priemer mince: 27,25 mm; Hmotnosť: 9,8 g
10 eurové pamätné mince.
Typ A: Materiál: Striebro 92,5%; Priemer mince: 38,6 mm; Hmotnosť: 27,45 g
Typ B: Materiál: Striebro 92,5%; Priemer mince: 38,6 mm; Hmotnosť: 25,5 g
Typ C: Materiál: Striebro 92,5%; Priemer mince: 33 mm; Hmotnosť: 17 g
Typ D: Materiál: Striebro 50%; Priemer mince: 36,6 mm; Hmotnosť: 25,5 g
20 eurové pamätné mince.
Typ A: Proof, Materiál: Striebro 92,5%; Priemer mince: 38,61 mm; Hmotnosť: 33,62 g
Typ B: BU, Materiál: Striebro 50%; Priemer mince: 38,6 mm; Hmotnosť: 33,62 g
Typ C: Proof, Materiál: Zlato 90%; Priemer mince: 13,9 mm; Hmotnosť: 1,73 g
50 eurové pamätné mince.
Typ A: Materiál: Bimetalická; Jadro: zlato 75%; Kruh: striebro 92,5% Priemer mince: 27,25 mm; Hmotnosť: 12,8 g
Typ B: Materiál: Bimetalická; Jadro: zlato 75%; Kruh: striebro 92,5% Priemer mince: 27,25 mm; Hmotnosť: 10,8 g
100 eurové pamätné mince.
Typ A: Materiál: Zlato 90%; Priemer mince: 22 mm; Hmotnosť: 8,64 g
Typ B: Materiál: Zlato 91,7%; Priemer mince: 22 mm; Hmotnosť: 6,78 g
Typ C: Materiál: Zlato 91,7%; Priemer mince: 22 mm; Hmotnosť: 5,65 g

</doc>
<doc id="182839" title="Belgické euromince" url="https://sk.wikipedia.org/wiki?curid=182839">
Belgické euromince

Belgické euromince sú euromince s belgickým národným motívom. Na národnej strane belgických euromincí sa objavuje jeden spoločný motív pochádzajúci zo starej meny, z belgického franku. Na minciach je portrét kráľa Alberta II. a jeho kráľovský monogram „A“, ktorý je umiestený pod korunou. Motív obopína 12 hviezd symbolizujúcich Európsku úniu. Súčasťou motívu je rok vydania mince. Tento motív vybrala porota zložená z belgických politikov, umelcov a odborníkov na numizmatiku. Belgické euromince navrhol Ján Alfons Keustermans, riaditeľ mestskej akadémie výtvarných umení v meste Turnhout.
Od roku 2008 sa vzhľad mincí trocha zmenil. Najvýraznejšia zmena je zmenená portrétu belgického kráľa. Pribudol na pravej strane nápis BE (skratka pre názov štátu Belgicka), rok vydania sa presunul z vonkajšieho medzikružia pod portrét belgického kráľa, vedľa roku vydania je symbol mincovne a znak mincmajstra. Kráľovský monogram sa presunul z medzikružia do vnútornej časti mince.
Následne od roku 2009 po návrhu Európskej komisie sa začali raziť mince s pôvodným portrétom z roku 2002. Podľa smernice by sa vzhľad rovnakého vládcu nemal meniť častejšie ako raz za 15 rokov. Ostatné zmeny z roku 2008 ostali nezmenené.
V roku 2013 oznámil Belgický kráľ Albert II. národu, že abdikuje. Z tohto dôvodu sa v roku 2014 bude meniť vzhľad belgických euromincí, na ktorých bude portrét najstaršieho syna Alberta II. – Filip Belgický.
Belgicko sa krátko na to ako vydalo novú sadu euromincí s novým panovníkom rozhodlo, že od roku 2015 už nebude vydávať do obehu 1 a 2 centové mince. Mince budú vydávané len do zberateľských setov. Ceny v obchodoch budú matematicky zaokrúhľované na najbližšiu hodnotu s presnosťou 5 centov.
Od 1. januára je Belgická kráľovská mincovňa oficiálne zatvorená. Mince pre Belgické kráľovstvo razila od roku 1832 a posledné boli dokončené v novembri 2017. Dôvodom bol prudký pokles dopytu po nové mince. Kým v roku 2001 razili 770 miliónov mincí, v roku 2015 len 65 miliónov. Ročné ušetrenie nákladov je vo výške 2,1 milióna euro . Distribúciu mincí bude mať na starosti Belgická národná banka . Kde budú razené nové Belgické mince, zatiaľ nie je známe. Najpravdepodobnejším kandidátom je Holandská kráľovská mincovňa. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
2,5 eurové pamätné mince.
Typ A: Proof; Materiál: mosadz; Priemer mince: 25,5 mm; Hmotnosť: 11 g
Typ B: BU; Materiál: mosadz; Priemer mince: 25,65 mm; Hmotnosť: 10,5 g
5 eurové pamätné mince.
Typ A: Proof, BU; Materiál: Striebro 92,5%; Priemer mince: 30 mm; Hmotnosť: 14,6 g
Typ B: Materiál: Copper-nickel; Priemer mince: 30 mm; Hmotnosť: 12,05 g
Typ C: Materiál: Copper-nickel; Priemer mince: 30 mm; Hmotnosť: 9,4 g
10 eurové pamätné mince.
Typ A: Materiál: Striebro 92,5%; Priemer mince: 37 mm; Hmotnosť: 23 g
Typ B: Materiál: Striebro 92,5%; Priemer mince: 33 mm; Hmotnosť: 18,75 g
12,5 eurové pamätné mince.
Materiál: zlato 99,9%; Priemer mince: 13,92 mm; Hmotnosť: 1,25 g
20 eurové pamätné mince.
Typ A: Proof, Materiál: Striebro 92,5%; Priemer mince: 37 mm; Hmotnosť: 22,85 g
Typ B: Proof, Materiál: Striebro 90%; Priemer mince: 37 mm; Hmotnosť: 22,85 g
25 eurové pamätné mince.
Materiál: zlato 99,9%; Priemer mince: 18 mm; Hmotnosť: 3,11 g
50 eurové pamätné mince.
Materiál: zlato 99,9%; Priemer mince: 21 mm; Hmotnosť: 6,22 g
100 eurové pamätné mince.
Materiál: zlato 99,9%; Priemer mince: 29 mm; Hmotnosť: 15,55 g

</doc>
<doc id="182842" title="Holandské euromince" url="https://sk.wikipedia.org/wiki?curid=182842">
Holandské euromince

Holandské euromince sú euromince s holandským národným motívom sú v obehu od 1. januára 2002. Holandsko je zakladajúcim členom Európskej únie a tiež je členom Európskej menovej únie.
Na všetkých minciach do roku 2013 je portrét kráľovnej Beatrix. Holandsko si zvolilo dva motívy s portrétom kráľovej Beatrix, ktoré navrhol Bruno Ninaber van Eyben. Na minciach v hodnote 1, 2, 5, 10, 20 a 50 centov je uprostred z profilu zobrazená kráľovná Beatrix a na obvode mince je nápis „Beatrix Konigin der Nederlanden“ (holandsky holandská kráľovna Beatrix). Na minciach v hodnote 1€ a 2€ je zobrazený na ľavej polovičke portrét kráľovnej Beatrix a nápis „Beatrix Konigin der Nederlanden“ na druhej polovičke. Na minciach je zobrazený rok emisie mince a 12 hviezd Európskej únie.
V Holandsku sa od 1. septembra 2004 mince v hodnotách 1 a 2 centy nepoužívajú a nerazia. Tieto euromince sú síce stále platidlom, ale obchody ich už neprijímajú. Avšak stále sa počíta s cenami v hodnotách s presnosťou na 1 cent, a tak musia byť hodnoty matematicky zaokrúhlované na 5 centov.
V roku 2013 po nástupe na holandský trón Willem-Alexander Holandský (syn kráľovnej Beatrix) sa začali v roke 2014 raziť mince s jeho portrétom. Holandsko si opäť zvolilo dva motívy s portrétom Viliama Alexandra, ktoré opäť navrhol Bruno Ninaber van Eyben. Na minciach v hodnote 1, 2, 5, 10, 20 a 50 centov je uprostred z profilu zobrazený portrét Viliama Alexandra a cez vyobrazenie je nápis „Willem-Alexander Koning der Nederlanden“ (holandsky, holandský kráľ Viliam Alexander). Na minciach v hodnote 1€ a 2€ je zobrazený na ľavej polovičke portrét Viliama Alexandra a nápis „Willem-Alexander Koning der Nederlanden“ na druhej polovičke. Na minciach je zobrazený rok emisie mince a 12 hviezd Európskej únie.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
5 eurové pamätné mince.
Typ A: Materiál: striebro 92,5%; Priemer mince: 29 mm; Hmotnosť: 11,9 g
Typ B: Materiál: striebro 92,5%; Priemer mince: 33 mm; Hmotnosť: 15,5 g
Typ C: Materiál: postriebrená meď; Priemer mince: 29 mm; Hmotnosť: 10,5 g
10 eurové pamätné mince.
Typ A: Materiál: zlato 90%; Priemer mince: 22,5 mm; Hmotnosť: 6,72 g
Typ B: Materiál: striebro 92,5%; Priemer mince: 33 mm; Hmotnosť: 17,8 g
Typ C: Materiál: striebro 92,5%; Priemer mince: 38 mm; Hmotnosť: 25 g
Typ D: Materiál: postriebrená meď; Priemer mince: 33 mm; Hmotnosť: 15,5 g
20 a 50 eurové pamätné mince.
20€: Materiál: Zlato 90%; Priemer mince: 25 mm; Hmotnosť: 8,5 g
50€: Materiál: Zlato 90%; Priemer mince: 27 mm; Hmotnosť: 13,44 g

</doc>
<doc id="182843" title="Španielske euromince" url="https://sk.wikipedia.org/wiki?curid=182843">
Španielske euromince

Španielske euromince sú euromince so španielskym národným motívom. Na 1,2 a 5 centových minciach je vyobrazená Katedrála v Santiagu de Compostela, klenot španielskej románskej architektúry. Tento motív navrhol Garcilaso Rollán. Na 10,20 a 50 centových je portrét Miguela de Cervantesa, španielskeho spisovateľa a dramatika. Tento motív navrhla Begoña Castellanos. A na 1 a 2 eurových minciach je portrét kráľa Juana Carlosa I.. Tento motív navrhol Luis José Diaz. Na obvode všetkých eurových mincí je vyobrazených 12 hviezd európskej vlajky a slovo España, čo znamená v španielčine Španielsko.
2. júna 2014 kráľ Juan Carlos I. oznámil odstúpenie zo španielskeho trónu. Na trón nastúpi jeho syn Filip VI. Po tejto udalosti sa v roku 2015 zmenil vzhľad 1 a 2€ mincí. 
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
1,5 eurové pamätné mince.
Materiál: meď-nikel; Priemer mince: 33 mm; Hmotnosť: 15 g
5 eurové pamätné mince.
Materiál: 92,5% striebra, 7,5% medi; Priemer mince: 33 mm; Hmotnosť: 13,5 g
10 eurové pamätné mince.
Typ A: Materiál: 92,5% striebra, 7,5% medi; Priemer mince: 40 mm; Hmotnosť: 27 g
Typ B:Materiál: 92,5% striebra, 7,5% medi; Tvar: štvorec; Priemer mince: 36 mm; Hmotnosť: 31,41 g
12 eurové pamätné mince.
Materiál: 92,5% striebra, 7,5% medi; Priemer mince: 33 mm; Hmotnosť: 18 g
20 eurové pamätné mince.
Typ A: Materiál: 99,9% zlato; Priemer mince: 13,92 mm; Hmotnosť: 1,24 g
Typ B: Materiál: 92,5% striebra, 7,5% medi; Priemer mince: 33 mm; Hmotnosť: 18 g
30 eurové pamätné mince.
Materiál: 92,5% striebra, 7,5% medi; Priemer mince: 33 mm; Hmotnosť: 18 g
50 eurové pamätné mince.
Typ A: Materiál: 92,5% striebra, 7,5% medi; Priemer mince: 73 mm; Hmotnosť: 168,75 g
Typ B: Materiál: 92,5% striebra, 7,5% medi; Tvar: štvorec; Priemer mince: 60 mm; Hmotnosť: 165 g
100 eurové pamätné mince.
Materiál: 99,9% zlato; Priemer mince: 23 mm; Hmotnosť: 6,75 g
200 eurové pamätné mince.
Materiál: 99,9% zlato; Priemer mince: 30 mm; Hmotnosť: 13,5 g
300 eurové pamätné mince.
Materiál: Vonkajší krúžok a jadro: 92,5% striebra, 7,5% medi; Vnútorný krúžok: 99.9% zlatá; Priemer mince: 40 mm (dvanásťhran); Hmotnosť: 28,8 g 
400 eurové pamätné mince.
Materiál: 99,9% zlato; Priemer mince: 38 mm; Hmotnosť: 27 g 

</doc>
<doc id="182874" title="Nymphadora Tonksová" url="https://sk.wikipedia.org/wiki?curid=182874">
Nymphadora Tonksová

Nymphadora "Dora" Tonksová – Lupinová (*1973 – †máj 1998) je literárna postava 7-dielnej ságy o mladom čarodejníkovi Harry Potterovi. Tonksová je metamorfmág, vie meniť svoj zovňajšok bez pomoci elixírov či kúziel. Narodila sa Andromede Tonksovej (rod. Blackovcov – sestra Bellatrix a Narcissy) a Tedovi Tonksovi (mukel). Nemá rada, keď ju niekto prezýva Nymphadora, stačí Tonksová. Vlastní metlu Kométa 260 a obľubuje čarodejnícku kapelu Sudičky. Je členkou Fénixovho radu (takže sa s ňou stretávame až v 5. dieli). Je zapojená v záchrannej akcii Harryho Pottera od Dursleyovcov na Grimmauldovo námestie číslo 12. Následne ho odvezie spolu s Remusom Lupinom pomocou Rytierskeho autobusu do školy. V 6. dieli je na stráži Rokfortu. Jej patronus sa zmení na vlka po tom, čo si uvedomí, že je zamilovaná do Remusa Lupina. Na pohrebe Albusa Dumbledora je s ním už v partnerskom vzťahu. V 7. dieli sa dozvedáme, že spolu už uzavreli manželstvo. Po Harryho úteku s Hermionou Grangerovou a Ronom Weasleym zo svadby Billa Weasleyho a Fleur Delacourovej na Grimmauldovo námestie č. 12, za nimi prišiel Remus Lupin so správou, že bude otec. Až v strede knižky sa dozvedáme o narodení ich syna Teddyho Remusa Lupina (zdedil schopnosti matamorfmága po mame). Ich šťastie však netrvalo dlho, pretože pri záverečnom boji proti Smrťožrútom a Voldemortovi na Rokforte boli zabití. Takto skončil život Nymphadory Tonksovej a jej životnej lásky Remusa Lupina. O ich syna Teddyho sa starali Harry a Ginny Potteroví.
Charakteristika.
Tonksová mala bledú srdcovitú tvár, tmavé iskrivé oči a zväčša extravagantné zafarbené vlasy (najčastejšie žuvačkovo ružové). Len v 6. dieli stratila schopnosti metamorfmága, kvôli Remusovej neopätovnej láske. Jej nevyhnutnou vlastnosťou bola neuváženosť, ale bola veľmi nápomocná. Nikdy sa nestala prefektkou, hoci to dotiahla až do kancelárie aurorov na Ministerstvo Mágie. Jej patronus má podobu vlka (láska k Remusovi). Vydala sa za Lupina a mali spolu syna, ktorého však nevychovávali, nakoľko zomreli v boji proti Voldemortovi. 

</doc>
<doc id="182880" title="Hudobný album" url="https://sk.wikipedia.org/wiki?curid=182880">
Hudobný album

Album alebo hudobný album je zbierka príbuzných zvukových, alebo hudobných nahrávok, ktorá je distribuovaná na zverejnenie. Najbežnejšou cestou zverejnenia albumov je distribúcia cez komerčné firmy, no niektorí nezávislí umelci ich distribuujú priamo na svojich koncertoch, prípadne na webových stránkach. 
Charakteristika.
Skladby na albume môžu mať spoločný pôvod, náladu, či zvuk a môžu byť určené na to aby vyjadrili spoločnú myšlienku, či vyrozprávať príbeh (v prípade konceptuálneho albumu), prípadne môžu iba reprezentovať primerané zoskupenie nahrávok vyrobených v jednom čase, či na jednom mieste. Nahrávky albumu obvykle bývajú vo vlastníctve jedného hudobného vydavateľa.
Album môže byť vydaný na jednom, alebo naraz na viacerých formátoch hudobných nosičov ako sú napríklad CD, DVD audio, audio kazety, vinylové platne, v súčasnosti aj v digitálnych formátoch ako sú MP3, AAC súbory, či streamingové audiá (stiahnu sa v momente otvorenia, kliknutia na príslušný odkaz a po prehraní je prezentácia ukončená).
História albumov.
Termín „album“ pochádza z čias. keď boli fonografické disky vydávané v knižke podobnej fotografickému albumu. Prvou kolekciou nahrávok, ktorá bola nazvaná albumom bola štvordisková sada so zbierkou skladieb od Piotra Iljiča Čajkovského k baletu "Luskáčik", ktoré vydalo vydavateľtvo Odeon Records v apríli 1909. Táto nahrávka vtedy stála 16 šilingov, sumu, ktorá je v kurzovom prepočte z roku 2005 okolo 101 amerických dolárov.
Roku 1948 vydavateľstvo Columbia vydalo prvý vinylový 12 palcový/ 33 ½ obrátok () album s mikrodrážkami, ktorého každá strana hrala 23 minút. Tieto nové nahrávky obsahovali na svoju dobu omnoho viac hudby ako predošlé albumy. 
Mnoho rokov bolo v populárnej hudbe štandardom aby obsahovali dvanásť skladieb. V závislosti od hudobného žánru, či hudobného vydavateľa celková dĺžka nahrávok na albume bola od polhodiny do jednej hodiny. Americké popové albumy trvali okolo polhodiny, britské popové albumy boli trochu dlhšie a často bolo na nich až štrnásť songov. Džezové albumy boli stále dlhšie, no najdlhšie boli nahrávky albumov klasickej hudby. 
Nahrávanie albumov trvalo začiatkoch vydávania albumov (džez od r. 1954, rock od r. 1962) veľmi krátko, niekedy iba počas jedného stretnutia hudobníkov v štúdiu (napríklad prvý album skupiny The Beatles, či prvé štyri albumy skupiny The Byrds).
Albumy a single.
Vinylové albumy mali dve strany, z ktorých každá predstavovala jednu polovicu albumu. Na popových, alebo rockových albumoch boli niektoré skladby, ktoré vychádzali aj osobitne na komerčných singloch. Bežne začínala prvá strana albumu druhým a tretím singlom, po ktorom nasledovala balada. Prvým singlom albumu začínala jeho druhá strana. Niektoré single sa na albumoch neobjavili, a niektoré vyšli súbežne s albumom. V súčasnosti je veľa komerčných albumov, ktoré obsahujú jeden, alebo viacero singlov, ktoré sú vydávané pre rádiá, či internet ako spôsob prezentácie nového albumu. Niektoré single, ktoré predtým nevyšli na albumoch, prípadne ich tzv. „B“ strany sú vydávané spoločne na kompiláciách.
Hudobné nosiče.
Dnes, po tom ako vinylové albumy prestali patriť medzi primárne zvukové nosiče pre hudobnú distribúciu, pod termín album spadajú médiá ako sú kompaktné disky, minidisky, kompaktné audiokazety alebo digitálne, prípadne MP3 albumy. Významnou súčasťou albumu je jeho obal, respektíve jeho umelecké stvárnenie. Veľa súčasných albumov vychádza s priloženými informáciami k výrobe, téme albumu, obrázkami, s fotografiami a textami piesní. Tieto informácie sú často priložené v malej knižočke (booklet) v tvare CD obalu.
Vďaka veľkej kapacite nových médií (obsah kompaktných diskov môže byť až 74 minút, niekedy až 80 minút) a možnosti nebrať ohľad na to, aby skladby boli rozdelené na dve strany nosiča, je sporné, akú by mal mať album skladbu, či minimálnu dĺžku. Súčasná časová dĺžka albumu býva od 40 do 55 minút. Podľa pravidel pre hudobné rebríčky Spojeného kráľovstva je album albumom ak má viac ako štyri skladby alebo trvá viac ako 25 minút. Niekedy sú kratšie albumy prezentované ako „EP“, niekedy sa na ne používa termín „minialbum“.
Viac albumov v jednom.
Ak sú albumy pridlhé sú vydávané v spoločnom prebale ako dvojalbumy, prípadne až trojalbumy, ktoré obsahujú dva až tri vinylové albumy (LP), či kompaktné disky.
Hudobníci, ktorí majú vydané väčšie portfólio hudobných albumov vydávajú tzv. boxované sety „boxsety“ so svojou hudobnou produkciou, prípadne aj kompiláciami singlov a nevydaných skladieb.

</doc>
<doc id="182901" title="Národný park Muránska planina" url="https://sk.wikipedia.org/wiki?curid=182901">
Národný park Muránska planina

Národný park Muránska planina je jeden z najmladších národných parkov na Slovensku. Nachádza sa na strednom Slovensku v okresoch Brezno, Rimavská Sobota a Revúca v Banskobystrickom kraji. Bol založený na ochranu Muránskej planiny, ktorá je geomorfologicky súčasťou Spišsko-gemerského krasu v Slovenskom rudohorí.
Národný park má rozlohu a jeho ochranné pásmo , čo je spolu vyše . Jadro národného parku pozostáva z vápencovej a dolomitovej planiny s krasovými útvarmi. Celková dĺžka krasového terénu od osady Červená Skala (časť obce Šumiac) po mesto Tisovec je okolo .
Je tu viac ako 250 jaskýň, ktoré nie sú prístupné verejnosti. Najrozsiahlejší jaskynný systém je Bobačka, ktorej dĺžka je . V NP sa nachádza 15 priepastí a viac ako 50 ponorov a vyvieračiek a mnohé krasové a skalnaté útvary. Najvyšší vrch národného parku je Fábová hoľa s výškou a ešte vyšší vrch, Stolica s výškou , je v ochrannom pásme. Najvyšším bodom horstva Muránska planina je vrch Kľak s výškou 
Flóra národného parku je významná svojou biodiverzitou a bohatosťou druhov a zahŕňa 35 endemických a subendemických druhov, napríklad Lykovec muránsky ("Daphne arbuscula"). Lykovec muránsky je treťohorný relikt, ktorý na území rastie milióny rokov. Lesy pokrývajú asi 86 % rozlohy národného parku.
Medzi turistické atrakcie patrí označených turistických chodníkov a náučných trás. Najlepší prístup do parku je cez okolité obce a osady, napríklad Muráň alebo Závadka nad Hronom.

</doc>
<doc id="182942" title="Národný park Slovenský kras" url="https://sk.wikipedia.org/wiki?curid=182942">
Národný park Slovenský kras

Národný park Slovenský kras je národný park v geomorfologickom celku Slovenský kras na juhovýchodnom Slovensku. Z administratívneho pohľadu sa nachádza v okresoch Rožňava a Košice-okolie v Košickom kraji. Má rozlohu a jeho ochranné pásmo . Slovenský kras je známy pre svoj veľmi dobre vyvinutý skalný reliéf a bohatstvo jaskýň, ktorých je tu k 31.12.2017 známych takmer 1300 (teda takmer 1/6 všetkých známych jaskýň na Slovensku), pričom patrí medzi najväčšie krasové oblasti v Strednej Európe. Jaskynný systém Skalistého potoka má v súčasnosti dĺžku s výškovým rozdielom 373 m; je najdlhšou a zároveň najhlbšou jaskyňou Slovenského krasu.
Národný park bol založený 13. februára 2002, predtým bol chránený ako chránená krajinná oblasť od roku 1973. Je to prvá slovenská biosférická rezervácia od 1. marca 1977, kedy bol zahrnutý do programu UNESCO – "Človek a biosféra". V roku 1995 boli jaskyne Slovenského krasu a Aggteleckého krasu začlenené (zapísané na zoznam) do svetového prírodného dedičstva UNESCO.
V správe národného parku sa nachádza viacero maloplošných chránených území ako 10 národných prírodných rezervácií, 6 prírodných rezervácií a 16 národných prírodných pamiatok (najmä jaskyne).
Flóra.
Endemitom Slovenského krasu je chudôbka drsnoplodá Klášterského ("Draba lasiocarpa subsp. klasterskyii"). Donedávna bola za endemit tohto územia považovaná aj rumenica turnianská "(Onosma tornensis)", avšak podrobný genetický výskum dokázal, že je totožná s rumenicou sviežou"(Onosma viridis)", ktorá rastie v banátskej a transylvánskej časti Rumunska.
Fauna.
Okrem množstva druhov bezstavovcov žijú na území NP Slovenský kras všetky naše šelmy (medveď, vlk, rys, líška, mačka divá, jazvec), takmer všetky druhy netopierov vyskytujúcich sa na území Slovenska; bohato je zastúpená aj avifauna (orly, orliak morský, bocian čierny), herpetofauna (užovka stromová, užovka hladká, krátkonožka štíhla Fitzingerova, jašterica zelená, jašterica múrová) i batrachofauna (zemné i vodné druhy skokanov, ropucha obyčajná i zelená, obe druhy kuniek aj ich hybridy, rosnička zelená, salamandra škvrnitá, niekoľko druhov mlokov). 

</doc>
<doc id="182946" title="Chrabromil" url="https://sk.wikipedia.org/wiki?curid=182946">
Chrabromil

Chrabromil (angl. Gryffindor) je jedna zo štyroch fakúlt Rokfortskej strednej školy čarodejníckej v 7-dielnej sérií kníh o Harrym Potterovi. Farby fakulty sú červená a zlatá. V erbe sa nachádza lev. Vedúcou fakulty je profesorka Minerva McGonagallová.
Zakladateľ.
Chrabromil založil Richard Chrabromil , ktorý sa narodil a žil v Godrikovej úžľabine, podľa ktorého je pomenovaná. V tejto dedine zomreli Harryho rodičia James Potter a Lily Potterová. Chrabromilov najlepší priateľ zo štyroch zakladateľov bol Salazar Slizolin, avšak nezhodovali sa v otázke, koho by mali učiť a pohádali sa.
Duch fakulty.
Duchom fakulty je Sir Nicolas de Mimsy-Porpington († 31. október 1492), prezývaný Takmer bezhlavý Nick, pretože pri poprave použili tupú sekeru a hlavu má s krkom spojenú len pár centimetrami tkaniva. Z tohoto dôvodu ho odmietli prijať do Bandy Bezhlavých. Nick je prívetivý, úslužný duch, ktorý rád ukazuje cestu novým žiakom Chrabromilskej fakulty.
Vchod do fakulty.
Vstup do chrabromilskej klubovne sa nachádza v jednej zo štyroch veží (nie v západnej - Bystrohlav, ani v severnej - veštenie, ani v astronomickej - neznáme, na akú svetovú stranu je). Vchod stráži portrét Tučnej panej, ktorú v HP3 rozsekal údajný masový vrah Sirius Black. Vtedy bol portrét Tučnej panej, kým školník ho Filch nezreštauroval, dočasne nahradený portrétom rytiera sira Cadogana, ktorý každý deň menil heslo. Chlapčenské spálne sú naľavo po schodoch a dievčenské napravo. Zakladatelia považovali dievčatá za rozumnejšie, a preto ony smeli navštevovať chlapčenské spálne, ale nie naopak, ako sa na vlastnej koži presvedčil Ron.
Heslá.
Caput draconis,
Fortuna major,
Bodajťaparom,
Hnusný podliak,
Treperenda,
Moriak,
Nezmysel,
Mimbulus mimbletonia,
Mačky,
Abstinencia,
Vianočné osvetlenie
Chrabromil pohľadom triediaceho klobúka.
"V Chrabromile tam sa zídu
udatní a odvážni,
čo statočne s chrabrým srdcom
uskutočnia dávne sny."
"Chrabromil dával prednosť statočným..."
"Chrabromil vravel: "Iba chrabrých
chcem učiť svojim zázrakom."
... kým odvážni a statoční zas 
sa stali žiakmi Chrabromilu"

</doc>
