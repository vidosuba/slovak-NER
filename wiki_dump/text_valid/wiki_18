<doc id="36290" title="The Beatmen" url="https://sk.wikipedia.org/wiki?curid=36290">
The Beatmen

The Beatmen bola slovenská hudobná skupina, ktorá vznikla koncom roku 1964. 
Skupina sa v roku 1965 predstavila dvomi koncertmi v pražskom Divadle Spejbla a Hurvínka na Vinohradoch a v máji toho istého roku hrala v Prahe v divadle Rokoko, v Lucerně, v PKO, predtým nikdy nehrali pred toľkým obecenstvom, len v menších priestoroch, ako je Divadlo za rampami a hlavne Astorka. 
V roku 1966 na jar mali koncert v Mníchove, v Kunstmuseum München ako jedna z prvých skupin z východného bloku na Západe. Ďalším úspechom skupiny bolo účinkovanie na koncerte Manfreda Manna v bratislavskej Športovej hale ako predkapela tiež na jar 1966. V lete 1966 sa skupina rozišla s Dežom Ursinym a ostatní členovia odišli hrať do západného Nemecka a pridal sa k ním ako sólo gitarista Juraj ″Georgie″ Eperješi (Peter Petro sa vrátil do ČSR a nahradil ho Arn Biller). 
The Beatmen bola prvá skupina Deža Ursinyho, hrajúca piesne, ktoré boli, ako bolo vtedy módou, podobné tým od Beatles. Niektoré piesne boli prebraté od Beatles a niektoré sa aj zachovali.

</doc>
<doc id="36328" title="Egon Krenz" url="https://sk.wikipedia.org/wiki?curid=36328">
Egon Krenz

Egon Krenz (* 19. marec 1937, Kołobrzeg, Poľsko) je bývalý nemecký politik.
Bol predsedom východonemeckej organizácie "Pionieri Ernsta Thälmanna", mládežníckej komunistickej organizácie "Freie Deutsche Jugend" (FDJ) a vysoký stranícky funkcionár komunistickej strany NDR "Sozialistische Einheitspartei Deutschlands (SED)". V roku 1989 bol, na niekoľko týždňov, následníkom Ericha Honeckera vo funkcii generálneho sekretára SED.
V auguste 1997 bol krajinským súdom v Berlíne odsúdený na šesť rokov a šesť mesiacov väzenia za spoluvinu na usmrtení občanov, ktorí sa pokúšali opustiť republiku, na nemeckej štátnej hranici, konkrétne v štyroch prípadoch. Po odpykaní troch rokov a jedenástich mesiacov trestu bol v roku 2003 podmienečne prepustený na slobodu.

</doc>
<doc id="36344" title="Vroclav" url="https://sk.wikipedia.org/wiki?curid=36344">
Vroclav

Vroclav (, , po česky a historicky po slovensky "Vratislav", ) je mesto v juhozápadnom Poľsku na rieke Odra, hlavné mesto Dolnosliezskeho vojvodstva. Mesto patrilo do Hanzy. Má 632 996 obyvateľov (2010) a rozlohu . 
Má početné architektonické pamiatky, priemysel dopravných strojov (vagóny), elektrotechnický, chemický a potravinársky a univerzity (napr. Vroclavskú univerzitu, Technickú univerzitu, Ekonomickú univerzitu). 
Vroclav bol hostiteľským mestom ME vo futbale 2012 a hostil aj MS vo volejbale mužov 2014. V roku 2016 bol európskym hlavným mestom kultúry a o rok neskôr sa tu konali Svetové hry. 
Dejiny.
Najprv je známe ako osada na jantárovej ceste. Založenie mesta sa datuje na roky 915 – 921. V 9. storočí bol hradiskom slovanských Slezanov. V 10. storočí dočasne pod nadvládou Přemyslovcov (podľa legiend mesto založilo české knieža Vratislav I. pod názvom „Vratislavia“, odtiaľ aj český a slovenský názov „Vratislav“), no už okolo roku 990 znova pod poľskou správou. Roku 1000 tu bolo založené rímskokatolícke biskupstvo a bola postavená románska katedrála. V rokoch 1038 – 1054 opäť dočasne v českých rukách.
Od roku 1163 tu sídlili údelné sliezske kniežatá. Začiatkom 13. storočia sa Vroclav stal mestom a roku 1241 hlavným mestom Vratislavského kniežatstva. V rokoch 1327 – 1742 opäť české územie (len 1469 – 1490 v rukách Mateja Korvína). Od 14. storočia obchodné stredisko, člen hanzy.
Od 1742 (Vratislavský mier) pruské územie (po roku 1871 nemecké), od roku 1945 pod poľskou mandátnou správou, po mierovej zmluve "2+4" definitívne (právne) pripojené k Poľsku.
Šport.
Najslávnejším športovým klubom v meste je futbalový klub Śląsk Wrocław. V meste je pravidelne organizovaný Vroclavský maratón.

</doc>
<doc id="36375" title="Teplota" url="https://sk.wikipedia.org/wiki?curid=36375">
Teplota

Teplota (v sústave SI aj termodynamická teplota) je stavová veličina opisujúca strednú kinetickú energiu častíc. 
Nultý zákon termodynamiky opisuje teplotu ako veličinu, ktorá má v každom mieste izolovanej sústavy v rovnováhe rovnakú hodnotu.
Teplota je makroskopická veličina, čiže na atomárnej a subatomárnej úrovni nemá zmysel hovoriť o teplote.
Označenie.
Pre údaje v kelvinoch je značka T. Pre údaje v stupňoch Celzia sú možné aj značky t alebo ϑ (t sa ale pletie so značkou pre čas).
Jednotky.
Jednotkou teploty podľa SI je Kelvin. V bežnom živote sa však z praktických dôvodov častejšie používa stupeň Celzia alebo stupeň Fahrenheita.
Meranie teploty.
Rozlišujeme dva spôsoby merania teploty:

</doc>
<doc id="36450" title="Cestovný poriadok" url="https://sk.wikipedia.org/wiki?curid=36450">
Cestovný poriadok

Cestovný poriadok (skratka CP) je rozvrh trás pravidelne jazdiacich hromadných dopravných prostriedkov (autobusov, vlakov, lietadiel, lodí atď.) a ich odchodov a príchodov na jednotlivé zastávky či stanice. CP železničných a autobusových dopravcov je vydávaný na obdobie jedného roka o polnoci zo soboty na nedeľu, spravidla v druhý víkend decembra.
Železničný cestovný poriadok.
Železničná správa, ktorá vykonáva správu a prevádzku na železničnej sieti, vydáva tzv. Grafikon vlakovej dopravy (GVD), čo je generálny plán pre organizáciu a prevádzku železničnej dopravy. Vyplývajú z neho úlohy pre všetky zložky, ktoré sa zúčastňujú na železničnej doprave. 
GVD a z neho vyplývajúci Knižný cestovný poriadok (KCP) je vydávaný na obdobie jedného roka, pričom táto zmena je vykonávaná o polnoci zo soboty na nedeľu, spravidla v druhý decembrový víkend. 
Železničný cestovný poriadok na Slovensku.
Pre jednotlivé trate sú vydané grafické plány ako výňatky z GVD, očíslované číslami 101 - 130. Plány obsahujú grafické znázornenie časových údajov na vodorovnej osi a nákresy jednotlivých tratí, staníc, dopravní, výhybní, odbočiek, hradiel, hlásníc, zastávok, nákladíšť, ktoré ovplyvňujú jazdu vlakov na danej trati. Tieto údaje, spolu s doplňujúcimi spresneniami, sú na zvislej osi. Časové, vzdialenostné údaje, s údajmi o zastavení, pobyte odchode, cestovných časoch, rýchlosti, druhu záťaže, druhu HDV, údajmi o brzdení súpravy, triede a sklone na trati sú uvedené v takzvanom tabuľkovom cestovnom poriadku vlakov. Všetky tieto tabuľkové cestovné poriadky sú sústredené v jednej pomôcke, v Zošitovom cestovnom poriadku (ZCP). Okrem toho obsahujú tieto brožúrky rôzne doplňujúce tabuľky a údaje. K týmto ZCP sú vydávané ďalšie pomôcky Tabuľky traťových pomerov (TTP). Obsahujú rôzne údaje spolu s km polohami rôznych zariadení na jednotlivých tratiach ako dopravne, polohy návestidiel, polohy priecestí a druhy zabezpečenia, umiestnenia traťových telefónov, údaje o rýchlosti a obmedzenia rýchlosti a pod. 
Výpis časových údajov vlakov osobnej prepravy, ktoré sú určené verejnosti, vydáva správca železničnej dopravy v KCP. Doplnený je výňatkami z tarifných a prepravných predpisov, radením vlakov, prehľadom o trasách diaľkových vlakov, zoznamom staníc, kilometrovníkom, mapou železničnej siete, prípadne cenníkmi.
Vydavateľom KCP sú Železnice Slovenskej republiky na základe požiadaviek prevádzkovateľov vlakov osobnej dopravy - v súčasnosti Železničná spoločnosť Slovensko, RegioJet, Arriva a Leo Express, v minulosti tiež BRKS. 
GVD a z neho vyplývajúci KCP je vydávaný na obdobie jedného roka, pričom prechod na nový GVD sa realizuje o polnoci zo soboty na nedeľu, spravidla v druhý víkend decembra. Zmeny GVD bývajú vydávané aj počas jeho platnosti, spravidla v marci a v júni; v iných termínoch len výnimočne.
Autobusový cestovný poriadok.
Autobusový cestovný poriadok na Slovensku.
Autobusový CP je vydávaný každým dopravcom samostatne, preto je jeho zostavovanie pre všetkých dopravcov na jednej trase komplikovanejšie. Dominantné postavenie však ešte z čias pred r. 1989 majú sprivatizované zložky bývalej jednotnej celoštátnej spoločnosti SAD.

</doc>
<doc id="36463" title="Friederike Mayröckerová" url="https://sk.wikipedia.org/wiki?curid=36463">
Friederike Mayröckerová

Friederike Mayröckerová (* 20. december 1924, Viedeň, Rakúsko – † 4. jún 2021, Viedeň) bola rakúska spisovateľka a poetka.
Životopis.
Od roku 1946 do 1969 pracovala ako učiteľka anglického jazyka a literatúry na rôznych stredných školách vo Viedni. Z dôvodu druhej svetovej vojny urobila maturitu až v roku 1950. Od roku 1969 je spisovateľkou na voľnej nohe.
Svoju literárnu tvorbu začala už ako 15 ročná (1939), v roku 1946 publikovala prvé práce v časopise "Plan".
Je označovaná za jednu z najvýznamnejších súčasných rakúskych lyričiek. Okrem desiatok kníh poézie napísala aj veľa prozaických kníh, experimentálnych textov a niekoľko rozhlasových hier - 4 hry napísala spolu s Ernst Jandlom. Od roku 1954 žila s Jandlom až do jeho smrti v roku 2000. 
Jej básne prekladali do slovenčiny Mila Haugová (knižný výber) a Milan Richter.
Za svoju tvorbu obdržala desiatky ocenení, o.i. aj "Cenu Jána Smrek"a (2006) v Bratislave.

</doc>
<doc id="36484" title="Gymnázium (Košice, Šrobárova 1)" url="https://sk.wikipedia.org/wiki?curid=36484">
Gymnázium (Košice, Šrobárova 1)

Gymnázium Šrobárova je gymnázium a jedna z najstarších stredných škôl v Košiciach.
Poloha.
Pôvodne budova maďarskej vyššej dievčenskej školy, dnes Gymnázium Šrobárova, sa nachádza v Košiciach pri historickom centre.
Hlavnou fasádou je orientovaná do Šrobárovej ulice a bočnými fasádami do Moyzesovej a Kuzmányho ulice. Hlavné priečelie budovy je orientované na sever. Oproti je budova rektorátu UPJŠ.
Budova.
V rokoch 1892 až 1894 bola postavená ako jedna z prvých stavieb so secesnými prvkami v Košiciach. Stavba bola navrhnutá budapeštianskym architektom Gyulom Pártosom (autorom Hlavnej pošty v Bratislave), hoci sa jeho meno v odbornej literatúre často neuvádza. Výstavba bola realizovaná známou košickou stavebnou firmou Arpáda a Gejzu Jakabovcov. V roku založenia vyššej dievčenskej školy v nej študovalo 236 študentiek.
Budapeštiansky architekt "Pártos" navrhol stavbu v štýle secesie. Budova má tri nadzemné podlažia na prevažnej časti stavby a jedno podzemné podlažie. Tretie podlažie je tvorené šikmou strechou. Hlavné priečelie v oblasti hlavného vstupu je vystúpené tak ako do ulice, tak aj do výšky a je tvorené štyrmi nadzemnými podlažiami ukončene výrazným štítom a po stranách má štvorcové reliéfy. Tak isto je vystúpené nárožie stavby. Hlavné priečelie je zdobené štítmi, ktoré sa nenachádzajú nad celou šírkou priečelia a sú v tvare trojuholníka. Okná sú v prvom a druhom podlaží rôzne tvarované, ale všetky majú rôznorodé tvarovanie šambrán, ktoré sú plasticky aj farebne odlíšené. Hlavný vstup je riešený pomerne jednoducho na obdobie secesie. Z bočných strán je vstup lemovaný pilastrami, ukončený trojuholníkovým tympanónom. Na prvom podlaží je fasáda zdobená červeným režným murivom, vďaka ktorému získala škola názov tzv. "červená škola". Pozdĺž vonkajšej fasády celej budovy vystupuje nad terén podzemné podlažie, ktoré je odlíšené svojou farebnosťou (nie je z režného muriva) a vystupujúcimi polkruhovými okennými otvormi. Vnútorné nádvorie má riešenú fasádu tak ako priečelie z hlavnej ulice. Dnes je dvor využívaný ako ihrisko pre študentov Gymnázia.
Budova gymnázia je vkusným príkladom začiatku secesie v Košiciach, príkladom dekorativizmu, tvarovej a materiálovej nápaditosti a v minulosti bola vyhlásená za národnú kultúrnu pamiatku.
V marci 2021 sa začala rozsiahla rekonštrukcia budovy, realizovaná Košickým samosprávnym krajom. Rekonštrukcia pozostáva z dvoch etáp, ktoré by spolu mali stáť zhruba 1,6 milióna €.
História názvu školy.
Nasledujúci zoznam obsahuje históriu názvov školy od jej vzniku:
Významní absolventi.
Výber z niektorých významných absolventov gymnázia:

</doc>
<doc id="36485" title="Zákon zachovania hmotnosti" url="https://sk.wikipedia.org/wiki?curid=36485">
Zákon zachovania hmotnosti

Zákon zachovania hmotnosti v roku 1748 ako prvý definoval ruský chemik Michail Vasilievič Lomonosov a nezávisle od neho v roku 1774 francúzsky chemik Antoine Laurent Lavoisier.
Znenie zákona.
Lomonosov ako prvý vystihol, že pri chemických reakciách platí aj zákon zachovania energie. Po ňom preskúmali a dokázali platnosť zákona hmotnosti a energie viacerí vedci.
Zákon zachovania hmotnosti pri chemických reakciách.
"Hmotnosť látok vstupujúcich do chemickej reakcie (reaktantov) sa rovná hmotnosti látok, ktoré chemickou reakciou vzniknú (produktov)." Definovali ho nezávisle od seba Michal Vasilievič Lomonosov a Antoine Laurent Lavoisier, pričom pochádzali z úplne iných pomerov. Lomonosov žil na ruskom vidieku v chudobnej rodine, zatiaľ čo Lavoisier bol parížsky šľachtic z bohatej rodiny.

</doc>
<doc id="36552" title="Arizona Coyotes" url="https://sk.wikipedia.org/wiki?curid=36552">
Arizona Coyotes

Arizona Coyotes je hokejový klub NHL sídliaci vo Phoenixe, predmestí mesta Glendale v americkom štáte Arizona.
Arizona Coyotes hrajú v Tichomorskej divízii Západnej konferencie.
Dejiny.
Klub vznikol relokáciou klubu Winnipeg Jets do USA. V roku 1996 kúpili klub Jets businessmani Steven Gluckstern a Richard Burke a presunuli ho do Arizony, pričom nový klub dostal názov Phoenix Coyotes "(Phoenixskí kojoti)". V lete toho roku klub prišiel o dvojicu dôležitých hráčov – Teemu Selanneho a Alexeja Žamnova, no naopak prišiel strelec Jeremy Roenick. Roenick sformoval spolu s silovým útočníkom Keithom Tkachukom a Rickom Tocchetom formáciu, ktorá patrila k najproduktívnejším v drese Coyotes. Ďalšími populárnymi hráčmi boli Shane Doan (ktorý je jediným hráčom Jets, ktorý hrá vo Phoenixe dodnes), ruský ofenzívny obranca Oleg Tverdovsky a brankár Nikolaj Chabibulin.
Počas prvých štyroch rokov svojej existencie sa Coyotes dokázil dostať kažý rok do play-off, no tam stroskotali vždy hneď v prvom kole.
V roku 2003 sa presťahovali zo štadióna v Scottsdale do Gila River Arény, v tom období zmenili aj klubové logo a dresy.
Najlepší strelci.
Zoznam streleckých lídrov tímu v histórií. Neaktualizované.
"Poznámka: Pos = Pozícia; GP = Odohrané zápasy; G = Góly; A = Asistencie; Pts = Body; P/G = Body na zápas; * = súčasný hráč Coyotes"
Lídri v počte odchytaných zápasov v základnej časti.
"Vysvetlivky: Z = Zápasy, V = výhry, GAA = priemer inkasovaných gólov na zápas, S% = percentuálna úsepšnosť zákrokov, * = aktívny brankár"
Štatistiky sa vzťahujú na výkony brankárov iba v rámci pôsobenia v organizácii Arizona Coyotes (minimálny počet odchytaných zápasov pre zaradenie do tabuľky je 40)
POZNÁMKA: Do štatistík nie sú zarátané štatistiky z predošlého pôsobenia tímu ako Winnipeg Jets

</doc>
<doc id="36561" title="Vylučovacia sústava" url="https://sk.wikipedia.org/wiki?curid=36561">
Vylučovacia sústava

Vylučovacia sústava je orgánová sústava, ktorá zabezpečuje odstránenie odpadových látok z tela živočícha a je jedným z najdôležitejších systémov v ľudskom organizme. 
Vylučovacia sústava cicavcov.
Zloženie.
Obličky, močovody, močový mechúr, močová rúra.
Funkcia.
Tvorí, skladuje, vedie a odstraňuje moč z tela a vytvára pot pomocou potných žliaz. Reguluje objem a chemické zloženie krvi, filtruje a odstraňuje odpadové látky, reguluje rovnováhu tekutín a elektrolytov, pomáha udržiavať pH a stabilnú hladinu vápnika vo vnútornom prostredí, vylučuje hormóny, ktoré regulujú tvorbu červených krviniek. Taktiež poznáme vylučovanie : tráviacou, dýchacou, vylučovacou sústavou.
Choroby obličiek.
Obličky sú orgán pre život nevyhnutne dôležitý. Ak sa zastaví ich činnosť, nastane rozsiahla porucha vnútorného prostredia - urémia - a postihnutý pomerne za krátky čas umiera. 
V prípade zlyhania obličiek musí pacient chodiť na dialýzu, kde je napájaný na umelú obličku. Jeho krv sa vedie do špeciálneho prístroja, v ktorom sa zbavuje odpadových látok a očistená sa vracia späť do tela.
V obličkách sa môžu nachádzať močové kamene, ktoré môžu spôsobovať poruchu odtoku moču alebo byť príčinou opakovaných zápalov. Jeden zo spôsobov ich odstránenia je pomocou ultrazvuku, ktorý ich rozbije a menšie kamienky sa potom vylúčia močom.

</doc>
<doc id="36574" title="Southampton (mesto)" url="https://sk.wikipedia.org/wiki?curid=36574">
Southampton (mesto)

Southampton je mesto a administratívne aj jednostupňový celok v Anglicku pri Lamanšskom prielive. 
Je to hlavný anglický prístav transatlantických lodí a ropný terminál. V meste je univerzita (1952), medzinárodné letisko, rafinéria ropy Fawley, výroba lodí, lietadiel a áut a elektroniky. 
Založené bolo roku 43 ako rímska osada "Clausentum". V roku 1086 sa už spomína ako kráľovské mesto. V stredoveku to bol najväčší anglický prístav, v 17. – 18. storočí nastal úpadok, potom zase oživenie. Počas 2. svetovej vojny bol značne zničený.
10. apríla vyplával z prístavu Southampton luxusný parník Titanic na svoju prvú a zároveň poslednú plavbu do Severnej Ameriky (New York).

</doc>
<doc id="36601" title="Bristol (mesto v Anglicku)" url="https://sk.wikipedia.org/wiki?curid=36601">
Bristol (mesto v Anglicku)

Bristol je mesto a ceremoniálne grófstvo, administratívne aj jednostupňový celok, v Anglicku pri rieke Avon 10 km od jej ústia do Bristolského zálivu. 
Je to tretí najväčší prístav Spojeného kráľovstva pre námorné lode. Prístav je kanálmi prepojený s Temžou. V meste je medzinárodné letisko, univerzita (1909), rozsiahly priemysel a početné múzeá a pamiatky z 12. – 16. storočia.
Založené bolo v 10. storočí ako stredisko obchodu a už v stredoveku tu bol významný prístav. Mestu bol udelený kráľovský patent v roku 1155 a štatút grófstva v roku 1373. Asi 500 rokov patril medzi trojicu najväčších miest Anglicka až kým priemyselná revolúcia v 80. rokoch 18. storočia nespôsobila prekotný rast priemyslových centier na severe krajiny – Liverpoolu, Manchestru a Birminghamu.
Partnerské mestá.
Bristol bol jedným z prvých miest, ktoré prijali myšlenku partnerstva medzi mestami. V roku 1947 uzavrel partnerstvo s Bordeaux a Hannoverom, bolo to prvé povojnové partnerstvo medzi britským a nemeckým mestom. 

</doc>
<doc id="36627" title="Oxid uhoľnatý" url="https://sk.wikipedia.org/wiki?curid=36627">
Oxid uhoľnatý

Oxid uhoľnatý ( kysličník uhoľnatý) je bezfarebný plyn bez chuti a zápachu, je ľahší ako vzduch, nedráždivý. Vo vode je málo rozpustný. Je obsiahnutý vo svietiplyne, v generátorovom a vo vodnom plyne. Má silné redukčné vlastnosti, pri vysokej teplote odčerpáva kyslík viazaný v oxidoch kovov. V prírode je prítomný v nepatrnom množstve v atmosfére, kde vzniká predovšetkým fotolýzou oxidu uhličitého pôsobením ultrafialového žiarenia, ako produkt nedokonalého spaľovania fosílnych palív či biomasy. Je tiež obsiahnutý v sopečných plynoch. V medzihviezdnom priestore sa vyskytuje v značnom množstve. Našiel sa aj v atmosfére Marsu (0,08 %) a spektroskopiou bol preukázaný v kométach. 
Oxid uhoľnatý je jed, ktorý zapríčinil pravdepodobne najviac otráv v histórii ľudstva.
Príprava.
Oxid uhoľnatý sa pripravuje spaľovaním uhlíka s malým množstvom kyslíka:
prípadne reakciou vodných pár s uhlíkom pri vysokých teplotách (príprava vodného plynu):
V nepatrnom množstve vzniká aj metabolickými procesmi v živých organizmoch, a preto je obsiahnutý v stopových množstvách vo vydychovanom vzduchu z pľúc.
S kyslíkom sa prudko zlučuje (horí modrým plameňom) na oxid uhličitý:
za uvoľnenia značného množstva tepla. V zmesi so vzduchom, obsahujúci od 12,5 až 74,2 % oxidu uhoľnatého, vybuchuje.
Škodlivosť pre človeka.
Oxid uhoľnatý je značne jedovatý, jeho jedovatosť je spôsobená silnou afinitou k hemoglobínu, vytvára s ním karbonylhemoglobín, čím znemožnuje prenos kyslíka v podobe oxyhemoglobínu z pľúc do tkanív. Väzba oxidu uhoľnatého na hemoglobín je približne tristokrát silnejšia ako s kyslíkom a preto jeho odstránenie z krvi trvá mnoho hodín až dní. Príznaky otravy sa objavujú už pri premene 10 % hemoglobínu na karboxyhemoglobín. Toto je jednou z príčin škodlivosti fajčenia. Na oxid uhoľnatý sú najcitlivejšie tehotné ženy a ich plody, ďalej malé deti, osoby s ochoreniami srdcovo-cievneho aparátu a staré osoby. Otrava oxidom uhoľnatým sa prejavuje najčastejšie bolesťami hlavy, závratmi, hučaním v ušiach, sčervenaním v tvári, bolesťami končatín, búšením srdca.
K významnému uvoľneniu oxidu uhoľnatého došlo vo Východoslovenských železiarňach 27. októbra 1995. V blízkej obci Veľká Ida dosahovala koncentrácia oxidu uhoľnatého až 50 mg·m−3, preto museli byť obyvatelia tejto obce evakuovaní. Usmrtených bolo 11 ľudí. Ozdravenie po akútnej otrave oxidom uhoľnatým môže nastať v priebehu niekoľkých dní, nervové alebo psychické poruchy trvajú dlhšie. V niektorých prípadoch dochádza aj k celoživotným poruchám. Podľa najnovších vedeckých výskumov môže človek kvôli oxidu uhoľnatému dostať rakovinu pohlavných orgánov.
Použitie.
Oxid uhoľnatý sa najprv používal ako plynné palivo (svietivý plyn). Jeho zmes s vodíkom (vodný plyn) je jedným z medziproduktov používaných v ťažkom chemickom priemysle.
Ekologický význam.
Vzhľadom na jedovatosť je jednou z významných ekologických škodlivín. Pretože vzniká pri nedokonalom spaľovaní uhlíka a organických látok, je napríklad vylučovaný automobilmi, hlavne keď:
Vďaka pokroku v konštrukcií spaľovacích motorov sa emisie oxidu uhoľnatého v poslednom čase znižujú. 
Dopad na atmosféru.
Oxid uhoľnatý má nekontrolovateľný radiačný dopad na atmosféru aj kvôli zvyšovaniu koncentrácie metánu a zväčšovaniu ozónovej diery kvôli zreagovaniu chemických prvkov s ostatnými prírodnými prvkami v atmosfére. Oxid uhoľnatý sa vytvára počas nedokonalého spaľovania paliva. Oxid uhoľnatý sa samovoľne oxiduje na stabilnejšiu formu oxidu uhličitého. Oxid uhoľnatý sa v atmosfére nachádza iba krátku dobu.

</doc>
<doc id="36684" title="Hydroxid" url="https://sk.wikipedia.org/wiki?curid=36684">
Hydroxid

Hydroxid je chemická zlúčenina katiónu kovu s aniónom OH−, ktorá sa v roztoku ionizuje podľa rovnice:
Hydroxidy sú zlúčeniny zložené z kovového prvku a z hydroxidovej skupiny. Hydroxidy typických kovov sú iónové zlúčeniny, v nich hydroxidová skupina je anión. Takéto hydroxidy sú zásady, napríklad hydroxid sodný (NaOH), hydroxid draselný (KOH). Amoniak je tiež zásada, nie je hydroxid, ale vodný roztok amoniaku existuje vo forme amónnych katiónov a hydroxydových aniónov. Často môže hydroxid reagovať ako kyselina aj ako zásada v závislosti od prostredia (amfoterné látky, obojaké hydroxidy).
Roztoky hydroxidov sfarbujú lakmus na modro, fenolftaleín na ružovo, tymolftaleín na modro. Hydroxidy, podobne ako oxidy kovových prvkov, sú vo vode väčšinou rozpustné. Rozpustné sú hydroxidy prvkov prvej a druhej hlavnej skupiny periodickej sústavy. Reagujú s kyselinami, pričom sa zlúči hydroxidový anión s katiónom vodíka na vodu a zvyšok kyseliny s katiónom utvorí soľ.
Po reakcii roztok nie je ani kyslý, ani zásaditý, je neutrálny. Dej, pri ktorom reagujú hydroxidové anióny s katiónmi vodíka, voláme neutralizácia.
Hydroxidy vznikajú viacerými spôsobmi:
Názov hydroxidu je zložený z podstatného mena hydroxid a prídavného mena utvoreného z názvu kovového prvku príponou pre príslušné mocenstvo.

</doc>
<doc id="36823" title="Vladimír Pavel Čobrda" url="https://sk.wikipedia.org/wiki?curid=36823">
Vladimír Pavel Čobrda

Vladimír Pavel Čobrda alebo Vladimír Pavol Čobrda (* 20. júl 1880, Smrečany – † 2. september 1967, Smrečany) bol evanjelický kňaz a generálny biskup evanjelickej cirkvi a. v. na Slovensku.
Životopis.
Študoval na gymnáziách v Banskej Bystrici a v Sarvaši, kde sa zoznámil aj s Milanom Rastislavom Štefánikom. Tam v roku 1899 aj zmaturoval. Teológiu začal študovať v Prešove, odkiaľ ho však v roku 1901 vylúčili za panslavizmus. Štúdiá dokončil v Bratislave a v Erlangene.
V rokoch 1904 - 1908 bol kaplánom v Liptovskom Mikuláši, kde spolupracoval s Jurajom Janoškom. V rokoch 1908-1920 bol farárom v Smrečanoch. Bol jedným zo signatárov Martinskej deklarácie z 30. októbra 1918. V rokoch 1918 - 1920 bol poslancom Revolučného národného zhromaždenia. V rokoch 1920 - 1931 bol farárom v Ružomberku. V rokoch 1923 - 1930 bol liptovský senior. V rokoch 1930 - 1931 biskup Východného dištriktu so sídlom v Ružomberku, od roku 1931 so sídlom v Prešove. Hodnosti dištriktuálneho biskupa sa pod silným tlakom vzdal roku 1953. V rokoch 1933 - 1951 bol generálny biskup evanjelickej cirkvi a. v. na Slovensku.
Prekladal žalmy a Novú zmluvu. Publikoval v náboženských časopisoch, redigoval Evanjelického kazateľa, Cirkevné listy, Evanjelického posla spod Tatier. V rokoch 1911 - 1921 podpredseda spolku Tranoscius. Bol predsedom Hurbanovej literárnej spoločnosti, jeden zo zakladajúcich členov obnovenej MS. Pôsobil v Slovenskej lige a Štúrovej spoločnosti. Spoluautor pastierskeho listu z mája 1942, ktorým slovenskí evanjelici odsúdili režim Slovenského štátu a perzekúciu Židov. Za svoje postoje a pre ilegálnu činnosť v odboji, kde podporoval občiansku zložku, bol od októbra do decembra 1944 väznený. Ako 82-ročného ho uväznili a 3 mesiace strávil vo vyšetrovacej väzbe. obvinený z vedenia vykonštruovanej skupiny ev. kňazov, ktorá údajne vykonávala protištátnu činnosť (F.Ruppeldt, J.Struhárik, Ľ.Vajdička, O.Vízner a D.Bancíková), odsúdený na 15 mesiacov väzenia. po odvolaní sa prokurátor žalobu stiahol. Manželka Elena rodená Burjanová bola sestra publicistky Štefánie Amálie Votrubovej a vdova po vydavateľovi Jánovi Páričkovi, po ktorého smrti niekoľko rokov sama viedla jeho národne orientované vydavateľstvo.

</doc>
<doc id="36832" title="William Styron" url="https://sk.wikipedia.org/wiki?curid=36832">
William Styron

William Styron [čítaj stajrn] (* 11. jún 1925, Newport News, Virgínia, USA – † 1. november 2006, Martha's Vineyard, Massachusetts) bol americký románopisec. 
Životopis.
Narodil sa v Newport News vo Virgínii, neďaleko miesta vzbury Nata Turnera, ktoré sa neskôr stalo zdrojom jeho najslávnejšieho a najkontroverznejšieho románu. Hoci jeho starí rodičia z otcovej strany vlastnili otrokov, od jeho matky pochádzajúcej zo Severu a jeho liberálneho južanského otca získal širší pohľad na vzťahy medzi jednotlivými rasami, čo bolo pre jeho generáciu naozaj nezvyčajné. Mal ťažké detstvo: jeho otec, lodný inžinier, trpel chronickou depresiou, ktorá sa neskôr prejavila aj u Styrona, a jeho matka zomrela na rakovinu pred jeho štrnástimi narodeninami. Čoraz rebelantskejšieho Styrona otec poslal do biskupskej prípravnej školy, jeho prvej z mnohých. Pri ukončení štúdia sa Styron zapísal na Davidsonovu akadémiu, ale predčasne z nej odišiel a vstúpil do námorníctva. Bolo to ku koncu druhej svetovej vojny. Získal hodnosť poručíka, ale Japonci kapitulovali skôr než Styronova loď stihla opustiť San Francisco. Neskôr sa Styron zapísal na Duke University a po promócii v roku 1947 prijal pozíciu editora v McGraw-Hille v New Yorku. Na trápenie v tejto práci si neskôr spomína v autobiografickej časti "Sofiinej voľby", a potom, čo vyprovokoval svojich zamestnávateľov, aby ho prepustili, sa s vervou pustil do svojho prvého románu. Chvíľu pobudol v Paríži, kde sa spriatelil s Romainom Garym, Georgom Plimptonom, Petrom Mathiessenom, Jamsom Baldwinom, Jamesom Jonesom, Irwinom Shawom a ďalšími. Túto skupinu môžete nájsť v slávnom "Paris Review" z roku 1953. V ten istý rok sa Styron oženil s autorkou a kritičkou Rose Styronovou, ktorej ostal verný do konca života. Zomrel po dlhotrvajúcej chorobe na zápal pľúc.
Tvorba.
Prvé diela uverejňoval ešte počas štúdií na Duke University, kde v zbierke študentských prác publikoval svoju prvú poviedku. Jeho prvé diela boli silne ovplyvňované tvorbou Williama Faulknera, no čoskoro ho jeho vynaliezavosť dovedie k vlastnému neopakovateľnému spôsobu písania. Je spisovateľom tzv. „južanského prostredia“, a vo svojich dielach sa zaoberá otázkami viny a trestu, čím sa radí k nástupcom Fiodora Michajloviča Dostojevského, ale tiež rasizmom, ktorý podáva v nečakaných a vo svojej dobe i šokujúcich súvislostiach. V roku 1951 debutoval knižne románom "Lie Down in Darkness (Odpočívaj v temnote)". Je to príbeh nefungujúcej virgínskej rodiny, ktorej problémy vyvrcholia samovraždou mladej ženy. Román dostal zdrvujúce uznanie kritiky vrátane prestížnej Prix de Rome, avšak jeho spomienky na vojnu v Kórei mu zabránili, aby to urobil aj on sám. Keď ho prepustili z nemocnice, kde bol kvôli problémom s okom, v roku 1952, svoje skúsenosti preniesol do krátkeho románu "The Long March (Dlhý pochod)" publikovaného na pokračovanie nasledujúci rok. Zážitky z pobytu v Paríži sú spomenuté v románe o intelektuálnych amerických emigrantoch na Riviére nazvaného "Set This House on Fire (Zapáľ tento dom)", ktorý vydal v roku 1960. Je to príbeh mladého umelca, ktorý sa snaží utiecť pred mocou peňazí, no napokon tento boj prehráva. Tento román získal prinajmenšom zmiešané kritiky a niekoľkí kritici napadli román kvôli jeho melodramatickosti a nedisciplinovanej štruktúre. Preslávil sa však najmä dvoma kontroverznými románmi: Pulitzerovou cenou oceneným "The Confession of Nat Turner" (Priznanie Nata Turnera) z roku 1967, príbehom kazateľa Nat Turner, vodcu vzbury otrokov vo Virgínii v roku 1831, a románom "Sophie's Choice (Sofiina voľba)" z roku 1979, ktorý hovorí o holokauste.

</doc>
<doc id="36848" title="Doktor práv" url="https://sk.wikipedia.org/wiki?curid=36848">
Doktor práv

Doktor práv alebo neoficiálne doktor obojakého práva, skratka JUDr. (z ), je akademický titul druhého stupňa udelovaný absolventom právnických alebo policajných fakúlt po vykonaní rigoróznej skúšky. Absolventi policajných fakúlt nemôžu vykonávať akékoľvek právnické profesie.
Pod obojakým právom sa myslí právo súkromné a verejné. V minulosti pojem obojaké predstavoval právo svetské (občianske) a právo cirkevné (kanonické).
Ako starší význam skratky sa uvádza titul "iuris universae doctor".
V (najmä anglofónnom) zahraničí sa používajú obdoby tohto titulu: Juris Doctor (skratky J.D., JD), Doctor of Law, Doctor of Jurisprudence (skratky "J.D.", "JD", D.Jur., DJur).

</doc>
<doc id="36851" title="Antoine Laurent Lavoisier" url="https://sk.wikipedia.org/wiki?curid=36851">
Antoine Laurent Lavoisier

Antoine Laurent Lavoisier [vyslov: á(n)tuan lorá(n) lavuazjé] (* 26. august 1743, Paríž, Francúzsko – † 8. máj 1794, tamže) bol francúzsky šľachtic, chemik, ekonóm, právnik a daňový úradník.
Je zakladateľom vedeckej chémie, kalorimetrie a termochémie. Je autorom vedeckej chemickej terminológie a nezávisle od Lomonosova aj zákona zachovania hmotnosti. Vysvetlil úlohu kyslíka pri spaľovaní, okysličovaní látok a dýchaní. Zrevidoval flogistónovú teóriu horenia.
Život.
V roku 1771 sa oženil s vtedy len trinásťročnou Marie-Anne Pierette Paulze. Časom sa Marie-Anne stala Lavoisierovou partnerkou aj vo výskume, prekladala mu dokumenty z angličtiny (napríklad Kirwanovu "Essay on Phlogiston", práce od Josepha Priestleyho). Ich manželstvo bolo šťastné napriek tomu, že bolo bezdetné. Keď vypukla Veľká francúzska revolúcia, Lavoisier bol zatknutý a 8. mája 1794 popravený gilotínou.
Moderná chémia sa rozvinula až v 17.18. storočí.

</doc>
<doc id="36951" title="Termodynamika" url="https://sk.wikipedia.org/wiki?curid=36951">
Termodynamika

Termodynamika je disciplína fyziky, popisujúca zákonitosti tepla a tepelných dejov, vzťahy medzi veličinami charakterizujúcimi makroskopický stav tepelnej sústavy a zmeny týchto veličín pri fyzikálnych dejoch spojených s výmenou tepla medzi sústavou a jej okolím.
Termodynamika sa zaoberá zákonmi zachovania a premeny energie platnými pre tepelné deje. Je náuka zaoberajúca sa energetickými zmenami sprevádzajúcimi prírodné deje. Zahŕňa zákony opisujúce premenu tepelnej energie na iné druhy energie.
Termodynamika je postavená na troch hlavných termodynamických vetách (zákonoch). Prvá vyjadruje zákon zachovania energie, druhá hovorí, že teplo sa nemôže samovoľne prenášať z chladnejšieho telesa na teplejšie, tretia sa týka chovania látok s teplotou blízkej absolútnej nule.
Stav látky sa popisuje pomocou tzv. stavových veličín a rovníc. Stavové rovnice určujú vzťahy medzi jednotlivými stavovými veličinami.

</doc>
<doc id="37009" title="Ján Cikker" url="https://sk.wikipedia.org/wiki?curid=37009">
Ján Cikker

Ján Cikker (* 29. júl 1911, Banská Bystrica – † 21. december 1989, Bratislava) bol slovenský hudobný skladateľ a pedagóg. 
Život.
Základy hudobného vzdelania získal od svojej matky Márie Psotkovej a Viliama Figuša-Bystrého. (Otec František Cikker).
Jeden z popredných predstaviteľov slovenskej hudobnej moderny. Významne zasiahol do vývoja hudobnej drámy 20. stor., v opernej tvorbe sa zaoberal najmä skrytými stránkami ľudského života a psychiky. Komponovaniu sa venoval už od gymnaziálnych štúdií (skladby pre klavír a sláčikové nástroje), do slovenskej hudobnej kultúry prenikol viacerými orchestrálnymi a vokálno-symfonickými skladbami začiatkom 40. rokov. Hlavným ťažiskom jeho práce bola operná tvorba.
&lt;br&gt;Autor početných symfonických diel (trilógia symfonických básní "O živote"), kantáty "Cantus filiorum", oratória "Óda na radosť", komornej (dva sláčikové kvartety) a vokálnej tvorby (piesňový cyklus "O mamičke", úpravy ľudových piesní). K jeho žiakom patria napr. Ilja Zeljenka, Miroslav Bázlik, Juraj Beneš, Marián Varga a ďalší.
Ján Cikker je držiteľom Ceny UNESCO za hudbu (1979), a Radu Ľudovíta Štúra I. triedy in memoriam (2011).

</doc>
<doc id="37014" title="Mikael Olai Agricola" url="https://sk.wikipedia.org/wiki?curid=37014">
Mikael Olai Agricola

Mikael Olai Agricola (* cca 1510, Pernaja, Fínsko – † 9. apríl 1557, Kuolemajärvi) bol fínsky katolícky kňaz, biskup, arcibiskup Turku, teológ, zakladateľ spisovnej fínčiny a fínskej literatúry - „otec fínskej literatúry“. Bol prvým arcibiskupom v Turku ktorý sa oženil. Bol katolícky kňaz, ktorý sa pridal na stranu Lutherovej reformácie. 
Mikael Olai študoval vo Viipuri, Turku a Wittenbergu (žiak Luthera a Melanchthona). Od roku 1554 bol arcibiskupom v Turku. Keď sa vracal z Moskvy z mierových jednaní medzi Švédskom a Ruskom, predčasne zomrel. 
Ako arcibiskup zachoval mnoho katolíckych prvkov: kadidlo, obrazy, sochy a sviatky svätcov, biskupské insígnie, trojstupňový kňazský úrad a podobne. 
Pôvodné sú predslovy k preloženým dielam, často veršované. V jednom diele sa zmieňuje o fínskych bohoch, ktorí sa neskôr objavili v epose Kalevala z 19. storočia.

</doc>
<doc id="37027" title="Akadémia ozbrojených síl generála Milana Rastislava Štefánika" url="https://sk.wikipedia.org/wiki?curid=37027">
Akadémia ozbrojených síl generála Milana Rastislava Štefánika

Akadémia ozbrojených síl generála Milana Rastislava Štefánika so sídlom v Liptovskom Mikuláši je štátna vojenská vysoká škola univerzitného typu. Akadémia poskytuje vysokoškolské vzdelanie vo všetkých troch stupňoch. Jej rektorom je od 1. novembra 2015 doc. Ing. Jozef Puttera, CSc.
Štúdium.
V roku 2015/2016 akadémia plánuje prijať do štyroch denných programov 85 uchádzačov, absolventov stredných škôl. Uchádzači musia úspešne absolvovať prijímaciu skúšku z angličtiny a matematiky a previerku psychickej spôsobilosti a fyzickej zdatnosti. "„Uchádzači prijatí na bakalárske štúdium sa dňom nástupu stávajú zároveň profesionálnymi vojakmi v prípravnej štátnej službe.“"

</doc>
<doc id="37033" title="Univerzita J. Selyeho" url="https://sk.wikipedia.org/wiki?curid=37033">
Univerzita J. Selyeho

Univerzita J. Selyeho () so sídlom v Komárne je verejná vysoká škola univerzitného typu. Vyučuje v maďarčine čím je jedinou vysokou školou na Slovensku, ktorá používa jazyk menšín. Univerzita J. Selyeho bola zriadená zákonom č. 465/2003 Z.z. z 23. októbra 2003 s účinnosťou od 1. januára 2004. Bola pomenovaná podľa kanadského endokrinológa maďarského pôvodu Hansa (Jánosa) Selyeho.
Univerzita J. Selyeho v Komárne (UJS) je modernou výchovno-vzdelávacou a vedeckou inštitúciou. Vyučovanie sa začalo v akademickom roku 2004/05; z čoho vyplýva, že je najmladšou verejnou vysokou školou na Slovensku. V prvých rokoch existencie na univerzite študovalo v približne 2 500 študentov vo všetkých troch stupňoch, v dennej aj externej forme štúdia na 3 fakultách, ktoré ponúkajú štúdium v akreditovaných študijných programoch, v komplexnom systéme bakalárskeho, magisterského a doktorandského štúdia. Kreditový systém je kompatibilný s Európskym systémom prenosu kreditov ECTS, čo umožňuje obojstrannú mobilitu študentov s univerzitami krajín EÚ.
Počet študentov má klesajúci trend, v roku 2018 na univerzite študovalo 1 795 študentov, z toho 1 259 na 1. bakalárskom stupni. Podľa výročnej správy vedenia univerzity je tento trend klesajúceho záujmu spôsobený demografiou a nie nízkou kvalitou štúdia. 
Od 1. februára 2017 je rektorom Dr. habil. PaedDr. György Juhász, PhD.
Fakulty.
Univerzita J. Selyeho má tri fakulty:

</doc>
<doc id="37034" title="Slovenská zdravotnícka univerzita v Bratislave" url="https://sk.wikipedia.org/wiki?curid=37034">
Slovenská zdravotnícka univerzita v Bratislave

Slovenská zdravotnícka univerzita v Bratislave so sídlom v Bratislave je štátna vysoká škola univerzitného typu.
Patrí medzi univerzity poskytujúce postgraduálne vzdelávanie v medicínskych odboroch a vznikla z neuniverzitnej inštitúcie, ktorá bola známa pod menom Slovenská postgraduálna akadémia medicíny (SPAM). Na základe Európskej smernice v oblasti medicínskeho vzdelania, ktorá určuje, že takéto vzdelanie môže poskytovať iba vysoká škola, vznikla zákonom č. 401/2002 Z. z. z 25. júna 2002 Slovenská zdravotnícka univerzita v Bratislave.
Jej sídlo sa nachádza v Bratislave, mestskej časti Kramáre kde sa nachádza aj jej výučbová základňa. K univerzite patria aj výučbové základne mimo Bratislavy nachádzajúce sa po celom Slovensku.
Fakulty.
Slovenská zdravotnícka univerzita v Bratislave má štyri fakulty:

</doc>
<doc id="37061" title="Trnavská univerzita v Trnave" url="https://sk.wikipedia.org/wiki?curid=37061">
Trnavská univerzita v Trnave

Trnavská univerzita v Trnave (spočiatku "Trnavská univerzita so sídlom v Trnave") je verejná vysoká škola univerzitného typu. Bola zriadená ako menovkyňa historickej Trnavskej univerzity 25. marca 1992 zákonom SNR č. 191/1992.
Trnavská univerzita sa hlási k princípom Veľkej Charty európskych univerzít, ktoré obhajujú pre univerzity ich plnú nezávislosť od politickej a ekonomickej moci, ich slobodu uskutočňovať výskum a vyučovať.
Trnavská univerzita obhajuje kresťanské princípy, chce chrániť morálne a duchovné hodnoty, vychovávať v duchu ekumenizmu, spolupracovať s univerzitami, výskumnými a vedeckými ústavmi na Slovensku a v zahraničí.
Možnosti štúdia.
Univerzita a jej fakulty poskytujú vysokoškolské vzdelávanie v akreditovaných študijných odboroch a študijných programoch uskutočňovaných v troch stupňoch vysokoškolského štúdia: bakalársky, magisterský a doktorandský. Univerzita poskytuje aj vzdelávanie na univerzite tretieho veku pre záujemcov starších ako 40 rokov, rovnako fakulty ponúkajú špecializačné štúdium, napríklad program Master of Public Health.
Medzinárodné hodnotenie.
Podľa 7. edície medzinárodného hodnotenia U-Multirank z roku 2020 je Trnavská univerzita v Trnave treťou najlepšou univerzitou na Slovensku. Pozitívne sa hodnotí kvalita publikácií, internacionalizácia študentov aj pedagógov. V U-Multiranku nehodnotili Trnavskú univerzitu len ako inštitúciu, ale aj špeciálne v jednotlivých odboroch politológia, sociológia, história a pedagogické vedy.
Výborný výsledok dosiahla Trnavská univerzita pri hodnotení pedagogických vied, keď zo zapojených slovenských a českých univerzít získala najlepšie umiestnenie podľa všetkých indikátorov.
Najstaršia univerzita v Trnave až v troch zapojených odboroch – pedagogické vedy, história a politológia – dosiahla skóre „A“ za podiel akademických zamestnancov s PhD., čo podľa univerzity ukazuje na vysokú kvalitu v oblasti vzdelávania.

</doc>
<doc id="37064" title="Technická univerzita v Košiciach" url="https://sk.wikipedia.org/wiki?curid=37064">
Technická univerzita v Košiciach

Technická univerzita v Košiciach so sídlom v Košiciach je verejná vysoká škola univerzitného typu.
Technická univerzita v Košiciach bola zriadená v roku 1952 ako "Vysoká škola technická". Dnešný názov získala univerzita zákonom č. 94/1991 Zb. z 13. februára 1991.
Dejiny.
Technická univerzita v Košiciach bola založená v roku 1952. Už v roku 1657 bola v Košiciach založená "Universitas Cassoviensis", ale technické vzdelanie bolo na úroveň vysokoškolského povýšené až v roku 1762, keď bola rakúsko-uhorskou panovníčkou Máriou Teréziou založená Banícka akadémia v Banskej Štiavnici. Tá poskytovala vzdelanie a vyvíjala výskumnú činnosť v celom komplexe vedných odborov, od rudného baníctva po výrobu a spracovanie kovových materiálov.
Zárodky technického vysokého školstva v Košiciach siahajú do roku 1937, keď bola Zákonom č. 170 Československej republiky zriadená "Štátna vysoká škola technická Dr. Milana Rastislava Štefánika v Košiciach". S vyučovaním sa malo začať už v školskom roku 1938/1939, no predvojnové udalosti po Viedenskej arbitráži prinútili presťahovať ju najskôr Slovenskej technickej univerzite v Bratislave.
K skutočnému zrodu "Vysokej školy technickej v Košiciach" došlo na základe Vládneho nariadenia č. 30./1952 Zb. z 8. júla 1952, ktorým bola škola zriadená s tromi fakultami, a to fakultou ťažkého strojárenstva, baníckou a hutníckou fakultou. V roku 1969 pribudla elektrotechnická fakulta, v roku 1976 stavebná fakulta. Významnou udalosťou bolo premenovanie školy na Technickú univerzitu v Košiciach na základe zákona SNR z 13. februára 1991. V roku 1992 bola v Prešove zriadená fakulta odborných štúdií, ktorá sa v roku 1996 pretransformovala na dnešnú fakultu výrobných technológií. V roku 1992 bola zriadená aj ekonomická fakulta, čím univerzita opustila rámec rýdzo technických disciplín a v tomto trende pokračovala aj v roku 1998, keď bola založená fakulta úžitkových umení.
Letecká fakulta Technickej univerzity v Košiciach bola zriadená 1. februára 2005 a je nástupníckou organizáciou "Vojenskej leteckej akadémie generála Milana Rastislava Štefánika v Košiciach", v Európe i vo svete renomovanej vzdelávacej inštitúcie, ktorá počas vyše 30. rokov zabezpečovala vysokoškolské vzdelávanie pilotov a leteckého technického personálu.
Súčasnosť.
Momentálne študuje na deviatich fakultách TUKE spolu 9 714 študentov. Z tohto počtu študuje v dennej forme 8 437 študentov – 5 050 v bakalárskom, 3 017 v inžinierskom a magisterskom a 370 v doktorandskom štúdiu. Na univerzite študujú študenti zo štyridsiatich krajín sveta. Na TUKE pracuje viac ako 700 profesorov, docentov a asistentov a rovnaký počet výskumných a technicko-hospodárskych pracovníkov. 
Technická univerzita v Košiciach je medzinárodne uzná­vanou výskumnou a vzdelávacou inšti­túciou, ktorá prináša vzdelávanie a smart riešenia pre rôzne oblasti života. S celko­vou rozlohou 43 hektárov a tromi kampusmi v dvoch krajských mestách patrí k najväčším univerzitám na Slo­vensku. Univerzita pokrýva široké spektrum potrieb vzdelávania nielen pre región východného Slovenska, ale v mnohých odboroch je jediným centrom vedy, výskumu a vzdelávania nielen na Slovensku, ale aj v stredoeurópskom priestore. Informačné zabezpečenie vedeckého výskumu a pedagogického procesu spolu poskytuje Univerzitná knižnica TUKE. Technická univerzita úzko spolupracuje s inými univerzitami a s priemyselným zázemím regiónu i celého Slovenska. 
Univerzita obsahuje aj množstvo mimoštudijných aktivít: vyše 30 druhov športov, spevácky zbor, folklórny súbor, študentská televízia, rádio a členstvá v organizáciách AIESEC, AZU, BEST a IAESTE. 
Prestížne rankingové agentúry radia Technickú univerzitu v Košiciach medzi prvých päť percent najlepších univerzít sveta. Študenti majú taktiež možnosť zakladať startup firmy už počas štúdia alebo sa zapájať do vedeckých a inovačných projektov. Podporu mladých inovátorov zastrešuje "Univerzitný vedecký park TECHNICOM" prostredníctvom "Startup centra TUKE" a "Inkubátora TUKE". 
V areáli TUKE sa organizujú podujatia ako: Balónová fiesta, Biela noc, či potulky s Milanom Kolcunom, na ktorých sa návštevníci dozvedajú o významných historických udalostiach z dejín univerzity a mesta. V akademickom roku 2018/2019 si TUKE v spolupráci s prestížnou univerzitou ETH Zürich pripomenula 160. výročie narodenia celosvetovo uznávaného slovenského vedca Aurela Stodolu, ktorého žiakom bol aj samotný Albert Einstein.

</doc>
<doc id="37069" title="Vysoká škola výtvarných umení v Bratislave" url="https://sk.wikipedia.org/wiki?curid=37069">
Vysoká škola výtvarných umení v Bratislave

Vysoká škola výtvarných umení v Bratislave so sídlom v Bratislave je verejná vysoká škola, založená v roku 1949 zákonom č. 89/1949 Sb.n. SNR.
Bola prvou vysokou školou na Slovensku, zameranou na komplexné štúdium výtvarného umenia. Vznikla na prahu obdobia poznamenaného totalitným režimom bývalej Československej socialistickej republiky a preto 40 rokov (1949 – 1989) zápasila s tlakmi kultúrno-politických dogiem, presadzujúcich socialistickorealistickú doktrínu v umení, ale aj s kádrovým režimom, politickými čistkami v radoch pedagógov i študentov. No vďaka umeleckému zázemiu pedagógov a ich ľudskému prístupu k študentom pri výučbe sa škole darilo vzdorovať, ba legendárnymi sa stali oddelenia, ktoré sa do povedomia širokej verejnosti dostali ako „školy“ jednotlivých pedagógov, ku ktorým sa hlásia celé generácie absolventov: Matejkova škola, Kostkova škola, Hložníkova škola, Brunovského škola, študenti Václava Ciglera a pod.
Po revolúcii a páde totalitného režimu v roku 1989 nastalo aj na VŠVU obdobie radikálnych premien. VŠVU sa stala jednou z mála vysokých škôl na území Slovenska, kde došlo k výmene celého pedagogického zboru prostredníctvom slobodných výberových konaní.
Štúdium.
Vysoká škola výtvarných umení ponúka štúdium v bakalárskom, magisterskom a doktorandskom stupni.
Bakalárske a magisterské študijné programy je možné študovať len dennou formou. Doktorandský stupeň vysokoškolského štúdia je možné študovať dennou aj externou formou.
Štvorročné bakalárske štúdium je ukončené štátnou skúškou, obhajobou bakalárskej práce a absolventovi je vydaný diplom a udelený titul „bakalár“, v skratke „Bc. “
Magisterské štúdium je dvojročné a je ukončené štátnou skúškou, obhajobou diplomovej práce. Absolventovi je vydaný diplom a udelený titul „magister umenia“, v skratke „Mgr. art. “
Doktorandské štúdium v dennej forme má rozsah 3 roky, v externej forme 3 – 5 rokov a ukončené je obhajobou dizertačnej práce. Absolventovi v odboroch Výtvarné umenie, Dizajn, Reštaurovanie, Architektonická tvorba je udeľovaný titul „doktor umenia“, v skratke ArtD. a v odbore Dejiny a teória výtvarného umenia a architektúry sa udeľuje titul „doktor filozofie“ v skratke PhD.
Študijné programy patria pod nasledujúce študijné odbory: Výtvarné umenie, Dizajn, Architektonická tvorba, Reštaurovanie
Katedry.
VŠVU nemá fakulty, je členená na 12 katedier:
Katedra architektonickej tvorby; Katedra fotografie a nových médií; Katedra grafiky a iných médií; Katedra intermédií a multimédií; Katedra maľby a iných médií; Katedra dizajnu; Katedra reštaurovania; Katedra socha, objekt, inštalácia; Katedra teórie a dejín umenia; Katedra textilnej tvorby; Katedra úžitkového umenia; Katedra vizuálnej komunikácie.
Zahraničné vzťahy.
VŠVU je členom medzinárodných organizácií ELIA (European League of Institutes of the Arts), CUMULUS a European Textile Network. Uskutočňuje výmenné pobyty študentov aj pedagógov so zahraničnými partnerskými inštitúciami v rámci programov Socrates/ERASMUS a CEEPUS i na báze priamej spolupráce s jednotlivými školami. VŠVU sa aktívne podieľa aj na organizovaní medzinárodných workshopov, sympózií, seminárov a na príprave a realizácii výstav.
Galéria MEDIUM.
Galéria MEDIUM bola založená v januári 1991 ako súčasť Vysokej školy výtvarných umení v Bratislave. Jej výstavné aktivity tvoria súčasť a zároveň nadstavbu koncepcie umelecko-pedagogického procesu školy. Výstavná činnosť galérie je zameraná na všetky aktuálne výtvarné trendy, v súlade so širokým spektrom študijných odborov školy. Hlavným kritériom pre schválenie a realizáciu výstavného projektu v galérii je predovšetkým jeho vysoká kvalita, so snahou o zachovanie rovnováhy medzi študentskými, či ateliérovými prezentáciami a výstavami profesionálov. Nemenej dôležitá je aj prezentácia zahraničných umeleckých škôl (akadémie v Prahe, Brne, Poznani, Krakove, Lodži, Budapešti, Saint-Etienne, atď.) prostredníctvom medzinárodných výstavných spoluprác, výsledkov sympózií a workshopov.

</doc>
<doc id="37070" title="Akadémia umení v Banskej Bystrici" url="https://sk.wikipedia.org/wiki?curid=37070">
Akadémia umení v Banskej Bystrici

Akadémia umení v Banskej Bystrici (skr. AU) so sídlom v Banskej Bystrici je verejná vysoká škola. AU ponúka umelecké vzdelanie vo všetkých troch stupňoch vysokoškolského vzdelávania. 
Súčasného rektora, Prof. MgA. Michala Murina, ArtD., vymenovala prezidentka 18. februára 2020. Jeho predchodcom bol od 20. februára 2016 prof. PaedDr. MgA. et Mgr. Vojtech Didi. Približne 600 študentov študuje na troch fakultách.
História.
AU vznikla 1. júla 1997. zákonom č. 156/1997 Z.z. z 15. mája 1997. Jej prvým rektorom bol prof. Alexander Melicher. V spolupráci so Štátnou vedeckou knižnicou v Banskej Bystrici AU zriadila Divadlo 44. Činnosť Akadémie umení mapuje interný časopis Art3.
Fakulty.
Fakulta dramatických umení.
Fakulta ponúka bakalárske a magisterské štúdium divadelných a filmových umení: divadelná dramaturgia a réžia, filmová dokumentárna tvorba, filmová dramaturgia a scenáristika a herectvo. Na fakulte študuje približne 200 študentov. Doktorandské štúdium je možné v odbore divadelná veda.
Fakulta múzických umení.
FMU ponúka bakalárske a magisterské vzdelanie v hudobných odboroch ako sú: kompozícia a dirigovanie zboru, hra na orchestrálne nástroje, hra na klávesové nástroje, vokálna intepretácia. Odbor hudobné umenie-hudobná interpretácia a teória hudobnej interpretácie sa dá študovať na doktorandskom stupni. Spolu na fakulte študuje okolo 160 študentov.
Fakulta výtvarných umení.
Na fakulte sú v prvých dvoch stupňoch akreditované tieto odbory: grafika, maľba, sochárstvo a audiovizuálne médiá/intermédiá a digitálne média. Tretí stupeň vzdelania možno dosiahnuť v odbore výtvarné umenie-voľné výtvarné umenie. Počet študentov je približne 225.

</doc>
<doc id="37071" title="Akadémia Policajného zboru v Bratislave" url="https://sk.wikipedia.org/wiki?curid=37071">
Akadémia Policajného zboru v Bratislave

Akadémia Policajného zboru v Bratislave so sídlom v Bratislave je štátna vysoká škola.
Akadémia policajného zboru v Bratislave bola zriadená zákonným opatrením Predsedníctva Národnej rady SR č. 370 z roku 1992.
Akadémia zabezpečuje vysokoškolské vzdelávanie a výchovu najmä príslušníkov Policajného zboru a ďalších bezpečnostných služieb. Prijíma však i civilných študentov na bakalárske i magisterské študium.
Rektori.
V apríli 2013 bola za favoritku ministra Roberta Kaliňáka označená právnička Lucia Kurilovská. Jej vymenovanie bolo aj v septembri 2013 pre neho „citlivá téma“. Problémom s jej vymenovaním môže mať aj prezident Ivan Gašparovič. Ministerstvo vnútra ešte v júli nemalo istotu či prezident Kurilovskú do funkcie vymenuje. Kritizovala ho totiž za nevymenovanie zvoleného Jozefa Čentéša do funkcie generálneho prokurátora. Od obvinení bývalého rektora z korupcie v júli 2012 a jeho odvolaní vysokú školu dočasne viedol Štefan Kočan.
Kurilovskú za rektorku vymenoval prezident Andrej Kiska 27. augusta 2014.

</doc>
<doc id="37074" title="Jásir Arafát" url="https://sk.wikipedia.org/wiki?curid=37074">
Jásir Arafát

Jásir Arafát (; celým menom 
V rokoch 19692004 bol predsedom Organizácie pre oslobodenie Palestíny. Bol spoluzakladateľom najväčšej palestínskej ozbrojenej organizácie al-Fatah. V roku 1994 dostal J. Arafát Nobelovu cenu za mier. 20. januára 1996 sa stal prezidentom palestínskej samosprávy.
Zomrel v roku 2004 v Paríži vo veku 75 rokov.
21. novembra 2012 bolo jeho telo exhumované, aby sa mohli urobiť testy, keďže vzniklo podozrenie, že bol zavraždený . Po smrti sa našli na jeho oblečení stopy rádioaktívneho polónia.. 
Terorizmus.
Palestínska ozbrojená organizácia Fatah pod vedením J. Arafáta v roku 1969 vykonala celkom 2432 guerillových útokov na území Izraela. Ocitla sa tak na zozname teroristických organizácií. Sú známe jej militantné krídla Fatah Hawks, Tanzim a Brigády mučeníkov al-Aksá.
Ozbrojené krídlo Fatahu – Brigády mučeníkov al-Aksá sa hlási k niekoľkým teroristickým samovražedným akciám na území Izraela.
Po smrti vodcu Fatahu J. Arafáta v novembri 2004 oznámili brigády, že budú ďalej vystupovať pod menom Brigády mučeníka Jásira Arafáta.
Ministerstvo zahraničných vecí USA aj Európska únia zaradili Brigády mučeníkov al-Aksá na svoje oficiálne zoznamy teroristických organizácií.

</doc>
<doc id="37081" title="Grécke písmo" url="https://sk.wikipedia.org/wiki?curid=37081">
Grécke písmo

Grécke písmo (iné názvy: grécka abeceda, alfabeta; po novogrécky ελληνικό αλφάβητο - elliniko alfavito) je najstaršie dodnes používané písmo v Európe. 
Použitie.
Používa sa takmer výlučne na zápis gréčtiny, grécke písmená sa však používajú aj v iných jazykoch, hlavne v jazykoch, ktoré sa používajú v Grécku, ako arumunčina, arvanitčina a turečtina Karamanlidov. Grécka abeceda sa používa aj na matematické symboly alebo v astronómii na označovanie hviezd.
Dejiny.
Pôvod gréckeho písma z fenického je úplne nesporný nielen pre jazykovedcov, ale výslovne ho spomína aj viacero antických (aj gréckych) autorov, ktorí aj priamo uvádzajú (bohužiaľ rôzne) mená konkrétnych Feničanov, ktorí písmo vraj doniesli Grékom. Napríklad podľa jednej legendy písmo Grékom priniesol fenický moreplavec Kadmos. Najstarší zachovaný grécky nápis je z 8. stor. pred Kr.. 
Pri prevzatí fenickej abecedy Gréci fenické znaky pre spoluhlásky, ktoré v gréčtine nie sú, použili ako znaky pre samohlásky. V 5. stor. pred Kr. mala grécka abeceda 24 znakov, z toho 17 pre spoluhlásky a 7 pre samohlásky. Spočiatku sa písmo písalo sprava doľava, neskôr bustrofedonom a zhruba od 7./6./5. storočia sa už písalo zľava doprava. Spolu so zmenou smeru písania Gréci aj otočili fenické písmená po vertikálnej osi asi o 180 stupňov.
Najstaršia forma gréckeho písma sa volá archaické grécke písma (to sú najstaršie nápisy z Théry, Mélu a Kréty). Z nich sa vyvinuli tzv. východogrécke písma a západogrécke písma. Z východogréckych písem sa vyvinulo klasické grécke písmo. Klasické grécke písmo sa začalo všeobecne používať v 4. storočia pred Kr. Jeho základom bol iónsky variant východogréckeho písma, ktorý sa používal v gréckych maloázijských kolóniách, najmä v Miléte. Z klasického gréckeho písma postupne vzniklo byzantské grécke písmo a z byzantského gréckeho písma vzniklo nielen novogrécke písmo, ale aj slovanské písma. Zo západogréckych písem sa vyvinuli italické abecedy a etruské písmo (a z neho latinské písmo).
Počet artefaktov s nápismi v gréckom písme je pochopiteľne obrovský, našli sa na minciach, vázach, kamenných doskách, pergamenoch, na stenách chrámov, v celom stredomorskom regióne i ďalej. Zachovali sa mnohé rukopisy diel Platóna, Homéra, Sofokla, Euklida alebo Archimeda. Gréci písmo tesali do kameňa, písali na papyrus, pergamen štetcom alebo písacou tyčinkou.
Transkripcia.
Transkripcia gréčtiny používaná na slovenskej Wikipédii sa nachádza v .
Unicode.
V kódovaní elektronického typografického systému Unicode sú znaky gréckej abecedy umiestnené v rozsahu U+0370–U+03FF hexadecimálne. Okrem moderných a klasických znakov, ktoré patria ku gréckej abecede, sa tu nachádza aj sedem koptských grafém, každá v dvoch tvaroch (U+03E2–U+03EF). V rozsahu U+1F00–U+1FFF sa nachádza rozšírenie gréckej sady o znaky s klasickou diakritikou.

</doc>
<doc id="37124" title="Pamflet" url="https://sk.wikipedia.org/wiki?curid=37124">
Pamflet

Pamflet alebo hanopis v užšom zmysle je kratšie literárne dielo s hanlivým, kritizujúcim obsahom. Najčastejšie namierené proti spoločnosti. V literárnych hanopisoch autor pritom zámerne zdôrazňuje alebo zveličuje záporné stránky kritizovaného predmetu. Často sa využívajú v politickom boji (letáky a podobne). Nenárokujú si trvalú umeleckú hodnotu.
V širšom zmysle je to akékoľvek haniace dielo. Môže ísť napríklad o recenziu, v ktorej kritik uvádza iba zápory diela, o novinový článok aj rozsiahle literárne dielo.

</doc>
<doc id="37207" title="Dušan Rapoš" url="https://sk.wikipedia.org/wiki?curid=37207">
Dušan Rapoš

Dušan Rapoš (* 20. jún 1953, Moravany) je slovenský režisér, scenárista a hudobný skladateľ. Umelecký pseudonym Sui Generis (svojho druhu) alebo SG. Je manželom herečky Evy Vejmělkovej, synom slovenského publicistu Vladimíra Rapoša a vnukom európskeho architekta a staviteľa Miloša Rapoša.
Vyštudoval katedru žurnalistiky na Filozofickej fakulte Univerzity Komenského v Bratislave (1975) a filmovú réžiu na bratislavskej VŠMU (1982). Počas štúdií pracoval ako novinár a redaktor v rozhlase (Dobré ráno). Od roku 1982 pracoval v spravodajskom filme a venoval sa tvorbe týždenníkov. Okrem práce vo filme sa venuje divadelnej tvorbe, skladaniu hudby (napr. balet "Deti Titanicu") a textárstvu. V roku 1992 založil produkčnú spoločnosť Welcome Film. Podieľal sa na výrobe seriálu „Slovenský bigbít“.
Z prvého manželstva má dcéry Katarínu a Dušanu. S Evou Vejmělkovou má dve dcéry, Taru a Ritu. Žije v Havířove.
Ocenenia.
2008 – Krištáľové krídlo v kategórii publicistika a literatúra spoločne s Ľubošom Juríkom a Jozefom Šuhajdom za obsiahlu knihu Slovenský bigbít, ktorej súčasťou sú 3 DVD s 1O-dielnym televíznym seriálom, sa stala jednou z najúspešnejších kníh roku 2008. Na viac ako 400 stranách sú zachytené plodné šesťdesiate roky cez rockovú a beatovú hudbu, ale aj cez názory, ideály a nádeje vtedajšej mladej generácie. Kniha je aj dokumentom o desaťročí, ktoré patrilo medzi najvzrušujúcejšie obdobie minulého storočia.

</doc>
<doc id="37219" title="Pacov" url="https://sk.wikipedia.org/wiki?curid=37219">
Pacov

Pacov () je mesto v juhovýchodných Čechách v okrese Pelhřimov v kraji Vysočina, na Českomoravskej vrchovine.
Má 4 889 obyvateľov (k 1. 1. 2014). Je strediskom zemiakarstva, je tu priemysel strojársky, stavebných hmôt, potravinársky a drevospracujúci. 
Dejiny.
Prvá zmienka je z roku 1316, postavenie mesta Pacov získal v 2. polovici 16. storočia. Pôvodný hrad z konca 13. storočia bol prestavaný v 16. storočia na zámok, po roku 1666 na kláštor (zrušený 1785). Gotický farský kostol je z 15. storočia.
Narodila sa tu Magda Husáková-Lokvencová, slovenská divadelná herečka a režisérka.

</doc>
<doc id="37237" title="Valasi (severné Karpaty)" url="https://sk.wikipedia.org/wiki?curid=37237">
Valasi (severné Karpaty)

Valasi bol ľud pochádzajúci z Valašska, ktorý v 14.17. storočí osídľoval horské časti Slovenska a aj iných krajín (dnes Ukrajina, Poľsko, Sedmohradsko, Srbsko, Morava).
Usídľovanie valachov na Slovensku začali v prvej polovici 14. storočia, najprv Užská stolica (najstarší potvrdený výskyt na území Slovenska pochádza obce Koromľa z roku 1337), potom Zemplínska, Šarišská a Spišská stolica. Išlo o obyvateľov rusínskeho (čiastočne poľského), menej balkánsko-rumunského pôvodu. Pôvodne šlo o obyvateľstvo bez stáleho sídla, tie začali tvoriť neskôr. V 15. storočí šlo maximálne o niekoľko tisíc obyvateľov a aj vtedy sa k valachom už pridávali domáci obyvatelia. Ich príchod vrchnosť podporovala, pretože hospodárili na vysokopoložených lúkach, ktoré predtým neboli hospodársky využité. Demografický prínos príchodu valachov sa najviac prejavil na Orave (v rokoch 15301606 vzniklo viac ako 40 osád), inde nebol taký výrazný. V 16. a 17. storočí sa zvyšoval podiel Slovákov, pretože tí utekali pred vykorisťovaním vrchnosti. Vtedy už názov valasi strácal svoj etnický charakter a dostal význam pomenovania horského obyvateľstva, ktoré sa zaoberalo pastierstvom a chovom valaského dobytka.

</doc>
<doc id="37260" title="Príroda" url="https://sk.wikipedia.org/wiki?curid=37260">
Príroda

Príroda v prírodných vedách je všetka hmota, energia a javy, ktorá/-é nevznikla/-li zámernou ľudskou činnosťou. Vo filozofii je to často synonymum pre svet či realitu, v bežnej komunikácii zas pre otvorenú krajinu mimo ľudských obydlí.
Príroda v prírodných vedách zahŕňa všetko od vesmíru až po subatomárne častice, vrátane všetkých živočíchov, rastlín, minerálov, všetkých prírodných zdrojov a prírodných úkazov. Zahŕňa aj správanie živočíchov a procesy súvisiace s neživou hmotou.
Prírodou sa z filozofického hľadiska zaoberá filozofia prírody.
Názory na prírodu.
Príroda je inobytie idey, zvonkajštenie sa idey, prijatie ideou zmyslovej, časopriestorovej skutočnosti. Prírode netvorí protiklad idey, jej úplnú negáciu, ale naopak, bez idey je nemysliteľná. Idea je v prírode imanentná, predstavuje jej vnútorný jednotiaci a oživujúci duchovný princíp.
Na druhej strane však zmyslové bytie prírody nie je pre ideu adekvátnym živlom. Bytostné určenia idey sa v prírode nevyhnutne rozptylujú do čisto vonkajškových, vzájomne ľahostajných priestorových a časových rozdielov. Preto v prírode nemá miesto autentická sloboda, ale vládne tu nevyhnutnosť prírodných zákonov, ktorú dopĺňa náhodnosť a ľubovôľa. Príroda je osebe ("an sich"), v idey božská, ale tak, ako je, nezodpovedá jej bytie jej pojmu, je naopak nerozriešeným rozporom.
To, že príroda je vo svojom základe ideou, ale ideou odpadnutou od seba do bezmocnosti neprimeranej, cudzej existencie, vytvára bytostné napätie prírody, z ktorého sa rodí úsilie idey prekonať stav inobytia, t. j. získať
adekvátnu formu bytia. Príroda je tak vnutorným pudením, vzostupným procesom, životom, ktorý sa navonok manifestuje v podobe systému stupňov. Každý stupeň v hierarchickom usporiadaní prírody znázorňuje nevyhnutný krok na ceste k vytýčenému cieľu, k prekonaniu inobytia, sebaodcudzenia idey.. Vyššie stupne do seba zahrnujú predchádzajúce, nižšie stupne, čím vyšší stupeň, tým pravdivejší. Mysliace pozorovanie prírody musí skúmať, ako je príroda sama v sebe procesom, aby sa stala duchom, aby prekonala svoje inobytie – a ako v každom stupni prírody je prítomná idea.
Príroda je nevyhnutný medzistupeň v teleologickom vývojom procese stávania sa idey absolútnou subjektivitou, absolútnym duchom.
Génius, hovorí Kant, je príroda, ktorá pôsobí v človeku ako rozum. Je to nadanie vytvárať to, pre čo sa nedá stanoviť nijaké pravidlo. Dielo, ktoré génius vytvorí, sa v istom zmysle musí podobať prírodnému výtvoru. Nesmie v ňom byť vidno prácne tvorivé úsilie, nesmie ho zaťažovať akademická forma. Umelecký génius sa špecificky odlišuje od schopnosti, ktorú možno získať usilovnosťou, podporenou napodobením. Tým, že zdôrazňuje spontánnu stránku tvorby génia, zhoduje sa Kant so všetkými tvorivými umelcami, ktorí zistili, že nie sú schopní podať nejaký rozumový opis procesu, ktorým sa tvorí krása, a ani obrazne ho nedokázali opísať ináč, ako tak, že ho prirovnali k tehotenstvu.

</doc>
<doc id="37292" title="Magister umenia" url="https://sk.wikipedia.org/wiki?curid=37292">
Magister umenia

Magister umenia (skr. Mgr. art., v Česku "MgA"; ) je vysokoškolský akademický titul druhého stupňa udeľovaný absolventom umeleckých magisterských odborov na vysokých školách po absolvovaní štátnych záverečných skúšok. 
V súčasnosti na Slovensku tento titul udeľujú Vysoká škola výtvarných umení v Bratislave, Vysoká škola múzických umení v Bratislave, Slovenská technická univerzita v Bratislave, Technická univerzita vo Zvolene, Technická univerzita v Košiciach, Akadémia umení v Banskej Bystrici.
Tento titul je približne ekvivalentný zahraničnému Magister of Fine Arts (MFA).

</doc>
<doc id="37326" title="Fotoelektrický jav" url="https://sk.wikipedia.org/wiki?curid=37326">
Fotoelektrický jav

Fotoelektrický jav alebo fotoelektrický efekt alebo fotoefekt je experimentálne pozorovaný jav, kedy svetlo vhodnej vlnovej dĺžky pri dopade na kov alebo polovodič vyráža z atómov látky elektróny, ktoré sa potom voľne pohybujú v látke a zvyšujú jej vodivosť ("vnútorný" fotoelektrický jav) alebo opustia látku ("vonkajší" fotoelektrický jav). Jav sa využíva napríklad pri konštrukcii fotodiódy alebo fototranzistora.
Vonkajší fotoelektrický jav objavil v roku 1887 nemecký fyzik Heinrich Rudolf Hertz. Kinetická energia vyletujúcich elektrónov nezávisí od intenzity žiarenia, ktoré na povrch kovu dopadá. Zväčšenie intenzity žiarenia vedie k zväčšeniu počtu elektrónov vyletujúcich z kovu. Kinetická energia týchto elektrónov je závislá od frekvencie dopadajúceho žiarenia. Táto závislosť je lineárna, pričom smernica priamky, ktorá ju vyjadruje, sa rovná Planckovej konštante. Túto závislosť nebolo možné vysvetliť z hľadiska klasickej elektromagnetickej teórie.
Albert Einstein našiel pre fotoefekt jednoduché vysvetlenie. Predpokladal, že fotoefekt je proces, pri ktorom platí zákon zachovania energie a že pri tomto jave ide o premenu energie elektromagnetického žiarenia na kinetickú energiu elektrónov. Je to premena, ktorá má v podstate opačný charakter, ako žiarenie absolútne čierneho telesa. Keďže vyžarovanie absolútne čierneho telesa prebieha skokom, Einstein predpokladal, že aj opačný proces musí prebiehať skokom. Takto hypoteticky odvodil existenciu fotónov.
Fotónu prisúdil energiu
kde formula_2 je Planckova konštanta a formula_3 je frekvencia. 
Pri fotoefekte sa uvoľňujú elektróny, keď získajú dostatok energie na to, aby mohli prekonať sily, ktoré ich držia v látke. Tú časť energie, ktorá sa spotrebuje na uvoľnenie elektrónu z kovu označme Uo, zostávajúca energia sa premení na kinetickú energiu
"U"k=½"mv"² vyletujúceho elektrónu. Potom zo zákona zachovania energie platí
Je kuriozitou, že Albertovi Einsteinovi bola udelená Nobelova cena za fyziku práve za objasnenie fotoelektrického javu, a nie za objav teórie relativity, ktorou sa preslávil.
Vonkajší fotoelektrický jav má dnes len malé praktické využitie vo fotonásobičoch (použitých v špeciálnych vedeckých zariadeniach). Vnútorný fotoelektrický jav je základom väčšiny moderných fotosenzorov v optoelektronike, ako sú fotodióda alebo fototranzistor, ako aj plošné snímače na snímanie obrazu použité v kamerách (obvykle typu CCD).
Fotoelektrický jav z elektrotechnologického hľadiska.
Vonkajší fotoelektrický jav spočíva v uvoľňovaní (emisii) elektrónov z povrchu polovodiča po pohltení fotónu s dostatočnou energiou. Časť tejto energie sa spotrebuje na uvoľnenie elektrónov. Ak tento jav nastáva len v určitom rozsahu frekvencií, hovoríme o selektívnom fotoelektrickom jave. Na vonkajšom fotoelektrickom jave sa zakladá napríklad aj činnosť fotoelektrických katód.
Vnútorný fotoelektrický jav spočíva v pohltení energie svetelného žiarenia elektrónmi, následkom čoho sa zmení ich energia a môžu sa uvoľniť z valenčného do vodivostného pásma. Tým dochádza k zvýšeniu koncentrácie voľných nosičov náboja, a tým aj vodivosti polovodiča. Prírastok vodivosti spôsobený týmto javom sa nazýva fotoelektrická vodivosť a závisí od frekvencie a intenzity žiarenia a od teploty. Jav sa prejavuje len v určitej oblasti frekvencií svetelného žiarenia.
Vnútorný fotoelektrický jav má veľký význam. Zakladá sa na ňom činnosť fotorezistorov a iných optoelektronických senzorov.

</doc>
<doc id="37328" title="Komutatívnosť" url="https://sk.wikipedia.org/wiki?curid=37328">
Komutatívnosť

Komutatívnosť (komutativita), najmä v algebre je vlastnosť, ktorá platí pre binárnu operáciu, hovoriaca o nezávislosti poradia operandov. Niektoré operácie násobenia v matematike túto vlastnosť nemajú. Potom sa nazývajú nekomutatívne. Matematicky:
Binárna operácia ⊙ je na množine "S" komutatívna, ak platí
pre každé "x" a "y" z množiny "S".
Komutatívnymi sú napríklad operácia sčítania a násobenia na reálnych číslach. Odčítanie na reálnych číslach ani delenie na reálnych číslach bez nuly však nie sú komutatívne.

</doc>
<doc id="37371" title="Kaňa močiarna" url="https://sk.wikipedia.org/wiki?curid=37371">
Kaňa močiarna

Kaňa močiarna ("Circus aeruginosus") je dravý vták z čeľade jastrabovité ("Accipitridae"), obýva palearktickú oblasť. Tento dravec obľubuje okolie rybníkov a vodných plôch a veľmi často loví na vlhkých lúkach, kde žije veľká časť jeho obľúbenej potravy. Lieta nízko nad vodou a nad zemou. Je dobrým letcom a živí sa hmyzom, žabami, plazmi, menšími vodnými vtákmi, príležitostne aj rybami. Podľa Medzinárodnej únie na ochranu prírody a prírodných zdrojov kaňa močiarna patrí medzi najmenej ohrozené druhy, trend celkovej populácie je stúpajúci, európska populácia narastá.
Veľkosť.
Kaňa je veľká približne 43 až 54 cm , rozpätie krídel dosahuje zhruba 115 až 130 cm . Váha samcov sa pohybuje okolo 400 až 650 g a váha samičiek približne okolo 500 až 800 g .
Hlas.
Po prílete na hniezdisko sa často ozývajú vysokým "kvíí-éé". Tento hlas slúži na vyznačenie teritória aj ako hlas toku. 
Výskyt a stav na Slovensku.
Na Slovensku je zo všetkých kaní najviac rozšírená. Je sťahovavá, k nám prilieta v apríli a odlieta v septembri až v októbri. 
Odhadovaný počet hniezdiacich párov v rokoch 19801999 bol 400 - 500. Veľkosť populácie i územie na ktorom sa vyskytovala vykazovali "mierny nárast" o 20 do 50%. Hniezdenie bolo dokázané alebo predpokladané na 36,80 % mapovacích kvadrátov. Ekosozologický status v roku 1995 "R" - vzácny. V roku 1998 "LR:lc", "LR" - menej ohrozený druh, "lc" - najmenej ohrozený taxón. V roku 2001 "LR" - menej ohrozený. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 10001500 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "stúpajúce". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 1000 1500 párov. Krátkodobý trend za posledných 12 rokov (20072018) bol "stabilný". Dlhodobý trend od roku 1980 (19802018) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca".
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37383" title="René-Antoine Ferchault de Réaumur" url="https://sk.wikipedia.org/wiki?curid=37383">
René-Antoine Ferchault de Réaumur

René-Antoine Ferchault de Réaumur (* 28. február 1683 – † 17. október 1757) bol francúzsky vedec, ktorý sa preslávil v mnohých odvetviach vedy.
Život.
Réamur sa narodil a študoval v La Rochelle. Bol vyučený filozof v jezuitskej vysokej škole. V roku 1699 odišiel do Bourge študovať civilné právo a matematiku. V roku 1703 odišiel do Paríža, kde pokračoval v štúdiu matematiky a fyziky. V roku 1708 bol vo veku 24 rokov zvolený za člena Académie des sciences. Od tohto ocenenia sa pol storočia nestalo, aby v "Mémoires de l'Académie" nebola venovaná aspoň jedna strana Réaumurovi.
Objavy.
Ako prvé ho zaujalo štúdium matematiky, hlavne geometrie. V roku 1710 bol poverený Akadémiou vedením vydávania "Všeobecného opisu umenia a remesiel". Tento projekt vyvrcholil zavedením novej výroby vo Francúzsku a oživením zanedbaného priemyslu. Za vynálezy týkajúce sa železa a ocele bol ocenený a odmenený rentou 12 tisíc livier ročne. Ale preto, že mal vlastný súkromný príjem, daroval tieto peniaze Académie des sciences na budúce experimenty a vylepšenia v priemyselnej výrobe. V roku 1731 sa začal zaujímať o meteorólogiu a vynašiel teplotnú stupnicu, ktorá nesie jeho meno (Réaumurova stupnica). V 1735 pre rodinné dôvody prijal post veliteľa a intendanta kráľovského a vojenského zriadenia v Saint-Louis. Mal potešenie zo štúdia prírody. Jeho priatelia ho často volali „Plínius 18. storočia“.
Réaumurove vedecké spisy boli z mnohých vedeckých oblastí. Prvý spis, z roku 1708 bol z oblasti matematiky o istom geometrickom probléme. Ten posledný, z roku 1756 opisoval formy vtáčích hniezd. Experimentálnymi pokusmi dokázal, že lano zviazané zo slabších vláken, je silnejšie ako silné vlákna oddelené od seba.
Skúmal a podával správy o riekach obsahujúcich zlato, tyrkysových baniach, lesoch a fosílnych ložiskách vo Francúzsku. Navrhol metódu cínovania železa, ktorá sa dodnes používa. Skúmal a objasnil rozdiel medzi železom a oceľou. Poukazoval na to, že množstvo prímesí (predpokladal, že ide o soli a síru) je väčšie v železe, menšie v oceli a najmenší obsah sa nachádza v liatine. Jeho práca (1722) bola preložená do angličtiny a nemčiny.
Réaumur písal veľa o biológii. Na začiatku vedeckej dráhy popisoval lokomočný systém ostnatokožcov ("Echinodermata") a ukázal, že domnelá hypotéza o regenerácii nôh, je pravdivá. V 1710 spísal rozpravu o možnostiach pavúkov produkovať hodváb. Týmto dielom si získal slávu v Číne a preto čínsky cisár Kang-he preložil jeho dielo do čínštiny.
Študoval aj botaniku a poľnohospodárske témy. Vymyslel postup konzervovania vajec. Vypracoval systém umelého inkubátora - liahne a dospel k dôležitým zisteniam o rozdiele medzi trávením mäsožravých a bylinožravých vtákov. Jeho najväčšia práca "Mémoires pour servir à l'histoire des insectes" (6 zv. Amsterdam, 17341742, 7. zv. Paríž 1928). Popisuje vzhľad, zvyky a miesta pre všetky známe druhy hmyzu s výnimkou chrobákov, podáva obdivuhodne trpezlivé a presné pozorovania. Medziiným aj dôležité fakty, ktorými dokázal správnosť Peyssonelovej hypotézy, že koraly sú živočíchy a nie rastliny.

</doc>
<doc id="37475" title="Labuť veľká" url="https://sk.wikipedia.org/wiki?curid=37475">
Labuť veľká

Labuť veľká alebo labuť hrbozobá (lat. "Cygnus olor") je druh z čeľade kačicovité. Nesúvisle sa vyskytuje v celej palearktíde. Na Slovensku hniezdi najmä v západnej časti krajiny, hniezdenie alebo pravdepodobné hniezdenie bolo zistené v 25,40 % mapovacích kvadrátov, zimovanie v 37,50 % mapovacích kvadrátov. 
Podľa Medzinárodnej únie na ochranu prírody a prírodných zdrojov labuť veľká patrí medzi najmenej ohrozené druhy, celková populácia stúpa, populácia v Európe je taktiež na vzostupe.
Opis.
Labuť veľká meria 145 – a váži 8 – 13 kg.
Samec aj samica sú v dospelosti čisto biele s čiernymi nohami. Zobák je červený s čiernym koreňom a špičkou. Pri koreni zobáka majú čierny hrbolček. Krk držia v tvare oblúka. Mláďatá sú sivé s modrými nohami a so zobákom mäsovej farby. Chýba im čierny hrbolček na koreni zobáka..
Hlas.
Labuť veľká sa ozýva rôznymi chrápavými a syčavými zvukmi. Letiacej labuti vydávajú krídla pískavý zvuk.
Výskyt a stav na Slovensku.
Pravidelne hniezdi na západnom Slovensku. Rozšírila sa od západu začiatkom 80. rokov. Na západnom Slovensku už v roku 1982 bolo známych 15 úspešných hniezdení. Postupne sa šírila smerom na východ. Na východnom Slovensku začala hniezdiť divá forma až v roku 1994 na Senianskych rybníkoch (krotká v roku 1986 v Spišskej Novej Vsi v mestskom parku). Zimuje na nezamŕzajúcich vodách a vodných tokoch.
Odhadovaný počet hniezdiacich párov v rokoch 19801999 bol 100 - 400, zimujúcich jedincov 300 - 700. Veľkosť populácie i územie na ktorom sa vyskytovala výrazne narástli o viac ako 50%. Ekosozologický status v roku 1995, 1998 a 2001 žiadny. Európsky ochranársky status nezaradený "SPEC". Stupeň ohrozenia S - majú vyhovujúci ochranársky status.
Odhadovaný počet hniezdiacich párov v rokoch 20082012 bol 400800 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "stúpajúce". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca". V roku 2014 LC - menej dotknutý. 
Odhadovaný počet hniezdiacich párov v rokoch 20132018 bol 4001000 párov. Krátkodobý trend za posledných 12 rokov (20082018) bol "stabilný". Dlhodobý trend od roku 1980 (19802018) bol "stúpajúci". Veľkosť územia na ktorom hniezdila za posledných 12 rokov bola "stabilná". Veľkosť územia na ktorom hniezdila z pohľadu dlhodobého trendu bola "stúpajúca".
Biotop.
Labuť veľká hniezdi najmä na stojatých vodách ako sú rybníky a štrkoviská. Zimuje na nezamŕzajúcich stojatých vodách a na vodných tokoch ako sú Morava, Dunaj, Váh, Nitra, Hron, Ipeľ, Hornád, Topľa, Laborec a Latorica.
Hniezdenie.
V 3. až 4. roku života vytvárajú trvalé páry. Na vodných plochách stavajú od konca apríla a v máji veľké hniezda. Samec prináša materiál a samica stavia. Počas svadobných hier plávajú spolu s ohnutým krkom a nadvihnutými krídlami, samec ponára hlavu do vody a špliecha na seba vodu. Na 1 - 9 zelenkastých vajciach sedí iba samica. Samec stráži a keď sa samica vzdiali a zakryje vajcia páperím, samec si sadá na hniezdo. Nezohrieva však vajcia, lebo ich ani neodkryje. Inkubácia trvá 35 dní. Po vyliahnutí a obschnutí sa mláďatá pripoja k rodičom a plávajú s nimi. Večer sa vracajú na hniezdo a cez deň hľadajú úkryt pod krídlami a na chrbte samice.
Potrava.
Živia sa rastlinami, mladými výhonkami, ktoré trhajú pri dne pomocou dlhých krkov. Mláďatá zbierajú rastlinnú potravu z hladiny, dospelí jedinci (rodiča) sú s nimi a vytrhávajú rastliny z dna.
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 690 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="37478" title="Labuť spevavá" url="https://sk.wikipedia.org/wiki?curid=37478">
Labuť spevavá

Labuť spevavá (lat. "Cygnus cygnus") je druh z čeľade kačicovité. Je rozšírená v tajge palearktídy. Na Slovensku pravidelne migruje a zimuje. Zimovanie bolo zistené v 6,30 % mapovacích kvadrátov.
Podľa Medzinárodnej únie na ochranu prírody a prírodných zdrojov labuť spevavá patrí medzi najmenej ohrozené druhy, trend celkovej populácie nie je známy, populácia v Európe narastá.
Výskyt a stav na Slovensku.
Odhadovaný počet zimujúcich jedincov 0 – 10. Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. Európsky ochranársky status "SPEC4" – druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.
Na Slovensku prvýkrát zahniezdila v roku 2019 na vodnej nádrži Glabušovce.

</doc>
<doc id="37491" title="Sojka obyčajná" url="https://sk.wikipedia.org/wiki?curid=37491">
Sojka obyčajná

Sojka obyčajná alebo sojka škriekavá ("Garrulus glandarius") je spevavec z čeľade krkavcovitých. Obýva palearktídu a orientálnu oblasť. Na Slovensku hniezdi skoro na celom území, v zime čiastočne migruje západným smerom a zimovanie bolo zistené na 91,60 % mapovacích kvadrátov. Podľa Medzinárodnej únie na ochranu prírody a prírodných zdrojov sojka obyčajná patrí medzi najmenej ohrozené druhy, celková populácia je stabilná, nie sú známe žiadne ohrozenia alebo poklesy, v Európe bol v rokoch 19802013 zistený mierny nárast stavov.
Charakteristika.
Je veľká ako holub (). Je červenkastohnedá, má čierne fúzy, čierny chvost, biele krídla s bielym políčkom a trblietavo modrým zrkadielkom. Samec a samica sa navzájom nelíšia, mladé jedince sú tmavšie a menej pestro sfarbené. Za letu je nápadná biela škvrna nad čiernym chvostom a široké krídla s bielym poľom a sýto modrými pierkami s čierno-bielymi prúžkami. Lieta ťažko, vlnovito a trepotavo, na zemi poskakuje.
Hlas.
Vydáva „reeč-reeč“ alebo „krehk-krehk“ alebo „hieé“. Sojka je schopná napodobňovať iné vtáčie a zvieracie zvuky. Dokáže imitovať mečanie kozy, vŕzganie nenamazaného kolieska fúrika a dokonalým majstrom je vo vytváraní škrípavých tónov svojho spevu.
Rozšírenie.
Vyskytuje sa v ihličnatých, listnatých a zmiešaných lesoch a v rozsiahlejších mestských parkoch. Prevažne stály druh. Hniezdo je umiestnené vysoko na strome, väčšinou neďaleko od okraja lesa. Obýva severozápadnú Afriku, celú Európu, Sibír a východnú Áziu po Čínu. U nás je rozšírená vo všetkých typoch lesov a sťahuje sa do miest.
Výskyt a stav na Slovensku.
Odhadovaný počet hniezdiacich párov je 15 000 - 30 000, zimujúcich jedincov 32 000 - 65 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC* A2b" - menej dotknutý. 
Hniezdenie.
Hniezdi v apríli až máji raz za rok. Plytké tanierovité hniezdo z vetvičiek, stoniek a korienkov je umiestnené v korunách stromov. Samice znášajú 5 – 6 zelenkastých, drobne hnedo škvrnitých vajec, na ktorých sedia obidvaja rodičia 16 – 17 dní, mláďatá potom kŕmia asi 19 – 20 dní.
Potrava.
Na jar viac hmyz, ináč žalude, oriešky, bobule.
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 140 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do smernici o vtákoch (Príloha II).

</doc>
<doc id="37495" title="Claude Monet" url="https://sk.wikipedia.org/wiki?curid=37495">
Claude Monet

Claude Oscar Monet (* 14. november 1840, Paríž, Francúzsko – † 5. december 1926, Giverny) bol významný francúzsky maliar. Je považovaný za zakladateľa umeleckého smeru impresionizmu, ktorého názov je odvodený od jeho obrazu "Impression, soleil levant" (Impresia, východ slnka). 
Životopis.
Narodil sa v Paríži ako druhé dieťa Claude Adolpha a Louise-Justine Monetovcov. Keď mal päť rokov, jeho rodina sa presťahovala do mestečka Le Havre, ktoré sa nachádza v severnom Francúzsku v Normandii. Tam sa stal známym najmä vďaka svojim karikatúram kreslených uhlíkom. Neskôr sa zoznámil s maliarom Eugènom Boudinom, ktorý odhalil Monetov maliarsky talent a stal sa jeho učiteľom. Naučil ho používať olejové farby, a tiež ako využívať techniky plenérizmu (z franc. "en plein air " – na voľnom priestranstve) pri maľovaní.
V roku 1859 odišiel na radu svojho učiteľa študovať maliarstvo do Paríža. Cítil sa však spútaný pravidlami tej doby a odmietol dlhodobo zaužívané princípy v maľovaní. Práve z toho dôvodu radšej vstúpil na nezávislú Academie Suisse, kde spoznal ďalších maliarov Pissarra a Cézanna.
V rokoch 18601862 absolvoval povinnú vojenskú službu v Alžírsku. Bol ovplyvnený tamojším prostredím a farebnosťou krajiny, a to sa pre neho stalo v nasledujúcich rokoch inšpiráciou. V roku 1862 sa kvôli chorobe vrátil predčasne domov, ale pod podmienkou, že dokončí svoje štúdium na univerzite. Vstúpil preto do súkromného ateliéru Charlesa Gleyra, kde spoznal maliarov Pierre-Augusta Renoir, Frédérica Bazille, Alfreda Sisleyho. Títo spoločne zdieľali podobné myšlienky a názory na umenie, ktoré sa neskôr stali známe pod názvom impresionizmus.
Počas francúzsko-pruskej vojny (18701871) Monet utiekol do Anglicka, aby sa vyhol odvodu, kde spolu s Pissarrom maľovali v londýnskych parkoch a na brehu rieky Temža.
V roku 1866 sa pri maľovaní jedného obrazu zoznámil s modelkou Camille Doncieuxovou. O dva roky neskôr sa im narodil prvý syn Jean. V roku 1870 sa zosobášili a po troch rokoch manželstva odsťahovali do mestečka Argenteuil, neďaleko Paríža. Tam sa im v roku 1878 narodil druhý syn Michael. Pani Monetová zomrela v roku 1879 na tuberkulózu. Rodinná priateľka Alice Hoschedéová, ktorú opustil manžel, sa podujala vychovávať Monetove deti spolu so svojimi vlastnými. Spoločne žili v meste Poissy, ktoré však Monet nemal rád, a preto sa v roku 1883 presťahovali do Normandie, do mestečka Giverny. Tam sa natrvalo usadili a v roku 1892 zosobášili. Keďže sa mu konečne začalo dariť a jeho obrazy sa dobre predávali, kúpili tam dom a Monet si postavil vlastné štúdio. Popri cestách do Londýna, Nórska či Talianska sa začal venovať záhradkárstvu a vytvoril nádhernú záhradu s jazierkom, ktorá sa stala námetom pre mnohé jeho obrazy. Jeho druhá žena Alice zomrela v roku 1911 a syn Jean v roku 1914.
Na sklonku svojho života trpel mnohými chorobami. Zlý zrak a ťažká reuma spôsobili, že bolo pre neho čoraz ťažšie maľovať. Napriek tomu sa však nevzdával a do posledných chvíľ tvoril. Zomrel na konci roku 1926 a je pochovaný na cintoríne v Giverny.

</doc>
<doc id="37610" title="Hubblova konštanta" url="https://sk.wikipedia.org/wiki?curid=37610">
Hubblova konštanta

Hubblova konštanta je číselný odhad rýchlosti rozpínania sa vesmíru.
25. mája 1999 oznámil tím vedcov okolo Hubblovho teleskopu, že z pozorovania 18 galaxií do vzdialenosti 65 miliónov svetelných rokov, v ktorých objavili okolo 800 cefeíd (slúžiace astronómom ako oporné body pre meranie vzdialeností vo vesmíre), stanovili novú, presnejšiu hodnotu Hubblovej konštanty: (/s)/Mpc s presnosťou 10 %. Dovtedy bol odhad konštanty v rozmedzí 49 – /s/Mpc. Pôvodný Hubblov odhad z roku 1929 bol /s/Mpc.
Metóda merania posunu spektrálnych čiar vychádza z pozorovaní Edwina Hubbla, ktorý odvodil závislosť medzi vzdialenosťou blízkych galaxií (určenou inými nezávislými metódami) a Dopplerovým posuvom spektrálnych čiar k červenému koncu spektra.
V roku 2019 vyšla štúdia s ešte presnejším meraním. Tím použil kvazar SDSS 1206+4332 a zmeral hodnotu konštanty na /s/Mpc (+5,4, −5,1). Iné výsledky meraní z roku 2018 pomocou supernovy určili hodnotu na /s/Mpc (±1,3).
Platí vzťah:
kde R je vzdialenosť objektu vyjadrená v Mpc,
c je rýchlosť svetla v km/s,
z je zmeraný posun spektrálnych čiar a
H je Hubblova konštanta vyjadrujúca rozpínanie vesmíru.

</doc>
<doc id="37616" title="Nouakchott" url="https://sk.wikipedia.org/wiki?curid=37616">
Nouakchott

Nouakchott (čiže "miesto vetrov"; po arabsky: نواكشوط or انواكشوط) je hlavné mesto a zďaleka najväčšie mesto Mauritánie. Nachádza sa 4 km od Atlantického oceánu na západnom okraji Sahary. Počet obyvateľov bol v roku 1999 881 000, no ich počet rýchlo rastie.
Je to hospodárske stredisko krajiny. Založené bolo roku 1903 ako pevnosť.
V meste je sídlo katolíckeho biskupstva, univerzita (1981/1983), medzinárodné letisko, (10 km od mesta) námorný prístav, významná cestná križovatka, Národný archív a Národná knižnica, Štátna tlačiareň, zariadenie na odsoľovanie morskej vody.

</doc>
<doc id="37644" title="Kompilátor (programovanie)" url="https://sk.wikipedia.org/wiki?curid=37644">
Kompilátor (programovanie)

Kompilátor alebo kompilujúci program (anglicky: "compiler") je počítačový program, ktorý dokáže preložiť zdrojový kód napísaný v jednom programovacom jazyku (tzv. zdrojovom jazyku) do iného programovacieho jazyka (tzv. cieľového jazyka). Kompilátory sú špecifickým typom prekladačov (príkladom iného typu prekladaču je napr. interpreter). Pojem "kompilátor" sa najčastejšie používa pre prekladače, ktorých zdrojovým jazykom je vysokoúrovňový jazyk a cieľovým jazykom je nízkoúrovňový jazyk (napr. jazyk symbolických inštrukcií, objektový kód alebo strojový kód) za účelom vytvorenia spustiteľného programu.
Existuje však mnoho rôznych typov kompilátorov. Pokiaľ zkompilovaný program môže bežať na počítači, ktorého CPU alebo operačný systém sú odlišné od počítača, na ktorom beží kompilátor, hovoríme o krížovom kompilátore. Program, ktorý prekladá z jazyka nižšej úrovne do jazyka vyššej úrovne, sa nazýva dekompilátor. Program, ktorý prekladá medzi dvoma vysokoúrovňovými jazykmi sa zvyčajne nazýva transpliter.
Kompilátor musí vykonávať dve základné činnosti: analýzu zdrojového kódu a vytváranie ekvivalentného cieľového kódu (syntéza). Cieľom analýzy je získať informácie o stavbe programu, ktoré sa počas syntézy použijú na zostavenie cieľového kódu. Analýza sa najčastejšie vykonáva na troch úrovniach: lexikálna analýza, syntaktická analýza a sémantická analýza. Výstupom týchto procesov môže byť tzv. intermediárny kód. Analytická časť kompilátoru sa niekedy nazýva aj prednou časťou (angl.: front end). Samotné generovanie cieľového kódu môže byť doplnené (prípadne predchádzané) optimalizačnými operáciami.
Program preložený do strojového kódu len málokedy obsahuje všetky procedúry a funkcie potrebné na jeho spustenie. Mnohé funkcie a procedúry sa nachádzajú vo vopred preložených súboroch, ktoré nazývame knižnice. Aby bolo možné program spustiť, je potrebné prepojiť relatívne odkazy na procedúry a funkcie so skutočnými adresami. Túto činnosť vykonáva spájací program, ktorý tiež nazývame linker.
Alternatívnym spôsobom vykonávania kódu je interpretácia zdrojového kódu v čase behu programu. Program, ktorý tento preklad zabezpečuje, sa nazýva interpreter. Existujú aj kombinované riešenia, kedy sa najprv prekladá do pomocného kódu, ktorý sa interpretuje v čase behu (napr. Java).
Štruktúra kompilátoru.
Bez ohľadu na konkrétne fázy prekladu kompilátoru, je bežné sa stretnúť s rozdelením týchto fáz na tri časti: predná časť (angl. front end), stredná časť (angl. middle end) a zadná časť (angl. back end).
Motiváciou za rozdelením prekladu kompilátora do vyššie uvedených troch častí bola možnosť znovupoužitia jednotlivých častí pre rôzne zdrojové jazyky (je možné použiť rovnakú strednú a zadnú časť) a rôzne cieľové procesory (je možné použiť rovnakú prednú a strednú časť).

</doc>
<doc id="37672" title="Ján Koleník" url="https://sk.wikipedia.org/wiki?curid=37672">
Ján Koleník

Ján Koleník (* 11. november 1979, Banská Bystrica) je slovenský herec. 
Po skončení VŠMU v roku 2004 sa stal členom Činohry SND. V roku 2004 získal Cenu za najlepší herecký výkon na festivale Istropolitana projekt (postava Valena Connora v hre Opustený západ). Bol nominovaný na cenu Objav roka v rámci Divadelných ocenení sezóny 2003 (postava Levitu v hre Veľké šťastie). V roku 2008 mu bola udelená Výročná cena literárneho fondu za postavu Kráľa Františka (Kráľ sa zabáva) s prihliadnutím k postave Nika Dubčiča (Dom v stráni). V roku 2014 účinkoval v medzinárodnom projekte "1914" v pražskom Národnom divadle, pod vedením režiséra Roberta Wilsona. Pravidelne vyhráva ankety popularity - Je najobľúbenejším hercom v televíznej ankete OTO 2010/11/12 a v internetovej ankete Telkáč roka 2011/12/14/15.
Medzi jeho najvýznamnejšie divadelné postavy patria: Valene (Opustený západ), Levita (Veľké šťastie), Oront (Mizantrop), Jago (Othello), Kampen (Rozhovor s nepriateľom), Katurian (Ujo Vankúšik), Fontanet (Tak sa na mňa prilepila), Bassanio (Kupec benátsky), Frank N' Further (Rocky Horror Show), Dorant (Stratégie a rozmary), Miro (Neberte nám princeznú), Ján Holub (Pod cudzou vlajkou), Laertes (Hamlet), František I. (Kráľ sa zabáva), Lucentio (Skrotenie zlej ženy), Niko Dubčič (Dom v stráni), Antonius (Antonius a Kleopatra), Joachim (Plantáž), Jochanan (Herodes a Herodias), Evaristo (Vejár), Aigisthos (Oresteia), Rakitin (Bratia Karamazovovci), Samo (Bál), Ondrej (Bačova žena), Kossuth (Prorok Štúr...), Dr. Caius (Veselé paničky z Windsoru), Kreón (Antigona), Andrej (Vojna a mier), Chris (Celé zle), účinkuje v agentúrnych divadlách v komédiách Kto zhasol svetlo a Len si pospi, miláčik, venuje sa dabingu a reklame.
Účinkoval v televíznych seriáloch "Medzi nami", "Panelák", "Keby bolo keby", "Kriminálka Staré Mesto, Zlomok sekundy, První republika, Zoo," najnovšie účinkoval v pomerne na slovenské pomery pokrokovom seriáli "Za sklom". V roku 2017 ho máme možnosť vídať v dobovej kriminálke "1890." Od roku 2019 účinkuje v seriáli "Oteckovia", v roku 2021 v seriáli “Ultimátum” ale aj vo filmoch Šťastný nový rok, V lete ti poviem ako sa mám, Šťastný nový rok 2.
Iné projekty.
 
 

</doc>
<doc id="37687" title="San Maríno" url="https://sk.wikipedia.org/wiki?curid=37687">
San Maríno

San Maríno (v slovenčine staršie: "San Marino"; po taliansky: "San Marino" [vyslov: sanmaríno]), dlhý tvar Sanmarínska republika (staršie: "Sanmarinská republika"), patrí medzi veľmi malé štáty Európy. Hlavné mesto je San Maríno.
San Maríno je najmenšia republika a tretí najmenší štát v Európe a je piatym najmenším samosprávnym štátom na svete. Sanmarínska republika je pokojná enkláva ležiaca na východných svahoch Apenín. San Maríno nie je členom Európskej únie, no napriek tomu používa ako svoju menu euro. S Talianskom vytvorili colnú a menovú úniu. 
Úradným jazykom je taliančina, aj napriek tomu, že väčšina obyvateľov rozpráva starším dialektom.
Dejiny.
Legendy kladú počiatok San Marína do obdobia okolo roku 301, keď tu Svätý Marinus, dalmátsky kamenár so svojimi kresťanskými následníkmi založil opevnený kláštor. Vznik štátu je doložený listinami z roku 1253.
V roku 1600 bola zavedená ústava, ktorá zostala platná až dodnes. Viedenský kongres, ktorý rozhodoval o budúcom usporiadaní Európy po napoleonských vojnách, súhlasil so zachovaním nezávislosti San Marína. V 19. storočí našli v San Maríne útočisko vodcovia hnutia za zjednotené Taliansko, medzi nimi aj Giuseppe Garibaldi. Pevnejšie postavenie spolu s výstavbou nových komunikácií odstránilo niekdajšiu izoláciu krajiny. Mnohí pôvodní obyvatelia sa odsťahovali do Talianska alebo USA, ale veľké množstvo Talianov sa zase nasťahovalo do San Marína. 
Administratívne členenie.
San Maríno sa delí na 9 cirkevných obcí nazývaných kastely.
Hospodárstvo.
Turistika tvorí v San Maríne 62,24% HDP. V roku 1997 navštívilo San Maríno viac ako 3,3 milióna turistov. Poľnohospodárstvo nemá veľký význam. Pestuje sa obilie, vínna réva a olivy, vyrábajú sa syry, rozšírený je chov kôz. Tradičná je výroba keramiky, textilný priemysel - výroba vlny a trikotáže, ďalej papier, sklo. Vydáva cenné zberateľské známky a mince.

</doc>
<doc id="37748" title="Alexandre Charles Lecocq" url="https://sk.wikipedia.org/wiki?curid=37748">
Alexandre Charles Lecocq

Charles Lecocq, celým menom Alexandre Charles Lecocq (* 3. jún 1832, Paríž – † 24. október 1918, Paríž) bol francúzsky operetný skladateľ. 
Už v útlom veku sa začal učiť hru na klavír. V roku 1849 bol prijatý na parížske konzervatórium, kde sa stal spolužiakom budúceho operného skladateľa Georgesa Bizeta. Od roku 1854 sa stal učiteľom hudby. Jacques Offenbach vypísal v roku 1856 vo svojom divadle Bouffes-Parisiens operetnú súťaž pre mladé talenty. Prihlásilo sa 78 účastníkov, medzi nimi boli Lecocq aj Bizet s rovnakým libretom "Le docteur Miracle". Súťaž vyhrali a delili sa aj o prvú cenu. Napriek tomu obe operety pred verejnosťou prepadli a Lecocq z neúspechu vinil Offenbacha. Ani v ďalších rokoch sa Lecocqovi nedarilo. V roku 1868 napísal hru "Mikádo", ktorá sa mala odohrávať v Japonsku. Zhodou okolností bola práve v Paríži japonská obchodná delegácia, ktorá vzniesla protest na ministerstve zahraničných vecí proti hanobeniu japonského cisára. Lecocq situáciu vyriešil tak, že dej preniesol bez výrazných zmien do Číny, operetu premenoval na "Fleur de thé" (Kvet čaju) a konečne sa s ňou dočkal úspechu. Najväčší úspech dosiahol v roku 1872 operetou "La fille de madame Angot" (Dcéra madame Angotovej). Keďže dej operety sa odohrával počas francúzskej revolúcie, z politických dôvodov mala premiéru v Bruseli. Po úspechu vo Viedni a v Berlíne sa nakoniec s obrovským úspechom dostala aj do Paríža. Ďalším autorovým veľkým úspechom bola opereta "Giroflé-Girofla" (1874). Nasledujúce operety už neboli úspešné. V starobe Lecocq ochrnul na obe nohy a vo vysokom veku, 86 ročný zomrel.

</doc>
<doc id="37762" title="Chester Bennington" url="https://sk.wikipedia.org/wiki?curid=37762">
Chester Bennington

Chester Charles Bennington (* 20. marec 1976, Phoenix, Arizona† 20. júl, 2017, Palos Verdes Estates, Kalifornia) bol americký hudobník, spevák, skladateľ a herec. Známy bol vďaka rockovým skupinám Linkin Park a Dead by Sunrise.
Detstvo.
Chester Bennington sa narodil 20. marca 1976, vo Phoenixe v Arizone, zdravotnej sestre a policajtovi, ktorý sa zaoberal prípadmi pohlavného zneužívania detí. Chester mal už v detstve záujem o hudbu a skupiny Depeche Mode a Stone Temple Pilots nazval jeho prvými inšpiráciami. Chesterovi rodičia sa rozviedli, keď mal jedenásť rokov a odvtedy žil s otcom. Dôsledok rozvodu bol, že začal užívať návykové látky ako sú: marihuana, alkohol, ópium, kokaín, metamfetamín a LSD. Chester nakoniec prekonal túto závislosť, o ktorej hovoril v neskorších rozhovoroch. Počas turné s Linkin Park, začal piť, ale povedal: "„Už viac nechcem byť tento človek.“" V rozhovore potvrdil, že keď mal sedem rokov, bol sexuálne zneužívaný starším mužom. Obával sa požiadať o pomoc, pretože nechcel aby si o ňom mysleli, že je homosexuál, tak to pokračovalo až do jeho trinástich rokov. Zneužívanie a situácia doma ho ovplyvnila natoľko, že mal nutkanie utiecť a zabiť sa. Utešoval sa kreslením obrázkov a písaním poézie a piesní. Neskôr sa jeho otcovi podarilo nájsť vinníka zneužívania, ale Chester sa rozhodol nechať prípad tak, pretože si uvedomil, že násilník bol obeťou sám seba. V sedemnástich rokoch sa presťahoval k svojej matke a mal zákaz odísť z domu, potom, čo objavila jeho drogovú činnosť. Pracoval v Burger King restaurant a šetril si peniaze na kokaín, predtým, než začal kariéru ako profesionálny hudobník. 
Chester bol na strednej škole fyzicky šikanovaný. V jednom z rozhovorov povedal: "„Bol som ako handrová bábika, do ktorej si každý môže kopnúť, a to len za to, že som bol chudý a vyzeral som inak.“" 
Osobný život.
Chester mal jedno dieťa (Jamie) z predchádzajúceho vzťahu s Elkou Brand. Tiež si adoptoval jej syna Isaiah. 31. októbra 1996 sa oženil so svojou prvou manželkou, Samanthou Marie Olit. Mali spolu syna Dravena Sebastiana Benningtona (* 19. apríl 2002). Chesterov vzťah s jeho prvou ženou začal upadať počas jeho prvých rokov v skupine Linkin Park. Rozviedli sa v roku 2005. Po rozvode si vzal svoju druhú ženu, Talindu Ann Bentley, bývalú Playboy modelku, s ktorou mal tri deti, Tylera Lee Benningtona a dvojičky, Lily a Lilu (* 2011). Chester žil so svojou rodinou v Gilbert v Arizone, keď nebol na turné. 
Chester a Talinda boli prenasledovaní počítačovým heckerom, Devonom Townsendom, takmer rok. Townsend bol uznaný vinným a bol odsúdený na dva roky.
Speváka Našli obeseného v súkromnej rezidencii na polostrove Palos Verdes neďaleko amerického mesta Los Angeles.
Bennington, ktorý dlhé roky bojoval so závislosťou na drogách a alkohole, bol dva razy ženatý a zostalo po ňom šesť detí.
V minulosti sa vyjadril, že uvažoval o samovražde, keďže ho v mladosti zneužíval starší muž.
Smrť.
Chester Bennington sa rozhodol ukončiť svoj život obesením 20. júla 2017 v súkromnej rezidencii Palos Verdes Estates v Los Angeles. Mal 41 rokov.
V poslednom období mal veľké problémy s depresiami a nedokázal sa zmieriť so smrťou svojho blízkeho priateľa Chrisa Cornella.

</doc>
<doc id="37767" title="Organizácia krajín vyvážajúcich ropu" url="https://sk.wikipedia.org/wiki?curid=37767">
Organizácia krajín vyvážajúcich ropu

Organizácia krajín vyvážajúcich ropu (angl. skratka OPEC Organisation of the Petroleum Exporting Countries) bola založená v roku 1960, má sídlo vo Viedni a jej členské štáty sú: Alžírsko, Angola, Irak, Irán, Kuvajt, Líbya, Nigéria, Kongo, Rovníková Guinea, Gabon, Saudská Arábia, Spojené arabské emiráty, Venezuela. Indonézia v roku 2008 vystúpila z organizácie, pretože domácu spotrebu ropy už domáca produkcia nedokázala pokryť, avšak chce sa opäť stať členom, ak sa stane v budúcnosti vývozcom. Tieto členské štáty kontrolujú dve tretiny známych zásob ropy na Zemi. 
14. septembra 1960 sa na konferencií v Bagdade stretli zástupcovia 5 krajín, ktorých export ropy presahoval domácu spotrebu a založili OPEC. Základné stanovy organizácie boli prijaté v januári 1961 v Caracase, Venezuela. Zakladajúce štáty vytvorili kartel určujúci objem a spotrebu ropy, hlavne pomocou ťažobných kvót.
Predpokladá sa, že členovia OPEC-u tvoria 40% celkovej svetovej produkcie ropy a disponuje 2/3 svetových zásob ropy. V roku 1973 došlo k ropnému šoku, cena ropy sa štvornásobne zvýšila.

</doc>
<doc id="37783" title="Skopje" url="https://sk.wikipedia.org/wiki?curid=37783">
Skopje

Skopje (macedon. Скопје) je hlavné a najväčšie mesto Severného Macedónska. Má rozlohu a žije v ňom 507 000 obyvateľov (2004).
Poloha.
Mesto sa nachádza v severnej časti Severného Macedónska, v údolí rieky Vardar. V okolí sa rozprestiera kotlina, obklopená vysokými horami masívu Jakupica (Torbešija). V Skopje sa križovali stredoveké obchodné cesty z Belehradu, Dubrovníku, Konštantínopolu a Solúnu. V ich trase dnes vedú medzinárodné cesty E75 zo Srbska k Egejskému moru a E65 z pobrežia Jadranu do Grécka.
Dejiny.
Prvé stopy po osídlení lokality Skopje pochádzajú už z obdobia pred naším letopočtom. V období antiky sa na území mesta nachádzal hrad "Scupi", ktorý bol zničený pri zemetrasení. Územie patrilo Byzantskej ríši a práve tu sa narodil slávny byzantský cisár Justinián I.
V stredoveku ovládali územie Bulhari, po nich Srbi, ktorí si zo Skopje urobili v roku 1346 hlavné mesto svojej ríše. Už v roku 1392 obsadili celú oblasť Turci, ktorí tu vládli celých 5 storočí.
Po balkánskych vojnách (1912 – 1913) sa Skopje stáva súčasťou Srbska a po ukončení 1. svetovej vojny kráľovstva Srbov, Chorvátov a Slovincov. V roku 1929 sa kráľovstvo premenovalo na Juhosláviu, no už počas 2. svetovej vojny bola veľká časť územia Vardaru, teda dnešného Severného Macedónska pripojená k Bulharsku. Po skončení vojny sa Skopje stalo hlavným mestom Macedónskej socialistickej republiky, čo podnietilo jeho veľký rozvoj.
Mesto sa stalo dôležitým hospodárskym a kultúrnym centrom krajiny, bolo vybudovaných množstvo tovární, úradov a inštitúcií. Veľkou ranou mestu bolo silné zemetrasenie v roku 1963, ktoré vážne poškodilo infraštruktúru, budovy, továrne a vyžiadalo si množstvo obetí. Na obnove metropoly sa podieľali okrem Juhoslávie aj ČSSR, USA a ďalšie.
Po rozpade Juhoslávie sa v roku 1991 stalo Skopje hlavným mestom Macedónska (dnes nazývaného Severné Macedónsko) a následne sa pristúpilo k jeho zatraktívneniu a modernizácii. Bola vybudovaná a stále je rozširovaná moderná infraštruktúra (medzinárodné letisko, diaľnice M1 a M3) a v meste pribudlo množstvo sôch, múzeí a iných umeleckých objektov.
Napriek veľkému poškodeniu v minulosti a obnove je mesto charakteristické starobylou zástavbou z čias tureckej nadvlády, s najstaršími budovami zo 14. storočia. Táto časť mesta nebola počas zemetrasenia výraznejšie poškodená a teda ani stavebne upravovaná.
Administratívne delenie.
1. Centar
2. Čair
3. Šuto Orizari
4. Butel
5. Karpoš
6. Gjorče Petrov
7. Saraj
8. Kisela Voda
9. Aerodrom
10. Gazi Baba

</doc>
<doc id="37786" title="Lucia (svätica)" url="https://sk.wikipedia.org/wiki?curid=37786">
Lucia (svätica)

 
Svätá Lucia (* 284(?), Syrakúzy – † 304) je jedna z katolíckych a pravoslávnych svätých. Uctievajú ju (ako jediného svätého) aj luteránski Švédi a Nóri. Je patrónkou slepých. Jej deň sa medzi katolíkmi oslavuje 13. decembra (pozri aj Lucia).
Uctieva sa dokázateľne od 5. storočia. Jej znakom sú oči.
Životopis.
Pochádzala z dobre situovanej rodiny, ale rozdala svoj majetok i plánované svadobné veno chudobným. Udali ju úradom ako kresťanku, za čo podstúpila mučenícku smrť. Známa je legenda, podľa ktorej si vylúpila oči, aby sa nemusela vydať za pohanského ženícha, za čo ju Panna Mária obdarila ešte krajšími očami.
Tradícia.
Tradícia, ktorá prišla zo Švédska a slávila sa 13. decembra. Symbolicky znamenala držanie nešťastia ďaleko od domu. Lucie boli oblečené v bielom a na tvári mali biely závoj. V jednej ruke mali kôš so sladkosťami a v druhej metličku z peria. Symbolicky bol vymetaný prach z domu.

</doc>
<doc id="37799" title="Obehová sústava" url="https://sk.wikipedia.org/wiki?curid=37799">
Obehová sústava

Obehová sústava je anatomická sústava u živočíchov a človeka pozostávajúca z cievnej sústavy (=ciev) tela, srdca, krvi a miazgy. Jej najdôležitejšia časť – sústava krvných ciev a srdce – sa označuje ako srdcovocievna sústava (kardiovaskulárny systém). Miazga a miazgové cievy patria aj do tzv. miazgovej sústavy (lymfatického systému).
Obehová sústava zabezpečuje pohyb a rozvoz telových tekutín, ktoré obsahujú všetky potrebné látky. Zároveň odvádza z tela produkty látkového metabolizmu. Okrem prepravnej funkcie, má obehová sústava za úlohu udržať stálosť vnútorného prostredia (biol. homeostáza) a ochranu organizmu.
Fylogenetický vývoj.
Najjednoduchšie živočíchy nemajú vyvinutú obehovú sústavu. Dokonalejšia otvorená obehová sústava sa vyznačuje vylievaním telesnej tekutiny do telovej dutiny. Posledný typ sústavy je uzavretá, v ktorej transportovaná tekutina neopúšťa cievny systém
Bez obehovej sústavy.
Najjednoduchším spôsobom transportu živín v organizme je difúzia a osmóza u jednobunkovcov ("Monocytozoa").
Iným príkladom organizmu bez cievnej sústavy je ploskuľa mliečnobiela ("Dendrocoelum lacteum") a ostatné živočíchy z triedy ploskulíc ("Turbellaria"). Majú ústa na brušnej strane, ktoré vedú do tráviaceho systému. Ten je veľmi rozvetvený, a pretože je ploskuľa tenká, potrava sa môže dostať pomocou difúzie ku každej bunke. Kyslík sa dostáva do tela difúziou cez povrch priamo z vody. Keďže každá bunka si dokáže zaobstarať živiny a kyslík samostatne, nie je potrebná transportná – obehová sústava.
Otvorená obehová sústava.
Otvorená obehová sústava je typická pre kmene mäkkýše ("Mollusca") a článkonožce ("Artropoda"). Tekutina – krvomiazga (biol. hemolymfa) je pumpovaná do telovej dutiny – hemocelu. Vracia sa do obehovej sústavy difúziou medzi bunkami. Pumpou v tomto systéme je jednoduché srdce alebo pulzujúca cieva. Tok telovej tekutiny je veľmi pomalý.
Uzavretá obehová sústava.
Živočíchy z kmeňa obrúčkavce ("Annelida") a z kmeňa mäkkýše triedy hlavonožce ("Cephalopoda") majú pohyb krvi zabezpečený pulzujúcou cievou na chrbtovej strane, späť sa vracia jednou alebo dvomi brušnými cievami. Krv sa do dutín nevylieva, ide teda o uzavretú cievnu sústavu. Miazga je voľne vyliata v telovej dutine.
Kmeň chordáty ("Chordata") má ako hlavnú pumpu uzavretého cievneho systému srdce.
Obehová sústava človeka.
Centrom obehovej sústavy je srdce, ktoré spolu so sieťou ciev a cievok tvorí „strojový park“ kardiovaskulárneho systému. Srdce je neúnavný motor: za rok sa stiahne 30-miliónkrát; za život človeka aj 2-miliardkrát. Pri každej kontrakcii prečerpá 82 ml krvi – v prípade dospelého človeka to znamená, že dokáže za deň naplniť 8 000-litrovú nádrž. Obehovú sústavu delíme na dva okruhy: veľký krvný obeh, ktorý vedie okysličenú krv po celom tele, kde sa odkysličuje a malý, pľúcny obeh, ktorý vedie odkysličenú krv do pľúc na okysličenie. V pľúcach sa z krvi odstráni oxid uhličitý a na krvné bunky sa naviaže čerstvý kyslík. Poznáme aj vedľajšie krvné obehy, a to pečeňový portálny a hypotalamo-hypofýzový portálny obeh.
Funkcie.
Transport kyslíka živín, hormónov a minerálnych látok k bunkám; transport oxidu uhličitého a odpadových produktov metabolizmu od buniek k príslušným orgánom na vylúčenie; udržiavanie rovnováhy pH vnútorného prostredia; ochrana proti chorobám; ochrana proti vykrvácaniu tvorbou krvných zrazenín; regulácia teploty ľudského tela.

</doc>
<doc id="37844" title="Hypotéza" url="https://sk.wikipedia.org/wiki?curid=37844">
Hypotéza

Hypotéza (z gréc. "hypo" - pod, nižšie, znížený + "thesis" - tvrdenie) je druh domnienky; je to veta, tvrdenie, ktoré vedci formulujú vtedy, keď na danom stupni poznania nevedia vysvetliť určité skupiny javov alebo udalostí a hypotéza sa ich pokúša vysvetliť. 
Hypotéza je tvrdenie alebo systém tvrdení, o ktorom/ktorých v čase jeho/ich formulovania nemožno rozhodnúť, či je pravdivé alebo nepravdivé.
Tvorenie vedeckých hypotéz nie je náhodný akt. Poznávanie stavia pred vedcov potrebu tvoriť vždy nové hypotézy.
Overovanie hypotéz sa nazýva testovanie hypotéz.
Vedecká hypotéza musí vyhovovať nasledujúcim podmienkam:
Aj hypotéza, ktorá sa nakoniec ukáže byť nepravdivou, môže byť významným míľnikom na ceste poznávania. Napríklad nepravdivá hypotéza éteru v konečnom dôsledku viedla k objavu Špeciálnej teórie relativity.
Hypotéza, ktorú sa niekoľkými experimentami nepodarí vyvrátiť, môže byť povýšená na teóriu.

</doc>
<doc id="37875" title="Emil Páleš" url="https://sk.wikipedia.org/wiki?curid=37875">
Emil Páleš

RNDr. Emil Páleš, CSc. (* 24. január 1966, Bratislava) je slovenský vedec a predstaviteľ sofiológie, ktorá sa usiluje o syntézu rôznych prameňov poznania (zjavenia, rozumu a zmyslovej skúsenosti). Predmetom jeho výskumu sú psychologické, kultúrne a prírodné vzorce tvorivosti a ich časové zákonitosti v individuálnych biografiách, vo svetových dejinách a v evolúcii prírody.
Život a dielo.
Vyštudoval kybernetiku, vyučoval počítačovú lingvistiku na Katedre umelej inteligencie Matematicko-fyzikálnej fakulty Univerzity Komenského v Bratislave. V rokoch 19891994 viedol výskumný grant" Počítačový model slovenčiny" na Jazykovednom ústave Ľudovíta Štúra Slovenskej akadémie vied. Výsledkom bol prvý počítačový model slovanského jazyka, ktorý modeloval jazyk ako celok a bol reálne implementovaný. V roku 1993 založil nadáciu (neskôr neziskovú organizáciu) Sophia venovanú integrálnym štúdiám. V rokoch 19941999 redigoval rovnomenný časopis "Sophia" s podtitulom "Štvrťročník pre uvedenie duchovných hodnôt do života".
Emil Páleš publikuje a prednáša doma aj v zahraničí. V roku 2004 získal (spolu s profesorom Miroslavom Mikuleckým) cenu Zdeňka Kleina za najlepšiu transdisciplinárnu prácu v oblasti etológie človeka, ktorú udeľuje Karlova univerzita a Spoločnosť integrálnych vied. V tom istom roku založil Školu angelológie. Od roku 2009 sa pravidelne zúčastňuje Českej konferencie, na jeseň 2011 viedol cyklus prednášok na Západočeskej univerzite v Plzni a v roku 2013 vyučoval na Univerzite Palackého v Olomouci. Niekoľkokrát bol hosťom diskusných relácií a komentátorom dokumentárnych filmov Slovenskej televízie. Od roku 2013 je pravidelným hosťom relácie "Ariadnina niť" v internetovom rádiu Slobodný vysielač.
Angelológia dejín.
Výsledky Pálešovho bádania vychádzajú postupne vo viaczväzkovej monografii "Angelológia dejín. Synchronicita a periodicita v dejinách." V roku 2004 vyšiel prvý zväzok doplneného druhého vydania v češtine, v roku 2012 druhý zväzok, na treťom zväzku sa pracuje. Zhrnutie niektorých myšlienok v kocke vyšlo pod názvom "Sedem archanjelov. Rytmy inšpirácie v dejinách kultúry a prírody" v slovenčine, češtine, angličtine, nemčine a pripravuje sa vydanie v ruštine.
Pálešov výskum prichádza k záveru, že staroveká náuka o anjeloch nebola čírou fantáziou, ale predvedeckou formou poznania, ktoré malo svoj reálny predmet. Angelológia bola podľa neho epistemológiou staroveku. Popisovala vlny intuícií a inšpirácií v kolektívnom podvedomí ľudstva a cyklické zákonitosti ich striedania. Navonok sa prejavujú striedaním kultúrnych epoch, estetického cítenia, náboženských kultov, filozofických intuícií, vedeckých paradigiem a politického usporiadania. Tieto intuície sú intersubjektívne prežívané ako psychologická realita. Či sú zapríčinené duchovnými bytosťami alebo nejakým hmotným faktorom, zostáva otvorené a je potrebné skúmať obe hypotézy.
Odborná komunita zatial nedospela ku konsenzu ohľadom hlavnej hypotézy z "Angelológie dejín". Rad predikcií a retrodikcií z nej plynúcich však bol podľa Páleša potvrdený nezávislými expertmi vrátane oponentov angelológie.
Kritika.
V roku 2008 udelil Český klub skeptikov SISYFOS Pálešovi bronzový Bludný balvan v kategórii jednotlivcov za údajný „objev andělů“. Páleš však netvrdí, že má vedecký dôkaz existencie nejakých nadprirodzených bytostí, ale len identifikuje reálny empiricko-psychologický obsah starovekého pojmu "archanjel".

</doc>
<doc id="37884" title="Ión (častica)" url="https://sk.wikipedia.org/wiki?curid=37884">
Ión (častica)

Ión je elektricky nabitá častica, ktorá vzniká z elektricky neutrálneho atómu alebo molekuly pridaním resp. ubraním elektrónov pri ponechaní pôvodného počtu protónov.
Ak atóm odovzdá elektrón, stáva sa katiónom (kladným iónom). Ak je počet elektrónov vyšší ako počet protónov, atóm sa mení na anión (záporný ión). V prípade viacatómových aniónov, ktoré vo svojej štruktúre obsahujú kyslík (napr. uhličitany, sírany, atď.), sa takéto anióny nazývajú oxoanióny.
Ióny sa označujú zapísaním chemickej značky častice (prvku, alebo molekuly), pričom veľkosť náboja sa uvedie ako horný index vpravo od zápisu značky: Al3+, Cl−, SO42−, Co2+, [Fe(CN)6]3−...
Vznik iónov.
Na odtrhnutie elektrónu z valenčnej vrstvy je potrebné určité množstvo energie, ktorá sa nazýva ionizačná (EI). Jej hodnota nie je konštantná, závisí od prvku a od toho, o koľký odtrhnutý elektrón v poradí ide (následne sa označuje ako prvá, druhá, n-tá ionizačná energia). Hodnota ionizačnej energie sa mení s postavením prvku v periodickej tabuľke, prvky ležiace vľavo majú hodnoty ionizačných energií nízke, prvky ležiace vpravo naopak vysoké. Taktiež klesá so vzrastajúcou periódou, v ktorej sa nachádza prvok a naopak.
Z toho vyplýva, že najnižšiu hodnotu ionizačnej energie (ide o prvé ionizačné energie) má cézium – 375 kJ/mol (ak nerátame rádioaktívne a umelo pripravené prvky) a najvyššiu fluór – 1 681 kJ/mol (opäť nie sú brané do úvahy vzácne plyny). Čiže cézium najochotnejšie elektróny odovzdáva, naopak fluór najmenej ochotne. Všeobecne sa dá povedať, že kovy majú nižšie ionizačné energie ako nekovy.
Opačný proces prijímania elektrónu atómom sa vyjadruje pomocou elektrónovej afinity (Eea), čo je energia ktorá sa uvoľní pri prijatí elektrónu prvkom a prechode z neutrálneho stavu do záporného.
Stabilita iónov.
Samotné ióny nie sú stabilné a snažia sa dostať do elektricky neutrálneho stavu. Ich existencia môže byť udržiavaná vysokou teplotou (napr. v plazme), prípadne stabilizovaním v roztoku (napr. vodné roztoky solí). Dôkazom existencie iónov je elektrická vodivosť plazmy, resp. roztokov.

</doc>
<doc id="37946" title="Celé číslo" url="https://sk.wikipedia.org/wiki?curid=37946">
Celé číslo

Celé čísla sa skladajú z prirodzených čísel (0, 1, 2, 3, …) a záporných čísel (−1, −2, −3, …). Množina celých čísel sa v matematike väčšinou označuje Z, alebo formula_1, podľa "Zahlen" (nemecky "čísla"). Podobne ako prirodzené čísla, tvoria celé čísla nekonečnú, spočítateľnú množinu. Štúdiom celých čísel sa zaoberá teória čísel.
Algebrické vlastnosti.
Množina celých čísel Z je uzavretá pre operácie sčítanie (výsledkom sčítania ľubovolných dvoch celých čísel je tiež celé číslo) a násobenie. Navyše oproti prirodzeným číslam je uzavretá i pre odčítanie. Nie je však uzavretá pre delenie, pretože podiel dvoch celých čísel nemusí byť celé číslo.
Podľa algebry tvorí Z s operáciou sčítanie Abelovu grupu. S operáciou násobenie grupu netvorí, pretože chýbajú inverzné prvky (nie je uzavretá pre operáciu delenie). Z s operáciou sčítanie a násobenie je okruh. Opäť z dôvodu chýbajúcich inverzných prvkov to ale nie je teleso. Najmenším telesom obsahujúcim celé čísla je množina racionálnych čísel.

</doc>
<doc id="37950" title="Násobenie" url="https://sk.wikipedia.org/wiki?curid=37950">
Násobenie

Násobenie je jedna z oblastí zo štyroch základných operácii v aritmetike. Násobenie prirodzených čísel predstavuje ich opakované sčítanie.
"a" a "b" sa nazývajú činitele. Výsledok, "a krát b", sa nazýva súčin.
Napríklad sa zapisuje 3 · 4 pre 4 + 4 + 4. Tento zápis sa číta "trikrát štyri".
Namiesto 3·4 sa niekedy píše 3×4, niekedy sa môže znamienko vynechať úplne. Pri násobení premennou môžeme zapisovať napr.(5"x", "xy").
V programovacích jazykoch sa často používa znak *.
Pri násobení viac čísel sa používa grécky znak formula_2
alebo tiež
Opakované násobenie rovnakých činiteľov zvyčajne nahradzujeme umocňovaním
Inverzná ooperácia k násobeniu je delenie.
Pravidlá.
V algebrickom telese (napríklad formula_6 a formula_7 s operáciami násobenia a sčítania) platí:

</doc>
<doc id="37969" title="Cape Canaveral" url="https://sk.wikipedia.org/wiki?curid=37969">
Cape Canaveral

Cape Canaveral (doslova: "Mys Canaveral"; ; v rokoch 1963 až 1973 známy pod oficiálnym názvom Cape Kennedy) je pobrežný pás a mys v strede východného pobrežia Floridy v USA.
Nachádza sa na ňom vesmírna raketová základňa. Oficiálny názov komplexu je Eastern Range. Delí sa na dve časti. Na juhu je Cape Canaveral Space Force Station, ktorá patrí Vesmírnym silám. Štartujú odtadiaľ rakety Atlas, Delta a Titan. Sú tu tiež štartovacie rampy z čias programov Mercury a Gemini. Severnejšie sa nachádza Kennedyho vesmírne stredisko ("Kennedy Space Center"), ktoré patrí NASA. Nachádzajú sa tu dve štartovacie rampy – 39A a 39B. Z nich štartovali rakety Saturn V k Mesiacu (program Apollo) a tiež raketoplány (program Space Shuttle). Neďaleko sa nachádza montážna hala Vehicle Assembly Building (VAB).

</doc>
<doc id="38043" title="Eratostenovo sito" url="https://sk.wikipedia.org/wiki?curid=38043">
Eratostenovo sito

Eratostenovo sito je jednoduchý algoritmus pre nájdenie všetkých prvočísel menších ako zadaná horná hranica. Algoritmus je pomenovaný po gréckom matematikovi Eratostenovi, ktorý žil v rokoch 276–194 pred Kr.
Algoritmus funguje na postupnom „presievaní“ zoznamu čísel – na začiatku zoznam obsahuje všetky čísla v danom rozsahu (2, 3, 4, …, zadané maximum). Potom sa opakovane prvé číslo zo zoznamu vyberie, toto číslo je prvočíslom; zo zoznamu sa potom odstránia všetky násobky tohto čísla (to sú zložené čísla). Tak sa pokračuje až dovtedy, kým sa zo zoznamu neodstráni posledné číslo (alebo dovtedy, keď je ako prvočíslo označené číslo vyššie ako odmocnina najvyššieho čísla – v tomto prípade všetky zostávajúce čísla v zozname sú určite prvočísla).
Príklad.
Pre nájdenie prvočísel medzi prvými 20 číslami :
Krok 1: Zoznam obsahuje všetky čísla v rozsahu 2–20:
Krok 2: Odoberieme prvé číslo zo zoznamu a označíme ho ako prvočíslo:
Krok 3: Odoberieme zo zoznamu všetky násobky práve odobratého prvočísla:
Krok 4: Pokračujeme opäť bodom 2, pokiaľ ostávajú nejaké čísla :
Výsledný zoznam prvočísel v rozsahu 2–20: 2, 3, 5, 7, 11, 13, 17, 19.
Príklad (Inak).
Ak máme vyhľadať napríklad všetky prvočísla menšie ako prirodzené číslo "n" = 30, napíšeme si (na papier) čísla od 2 do 30 (číslo 1 nie je prvočíslo!), zakrúžkujeme číslo 2 a vyškrtáme všetky jeho násobky. Potom zakrúžkujeme ďalšie najmenšie nevyškrtnúte číslo, čiže 3, a vyškrtáme všetky jeho násobky. To isté spravíme aj s číslami 5 a 7. Zakrúžkované čísla sú prvočísla.

</doc>
<doc id="38075" title="Oblička" url="https://sk.wikipedia.org/wiki?curid=38075">
Oblička

Oblička (lat. "ren", gr. "nefros") je:
Nižšie stavovce majú obličky (v užšom zmysle) pozdĺžneho lalokovitého tvaru, cicavce ich majú spravidla fazuľovité.
Oblička človeka.
Oblička je párový orgán, fazuľovitého tvaru, uložený po stranách lumbálnej chrbtice na zadnej strane brušnej dutiny retroperitoneálne, vo výške L1 - L3. Hornou časťou zadnej plochy nasadajú obličky pod bránicu. Oblička má hmotnosť asi 150 g (variabilita 120 - 300 g), je približne 12 cm dlhá, 6 cm široká a 3 cm hrubá. Pravá oblička býva o niečo menšia a nižšie uložená. Vo veľkosti obličiek sú určité intersexuálne rozdiely. Mediálna hrana obličky je mierne konkávna, smeruje do stredu a zároveň mierne dopredu. V jej strede je obličková brána (hilus renalis), v ktorej vstupujú a vystupujú cievy (arteria a vena renalis a tenučké miazgové cievy), autonómna nervová spleť - obličková spleť (plexus renalis)- a vývodné močové cesty. Obličková brána sa smerom do obličky prehlbuje do obličkovej zátoky (sinus renalis), čo je prehĺbenina obkolesená obličkovým parenchýmom. Obsahuje obličkovú panvičku, cievy, nervy, väzivo a tuk. 
Oblička je obalená tenkým, ale pevným väzivovým puzdrom (capsula fibrosa), na ktoré zvonku prilieha tuková vrstva - tukové puzdro (capsula adiposa). Zvonka ju obaľuje ešte jemná väzivová blana - renálna/Gerotova fascia (fascia renalis). Pri prudkej strate tukovej vrstvy môže byť oblička mierne pohyblivá, môže dokonca zo svojho miesta vykĺznuť (blúdivá oblička - ren migrans).
Na reze obličkou vidieť, že sa skladá z dvoch vrstiev: z kôry obličky a drene obličky. Dreň je tmavšia, radiálne prúžkovaná, tvorí ju viacero (10 - 20) kužeľovitých útvarov pyramides renales. Pyramídy sa skladajú z dolných častí stočených kanálikov, Henleho slučky a zberných kanálikov. Vrchol každej pyramídy (obličková bradavka/papila - papilla renalis), obsahuje drobné otvory (vyústenia zberných kanálikov) a smeruje do obličkovej zátoky, kde zaniká v obličkových kalichoch, ktoré sú súčasťou obličkovej panvičky. Široká báza pyramíd je orientovaná ku kôre, do ktorej lúčovite prestupuje.
Kôra je svetlejšia a vybieha medzi pyramídami vo forme stĺpcov - columnae ranales až k obličkovej zátoke. Kôra obličky sa skladá z dvoch vrstiev. Pri povrchu obličky je vrstva zložená z obličkových teliesok (corpuscula renis), ktoré sa pod lupou javia ako červené bodky. Hlbšia vrstva kôry vybieha medzi pyramídy a prilieha k nim. Tvoria ju rovné obličkové kanáliky.
Obličková pyramída (pyramis renalis) spolu s časťou kôry, ktorá k nej prilieha a spolu s ňou funkčne súvisí, nazýva sa obličkový lalok (lobus renalis). Jednotlivé laloky majú niektoré cicavce od seba oddelené. U človeka v priebehu ontogenézy sú obličky tiež najskôr rozdelené laloky, až v priebehu života sa ich lalokovitý charakter stráca.
Obličky pôsobia ako filter pretekajúcej krvi. Odstraňujú splodiny metabolizmu, regulujú množstvo vody a solí v organizme, zúžastňujú sa na regulácii krvného tlaku, krvotvorby a acidobázickej rovnováhe.Základnou stavebnou a funkčnou jednotkou obličiek je nefrón.
Základné charakteristiky obličiek:

</doc>
<doc id="38135" title="Kruh" url="https://sk.wikipedia.org/wiki?curid=38135">
Kruh

Kruh (z praslovan. "krǫgъ", ktoré pochádza z praindoeur. "krengh-" odvodeného od ["s"]"ker-" – krútiť, ohýbať; lat. "circulus") je množina bodov v rovine, ktorých vzdialenosť od pevného bodu (stredu kružnice) je menšia alebo rovná pevne danému kladnému číslu (nazývaným polomer). Hranicu kruhu tvorí kružnica a je podmnožinou kruhu. Kruh je plocha ohraničená kružnicou vrátane nej samej.
Pre obvod kružnice platí:formula_1, kde formula_2 je konštanta (Ludolfovo číslo) a formula_3 je polomer kružnice.
Pre obsah kruhu platí:formula_4
Rovnice kruhu.
Všeobecná rovnica kruhu je:
Stredová rovnica kruhu je:
Parametrická rovnica kruhu je:
Symboly:formula_9 sú konštanty, pre ktoré platí formula_10formula_11 a formula_12 sú súradnice stredu M kruhuformula_13 a formula_14 sú súradnice bodu, ktorý patrí množine „kruh“formula_3 je polomer kruhuformula_16 je vzdialenosť formula_17 od stredu formula_18 ako parameterformula_19 je uhol formula_20 ako parameter
Plocha kruhu.
Pre obsah S kruhu platí vzťah formula_21. Znamená to, že štvorcov s polomerovým základom sa do kruhu zmestí práve formula_22.
formula_23
Tálesov názor na kruh.
Táles vraj prvý dokázal, že priemer rozdeľuje kruh na dve zhodné časti (podľa Prokla).

</doc>
<doc id="38197" title="Milan Uhde" url="https://sk.wikipedia.org/wiki?curid=38197">
Milan Uhde

doc. PhDr. Milan Uhde (* 28. júl 1936, Brno) je český spisovateľ, dramatik a politik. Počas komunistickej vlády bol významným predstaviteľom disentu a po nežnej revolúcii sa stal ministrom kultúry a predsedom Poslaneckej snemovne Českej republiky.
Životopis.
Narodil sa v rodine právnika a advokátky, vzdelanie nadobudol v Brne: chodil tu do obecnej školy, roku 1953 maturoval na gymnáziu v Králově Poli a v roku 1958 absolvoval Filozofickú fakultu Moravskej univerzity (neskôr Jana Evangelisty Purkyně, dnes Masarykova univerzita), odbor čeština a ruština. Potom pracoval ako redaktor významného brnianskeho mesačníka pre literatúru, umenie a kritiku Host do domu (vychádzal 1954–1970) a zároveň pôsobil ako externý učiteľ na Janáčkovej akadémii múzických umení (1967 – 1971). V roku 1971 dosiahol titulu doktora filozofie.
Po zákaze časopisu sa stal spisovateľom z povolania, ale roku 1972 sa po zverejnení článku v Rudom práve dostal na zoznam zakázaných spisovateľov a jeho tvorba sa nesmela publikovať až do nežnej revolúcie v roku 1989. Jeho knihy boli odstránené z verejných knižníc a bolo mu bránené vykonávať akékoľvek zárobkové povolanie. Písal pod inými menami divadelné hry (najčastejšie pre Divadlo na provázku), publikoval v samizdate, spolupracoval so zahraničnými divadlami a rozhlasovými a televíznymi stanicami.
Podpísal Chartu 77, v roku 1988 sa stal aj signatárom Hnutia za občiansku slobodu. V roku 1989 založil spolu s inými disidentami nakladateľstvo Atlantis a stal sa jeho šéfredaktorom. V nasledujúcom roku po ňom túto pozíciu prevzala jeho manželka, aby sa mohol plne venovať politickej kariére.
V roku 1990 sa stal po Milanovi Lukešovi druhým ponovembrovým ministrom kultúry, v roku 1992 sa na JAMU habilitoval ako docent. V období od 6. júna 1992 do 6. júna 1996 bol za ODS najprv poslancom Českej národnej rady a po jej premenovaní v súvislosti s rozdelením štátu 1. januára 1993 poslancom Poslaneckej snemovne. V rovnakom období bol od 29. júna 1992 zvolený za predsedu Poslaneckej snemovne.
V nasledujúcom volebnom období, od 1. júna 1996 do 19. júna 1998, bol zase zvolený do Poslaneckej snemovne, od 16. júla 1996 do 9. júna 1997 bol predsedom poslaneckého klubu ODS. Po páde koaličnej vlády ODS sa vďaka svojmu kritickému postoju ocitol medzi tými, ktorí boli vyzvaní na odchod zo strany, prestúpil teda do poslaneckého klubu Únie slobody, ktorého členom bol od 20. januára 1998 do konca skráteného volebného obdobia. Bol iniciátorom niekoľkých poslaneckých návrhov zákonov, z ktorých bol schválený iba jeho Návrh novely zákona o mimosúdnych rehabilitáciách (78/1998 Sb.), ktorý inicioval spolu s Jiřím Karasom. Zákon sa snažil zrovnoprávniť nútené práce príslušníkov vojenských banských oddielov s nútenými prácami príslušníkov PTP.
V roku 1998 opustil aktívnu politiku a stal sa znova spisovateľom z povolania. Vydáva pre nakladateľstvo Atlantis v zborníkoch svoje skoršie práce, ale neváha ani zahajovať nové projekty.
S časom sa zdá, že sa jeho názory opäť zbližujú s názormi ODS. Ľutuje, že problémy ODS otvorene nekritizoval už skôr, ale ozval sa až v čase, kedy sa neriešené rozrástli do takej šírky, že sa ich kritika stala nástrojom iných snáh než len snahy o nápravu vecí (jeho list Václavovi Klausovi k 60. narodeninám). V názore na udalosti v ČT v roku 2000 sa stavia na stranu ODS proti vzbúrencom.
V roku 2002 bol za ODS navrhnutý a stal sa miestopredsedom Rady Českého rozhlasu.
Žije v Brne, od roku 1963 je jeho manželkou Jitka Uhdeová, v súčasnej dobe jednateľka a riaditeľka nakladateľstva Atlantis. Má dve deti: Michala (podnikateľ) a Janu (pracuje v nakladateľstve Atlantis).
Dielo.
Milan Uhde je autorom poviedok, divadelných a rozhlasových hier, scenárov a zbierok poézie. Medzi jeho diela patria:
Od roku 1952 prispieval tiež do periodík: "Rovnosti", "Hostu do domu", "Literárních novin", "Plamene", "Kultury", "Kulturní tvorby". Napísal celý rad textov pre brnianske Divadlo X.

</doc>
<doc id="38229" title="Žilinský samosprávny kraj" url="https://sk.wikipedia.org/wiki?curid=38229">
Žilinský samosprávny kraj

Žilinský samosprávny kraj je jeden z ôsmich samosprávnych krajov Slovenska.
Územie Žilinského kraja patrilo k Liptovskej, Oravskej a Turieckej stolici od stredoveku až do 1923. Západná časť kraja spolu s okresmi Bytča, Žilina, Kysucké Nové Mesto a Čadca prislúchala k Trenčianskej stolici. Žilinský kraj bol založený v roku 1949, a začlenil aj okresy Považská Bystrica a Ilava, ktoré v súčasnosti patria k Trenčianskemu kraju. Región administratívne fungoval až do svojho zrušenia v roku 1960. Žilinský kraj bol opätovne založený v júli 1996. 
Žilinský samosprávny kraj sa rozkladá v severozápadnej časti Slovenska a je tretím najväčším krajom Slovenska. Hraničí na severozápade s Českom a na severe a sverovýchode s Poľskom. Má spoločné hranice s tromi ďalšími krajmi Slovenska - Trenčianskym, Banskobystrickým a Prešovským. Zahŕňa 5 regiónov (Horné Považie, Kysuce, Liptov, Orava a Turiec) a 11 okresov. 
Orgány ŽSK.
Orgánom žilinského samosprávneho kraja je predseda a zastupiteľstvo zložené z 57 poslancov. 
Predseda Žilinského samosprávneho kraja.
Predseda zastupuje samosprávny kraj navonok. V majetkovoprávnych vzťahoch, pracovnoprávnych vzťahoch a v iných vzťahoch je štatutárnym orgánom, rozhoduje aj vo veciach, v ktorých zákon zveruje samosprávnemu kraju rozhodovanie o právach a povinnostiach právnických osôb a fyzických osôb v oblasti verejnej správy okrem vecí, o ktorých na jeho návrh rozhoduje organizačný útvar úradu určený v organizačnom poriadku úradu. 
Zastupiteľstvo Žilinského samosprávneho kraja.
Zastupiteľstvo zabezpečuje výkon činností a rozhoduje o kľúčových témach Žilinského samosprávneho kraja. Pôsobnosť Zastupiteľstva Žilinského samosprávneho kraja určuje zákon NR SR č. 302/2001 Z. z. o samospráve vyšších územných celkov (zákon o samosprávnych krajoch) v platnom znení.
Zastupiteľstvo Žilinského samosprávneho kraja sa skladá z 57 poslancov volených v priamych voľbách. Predseda Žilinského samosprávneho kraja je zároveň i predsedom Zastupiteľstva. 
Úrad Žilinského samosprávneho kraja.
Samosprávny kraj bol zriadený pre vykonávanie samosprávy na území Žilinského samosprávneho kraja. V skratke ŽSK. Pri riadení činnosti samosprávy sa stará o celkový rozvoj územia a tiež o potreby obyvateľov kraja. Svoje pôsobenie vykonáva prostredníctvom orgánov, ale aj pomocou zriadených výkonných, poradných, kontrolných, alebo iniciatívnych orgánov. Žilinský samosprávny kraj vo svojej kompetencii spolupracuje najmä so štátnymi orgánmi, s inými samosprávnymi krajmi, obcami alebo s inými právnickými osobami. 
Odbory ŽSK.
Prácu úradu usmerňuje a organizuje riaditeľ, ktorého do funkcie menuje predseda samosprávneho kraja. Riaditeľ úradu zodpovedá za svoju činnosť predsedovi samosprávneho kraja.
Odbory a oddelenia úradu sa vytvárajú podľa druhu ich odborných činností a vzájomnej spolupráce medzi nimi. 
"Úrad ŽSK tvorí":

</doc>
<doc id="38234" title="Koróna (astronómia)" url="https://sk.wikipedia.org/wiki?curid=38234">
Koróna (astronómia)

Koróna je jasná plazmová slnečná atmosféra najľahšie viditeľná počas úplného zatmenia Slnka alebo pomocou koronografu. Od spodnejšej vrstvy slnečnej atmosféry, chromosféry, oddeľuje korónu tzv. prechodová oblasť. Koróna je najteplejšia vrstva slnečnej atmosféry. Je stokrát teplejšia než fotosféra.
Už v tridsiatych rokoch 20. storočia sa na základe tvaru koróny pozorovanej pri zatmeniach objavili úvahy, že koróna musí mať teplotu milióny stupňov. Tento predpoklad bol o niekoľko rokov potvrdený spektroskopicky. Príčina takejto vysokej teploty koróny dodnes nebola nájdená. Preto prúdenie tepla nastáva smerom z koróny do nižších oblastí Slnka. Toto tepelné rozhranie, kde sa teplota náhle mení z asi milióna kelvinov v spodnej koróne na asi 20 000 kelvinov vo vrchnej chromosfére, je práve prechodová oblasť. Typická hustota častíc v koróne je 5 x 1017 častíc na cm3.
Koróna je teda veľmi horúca, ale aj veľmi riedka. Siaha do vzdialenosti niekoľkých slnečných polomerov, milióny kilometrov do kozmu. Podľa niektorých zdrojov je hranicou vrchnej koróny až heliopauza. Hmota koróny neustále uniká do okolitého priestoru rýchlosťou asi milión ton každú sekundu. Toto množstvo sa zvyšuje až na miliardy ton pri slnečných erupciách. Takéto náhle úniky hmoty sa nazývajú výrony koronálnej hmoty alebo ejekcia koronálnej hmoty (po anglicky coronal mass ejection, skratka CME). Tieto výrony majú za následok zvýšený tok častíc slnečného vetra a s tým spojené následky ako magnetické búrky alebo polárnu žiaru.
Zložky žiarenia.
Žiarenie koróny možno rozdeliť na niekoľko zložiek s odlišným pôvodom:
Štruktúry.
Charakteristické velkorozmerové štruktúry pre korónu sú "koronálne lúče". Sú približne radiálne a rozprestierajú sa do vzdialenosti 0,5 až viac ako 10 slnečných polomerov. Hustota častíc v nich je oproti priemernej hustote K koróny zvýšená 3 – 10-krát. Delia sa na niekoľko typov, ale pravdepodobne majú rovnakú základnú štruktúru. Koronálne lúče vznikajú vtedy, keď sa plazma v koronálnej kondenzácii stáva dostatočne horúcou na to, aby násilne otvorila uzavreté slučky magnetického poľa do tvaru neutrálneho prúdu. 
"Polárne lúče" sa v koróne vyskytujú pri minime slnečnej aktivity. Sú dobre pozorovateľné v polárnych oblastiach Slnka a majú krátku životnosť. Oblasti koróny s veľmi nízkou hustotou a nižšou teplotou sa nazývajú "koronálne diery". V K koróne nad koronálnymi dierami boli pozorované "trhliny", úzke tmavé pruhy. Vo vnútornej koróne sa vyskytujú približne vysoké koronálne slučky. Na röntgenových snímkach boli objavené objekty s krátkou životnosťou, ktoré sa nazývajú "jasné koronálne body". V koróne sú tiež bežné jemné vláknité štruktúry.
Pozorovanie koróny.
Keďže intenzita žiarenia koróny je miliónkrát nižšia ako žiarenie slnečného disku, pozorovať ju možno iba pri jeho zaclonení. Ideálne podmienky na pozorovanie koróny vytvára úplne zatmenie Slnka, ktorého nevýhoda však spočíva v tom, že trvá len veľmi krátko. Mesiac zatemňujúci Slnko možno čiastočne nahradiť koronografom, ktorým sa však kvôli svetlu rozptýlenému v zemskej atmosfére nedajú pozorovať slabšie časti koróny. Účinné je pozorovanie Slnka z umelej družice alebo slnečnej sondy pomocou koronografu.
Najvýraznejšie spektrálne čiary, v ktorých sa pozoruje koróna, sú červená čiara (637,4 nm), zelená čiara (530,4 nm) a žltá čiara (569,4 nm). Slnečné sondy pozorujú korónu na spektrálnych čiarach niektorých iónov, väčšinou v extrémnej ultrafialovej oblasti.

</doc>
<doc id="38289" title="Magnetosféra" url="https://sk.wikipedia.org/wiki?curid=38289">
Magnetosféra

Magnetosféra je oblasť okolo astronomického telesa, v ktorej dominuje magnetické pole tvorené daným telesom. Magnetosférou je obklopená Zem, rovnako ako aj ostatné planéty s magnetickým poľom, ako Jupiter, Saturn, Urán a Neptún. Aj Merkúr má magnetické pole, ale príliš slabé na zachytenie plazmy.
Magnetosféra Zeme
Magnetosféra Zeme v smere k Slnku končí približne vo vzdialenosti 15 Zemských polomerov (Re = 6378 Km) od centra Zeme. Na odvrátenej strane od Slnka chvost magnetosféry končí vo vydialenosti približne 60 Re. Hranica magnetosféry sa nazýva Magnetopauza. Hodnota magnetického poľa na magnetopauze je v rádoch nanotesla. Hodnota magnetického poľa na povrchu Zeme je o štyri rády vyššia tj. ide o desiatky tisíc nanotesla. 
Tvar magnetosféry je tvarom poľa magnetického dipólu natiahnutého a deformovaného v smere prichádzajúceho slnečného vetra.
Magnetosféra Zeme tvorí prirodzenú ochranu našej planéty pred nabitými časticami prilietajúcimi z otvoreného priestoru. Tieto častice vstupujú do magnetického poľa Zeme kde na ne začne pôsobiť Lorentzova sila ktorá mení ich trajektóriu. Lorentzova sila pôsobí maximálnou silou na častice letiace kolmo k siločiare magnetického poľa a je nulová na časticu letiacu paralelne so siločiarami. Preto sa nabité častice nízkych energií v polárnych oblastiach kde siločiary magnetosféry vedú smerom k povrchu Zeme môžu dostať až k vrchným vrstvám atmosféry. Keďže častíc s nízkou energiou je viac ako častíc s vysokou energiou tak ich interakcia s molekulami atmosféry pri ktorej vznikajú gama kvantá je pozorovaná ako polárna žiara. Polárna žiara je tak jedným z prejavov štruktúry magnetosféry Zeme. Častice zachytené magnetickým poľom väčšinou ostávajú dlhodobo uväznené v oblastiach, ktoré nazývame Van Allenove radiačné pásy.

</doc>
<doc id="38326" title="Hans Bethe" url="https://sk.wikipedia.org/wiki?curid=38326">
Hans Bethe

Hans Albrecht Bethe (* 2. júl 1906, Štrasburg, Francúzsko – † 6. marec 2005, Ithaca, New York, USA) bol nemecký fyzik, jeden z najvýznamnejších 20. storočia. Vysvetlil princípy fungovania termonukleárnych procesov vo hviezdach, podieľal sa na vývoji atómovej bomby a bol známym bojovníkom proti šíreniu jadrových zbraní.
Životopis.
Hans Bethe sa narodil v nemeckom Štrasburgu, doktorát získal v roku 1928 na univerzite v Mníchove. Keď sa v 30. rokoch dostali v Nemecku k moci nacisti, bol donútený kvôli svojmu židovskému pôvodu opustiť miesto prednášajúceho na univerzite v Tübingene. V roku 1933 preto emigroval do Anglicka, neskôr sa usadil v Spojených štátoch, kde v roku 1935 nastúpil ako profesor fyziky na Cornellovu univerzitu, na ktorej zostal s niekoľkými malými prestávkami až do svojej smrti.
Počas 2. svetovej vojny pracoval najprv na MIT v projekte mikrovlnného radaru, potom v laboratóriách Los Alamos, kde sa zúčastnil na Projekte Manhattan na výrobu atómovej bomby. Po skončení druhej svetovej vojny pracoval s Edwardom Tellerom na projekte vodíkovej bomby, v rokoch 1956–1964 bol členom tímu vedeckých poradcov amerického prezidenta, v roku 1958 viedol tím, ktorý pre prezidenta vytváral štúdiu o jadrovom odzbrojení. Pomáhal s vyjednaním dohody so Sovietskym zväzom o čiastočnom zákaze jadrových testov z roku 1963 a fungoval aj ako neformálny vedecký poradca prezidentov Eisenhowera, Kennedyho a Johnsona.
Hlavná časť Betheho práce sa zaoberá teóriou atómových jadier, v priebehu rokov 1935–1938 študoval jadrové reakcie a účinné prierezy reakcií, zdokonalil Bohrov model atómu. Jeho práca ho priviedla k objavu mechanizmu reakcií, ktoré hviezdam dodávajú energiu. Najmä tieto výsledky mu roku 1967 priniesli Nobelovu cenu za fyziku.
V roku 1975 odišiel do dôchodku, pričom získal na Cornellovej univerzite čestný titul emeritný profesor.
V priebehu 80. a 90. rokov sa aktívne zapojoval do kampane za mierové využitie atómovej energie; v roku 1995 zverejnil otvorený list, v ktorom žiadal všetkých vedcov, aby „prerušili a odmietali“ prácu na akejkoľvek časti vývoja a výroby jadrových zbraní. V roku 2004 podpísal s ďalšími 47 laureátmi Nobelových cien list podporujúci prezidentského kandidáta Johna Kerryho.
Bethe je tiež podpísaný ako jeden z autorov slávneho článku o teórii veľkého tresku, ktorý 1. apríla 1948 vydali Ralph Alpher a George Gamow; jeho meno pod článkom je však iba vtipom – George Gamow využil podobnosti ich mien s prvými písmenami gréckej abecedy ("alfa, beta, gama").
Po Bethem je pomenovaná planétka "30828 Bethe".

</doc>
<doc id="38337" title="Christiane F." url="https://sk.wikipedia.org/wiki?curid=38337">
Christiane F.

Christiane F., celým menom Christiane Vera Felscherinow (* 20. máj 1962), je ústrednou postavou úspešnej knihy "My deti zo stanice ZOO" a neskôr rovnako úspešného filmu. Christiane F. je autentickou postavou, podkladom pre knihu aj pre film je jej autobiografické rozprávanie o svojom osude.
Christiane F. vyrástla v rodine, kde násilie a alkoholizmus (v tomto prípade otcov) boli na dennom poriadku. Vo veku šiestich rokov sa rodina prisťahovala na už vtedy problematické sídlisko Gropiusstadt v západoberlínskej štvrti Neukölln. Pri jednej príležitosti, kedy ju otec fyzicky ohrozoval, sa (neúspešne) pokúsila vyskočiť z okna bytu na 11. poschodí.
Rodinné problémy, najmä násilie proti deťom, je v tom čase v Nemecku ešte tabu. Christiane F. nevidí východisko a dostáva sa vo veku dvanásť rokov do drogovej scény. Najprv je to hašiš, marihuana, vo veku štrnástich rokov sa zoznamuje s heroínom. Aby si svoje dávky mohla zaobstarať, začína prostituovať na neslávne známej západoberlínskej železničnej stanici Bahnhof ZOO. Jej medzitým rozvedená matka si to všíma až o dva roky neskôr. 
Roku 1978, vo veku šestnástich rokov, vypovedá Christiane F. v jednom súdnom procese ako svedkyňa. Jej výpoveď zaujme dvoch reportérov známeho časopisu Stern, ktorí chcú interview a pozvú ju na dve hodiny na rozhovor. Z dvoch hodín sú dva mesiace a neskôr autobiografické dielo, ktoré v istom zmysle slova zvrátilo vtedajšie názory západonemeckej spoločnosti na mladistvých, ktorí sú závislí na drogách. Zo seriálu v časopise sa stala kniha, ktorá bola neskôr sfilmovaná.
Hrdinka knihy (a filmu) v nasledujúcich rokoch prežila turbulentný čas v USA a v Grécku, vrátila sa však do Berlína a po niekoľkých protidrogových liečbach sa oslobodila zo svojej závislosti na nich. Roku 1996 porodila syna Phillipa
V roku 2008 nemecké úrady zobrali do svojej opatery jej maloletého syna po zistení, že má opakovane problémy s drogami.

</doc>
<doc id="38339" title="Metafora" url="https://sk.wikipedia.org/wiki?curid=38339">
Metafora

Metafora (z gréckeho "μεταφορά" – prenos, prenesenie) alebo zastarano prenáška jeden zo základných básnických trópov, ktorý vzniká použitím slova v jeho prenesenom význame na princípe podobnosti predmetov a ich vlastností. Metafora je nepriamym, obrazným pomenovaním. Na základe podobnosti dvoch javov (dejov, vecí, vlastností) vznikla hlavne klasická metafora. Klasická metafora sa zakladá na zdôrazňovaní vonkajších podobností javov, do popredia sa dostáva konotačná vrstva slova. Novodobá metafora sa mnoho ráz rodí na podklade kontrastu, protikladnosti a protiľahlosti, na podklade "krátkeho spojenia" dvoch i viacerých vzájomne vzdialených významových oblastí.
Metafora ma obraznú (poetickú) a poznávaciu (noetickú) funkciu. Metafora sa používa na to, aby sa oživil prejav a aby sa vyzdvihla niektorá vlastnosť javu, aby vyjadrenie bolo názorné, obrazné. Vzdialenosti medzi pomenúvanou vecou a pomenovaním sa nazývajú asociačné polia.
Metafory z hľadiska zrozumiteľnosti môžu byť dvojaké:
Okrem uvedených jednoduchých metafor existujú aj rozvité metafory. Rozvité metafory sú také, keď sa pomocou celého textu názorne nepriamo niečo opíše alebo vysvetlí. Metafory bývajú rozvité napríklad na ploche celej básne, ale ešte častejšie bývajú rozvité na ploche názornej bájky, paraboly, anekdoty alebo vtipu a mnohých ďalších útvarov textu.
Nevhodná kombinácia metafory sa nazýva katachréza, napr. "Svoju chorú nohu kládol na ľahkú váhu.; Pes bol zakopaný v jeho pravej ruke." atď.
Referencie.
[[Kategória:Štylistické prostriedky]]

</doc>
<doc id="38367" title="Banskobystrický samosprávny kraj" url="https://sk.wikipedia.org/wiki?curid=38367">
Banskobystrický samosprávny kraj

Banskobystrický samosprávny kraj je jeden z ôsmich samosprávnych krajov Slovenska.
Zastupiteľstvo Banskobystrického samosprávneho kraja.
Zastupiteľstvo Banskobystrického samosprávneho kraja sa skladá z 50 poslancov volených v priamych voľbách. 
"Pozri kategóriu: "
Organizácie v zriaďovateľskej pôsobnosti samosprávneho kraja.
Banskobystrický samosprávny kraj vykonáva zriaďovateľskú povinnosť nad viacerými inštitúciami nachádzajúcimi sa na jeho území. 
Kultúrne inštitúcie.
a iné
Školské zariadenia.
Do pôsobnosti kraja patrí 20 gymnázií, 43 stredných odborných škôl, 6 spojených škôl 1 jazyková škola, 
Konzervatórium Jána Levoslava Bellu a 5 ďalších školských zariadení.
Zdravotnícke a sociálne zariadenia.
V pôsobnosti BBSK sú aj dve zdravotnícke zariadenia ako aj viac než 50 zariadení sociálnej starostlivosti: domovov dôchodcov a domovov sociálnych služieb, útulkov a zariadení pestúnskej starostlivosti po celom kraji.

</doc>
<doc id="38379" title="Košický samosprávny kraj" url="https://sk.wikipedia.org/wiki?curid=38379">
Košický samosprávny kraj

Košický samosprávny kraj (KSK) je jeden z ôsmich samosprávnych krajov Slovenska.
Historicky prvé zasadnutie Zastupiteľstva KSK sa uskutočnilo 19. decembra 2001 v historickej sále bývalého Župného domu na Hlavnej ulici. Za prvého predsedu KSK bol zvolený Rudolf Bauer (KDH). V regionálnych voľbách v roku 2005 ho v rozhodujúcom 2. kole, ktoré sa konalo 10. decembra, porazil Zdenko Trebuľa (Smer-SD). Do úradu nastúpil 9. januára 2006 a pozíciu predsedu obhájil aj v posledných voľbách do orgánov samosprávnych krajov 9. novembra 2013. 4. decembra 2017 sa funkcie predsedu ujal Rastislav Trnka.
Kraj, ako samosprávna jednotka, sa rozprestiera na území týchto 11 okresov:
KSK sídli v budove bývalého vojenského veliteľstva (tzv. "Divízii") na Námestí Maratónu mieru 1 v Košiciach.
Symboly kraja.
Erb.
Erb kraja prevzal časti heraldických znamení jednotlivých historických žúp, ktoré dnes kraj vytvárajú. V prvej časti je prevzatý motív Abovsko-Turnianskej župy, v druhej časti je prevzatá časť erbu Spišskej župy, v tretej časti Zemplínskej župy a napokon Gemerskej župy.
Vlajka.
Vlajka samosprávneho kraja je variáciou prevládajúcich farieb z erbu.
Logo.
Pôvodné logo bolo vytvorené v roku 2009 ako moderný marketingový prostriedok na prezentáciu kraja a jeho aktivít. 14. decembra 2020 KSK predstavil nové logo, ktoré by malo symbolizovať vstup kraja do novej dekády v 21. storočí s novou dynamikou a pohybom.
Zastupiteľstvo Košického samosprávneho kraja.
Zastupiteľstvo Košického samosprávneho kraja sa skladá z 57 poslancov volených v priamych voľbách, ktorí pracujú v 13 komisiách. Zo všetkých poslancov je 16 za Smer-SD, 16 za koalíciu OĽaNO, SaS, KDH, NOVA, 16 nezávislých poslancov, šiesti za stranu Most-Híd, po jednom za SNS, SMK-MKP a ŠKV.
"Pozri kategóriu: "
Zastúpenie Košického samosprávneho kraja pri Európskej únii.
Zastúpenie Košického samosprávneho kraja pri Európskej únii sa usiluje o propagáciu a zabezpečenie vplyvu regiónu v európskej politike pri rozhodovaní o európskych aj medzinárodných otázkach, ktoré ovplyvňujú rozvoj a život tohto regiónu. Zastúpenie kraja v Bruseli sleduje dianie, zapája sa do neho, nadväzuje spoluprácu a aktívne reaguje všade tam, kde je to prospešné a kde je legálny priestor na aktivitu.
Zastúpenie dopĺňa činnosť ostatných útvarov Úradu KSK v záujme najväčšieho dosahu na európske inštitúcie a legislatívu, tak aby boli využité všetky možné komunikačné kanály a partnerstvá. Činnosťou sa kladie dôraz na zlepšenie čerpania európskych štrukturálnych a investičných fondov, monitorovanie projektov a výziev európskych inštitúcií, ovplyvňovanie tvorby európskej legislatívy, presadzovanie záujmov KSK a využívanie programov Európskej komisie na regionálny rozvoj. V nadväznosti na rastúci počet a zložitosť európskych právnych predpisov ako aj nastavovanie a vyjednávanie programového obdobia a teda aj finančných prostriedkov, z ktorých môže mať prospech KSK, ide primárne o naplnenie naliehavej potreby vytvárať partnerstvá pre spoluprácu, byť priamo pri zdroji informácií o finančných a rozvojových možnostiach, ktoré Európska únia ponúka a o reálnu schopnosť tieto zdroje, čo najefektívnejšie a správne využiť v prospech regiónu.
Zastúpenie, známe aj ako "Kosice Region Brussels Office" sídli pod jednou strechou spolu s "Bratislava Region Brussels Office" na Rue d'Arlon 63 v Bruseli.
Program Terra Incognita.
"Terra Incognita – Krajina nespoznaná" je dlhodobý program Košického samosprávneho kraja, ktorým sa pripojil k projektu Európskeho hlavného mesta kultúry Košice 2013.
Cieľom programovej časti "Terra Incognita – Krajina nespoznaná – Košický kraj" je pripraviť návštevníkom Košíc, ale aj ich obyvateľom, ponuku zážitkov v celom regióne, ponúknuť možnosti na spoznávanie objavovanie a zážitky.
Zámerom programu Terra Incognita je ukázať prepojenie kultúrnych tradícií regiónu s kultúrnymi tradíciami Európy prostredníctvom troch tematických ciest – "Vínnej cesty", "Gotickej cesty" a "Železnej cesty". Na týchto miestach sú popísané cieľové body – kultúrne, historické alebo technické objekty, v ponuke sú aj ďalšie zaujímavosti a prírodné unikáty v dostupnom spádovom území.
V roku 2013 sa na tematických cestách Terra Incognita uskutočnilo 13 Top podujatí. V ich dramaturgii boli tri základné línie: tradície, príbehy viažuce sa k miestu konania a komunitné aktivity.

</doc>
<doc id="38386" title="Spoločnosť Ježišova" url="https://sk.wikipedia.org/wiki?curid=38386">
Spoločnosť Ježišova

Spoločnosť Ježišova () alebo Rád jezuitov alebo Jezuiti je najväčší rímskokatolícky rehoľný rád. V súčasnosti má okolo 20 000 členov. Jej činnosť sa sústreďuje na oblasť misií, vedy a pastorácie. Rehoľníci zo Spoločnosti Ježišovej na Slovensku si za meno píšu skratku SJ (vo svete sa používa aj SI a v Česku TJ). Táto mužská rehoľa nemá paralelnú ženskú vetvu, hoci sa mylne spája so ženskou Congregatio Jesu.
Dejiny.
Spoločnosť Ježišovu založil Ignác z Loyoly v roku 1534. Bol prvým hlavným predstaveným rehole, ktorý sa nazýva "generál". Rehoľu ústne schválil pápež Pavol III. 3. septembra 1539 a cirkevnoprávne ju potvrdil bulou "Regimini militantis Ecclesiae" dňa 27. septembra 1540. Spoločnosť Ježišova bola v rokoch 1773 – 1814 po vonkajšom nátlaku (dočasne) zrušená.
Charakteristika.
Vnútornú charakteristiku jezuitov najviac ovplyvňuje Ignácova kniha duchovných cvičení, exercicií. Z nej vychádzajú stanovy rádu. Pôsobnosť jezuitov je kdekoľvek kde ich pošle pápež, ktorému venujú svoj osobitný štvrtý sľub poslušnosti, ktorý pridávajú k zvyčajným trom rehoľným sľubom (chudoby, čistoty a poslušnosti). Najvyšším predstaviteľom rádu je generál, ktorý sa volí doživotne a sídli v Ríme.
Proces prijímania kandidátov začína dvojročným noviciátom, po ktorom novic skladá tri rehoľné sľuby. Definitívne prijatie nastáva po najmenej desiatich rokoch v ráde a po treťom skúšobnom roku. Generálny predstavený dovoľuje väčšine členov zložiť štvrtý sľub (poslušnosť pápežovi).
Vzhľadom na charakter činnosti Spoločnosti Ježišovej sa jej členovia necítia byť viazaní povinnosťou spoločnej modlitby v chóre.
Jezuiti na Slovensku.
Jezuiti pôsobia v 8 domoch:
Významné osobnosti.
Svätí a blahoslavení.
K 1. januáru 2003 mala Spoločnosť Ježišova vyhlásených 48 svätých (34 mučeníkov a 14 vyznávačov) a 148 blahoslavených (139 mučeníkov a 9 vyznávačov).
Prenesený význam.
Niekedy je možné sa stretnúť s preneseným slovným spojením "„jezuita“" - čo znamená cieľavedomý, dobrý manipulátor, namyslený.

</doc>
<doc id="38388" title="N’Djamena" url="https://sk.wikipedia.org/wiki?curid=38388">
N’Djamena

N’Djamena [ndžamena] (arab. "Nidžámíná" alebo "Andžamíná") je hlavné mesto Čadu. Počet obyvateľov sa pohybuje okolo 1 milióna (2009), čím je najväčším mestom v krajine.
Poloha.
Mesto sa nachádza v západnej časti Čadu, na pravom brehu rieky Chari, do ktorej sa tu vlieva pohraničná rieka Logone. Most ponad rieku spája N'Djamenu s Kamerunským mestom "Kousséri". Z metropoly vedie tzv. "transsahelská diaľnica" na východné pobrežie Afriky do Džibuti, ktorá sa napája na transsaharskú cestu z Tripolisu do Kapského Mesta.

</doc>
<doc id="38406" title="Asmara" url="https://sk.wikipedia.org/wiki?curid=38406">
Asmara

Asmara je hlavné mesto Eritrey.
Dejiny.
Nachádza sa v regióne Zoba Ma'akel a jej dejiny siahajú do stredoveku. V okolí mesta sídlili 4 kmene, ktorých spojením vznikla osada "Arbaete Asmara" (v preklade „štyria sa spojili“). Mestský ráz dostala Asmara počas talianskej kolonizácie v 19. storočí a po vzniku Eritrey sa stala jej hlavným mestom. Počas okupácie krajiny Etiópiou mesto upadlo, no po obnovení samostatnosti krajiny sa začala jeho obnova.
Asmara je sídlom patriarchu Eritrejskej ortodoxnej cirkvi a metropolitu Eritrejskej katolíckej cirkvi.

</doc>
<doc id="38429" title="Eset" url="https://sk.wikipedia.org/wiki?curid=38429">
Eset

Eset alebo Éset (grécky Izis, rekonštruovaná výslovnosť "Úsat") je staroegyptská bohyňa, manželka vládcu podsvetia Usireva a matka sokolieho boha Hora, ktorá predstavuje archetyp manželky a matky. Jej meno doslova značí „Kráľovná trónu“. Trón je zároveň jej znakom, ktorý sa objavuje v hieroglyfickom zápise jej mena aj v ikonografii. Pôvodne snáď malo Esetino meno trocha iné čítanie, „Kráľovná z mäsa“, t. j. mohlo označovať živú, historickú kráľovnú, manželku vládnúceho faraóna.
Eset v rôznych funkciach.
Eset bola považovaná za jednu z najmocnejších bohýň starovekého Egypta. Jej moc bola podľa mýtov tak veľká, že dokázala navracať život. V priebehu trvania egyptskej civilizácie do seba prijala atribúty viacerých menej významnejších bohýň, napríklad Hathor, ktorej kravské rohy zvykne mať na hlave v úlohe Horovej matky.
Esetin význam je o to zarážajúcejší, že, na rozdiel od kultov iných bohov, nemala Eset jediné kultové stredisko, z ktorého by sa jej uctievanie šírilo. Prvé zmienky o nej pochádzajú z čias 5. dynastie, ale vrchol dosiahla až v neskorej dobe a počas helénizmu, kedy sa Esetin (Izidin) kult rozšíril po celom Stredomorí. Počas antiky bol jedným z najvýznamnejších mystérijných kultov v Stredomorí.
Eset-liečiteľka.
Meno bohyne Eset sa vzývalo pri mnohých liečiteľských obradoch a je spomínané aj na medicínskych papyrusoch. Súvisí to s veľkou čarodejnou mocou bohyne rovnako ako s jej úlohou ideálnej matky a manželky. K tejto jej funkcii sa vzťahuje napríklad príbeh Eset a sedem škorpiónov, v ktorom sedem Esetiných ochrancov - škorpióny Petet, Tjetet, Matet, Mesetet, Mesetef, Tefen a Befen - sprevádza bohyňu s malým Horom na úteku pred Sutechom, ktorý sa ich snaží zničiť. Pri úteku im odmietne pomôcť bohatá žena, za čo ju sedem škorpiónov potrestá tým, že uštipnú jej malé dieťa. Eset však nedopustí, aby nevinné dieťa zahynulo a vydá sa ho vyliečiť, za čo sa jeho matka Eset dodatočne ospravedlní a obdaruje ju. Podobné príbehy o Eset a malom Horovi, v ktorých často je práve Hor chorým dieťaťom, ktoré jeho matka lieči, tvoria súčasť mnohých liečebných procedúr starovekého Egypta. Chorý je pripodobnený postave z príbehu, čím na seba má upriamiť Esetinu starostlivú pozornosť.
Eset a tajné meno boha Ré.
Iný mýtus uvádza, ako sa podarilo Eset získať jej obrovskú čarovnú moc. Pri jednej príležitosti ukradla niekoľko slín slnečného boha Ré a stvorila z nich jedovatého hada. Toho potom nastražila tak, že starého Réa pri jednej z jeho prechádzok uštipol. Boha sa okamžite zmocnila bolesť a horúčka, v ktorej si zavolal svoju Enneadu, aby u nej hľadal pomoc, ale žiadne z božstiev mu nedokáže podať liek, s výnimkou Eset. Eset-liečiteľka mu je však ochotná pomôcť len v tom prípade, že jej Ré prezradí svoje najtajnejšie meno, zdroj svojej neobmedzenej moci, vďaka ktorému by sa stala Eset rovnako významná ako on sám. Ré sa ošíva, blaboce svoje ostatné mená, ale bolesť sa stupňuje a nakoniec je nútený sa Eset podvoliť. Bohyňa mu na oplátku sľúbi, že tajné meno neprezradí ona ani jej syn Hor nikomu na zemi (to sa môže vzťahovať aj na faraóna, ktorý ako vtelenie sokolieho boha na zemi teda poznal toto tajné meno).
Izisin kult.
Počas helenizmu sa začal Izisin kult šíriť mimo Egypta do celého Stredomoria. Na mnohých miestach Izis prevzala úlohu a atribúty pôvodných bohýň. Typickým príkladom môže byť Byblos, stredisko uctievania semitskej bohyne Aštarte, s ktorou bola Izis stotožnená. V tejto dobe bola tiež, pre svoju úlohu ochrankyne a atribút žiadostivosti, ktorý prevzala od bohyne Hathor, považovaná za patrónku námorníkov. Podobne je niektorými považovaná arabská bohyňa Al-Uzza na základe podobnosti mien za formu Eset.
Izidin kult bol jedným z najvýznamnejších mystérijných kultov antického sveta. Klasickí autori robia často narážky na Izidine mystériá v svojich dielach (príkladom môže byť Lucius Apuleius, ktorý nechá svojho hlavného hrdinu premeniť sa na osla a až Izis mu, po zasvätení do jej mystérií, vráti jeho vlastnú podobu). Bohyňa mala svoje chrámy v Grécku, Ríme aj antických provinciach, dokonca až na Britských ostrovoch. Posledný Izidin chrám vo Fílach bol zavretý až v 6. storočí. Tento akt je považovaný za definitívny koniec staroegyptského náboženstva.
O kňazoch Izis sa zachovalo len málo správ, je však zrejmé, že bohyňa mala kňazov i kňažky. V antickej dobe boli známi ako liečitelia a tvrdilo sa o nich, že majú mnohé ďalšie magické schopnosti vrátane vykladania snov a schopnosti ovládať počasie tým, že si česali alebo zaplietali vlasy. Verilo sa, že pre túto poslednú schopnosť považovali Egypťania uzly za magické.
Bibliografia.
Hart, G. "Egyptské mýty". KMa, 2006.

</doc>
<doc id="38452" title="Program Vostok" url="https://sk.wikipedia.org/wiki?curid=38452">
Program Vostok

Program Vostok bol sovietsky vesmírny program letov jednomiestnych kozmických lodí Vostok po obežnej dráhe Zeme. Bol zameraný na overovanie letových zariadení, preverovanie spojenia, na lekárske výskumy pri postupnom predlžovaní kozmického letu v stave beztiaže. Všetkých 6 lodí typu Vostok štartovalo z kozmodromu Bajkonur. Vyskúšali aj skupinový let lodí Vostok 3 s loďou Vostok 4, ako aj Vostok 5 s loďou Vostok 6.
Nosná raketa.
Vostok bola aj sovietska nosná raketa, ktorá sa vo viacerých modifikáciách používala pre štart od prvých sovietskych družíc, cez všetky kozmické lode.
Kozmická loď.
Kozmické lode Vostok sa skladali z hermeticky uzatvorenej kabíny pre kozmonautov, z prístrojovej časti a brzdiaceho zariadenia. Pre bezpečný prechod cez atmosféru bola kabína zvonku obložená tepelnou izoláciou. Všetky tri priezory boli zabezpečené ohňovzdorným sklom a zvonku ich ochraňoval ešte odklopný kryt. Orientáciu lode mohol kozmonaut meniť sám. Stabilizáciu lode Vostok regulovalo slnečné svetlo, takže orientácia lode v priestore sa po odchýlke vždy upravovala vzhľadom na Slnko. Súčasťou riadiaceho zariadenia bol aj malý glóbus, ktorý sa otáčal a vždy ukazoval tú časť povrchu Zeme, nad ktorou kozmická loď práve prechádzala. Obojstranný rádiový prenos zabezpečoval nepretržité spojenie so Zemou.
Kozmickú loď sledovali pozorovacie stanice rozmiestnené na území Sovietskeho zväzu a na lodiach. Kozmonauta snímali dve televízne kamery, spredu a zboku. Obraz sa vysielal do celého sveta. Čistotu vzduchu v kabíne udržiavalo automatické regeneračné zariadenie. Prívod kyslíka si mohol kozmonaut čiastočne regulovať aj sám. Každý kozmonaut pri lete kozmickou loďou Vostok mal oblečený skafander, ktorý mal však úplne uzavretý iba počas výstupu na obežnú dráhu a počas zostupu z nej.
Lety.
Do vesmíru sa celkovo vydalo šesť pilotovaných lodí Vostok, ktorým prechádzalo päť testovacích letov nepilotovaných lodí, ktoré formálne patrili do programu Sputnik.
Plánované misie.
V programe Vostok bolo plánovaných ďalších sedem misií (Vostok 7 až 13), ktoré sa mali uskutočniť až do apríla 1966. Tieto misie však boli zrušené a už vyrobené časti lodí a rakiet použité v programe Voschod.

</doc>
<doc id="38461" title="Michal Sýkora (politik)" url="https://sk.wikipedia.org/wiki?curid=38461">
Michal Sýkora (politik)

Michal Sýkora (* 5. apríl 1953, Štrba) je dlhoročným starostom obce Štrba, dlhoročným predsedom Združenia miest a obcí Slovenska (ZMOS) a poslancom zastupiteľstva Prešovského samosprávneho kraja.
Michal Sýkora je ženatý a má dve dcéry.
Komunálna politika.
V komunálnych voľbách v roku 2018 sa stal starostom Štrby po desiatykrát, čo je rekord na Slovensku. V týthto voľbách nemal protikandidáta. Podľa vlastných slov začal v komunálnej sfére robiť ako športovec, nie straník. Vtedy mal 23 rokov. Ako 28-ročný sa stal starostom Štrby.

</doc>
<doc id="38475" title="Vosk" url="https://sk.wikipedia.org/wiki?curid=38475">
Vosk

Vosky alebo ceridy sú estery mastných kyselín s vyššími jednosýtnymi alebo dvojsýtnymi (voskovými) alkoholmi - najčastejšie cetylalkohol (C16), karnaubylalkohol (C24), cerylalkohol (C26) a myricylalkohol (C30). Vosk je jednoduchý lipid.
Živočíšne vosky majú v molekule alkoholy so 14 - 18 uhlíkmi, rastlinné s 26 - 30 uhlíkmi. Sú nepolárne a chemicky stabilné látky, ťažko hydrolyzovateľné. Pri normálnej teplote sú pevné, pri vyšších teplotách mäknú a roztápajú sa. Vosky tvoria základ mastí, kde plnia ochrannú a emulgačnú funkciu. Vosky najčastejši obsahujú kyselinu laurovú, myristovú, palmitovú a kyselina steárová.
Výskyt.
Vyskytujú sa v živočíšnych a v rastlinných bunkách. V rastlinných bunkách tvoria ochranné povlaky (kutikulu) a chránia rastlinu pred vysychaním, najmä pri tropických rastlinách, a pred prenikaním patogénov. U živočíchov sa vyskytujú vo vlasoch, vlne, kožušine a v planktónových organizmoch v mori.

</doc>
<doc id="38582" title="Štefan Zachariaš" url="https://sk.wikipedia.org/wiki?curid=38582">
Štefan Zachariaš

Ing. Štefan Zachariaš, alebo István Zachariaš (* 20. február 1953, Košice) od roku 2001 je poslancom zastupiteľstva Košického samosprávneho kraja a v rokoch 1990 – 2014 bol primátorom mesta Moldava nad Bodvou.
Štefan Zachariaš je členom Strany maďarskej koalície. V roku 2001 bol zvolený za koalíciu SDKÚ, Smer-SD, SMK v okrese Košice-okolie za poslanca Košického samosprávneho kraja. V komunálnych voľbách v roku 2002 bol zvolený za koalíciu ANO, DS, KDH, SDKÚ, SMK za primátora Moldavy nad Bodvou. Vo voľbách v roku 2005 bol za stranu SMK opätovne zvolený za poslanca krajského zastupiteľstva.

</doc>
<doc id="38598" title="Himaláje" url="https://sk.wikipedia.org/wiki?curid=38598">
Himaláje

Himaláje (sanskritom, po hindsky a nepálsky हिमालय - "Himálaja," po čínsky 喜马拉雅山脉 - pchin-jin "Xǐmǎlāyǎ Shānmò" - slovenský prepis "Si-ma-la-ja Šan-mo") sú najvyšší horský systém na planéte Zem. Rozprestierajú sa na území Číny, Indie, Nepálu, Bhutánu a Pakistanu, medzi povodiami horných tokov riek Indus a Brahmaputra na severe a Indogangskou nížinou na juhu. 
Geografia.
Vytvárajú na juh vypuklý oblúk. Na západe sú od pohoria Karakoram oddelené riekou Indus na východe hraničia s pohorím Číny (Arakan Yoma) barmského oblúku. Karakoram je však často považovaný za súčasť Himalájí.
Systém je dlhý asi , široký 180, ľadovce pokrývajú (8 % horstva), snežná čiara je vo výške 4 500. Počasie v pohorí ovplyvňuje silné juhozápadné monzúnové prúdenie.
Celkovo 14 štítov prekračuje (Káčaňdžunga, Makalu, Dhaulágirí, Nanga Parbat, Annapurna a iné), pričom Ču-mu-lang-ma (Mount Everest; ) je najvyšší vrch na Zemi. 
Himaláje pozostávajú z troch hlavných pozdĺžnych pásiem, ktoré sa stupňovito zdvíhajú od juhu na sever:
Geograficky sa člení z východu na západ na 7 (resp. 8 - v prípade, ak je Karakoram chápaný ako ich súčasť) oblastí (Ásámske, Bhutánske, Sikkimské, Nepálske, Garhválske, Pandžábske, Kašmírske Himaláje a prípadne i Karakoram) a 32 resp. 47 skupín.
Pásmo Veľkých Himalájí pretína rad prielomových dolín riek, ktoré pramenia na sever od nich. Nachádza sa tu aj najvyššie položené jazero na svete ().
Himaláje oddeľujú indický subkontinent a Tibetská náhorná plošina|Tibetskú náhornú plošinu.
Geológia.
Predpolie Himáláji, ktoré predstavoval Tibet a čínsky blok bolo konsolidované v období od konca triasu, kedy sa po počiatočnom permsko-triasovom riftingu k južnému okraju Laurázie pripojili tethýdne mikrokontinenty. Zo severu na juh sú to Songpan–Ganzi a Qiantang, pričlenené v priebehu triasu a jury, mikrokontinent Lhasa (pripojený v jure až vrchnej kriede) a nakoniec India, ktorej konvergencia s Euráziou začala uzatváraním Tibetského mora v eocéne (asi pred 50 miliónmi rokov) a trvá dodnes.
Tektonika.
Na základe litologickej náplne a odlišného vývoja je v Himalájoch vyčleňovaných z juhu na sever 5 tektonických jednotiek:

</doc>
<doc id="38628" title="Žiarovka" url="https://sk.wikipedia.org/wiki?curid=38628">
Žiarovka

Žiarovka je druh elektrického svetelného zdroja, v ktorom sa svetlo vytvára rozžeravením odporovej špirály vo vákuu, alebo inertnom plyne pomocou elektrického prúdu. Výrazom žiarovka sa v súčasnosti označujú aj iné zdroje svetla (LED, žiarivka...) umiestnené v puzdre, svojím tvarom pripomenajúce klasickú žiarovku, slúžiace na rovnaký účel, s rovnakou napájacou päticou.
Prvé pokusy o zostrojenie žiarovky sa datujú do roku 1854, keď prvý odporový zdroj svetla vytvoril nemecký hodinár Henrich Göbel. Elektrickú žiarovku (v dnešnom ponímaní) vynašli nezávisle od seba Joseph Swan z Newcastle vo Veľkej Británii v roku 1878 a Thomas Edison v USA v roku 1879. Funguje na princípe odporového zahrievania vodiča elektrickým prúdom, ktorý ním preteká. Pri vysokej teplote vlákno žiarovky žiari ako absolútne čierne teleso v infračervenom, ultrafialovom a viditeľnom spektre. Sklenená banka žiarovky je však pre ultrafialové žiarenie nepriepustná.
Pôvodné Edisonove žiarovky mali uhlíkové vlákno, dnes sa zvyčajne využíva volfrámová zliatina, ktorá lepšie odoláva vysokým teplotám. Volfrámové vlákno je stočené do špirály (špirála je dlhá približne 2cm, po roztiahnutí má vlákno takmer meter). Prechodom elektrického prúdu sa rozžeraví na 2 500 °C, keď wolfrám emituje biele svetlo. Aby vlákno nezhorelo, je umiestnené v sklenej banke, z ktorej je vyčerpaný vzduch. Podtlak by však spôsobil nebezpečnú implóziu pri náhodnom rozbití banky, preto býva vákuum nahradené inertným plynom pod nízkym tlakom napr argón. Žiarovky sa plnia aj halogénovými plynmi (pozri halogénová žiarovka).
Žiarovka spotrebuje len malú časť príkonu na svetlo. Až 92 % energie vyžiari v iných spektrách a ako teplo.
Štandardné žiarovky sa vyrábajú v hodnotách príkonu 25, 40, 60, 75, 100 a 150 wattov (W). Svetelný tok klasickej žiarovky je pre 25W žiarovku 230 lm, pre 100W 1300 lm. Merný výkon žiarovky vyjadrujúci jej účinnosť (pomer svetelného toku a príkonu) je pre 25 W žiarovku 9,2 lm/W, pre 100 W je 13 lm/W. Silnejšie žiarovky majú teda vyššiu účinnosť.
Priemerná životnosť žiaroviek je približne 1 000 hodín. Sklená banka má dve základné úpravyčíru a matnú. Prvá poskytuje ostré, druhá rozptýlené svetlo. Žiarovky sa vyrábajú aj na dekoratívne účelyv rôznych farbách a tvaroch. Na elektrickú sieť sa pripájajú pomocou normalizovanej pätice - napr. kovového závitu E 27 alebo E 14.
Dnes sa žiarovky nahrádzajú (z dôvodu dlhšej životnosti a lepšej energetickej účinnosti) výbojkami alebo žiarivkami. V poslednom období sa začínajú presadzovať luminiscenčné diódy.
Zo žiarovky sa neskôr vyvinula elektrónka, ktorá bola základom elektronických prístrojov až do vynálezu tranzistora.

</doc>
<doc id="38638" title="Biskup" url="https://sk.wikipedia.org/wiki?curid=38638">
Biskup

Biskup (z gr. "επισκοπος", "episkopos" - dozorca) je vysvätený člen kresťanského kléru, ktorý má autoritu nad určitým spoločenstvom veriacich. Má plnosť kňazskej moci, biskupské svätenie je najvyšším stupňom sviatosti kňazstva.
Aj keď mnohé protestantské cirkvi odmietli úlohu biskupa, väčšina kresťanských cirkví vysväcuje biskupov ako predstavených spoločenstva. Biskup je autoritou v rímskokatolíckej cirkvi, evanjelickej cirkvi, vo východných katolíckych cirkvách, v pravoslávnych cirkvách, v orientálnych ortodoxných cirkvách, v Anglikánskej cirkvi a v nezávislých katolíckych cirkvách.
Tradičnou úlohou biskupa je byť "pastierom" spoločenstva nazývaného diecéza alebo eparchia (biskupstvo, biskupská stolica).
Biskup rímskokatolíckej cirkvi.
Biskupi sa v rímskokatolíckej cirkvi ustanovujú za pastierov, aby boli učiteľmi náuky, kňazmi posvätného kultu a služobníkmi riadenia. Biskupi samou biskupskou vysviackou prijímajú s úlohou posväcovať aj úlohu učiť a riadiť, ktoré však vzhľadom na ich povahu môžu vykonávať iba v hierarchickom spoločenstve s hlavou kolégia a jeho členmi. Biskupi, ktorým je zverená starostlivosť o nejakú diecézu, sa nazývajú "diecézni". Ostatní sa nazývajú "titulárni". Biskupov slobodne vymenúva alebo zákonne zvolených potvrdzuje Najvyšší veľkňaz. K súcosti kandidáta na episkopát sa vyžaduje, aby:
Konečný úsudok o súcosti toho, kto má byť povýšený, patrí Apoštolskej stolici.
Ten, kto je povýšený do hodnosti biskupa, musí do troch mesiacov od prijatia apoštolskej listiny, ak ho nezdržiava zákonná prekážka, prijať biskupskú vysviacku. Musí to byť skôr, ako prevezme svoj úrad. A skôr ako prevezme svoj úrad, musí zložiť vyznanie viery a prísahu vernosti Apoštolskej stolici.
Biskup gréckokatolíckej cirkvi.
V patriarchálnych cirkvách a vrchných (vyšších) arcibiskupstvách biskupa volí synoda biskupov cirkvi sui iuris. V metropolitných cirkvách (napr. v Gréckokatolíckej cirkvi na Slovensku) menuje biskupa rímsky apoštolský stolec výberom z troch kandidátov navrhnutých radou hierarchov.
Znakom biskupskej moci je berla, mitra (s krížom na vrchu), panagia a omofor, ktoré si biskup oblieka pri slávení svätej božskej liturgie. Ďalším znakom biskupskej hodnosti je mantia (v závislosti od stupňa úradu môže mať rôzne farby).
Mimobohoslužobné oblečenie biskupa: riasa (rason), kamilavka so závojom (tzv. klobuk), panagia a palica (odlišná od biskupskej berly).
Bohoslužby slávené biskupom, najmä svätá božská liturgia, sa v značnej miere líšia od bohoslužieb slávených iba kňazom - biskup sa napríklad pri liturgii oblieka v chrámovej lodi za účasti veriacich, do malého vchodu ostáva sedieť na tróne uprostred ľudu a pod.
Biskupa svätia traja biskupi, hlavným svätiteľom má byť spravidla bezprostredný nadriadený (teda eparchiálneho biskupa svätí jeho metropolita, metropolitu patriarcha alebo vrchný arcibiskup).
Historická úloha biskupa.
Úloha biskupov v judaizme nebola neznáma: Môžeme ich nájsť v kumránskom spoločenstve, kde sa volali "mebakker" (inšpektor) a mali podobnú funkciu.
Pôvodne to boli presbyteri, ktorí "dohliadali" vo všeobecnosti nad každou cirkvou, lebo mali poslanie pásť Božie stádo podľa obrazu Krista - vzoru pastierov. Podľa pastierskych listov vidno, že v každom spoločenstve je iba jeden biskup, vybraný spomedzi presbyterov (1 Tim 1,5-9).
Delegovanie riadiacich funkcií, ktoré boli prvotne prenesené na apoštolov ukazuje, že organizácia cirkvi sa postupne vyvíjala. Keď už nebolo apoštolov táto organizácia sa ustálila v trojstupňovej hierarchii:
Charizma potrebná na výkon ich funkcie sa udeľuje od počiatku rovnako - teda obradom "vkladania rúk" (2 Tim 1,6).
Nikde sa týmto služobníkom Novej Zmluvy (Nového Zákona) nedáva titul "kňaz". Ich služba ich začleňuje do služby kňazstva Ježiša Krista.

</doc>
<doc id="38683" title="Divadlo Astorka Korzo ’90" url="https://sk.wikipedia.org/wiki?curid=38683">
Divadlo Astorka Korzo ’90

Divadlo Astorka Korzo ’90 je divadlo v Bratislave. 
História.
Divadlo Korzo ’90 bolo založené 1. apríla 1991 a v septembri toho istého roku začalo svoju prvú divadelnú sezónu - sezónu 1991/1992. V roku 1993 divadlo zmenilo svoj názov na Divadlo Astorka Korzo ’90, podľa názvu bývalej kaviarne Astória, ktorá sa nachádzala v budove sídla divadla na Suchom mýte 17. V súčasnosti je táto budova v rekonštrukcii a divadlo pôsobí v priestoroch bývalého kina Pohraničník v budove Ministerstva kultúry Slovenskej republiky na Námestí SNP 33.
Divadlo Astorka Korzo ’90 sa hlási k tradícii Divadla Na korze, ktoré bolo počas normalizačného procesu v 70. rokoch administratívne zrušené. Divadlo Na korze preslávil predovšetkým novátorsky prístup v oblasti réžie a dramaturgie a uvádzanie malých javiskových foriem, ktoré v tej dobe v tradícii slovenského divadla absentovali. 
V súčasnosti divadlo uvádza divácky atraktívny repertoár, založený na herectve osobností súboru. Členmi hereckého súboru sú také mená ako Boris Farkaš, Miroslav Noga, Zita Furková, Marta Sládečková, Anna Šišková, Szidi Tobias, Matej Landl a Vlado Černý. Ako interný režisér pôsobí v divadle Juraj Nvota. Svojho času tu pôsobil i scénograf Aleš Votava, ktorého scénické kreácie boli neraz ocenené cenou DOSKY za najlepšiu scénografiu. 
Predstavenia pripravované kolektívom tvorcov sú každoročne mimoriadnou udalosťou na slovenskej divadelnej scéne a sú s úspechom uvádzané na slovenských, českých a zahraničných medzinárodných festivaloch.
Ocenenia.
Jednotliví členovia hereckého súboru sú nositeľmi významných divadelných ocenení a samotné inscenácie Divadla Astorka Korzo´90 získali dvakrát po sebe prestížnu Cenu za najlepšiu inscenáciu sezóny.

</doc>
<doc id="38687" title="Ján Babič" url="https://sk.wikipedia.org/wiki?curid=38687">
Ján Babič

Ing. Ján Babič (* 27. máj 1955) je slovenský politik, člen SMERu - sociálnej demokracie.
Regionálna politika.
Ján Babič, povolaním štátny úradník, bol zvolený ako člen Smeru v roku 2005 za koalíciu SMER – sociálna demokracia, Hnutie za demokraciu za poslanca zastupiteľstva Košického samosprávneho kraja v okrese Rožňava.
Národná rada.
Ján Babič bol zvolený v parlamentných voľbách v roku 2006 ako kandidát Smeru za poslanca Národnej rady Slovenskej republiky a stal sa členom Ústavnoprávneho výboru národnej rady.

</doc>
<doc id="38768" title="Richard Abegg" url="https://sk.wikipedia.org/wiki?curid=38768">
Richard Abegg

Richard Wilhelm Heinrich Abegg (* 9. január 1869, Gdansk – † 3. apríl 1910, Tessin) bol nemecký fyzikálny chemik a priekopník vo valenčnej teórii.
Abegg sa v roku 1897 stal profesorom chémie na Univerzite v Breslau a o dva roky neskôr riaditeľom chémie na Technickej akadémii v Breslau. Zo svojich štúdií vyvodil najstabilnejšiu elektrónovú konfiguráciu prvkov zvanú oktetové pravidlo. Aby bol atóm najstabilnejší, musí mať 8 elektrónov vo valenčnej vrstve, čo je konfigurácia, ktorú majú vzácne plyny.

</doc>
<doc id="38779" title="Arthur Aikin" url="https://sk.wikipedia.org/wiki?curid=38779">
Arthur Aikin

Arthur Aikin (* 19. máj 1773, Warrington, Spojené kráľovstvo – † 15. apríl 1854, Londýn) bol anglický chemik, geológ a vedecký spisovateľ.
Bol synom Dr. Johna Aikina. Študoval chémiu pod Josephom Priestleyom, získal pri ňom porozumenie pre praktickú aplikáciu vedy. Od 1803 do roku 1808 bol redaktorom "Annual Review".
V roku 1807 bol jedným zo zakladateľov Geological Society of London (Geologickej spoločnosti v Londýne) a medzi rokmi 1812 a 1817 bol jej čestný tajomník. Prispieval článkami o wrekinských a shrophireských uhľových revírov.
Neskôr sa stal tajomníkom Royal Society of Arts (Kráľovskej spoločnosti umenia) a v roku 1841 aj Chemickej spoločnosti. Bol veľavážený ako muž s názorom a s hlbokými vedomosťami. Zomrel v Londýne.

</doc>
<doc id="38781" title="Ján Žižka" url="https://sk.wikipedia.org/wiki?curid=38781">
Ján Žižka

Ján Žižka z Trocnova a Kalicha (* okolo 1360, Trocnov – † 11. október 1424, Žižkovo Pole pri Přibyslavi) bol český husitský vojvodca a bojovník, tvorca vojenskej defenzívnej taktiky opierajúcej sa o vozovú hradbu, jedna z najväčších osobností českých dejín.
Detstvo a mladosť.
Pochádzal zo zemianskej rodiny (syn Řehořa a Johany). O prvých štyridsiatich rokoch jeho života sa zachovali iba torzovité správy. Nemal viac ako 12 rokov, keď utrpel ťažké zranenie mečom, prišiel o ľavé oko a polovicu tváre mu od tej doby hyzdila dlhá jazva. V Trocnove začal okolo roku 1378 hospodáriť na približne 15 ha polí. Erbom s rakom a spôsobom života sa nelíšil od lepších sedliakov v okolí. Asi v dvadsiatich rokoch sa oženil s Katarínou, dcérou zemana z neďalekého Čeřejova. Zo Žižkových detí je známa jedna dcéra. Jeho majetok postupne strácal na hodnote a Žižka bol nútený neustále sa zadlžovať.
Zo záznamu rožmberských a jihlavských popravných kníh je zrejmé, že počas rokov 1406 - 1409 pôsobil v bratstve cestných zbojníkov istého Mateja, ktorý bol roku 1409 obesený v Českých Budějoviciach. V roku 1408 vypovedal nepriateľstvo juhočeským Rožmberkovcom. Postavil sa na čelo opozície drobných slobodných zemanov v oblasti od Soběslavi po Novú Bystřicu. Tieto roky bojov, v ktorých viedol s vojensky nepripravenými spolubojovníkmi vojnu proti oveľa silnejšiemu nepriateľovi, boli výbornou prípravou na jeho vojnové umenie, ktoré ho neskôr preslávilo. 
Na záver tohto obdobia zrejme prišiel na stranu Rožmberkovcov, pretože v júli 1409 vydal kráľ Václav IV. amnestijný list, v ktorom mu odpúšťa všetko, čo spáchal zlého voči kráľovi aj korune.
Vojenská kariéra.
V roku 1410 sa Žižka zúčastnil ťaženia do Poľska, kde sa podieľal na porážke Rádu nemeckých rytierov v bitke pri Grunwalde. 
V rokoch 1411 - 1412 vstúpil do služieb na pražskom kráľovskom dvore Václava IV. Počas pražského pôsobenia sa dostal do kontaktu s učením Majstra Jána Husa, ktoré poznačilo celý jeho ďalší život. Dňa 30. júla 1419 sa podieľal na defenestrácii na Novomestskej radnici v Prahe. 
V tom istom roku odišiel s ďalšími radikálne zmýšľajúcimi husitmi do Plzne a v jej okolí viedol prvé víťazné bitky. V marci 1420 bol donútený Plzeň opustiť, pri presune do novozaloženého Tábora porazil 25. marca v bitke pri Sudoměři katolícke oddiely. Táborská strana ho zvolila jedným zo štyroch hajtmanov a v tejto funkcii slávil ďalšie vojenské úspechy. V uvedenom roku sa naposledy vrátil k rodnému Trocnovu, keď na čele táborského bratstva dobýjal v rožmberskom panstve Novú Bystřicu a Trhové Sviny.
V roku 1420 sa Žižka opäť prejavil ako geniálny veliteľ. Jeho vynikajúca stratégia prispela k úspešnej obrane Prahy a k porážke prvej krížovej výpravy v bitke na Vítkove 14. júla 1420. V roku 1421 sa podieľal na likvidácii sektárov v Tábore, v júni bol zvolený čáslavským snemom do dvadsaťčlennej dočasnej vlády. Pri dobývaní hradu Rábí v roku 1421 utrpel ťažké zranenie pravého oka.
V rokoch 1421 – 1422 sa zúčastnil vojenských operácií v priestore medzi Kolínom, Kutnou Horou a Nemeckým (Havlíčkovým) Brodom proti druhej krížovej výprave a donútil Žigmuda Luxemburského opustiť Čechy. V nasledujúcich rokoch viedol ďalšie vojenské akcie. Na prelome rokov 1422 – 1423 sa názorovo rozišiel s táboritmi, odišiel do východných Čiech, kde založil vlastný husitský zväz so stálym poľným vojskom.
Pokus umiernenej husitskej šľachty poraziť Žižku skončil neúspechom (bitka pri Stauchovom dvore 4.8.1423), ale zároveň viedol na jeseň roku 1423 k založeniu kališnícko-katolíckej aliancie, namierenej proti Žižkovi. Roku 1424 získal Žižka na svoju stranu časť táborských spojencov, mestá Klatovy, Žatec a Louny a alianciu porazil v bitke pri Malešove (7.6.1424), ovládol Kutnú Horu, Český Brod, Nymburk a pomýšľal na dobytie Prahy. K tomu však nedošlo, pretože sa s jej predstaviteľmi v septembri 1424 zmieril. V tom istom roku počas vojenského ťaženia pri obliehaní Přibyslavi zomrel.
Žižkov vklad do dejín vojenstva.
Žižka vybudoval stále poľné vojsko s vojenskou organizáciou, rozhodujúcim spôsobom zdokonalil systém obrany vo vozovej hradbe s pravidelným nasadzovaním delostrelectva. Žižkovo meno je späté s defenzívnou fázou husitskej revolúcie a upevňovaním pozícií vnútri štátu. Ján Žižka je právom označovaný za najväčšieho vojenského génia v českých dejinách. Je považovaný za autora (niekedy iba za spoluautora) Vojenského poriadku z r. 1423.
Druhý strelecký peší pluk česko-slovenských legií na Rusi bol v decembri 1916 pomenovaný menom Jána Žižky z Trocnova.
Ján Žižka vo filme.
Postavu Jána Žižku stvárnil český herec Zdeněk Štěpánek v známej husitskej trilógii "Jan Hus" (1954), "Jan Žižka" (1955) a "Proti všem" (1957) režiséra Otakara Vávru.
Pozri aj.
Rodisko Jána Žižku v Trocnove

</doc>
<doc id="38782" title="Kostol svätej Margity (Lamač)" url="https://sk.wikipedia.org/wiki?curid=38782">
Kostol svätej Margity (Lamač)

Kostol svätej Margity je rímskokatolícky farský kostol v bratislavskej mestskej časti Lamač. 16. decembra 1996 bol kostol rozhodnutím Ministerstva kultúry Slovenskej republiky zapísaný do ústredného zoznamu pamiatkového fondu.
História.
Bol postavený v rokoch 1947 až 1951 na mieste staršieho kostola zo 16. storočia, ktorý veľkosťou už nevyhovoval potrebám farnosti. Autorom architektonického návrhu bol významný slovenský architekt Milan Michal Harminc. Architektonicky je podobný ďalším kostolom z povojnového obdobia, napr. v obciach Terchová alebo Novoť na Orave. Na priečelí je mozaikový obraz sv. Margity Uhorskej od akademického maliara Ernesta Zmetáka.
V areáli kostola sa nachádza národná kultúrna pamiatka Pomník padlým v 1. a 2. svetovej vojne od Alojza Rigeleho.

</doc>
<doc id="38783" title="Husitstvo" url="https://sk.wikipedia.org/wiki?curid=38783">
Husitstvo

Husitstvo (iné názvy: husitizmus, husitské hnutie) bolo radikálne reformné hnutie, hlásané majstrom Jánom Husom a žiadajúce ďalekosiahlu reformu cirkvi súvisiace najmä s tzv. husitskou revolúciou v rokoch 1415–1436. 
Jeho zakladateľ Ján Hus bol ovplyvnený anglickým teológom Johnom Wicliffom a čiastočne aj hnutím valdéncov. Za husitskej revolúcie existovali tri hlavné prúdy: radikálni táboriti, centristickí orebiti, po Žižkovej smrti nazývaní sirotkovia, a umiernení Pražania.
Kostnický koncil a počiatky husitstva.
Zatknutie Jana Husa v Kostnici (1414) vyvolalo v českých krajinách veľké napätie a stavy volali po tom, aby cisár Žigmund Luxemburský Husa prepustil. Po Husovej smrti na Kostnickom koncile 6. júla 1415 začali otvorené nepokoje, najmä proti kléru a rehoľníkom, takže dokonca aj arcibiskup musel utiecť. Kráľ Václav IV., vedený aj svojím odporom voči Žigmundovi, rovnako ako svojou manželkou, naklonenou Husovým priaznivcom, túto revoltu podporoval. Pápež Martin V. ešte ako kardinál, sa zasadzoval o boj proti názorom, ktoré koncil odsúdil, potreboval však k tomu spoluprácu kráľa Václava. Roku 1418 získava Žigmund svojho brata Václava na stranu koncilu, pretože náboženská vojna bola na spadnutie. Vodcovia husitského hnutia a vojenskí velitelia museli opustiť krajinu a katolícki kňazi boli dosadení späť na svoje miesta.
Najmä po smrti kráľa Václava v roku 1419 dochádzalo v krajine k najrôznejším stretom. Defenestrácia cisárovi verných konšelov a radných z okien pražskej novomestskej radnice a sústreďovanie husitov v mestách aj v horských oblastiach boli začiatkom husitskej revolúcie a vojen, ktoré ju nasledovali. V roku 1420 husiti stanovili svoj program v takzvaných Štyroch pražských artikulách. V tom istom roku založili mesto Tábor, ktoré sa potom stalo centrom husitskej revolúcie.
Husitské vojny.
Na udalosti v českých krajinách reagoval Žigmund, právoplatný dedič českého trónu, od roku 1420 až do roku 1431 piatimi križiackymi výpravami. Všetky boli porazené. Husitské vojská viedol najskôr legendárny a nikdy neporazený Jan Žižka z Trocnova. Po ňom prevzal vedenie husitských vojsk Prokop Holý. Ani husiti sa však nevyhli vnútorným rozporom a rozdelili sa na radikálne krídlo (Táboriti s extrémnou pikartskou skupinou a Sirotkovia), ktoré odmietalo akýkoľvek kompromis, presadzovalo obrátenie všetkých obyvateľov Krajín koruny českej ku štyrom artikulám a pokračovanie v bojoch s okolitými katolíckymi krajinami, a umiernených kališníkov, ktorým išlo o dohodu s cisárom a cirkvou a o ukončenie vojny. To sa nakoniec prejavilo v rozhodujúcom období, pri vyjednávaní s Bazilejským koncilom.
Rokovanie s Bazilejským koncilom.
Bazilejský koncil pozval českého vyslanca a diskutoval s ním zvlášť o Štyroch pražských artikulách (10. januára 1432). Nedošlo však k žiadnej dohode. Po ďalších rokovaniach boli nakoniec 30. novembra 1433 v Prahe prijaté tzv. Pražské kompaktáty. Táto dohoda zaručovala prijímanie pod obidvomi spôsobmi tým, kto chcú, no súčasne s vyrozumením, že Kristus je prítomný pod každým zo spôsobov. Slobodné hlásanie slova bolo dovolené pod istými podmienkami – cirkev mala schvaľovať a umiestňovať kňazov, tak mala byť zachovaná autorita biskupa. Článok týkajúci sa svetskej moci kňazov však obsiahnutý nebol.
Koniec husitstva.
Spory medzi táboritmi a umiernenými kališníkmi nakoniec viedli k bitke pri Lipanoch, v ktorej 30. mája 1434 sa proti sebe postavili spojené sily Táboritov a Sirotkov na strane jednej a katolíkov a umiernených kališníkov na strane druhej. Bitka skončila zdrvujúcim víťazstvom umiernenej strany a definitívnym zničením radikálnych poľných vojsk. Vodca táboritov Prokop Holý v bitke padol. Po porážke Prokopa Holého v bitke pri Lipanoch a rozpade radikálnych husitských vojsk sa so zostávajúcimi vernými postavil do čela odboja proti Žigmundovi Luxemburskému Jan Roháč z Dubé. Jeho hrad Sión bol následne obliehaný a 6. septembra 1437 dobytý uhorskými vojskami. Jan Roháč z Dubé bol zajatý a spolu so svojou družinou 53 verných o tri dni neskôr v Prahe popravený. Hlavným veliteľom sirotských poľných vojsk sa potom stal Ján Čapek zo Sán ale s podstatnou časťou svojej jazdy unikol do Kolína a neskôr priznal porážku. Po väčšinu času sa potom zdržiaval mimo územia Čiech. Po porážke husitského hnutia v bitke pri Lipanoch, vojenské oddiely zložené z bývalých husitských bojovníkov pokračovali vo svojej činnosti na území dnešného Slovenska, pod menom Bratríci.
Výsledok bitky znamenal koniec vplyvu táboritov na dianie v Čechách. Stavovský snem zasadajúci v Jihlave roku 1436 prijal kompaktáty a tak bolo docielené zmierenie medzi Čechmi a Rímom s celou západnou cirkvou. Cisár Žigmund získal konečne českú korunu. Stavy potom v Prahe odmietli Wicliffovu náuku o poslednej večeri ako herézu v roku 1444. Väčšina táboritov prešla na stranu kališníkov, zvyšok vytvoril Jednotu bratskú. 

</doc>
<doc id="38791" title="Valdénstvo" url="https://sk.wikipedia.org/wiki?curid=38791">
Valdénstvo

Valdénstvo (členovia sa označujú ako valdénci) bolo stredoveké náboženské hnutie smerujúce k reforme kresťanského života založené Pierrom Valdesom (* 1140 – † 1206). Zo začiatku sa vyvíjalo v súťaži a v polemike s katarstvom a čoskoro sa stalo územne najrozšírenejšou herézou európskeho stredoveku.
Títo „Lyonskí chudobní“, ako bývajú tiež niekedy nazývaní, vystupujú v poslednej štvrtine 12. storočia najmä ako potulní kazatelia. Získal ich strhujúci príklad lyonského kupca Valdesa. Valdes bol pôvodne bohatý lyonský obchodník, ale vzdal sa svojho bohatstva a sveta, aby kázal chudobe a cnostnému životu podľa vzoru Krista a prvých apoštolov. Kronikár píše, že keď Valdes dal svojej manželke na výber medzi svojim hnuteľným a nehnuteľným majetkom, rozhodla sa pre jeho statky a vody, lesy a lúky, domy a vinice, pece a mlyny. Dala prednosť životu v pohodlí a Valdes svoje peniaze rozdal. Dal si preložiť časti Písma svätého a na ich základe začal so svojimi prívržencami misijnú činnosť. Pre ňu požadoval roku 1179 v Ríme u pápeža a koncilu schválenie, tu sa mu však vysmiali a nevzali jeho požiadavku na vedomie. Mních Walter Map, prítomný na koncile, opísal Valdesa a jeho druhov pohŕdavo ako „ľudí hlúpych a nevzdelaných“, ktorým ku kazateľskej činnosti chýbajú všetky predpoklady. Valdes ale dosiahol v nasledujúcom roku aspoň podmienečné schválenie a začal kázať. On aj jeho žiaci horlivo vyznávali jednotu Boha stvoriteľa a vykupiteľa, a tým odmietali metafyzický dualizmus katarov. Dohodou medzi pápežom a cisárom (vo Verone roku 1184) boli zaradení medzi kacírov, hoci ešte ďalších dvadsať rokov osvedčovali na verejných dišputáciach, poriadaných v niektorých mestách a hradoch Provence, svoju zásadnú pravovernosť. Niektorí radikálnejší stúpenci hnutia priznávali, na rozdiel od katarov, právo kázať aj ženám.
Ich talianski súpútnici – „Lombardskí chudobní“, zvyknutí na prostredie mestských komún, dávali pred pocestným kazateľstvom prednosť usadeným, prísne organizovaným pracovným družinám. Medzi nimi a Valdesom došlo roku 1205 k rozladeniu. U lombardských vyostrili napätie protiklerikálne postoje niektorých z nich. Z radov konzervatívnych valdenských sa naopak podarilo vytvoriť dve cirkvi oddané rádové bratstvá katolíckych chudobných. V tom istom čase vznikajúci dominikánsky rád si osvojil propagandistický ráz valdenského kazateľstva, ale v predvečer albigénskej vojny roku 1209 sa začal prikláňať k násilným opatreniam proti kacírom.
Odmietanie násilia a oprávnenosti trestu smrti charakterizovalo valdéncov v 13. a 14. storočí, kedy z pôvodných oblastí prenikli do nemeckých, českých, poľských a uhorských krajín. Ich kazatelia plnili funkciu cestujúcich spovedníkov a učiteľov. V stanovených lehotách navštevovali pomocou rozvetvenej siete utajených útulkov „priateľov“ či „známych“, ktorých vernosť valdénskym zásadám sa po generácie udržiavala v rodinách a rodoch. To živilo na jednej strane proticirkevné postoje, odpor ku kanonickému právu, hierarchickým štruktúram a farnostnej sústave, odmietanie úcty k svätcom a predstavy očistca, na druhej strane však aj rozvoj opatrení zabezpečujúcich hnutiu vlastnosti tajného spolku. Mnohí valdénci sa navonok prispôsobovali svätostnému životu v cirkevných farnostiach. Zásadným faktorom pre ďalší vývoj valdénstva bola skutočnosť, že hnutie ako celok po Valdesovi už nikto neviedol.
Od 14. do 15. storočia európskych valdénskych zdecimovalo prenasledovanie v niekoľkých následných vlnách. Väčšinou boli donútení vsiaknuť do podzemia aj v krajoch, kde vytvorili ucelenejšie skupiny, ako napr. v Pomoransku a v okolí Angermünde a Prenzlau a ďalej na východ pri Štetíne alebo na juhu v Dolnom Rakúsku. V kompaktnom spoločenstve sa trvalo udržali románski valdénci na stráňach a v údoliach Cottických Álp a začiatkom tridsiatych rokov 16. storočia sa priklonili k ženevskej reformácií. Malá časť sa pridala k anabaptistom. 
Pápež František poprosil o odpustenie za prenasledovanie, ktorého sa katolícka cirkev dopustila v stredoveku voči vodcovi a členom tejto protestantskej cirkvi.

</doc>
<doc id="38810" title="Čierna Voda (Chorvátsky Grob)" url="https://sk.wikipedia.org/wiki?curid=38810">
Čierna Voda (Chorvátsky Grob)

Čierna Voda je miestnou časťou obce Chorvátsky Grob v okrese Senec.
V súčasnosti zažíva prudký rozvoj. Prebieha tu výstavba rodinných domov vo viacerých lokalitách. Obec je typickým príkladom satelitného mestečka v okolí mesta Bratislava. Skladá sa približne zo 75 ulíc. 
Mnohí obyvatelia tu nemajú trvalý pobyt, aj keď v nej reálne bývajú. Odhaduje sa, že tu v skutočnosti žije 5 000 až 8 000 obyvateľov.
Demograficky v miestnej časti prevažujú mladé rodiny s malými deťmi. Nachádzajú sa tu viaceré materské školy, základná škola, obchodné centrum a kostol.
V blízkosti sa nachádza národná prírodná rezervácia Šúr. Popri miestnej časti vedie cyklistická trasa Jurava.

</doc>
<doc id="38817" title="Emma Watsonová" url="https://sk.wikipedia.org/wiki?curid=38817">
Emma Watsonová

Emma Charlotte Duerre Watsonová (; * 15. apríl 1990, Paríž, Francúzsko) je britská herečka známa predovšetkým úlohou Hermiony vo filmovej sérii Harry Potter.
Životopis.
Emma sa narodila Jacqueline a Chrisovi v Paríži. Po rozvode rodičov sa spolu s matkou a bratom presťahovali do Oxfordshire v Anglicku. V škole prejavovala záujem o herectvo, keď si zahrala v niekoľkých školských divadelných predstaveniach napríklad „Arthur: The Young Years“, „Happy Prince“ a „Alica v ríši divov“. Ako 7-ročná sa umiestnila na 1. mieste v školskej súťaži v recitácii. Strednú školu ukončila s prospechom "A" a chystá sa pokračovať v štúdiu na univerzite.
Teraz žije s mamou v Oxforde. Jej rodičia sú rozvedení a pracujú ako právni zástupcovia. Emma má o tri roky mladšieho brata Alexa (* 1993). Okrem Alexa má aj troch nevlastných súrodencovbrata Tobyho (4 roky) a sestry dvojičky Ninu a Lucy (4 roky).
Konkurzu na Hermionu vo filme Harry Potter sa zúčastnila na podnet triedneho učiteľa. Na konkurze sa zúčastnila, ale ako hovorílen tak zo srandy. Konkurz vyhrala a dnes už má za sebou osem filmov Harryho Pottera.
Popri premierovaní HP hrala v roku 2011 vo filme Môj týždeň s Marylin s Eddie Redmaynom a iné menšie roly v menej známych filmoch pred 2010. 
V roku 2012 si zahrala vo filme Charlieho malé tajomstvá (Perks of being a walflower) jednu z hlavných postáv Sam. Rok na to hrala vo filme americkej režisérky Sofie Coppoly vo filme The Bling Ring s Taissou Farmigou (tiež hlavnú rolu Nicki). O tomto filme sa vyjadrila, že svoju postavu videla ako úplný opak seba samej a že to bolo viac o práci so Sofiou ako o hraní tej postavy. Dokonca sa kvôli tomu filmu musela naučiť tanci pri tyči. Toho istého roku vyšla komédia This is the End s Sethom Roganom, kde herci hrali sami seba. V roku 2014 hrala vo filme Noe s Russelom Croweom, Jennifer Conelly a Anthony Hopkinsom, v roku 2015 vo Filme Regression od režiséra Alejandro Amenabar s Ethanom Hawkom a v roku 2016 vo filme Colonia s Danielom Brühlom o oblasti v Chile, kde velil bývalý nacista Paul Schäfer. V marci roku 2017 vyjde dlho očakávaný film Kráska a zviera, kde Emma stvárni Bellu a mesiac na to film The Circle s Tomom Hanksom podľa rovnomennej knihu od Davea Eggersa.
Emma sa rozhodovala medzi štúdiom na niektorej britskej univerzite, ale zvažovala aj štúdium v Amerike na niektorej univerzite z Ivy League Colleges. Chcela by hrať vo filmoch aj počas štúdia podľa vzoru Jodie Foster, ktorá zvládla herectvo aj štúdium naraz. Emma v jednom z interview vyhlásila, že už teraz má dosť peňazí, aby nemusela nikdy v živote nič robiť, ale to nie je cesta, po ktorej by chcela ísť. Štúdium na univerzite ju motivuje a verí, že z nej urobí ešte lepšiu herečku. Nakoniec si vybrala Brownovu univezitu, na ktorej promovala v roku 2014 z anglickej literatúry. 
Vo voľnom čase hráva športy; hlavne stolný tenis a tenis. Má rada čas strávený s priateľmi, nakupovanie a kino. Jej obľúbené filmy sú: Vykúpenie z väznice Shawshank, Gladiátor, Statočné srdce, Pýcha a predsudok, Pomáda, Shrek, a Dannyho jedenástka; obľúbení herci: Julia Robertsová, Brad Pitt a Renée Zellwegerová.

</doc>
<doc id="38842" title="Valašské právo" url="https://sk.wikipedia.org/wiki?curid=38842">
Valašské právo

Valašské právo je súhrn právnych noriem a zvyklostí, ktorými sa pôvodne - najneskôr od vrcholného stredoveku - riadilo rumunské obyvateľstvo (teda Valasi v užšom, pôvodnom význame), neskôr - do 18./19. storočia - takmer všetko to obyvateľstvo strednej Európy a Balkánu (teda najmä Valasi v širšom, prenesenom zmysle), ktorého spôsob života a ekonomika bol založený na transhumancii (pastierstve nekočovného obyvateľstva so striedaním pastvín medzi vrchmi v lete a nížinami v zime). 
Valašské právo na Slovensku.
Valašské právo je súhrn právnych noriem a zvyklostí valašského obyvateľstva na Slovensku v 14. storočí až 17. storočí, často potvrdené panovníkom (najznámejšie privilégium pre oravských a liptovských Valachov z roku 1474 vydané Matejom I. Korvínom). Podľa neho boli Valasi na určitý čas (6 - 20 rokov) oslobodení od všetkých poddanských povinností, neskôr od platenia cirkevného desiatku a roboty, za čo museli strážiť cesty, hranice a vykonávať vojenskú službu. 
Od 2. polovice 16. storočia utužovaním nevoľníctva ich práva postupne zanikali a rovnako koncom 16. a začiatkom 17. storočia ustávalo aj usídľovanie riadiace sa valašským právom.
Stretávame sa s ním najmä u Rumunov (Valašsko, Moldavsko, Sedmohradsko, Podkarpatská Rus, Poľsko, Slovensko), macedónskych Arumunov, Rusínov (Podkarpatská Rus, Poľsko, Slovensko), Poliakov, Slovákov, Moravanov (Moravské Valašsko), Srbov a Chorvátov.

</doc>
<doc id="38855" title="Margita Figuli" url="https://sk.wikipedia.org/wiki?curid=38855">
Margita Figuli

Margita Figuli, po sobáši Margita Šustrová, pseudonymy "Morena", "Oľga Morena" (* 2. október 1909, Vyšný Kubín – † 27. marec 1995, Bratislava) bola slovenská spisovateľka, prekladateľka a autorka literatúry pre deti a mládež.
Životopis.
Narodila sa v roľníckej rodine. Gymnaziálne štúdiá začala v Dolnom Kubíne, no maturovala na Obchodnej akadémii v Banskej Bystrici (1924 – 1928). Chcela pokračovať v štúdiu, no jej pokus o štúdium maliarstva v Prahe jej nevyšiel. Pracovala ako anglická korešpondentka v Tatra banke v Bratislave (do roku 1941), neskôr sa venovala len literárnej činnosti. Popri zamestnaní študovala na konzervatóriu hru na klavíri.
Tvorba.
Margita Figuli je výraznou predstaviteľkou slovenského naturizmu v novelistickej a románovej tvorbe. Publikovať začala už v roku 1930 v časopise Slovenská nedeľa či v kalendároch Tatra banky, neskôr tiež v časopisoch Elán, Slovenské pohľady, Živena a iné. V jej raných prácach dominujú témy z prostredia sociálnej, zemepisnej či spoločenskej periférie, neskôr tiež láska, sociálny súcit a súčasné spoločenské problémy. V tematickej rovine využívala legendické, mýtické a rozprávkové prvky. Okrem vlastnej tvorby sporadicky prekladala z češtiny (Karel Čapek, Karel Jaromír Erben a i.).

</doc>
<doc id="38865" title="Bitka pri Lechu" url="https://sk.wikipedia.org/wiki?curid=38865">
Bitka pri Lechu

Bitka pri rieke Lech bolo ozbrojené stretnutie medzi vojskom Nemeckého kráľovstva a vojskom Starých Maďarov, ktorá sa uskutočnila 10. augusta 955 neďaleko mesta Augsburg v Nemecku.
Nemecký kráľ Otto I. za podpory viacerých európskych vladárov tu zastavil postup staromaďarských kmeňov do západnej Európy. Bola to definitívna porážka starých Maďarov. Podľa ústnej tradície sa z bitky pri Lechu vrátilo len sedem maďarských bojovníkov. Ich výpravy po tejto bitke nepokračovali. Prešli z kočovného spôsobu života na usadlý a usadili sa približne v dnešnom Maďarsku a okolitých krajiných, kde prebrali spôsob života od poľnohospodársky vyspelejších miestnych Slovanov.

</doc>
<doc id="38872" title="Ivan Štrpka" url="https://sk.wikipedia.org/wiki?curid=38872">
Ivan Štrpka

Ivan Štrpka (* 30. jún 1944) je slovenský básnik, prozaik a textár, člen básnickej skupiny Osamelí bežci. 
Životopis.
Narodil sa v učiteľsko-úradníckej rodine, časť detstva strávil v obci Pata a vzdelanie získaval vo Veľkom Záluží, v Seredi a po krátkej pauze pokračoval v štúdiu v rokoch 1963 – 1969, kedy študoval odbor slovenčina – španielčina na Filozofickej fakulte Univerzity Komenského v Bratislave. Po maturite pracoval v geologickom prieskume, počas štúdia na vysokej škole pôsobil zároveň aj ako redaktor v literárnych časopisoch (Mladá tvorba, Kultúrny život). Od roku 1970 bol redaktorom vydavateľstva Slovenský spisovateľ, v rokoch 1971 – 1973 bol redaktorom vydavateľstva Tatran. Od roku 1973 pôsobil ako dramaturg pre deti a mládež v Slovenskej televízii v Bratislave. V druhej polovici 80. rokov sa stal najprv šéfredaktorom časopisu Mladé rozlety, potom zástupcom šéfredaktora novovzniknutého periodika Literárny týždenník a v rokoch 1990 – 1993 bol šéfredaktorom časopisu Kultúrny život. V období rokov 1999 – 2010 bol šéfredaktorom časopisu Romboid.
Tvorba.
Prvé básne začal uverejňovať v roku 1961 v časopise Mladá tvorba, no knižného debutu sa dočkal až v roku 1969, kedy mu vyšla zbierka básní "Krátke detstvo kopijníkov". Vo svojich dielach sa snaží vyjadriť zážitkový a fantazijno-rozprávkový svet svojho detstva, ktorý mu splýva s bájnym dávnovekom ľudstva. Charakteristickou črtou pre jeho básne je odhodlanie k často riskantnému činu, preverovanie mravnej, ale aj fyzickej spôsobilosti postáv, prechádzanie od reality do fantazijna, prelínanie dvoch svetov, ale taktiež časté používanie zátvoriek, ktoré napomáhajú oddeľovať tieto svety a uvedomovať si ich rozdielnosť. V 70. rokoch mu bola pre jeho politické názory pozastavená publikačná činnosť.
Okrem vlastnej tvorby sa venoval i písaniu textov piesní, ktoré boli určené výlučne pre Deža Ursinyho a sú neobyčajným zjavom v slovenskej populárnej hudbe. Taktiež sa venuje prekladom z portugalčiny, španielčiny, taliančiny, maďarčiny a arabčiny. Jeho diela boli preložené do viacerých cudzích jazykov. Vzácne používa pseudonym František Osoba.
Knižná bibliografia.
Poézia.
Pôvodné zbierky:
Súborné zbierky:
Preložené zbierky:
Hudba.
Ivan Štrpka je autorom prevažnej časti slovenských textov pre art rockového hudobníka Deža Ursinyho, s ktorým v rokoch 1978 – 1994 spolupracoval na 11 štúdiových albumoch a iných projektoch. Úryvky z niekoľkých Štrpkových publikovaných básní sú zhudobnené aj na elektronicko-industriálnom albume "Krv čiernobielych fotografií" (2015), spoločnom diele interpretov Imiafan a Martin Burlas.

</doc>
<doc id="38912" title="Ján Viklef" url="https://sk.wikipedia.org/wiki?curid=38912">
Ján Viklef

Ján Viklef alebo Ján Viklif alebo po anglicky John Wycliffe (anglické priezvisko sa píše aj Wyclif, Wyclyf, Wicliff, Wiclif, Wicklef, Wycliff alebo Wickliffe) (*1329 - † 31. december 1384, Lutterworth) bol anglický teológ a jeden z prvých zástancov reformy rímskokatolíckej cirkvi v 14. storočí pôsobiaci na univerzite v Oxforde. 
Je považovaný za predchodcu protestantskej reformácie. Narodil sa v Ipreswell (teraz Hipswell), Yorkshire, Anglicko. Zomrel v Lutterworthe (neďaleko Leicesteru).
Bol veľmi učený a mravne bezúhonný. Pri jeho reformných snahách treba brať do úvahy, že Anglicko bolo krajinou, ktorá sa často v minulosti protivila rímskej kúrii, hlavne pokiaľ išlo o rôzne poplatky a majetkové záležitosti. Aj Viklef prvý raz verejne vystúpil na podporu kráľa Eduarda III., ktorý odoprel platiť pápežovi lénny poplatok. Neskôr začal vystupovovať proti svetskému panstvu cirkvi a cirkevným majetkom vo všeobecnosti, dokonca zaútočil na pápežstvo, ktoré vyhlásil za Antikristovu inštitúciu. Zavrhol aj katolícke učenie o transsubstanciácii (premenenie chleba a vína na telo a krv Kristovu). Roku 1381 vypuklo pod vplyvom jeho myšlienok sedliacke povstanie, ktoré sa ale skončilo neúspechom. Potom jeho učenie vyhlásili za mylné. Besprostredným pokračovaním viklefizmu bol husitizmus v Čechách.

</doc>
<doc id="38948" title="Volfrám" url="https://sk.wikipedia.org/wiki?curid=38948">
Volfrám

Volfrám (nesprávne alebo zastarano [a po česky]: "wolfram", nesprávne: "wolfrám" ; v angl. a fr. prostredí aj "tungsten"; lat. "wolframium") je chemický prvok s chemickou značkou W a protónovým číslom 74. V prírode bol objavený iba v chemických zlúčeninách. Ako nový prvok bol identifikovaný v roku 1781 a ako kov bol izolovaný v roku 1783. Hlavnými rudami, v ktorých sa nachádza sú volframit a scheelit. Ako čistý prvok je známy svojou robustnosťou, a predovšetkým tým, že jeho teplota topenia je najvyššia zo všetkých prvkov (okrem uhlíka). Je známy tiež svojou hustotou, ktorá je 19,3-krát vyššia ako hustota vody, čím je porovnateľný s uránom alebo zlatom, pričom je 1,7-krát hustejší ako olovo. Volfrám s malým množstvom nečistôt je často krehký a tvrdý, kvôli čomu sa ťažko obrába. Ale veľmi čistý volfrám je rovnako tvrdý, je viac ťažný a je ho možné rezať s pílou na kov z tvrdej ocele.
Mnohé zliatiny volfrámu majú rôzne použitie, najznámejšie je však použitie ako vlákno v žiarovkách, röntgene, elektródach pri zváraní TIG a v superzliatinách. Vďaka tvrdosti a vysokej hustote sa používa v armáde v prierazných projektiloch. Zlúčeniny volfrámu sa tiež používajú ako priemyselné katalyzátory.
Volfrám patrí medzi prechodné prvky, reaguje s molybdénom a meďou a je mierne toxický pre živé organizmy.
Dôležité charakteristiky.
Čistý volfrám je oceľovo sivý až biely tvrdý kov. Tento prvok má najvyššiu teplotu tavenia 3 422 °C (6 192 °F), najnižší tlak v plynnom skupenstve a navyššiu silu v ťahu pri teplotách nad 1 650 °C (3 000 °F) zo všetkých kovov. Takmer vôbec nekoroduje, poškodený môže byť iba v malej miere minerálnymi kyselinami. Volfrám si vytvára ochrannú vrstvu z oxidu, pri vystavení na vzduchu môže pri vysokých teplotách zoxidovať celý. V zliatine s oceľou významne zvyšuje jej tvrdosť.
Použitie.
Volfrám je kov so širokou škálou použitia. Najpoužívanejší je karbid volfrámu (W2C, WC) v cementovaných karbidoch. Cementované karbidy sú materiály odolné voči opotrebeniu používané v hutníctve a ako konštrukčný materiál. Volfrám je široko využívaný v žiarovkách ako vlákno alebo elektródy vo vákuových trubiciach, pre jeho schopnosť vytvoriť veľmi tenké drôty a jeho vysokú teplotu tavenia.
Iné použitie: 
Ostatné: Oxidy sú používané v galzpre na keramiku a zlúčeniny volfrámu s kalciom alebo s horčíkom sú široko využívané v fluorescenčnom osvetlení. Kryštály sú používané v scintilačných detektoroch v jadrovej fyzike a v jadrovej medicíne, ale aj v elektrických peciach. Soli obsahujúce volfrám sú využívane v chemickom priemysle. Volfrámove „bronzy“ (nazýva sa tak kvôli farbe oxidu volfrámu) sú spolu s inými zložkami používané vo farbách. Karbidy volfrámu sa v poslednej dobe používaju v klenotníctve pre jeho schopnosť udržať si lesk aj po dlhšiu dobu na rozdiel od iných leštených kovov.
História.
Volfrám bol po prvýkrát predpokladaný Petrom Wolulfenom v roku 1779, ktorý po preskúmaní volframitu vyvodil, že musí obsahovať novú chemickú zlúčeninu. V roku 1781 Carl Wilhelm Scheele zistil, že nová kyselina môže byť vyrobená z volframitu. Scheele a Torbern Bergman predpokladali, že by mohli byť schopní získať nový kov redukovaním tejto kyseliny. V Španielsku roku 1783 bol volfrám úspešne izolovaný redukciou z kyseliny použitím uhlia. José a Fausto Elhuyar sú považovaní za objaviteľov tohto prvku.
V druhej svetovej vojne hral volfrám veľkú rolu v politickom pozadí vojny. Na Portugalsko, ako hlavný zdroj volfrámu pre Európu, bol vyvíjaný veľký tlak z obidvoch strán pre jeho zdroje volfrámovej rudy. Odolnosť voči veľkým teplotám ako aj veľká pevnosť jeho zliatín urobila tento kov veľmi dôležitý pre zbrojársky priemysel, používal sa ako jadro protipancierových striel.
Výskyt.
Volfrám sa nachádza v mineráloch: 
Celosvetovo významné zásoby týchto minerálov sú v Bolívií, Kalifornii, Číne, Colorade, Portugalsku, Rusku, a v Južnej Kórei (spolu s Čínou predstavujú približne 75% svetových zásob). 
V Európe sú ďalšie menšie zásoby v Rakúsku, Francúzsku a Spojenom kráľovstve. 
Ako druhotná surovina sa používa šrot volfrámu vo forme triesok, pilín a prachu z brúsenia a šrot ťažkých kovov. Komerčne je tento kov vyrábaný redukovaním oxidu volfrámu s vodíkom alebo uhlíkom.
Zlúčeniny.
Najbežnejším oxidačným stavom v ktorom sa volfrám vyskytuje je volfrám +6, ale existujú aj iné stavy od +2 do +6. Volfrám je typicky zlúčený s kyslíkom a vytvára tak WO3, ktorý sa rozpúšta v bázických roztokoch a tým vytvára, ióny volfrámu, WO42−.

</doc>
<doc id="38991" title="Červené námestie" url="https://sk.wikipedia.org/wiki?curid=38991">
Červené námestie

Červené námestie () je najznámejšie námestie v hlavnom meste Ruskej federácie – Moskve. Námestie oddeľuje Kremeľ, bývalú kráľovskú pevnosť a dnešné sídlo ruského prezidenta od moskovskej obchodníckej štvrti, známej ako Kitajgorod.
Keďže všetky dôležité moskovské ulice sa stretávajú práve tu, na Červenom námestí, hovorí sa o ňom ako o hlavnom námestí Moskvy i celého Ruska.
Dejiny.
Na mieste kde sa rozprestiera dnešné Červené námestie, kedysi stálo množstvo drevených budov. Cár Ivan III. však rozhodol svojim nariadením z roku 1493 o ich zbúraní, pretože predstavovali riziko vzniku požiaru. Novootvorené námestie, známe ako „požiar“ (rus.: "Пожар" - "Požar"), sa postupne stalo hlavným moskovským trhoviskom. Neskôr slúžilo ako dejisko rôznych slávností a príležitostne sa tu konalo korunovanie ruských cárov. Rokmi bolo námestie zastavané rôznymi významnými budovami a využívané všetkými ruskými vládami ako dejisko oficiálnych štátnych ceremónií. 
Červené námestie nepomenovali ani podľa farby tehál, ktoré ho lemujú, ani vďaka spojeniu komunistickej ideológie s červenou farbou. Ruské slovo красная ("krasnaja") znamená síce „červená“, ale zastarano „krásna“. 
Meno "Krásne námestie" dostalo v súvislosti s Chrámom Vasilija Blaženého (alebo Pokrokovský Chrám), ktorý bol dokončený za vlády cára Ivana IV. Hrozného v roku 1561 ako pamiatka víťazstva nad Kazaňským chanátom v roku 1552. Predpokladá sa, že námestie získalo svoje terajšie meno, ktoré nahradilo starý názov Požar, v 17. storočí.
Počas éry Sovietskeho zväzu hralo Červené námestie dôležitú úlohu – okrem miesta oficiálnych príhovorov vládnych predstaviteľov a štátnych osláv, to bolo aj miesto okázalých vojenských prehliadok. Mnohé budovy boli zbúrané, medzi nimi Kazaňská katedrála a Iverská kaplnka, aby mali ťažké vojenské vozidlá priestor na manévrovanie. Existovali aj plány na odstránenie jednej z najznámejších a najkrajších moskovských budov - Chrámu Vasilija Blaženého. 
Traduje sa historka, podľa ktorej Lazar Kaganovič, Stalinov spolupracovník, zodpovedný za plán rekonštrukcie Moskvy, priniesol Stalinovi maketu námestia a snažil sa mu vysvetliť ako katedrála zavadzia pri premávke a prehliadkach. Keď ju Kaganovič vyrval z makety námestia, Stalin sa iba pozrel a vyslovil jeden zo svojich slávnych výrokov: "Lazar! Daj ju späť!"
Dve najvýznamnejšie vojenské prehliadky sa na námestí konali v rokoch 1941 a 1945. Prvá sa konala vtedy, keď nacistického Nemecka obliehali Moskvu a sovietski vojaci odchádzali do bojov na frontové línie. Druhá, Víťazná prehliadka sa konala na konci vojny, keď spolu s víťaznou Červenou armádou námestím pochodovali aj tisícky nemeckých vojnových zajatcov. 
V roku 2005 sa 2. júla na Červenom námestí konal jeden zo série koncertov Live 8, zameraných na podporu afrických krajín trpiacich chudobou. 
Pamiatky.
Červené námestie patrí medzi prvé miesta, kam sa vyberie turista, ktorý je na návšteve Moskvy. Každá z budov na ňom je svojim spôsobom legendou. Jednou z nich je Mauzóleum Vladimíra Iľjiča Lenina, kde je uložené zabalzamované telo zakladateľa Sovietskeho zväzu Vladimíra Iľjiča Lenina. Neďaleko sa nachádza už spomínaný Chrám Vasilija Blaženého (pred ním je umiestnený pamätník Mininovi a Požarskému, ktorý kedysi stál uprostred námestia) a paláce a katedrály Kremľa. Na východnej strane námestia sa nachádza obchodný dom GUM a vedľa neho je obnovený Chrám Ikony Matky Božej Kazanskej. Na severnej strane námestia je Štátne historické múzeum.

</doc>
<doc id="39038" title="Elvis Presley" url="https://sk.wikipedia.org/wiki?curid=39038">
Elvis Presley

Elvis Aaron Presley, známy ako Elvis Presley (* 8. január 1935, Tupelo, Mississippi, USA – † 16. august 1977, Memphis, Tennessee) bol americký spevák a herec. Patrí medzi kultúrne ikony a je považovaný za „Kráľa rokenrolu“.
Životopis.
Jeho kariéra začala v roku 1953 kedy sa stal jedným z prvých predstaviteľov žánru nazvaného rockabilly, ktorý bol rytmicky zosilneným spojením country a rhythm and blues. Jeho neobvyklé verzie existujúcich songov preberali zvuk hudby amerického obyvateľstva tmavej aj svetlej pleti spravili z Presleyho zároveň populárnu, ale aj kontroverznú osobnosť s bezprostredným prejavom pri vystúpeniach v televízii, či na koncertoch. Elvis Presley nahral klasické rokenrolové skladby ako sú napríklad „Hound Dog“ a „Jailhouse Rock“, no naspieval aj gospelové, bluesové, country, ballady, či popové piesne. Elvis Presley bol uvedený do štyroch hudobných siení slávy: v roku 1986 do Rokenrolovej siene slávy, v roku 1997 do Rockabilly Hall of Fame, v roku 1998 do Country Music Hall of Fame a v roku 2001 do Gospel Music Hall of Fame (2001). V roku 1984 dostal ocenenie W. C. Handyho od nadácie Blues Foundation a Academy of Country Music prvú cenu Golden Hat Award. V roku 1987, sa stal držiteľom American Music Awards.
Veľkou záľubou Elvisa Presleyho, okrem hudby, boli bojové športy. Je držiteľom troch čiernych pásov v bojových umeniach. Jeho prvým učiteľom bol Jürgen Seydel, ktorý učil Elvisa Shotokan Karate v Nemecku, v Nauheime do roku 1958, keď bol v armáde. Získal prvé hodnosti, v r. 1958-1960 trénoval pod majstrom Európy v Shotokan Karate Senseiom Tetsugio Murakami. V Beverly Hills sa v r. 1960 Elvis stretáva s Edom Parkerom, zakladateľom amerického Kenpo, stávajú sa z nich dobrí priatelia. Ed zoznamuje Elvisa s Hankom Slomanskim, majstrom Shito-Ryu Karate Japonska z r. 1953 a neskorším Medzinárodným komisárom karate USA. Hank Slomanski si Elvisa tak obľúbil, že pri jeho povýšení do stupňa Shodan, dáva Elvisovi vlastný čierny pás. V r. 1964 získava 2. stupeň Nidan. Od začiatku kamarátstva s Edom Parkerom spolupracujú aj na filmoch, Ed trénuje Elvisa kenpo a už vo filmoch Blue Hawai a Roustabout z r. 1961 prezentuje Elvis rôzne techniky bojových umení. Po r. 1968 sa Elvis upriamuje len na školu Eda Parkera, dokonca financuje otvorenie školy karate v Memphise (Tennessee Karate Institute), v ktorej boli aj Joe Lewis alebo Bill Wallace. Taktiež v Memphise od r. 1970 do r. 1974 trénoval u juhokórejského majstra Kang Rheeho zakladateľa systému PaSaRyu. Elvis tu pôsobí aj ako inštruktor, v r. 1974 získava čierny pás, dosahuje 8 stupeň San. V tom istom roku ho Ed Parker povyšuje už na 8. stupeň čierneho pása v Kenpo. Elvis bol za svoju oddanosť bojovým umeniam odmenený miestom v Martial Arts Hall of Fame in New York. Ed Parker sa o Elvisovi vyjadril takto: Bol to pokorný človek. Naučil ma viac, ako ja jeho.
V 60. rokoch hral Presley hlavnú úlohu v 31 filmoch, z ktorých bola väčšina muzikálov. Zo strany kritiky boli filmy hodnotené vlažne, no komerčne boli úspešné. Filmy s Elvisom Presleym patria však medzi prvé filmy, v ktorých sa objavujú východné bojové umenia. V roku 1968 vystupoval naživo v televíznych programoch a na koncertoch po Spojených štátoch, najviac v Las Vegas. V roku 1973 mal Presley prvý koncert s priamym televíznym prenosom, "Aloha from Hawaii", ktorý videla naraz miliarda divákov, ďalších 500 miliónov ho sledovalo v repríze.
Magazín "Rolling Stone" (Tulák) napísal „Elvis Presley je rokenrol“ a súbor jeho tvorby nazval „akrami dokonalého materiálu.“ Počas aktívnej nahrávacej kariéry, ktorá trvala viac ako dve desaťročia, Presley vytvoril a prelomil mnoho rekordov koncertnej návštevnosti aj predaja. Stal sa jedným z najvplyvnejších a najpredávanejších umelcov v hudobnej histórii. Mal viac ako 40 singlov v americkej top 100 a 18 sa stalo číslom jeden. 
Cesta ku koncu.
9. októbra 1973 sa Elvis rozviedol s Priscillou, s ktorou odišla aj ich dcéra Lisa Marie. Pribral na váhe, užíval mnoho liekov, avšak stále vystupoval na koncertoch a nahrával piesne. Medzi rokmi 1969 a 1977 absolvoval 1094 úplne vypredaných vystúpení a bol prvým umelcom, ktorý v štyroch vystúpeniach za sebou vypredal Madison Square Garden v New Yorku. V utorok 16. augusta 1977 bol 42-ročný Elvis nájdený svojou snúbenicou Ginger Alden na podlahe kúpeľne vo svojom dome v Memphise. Zomrel na infarkt kvôli jeho obezite.
Po Elvisovej smrti sa jeho sídlo Graceland premenilo na múzeum a stalo sa druhou najnavštevovanejšou budovou v USA, hneď po Bielom dome. Každoročne sa tam schádzajú davy fanúšikov, Elvisovi napodobitelia a dvojníci. Jeho piesne stále vychádzajú a mnohí ľudia dodnes veria, že nezomrel a raz sa vráti. Všeobecne je považovaný za jedného z najlepších spevákov 20. storočia.

</doc>
<doc id="39040" title="Racionálne číslo" url="https://sk.wikipedia.org/wiki?curid=39040">
Racionálne číslo

Ako racionálne číslo sa v matematike označuje reálne číslo, ktoré sa dá zapísať ako podiel dvoch celých čísel, väčšinou v tvare zlomku formula_1 alebo "a"/"b", kde "b" nie je nula a "a" a "b" sú celé čísla. Množina všetkých racionálnych čísel sa označuje Q alebo formula_2.
Pri zlomku formula_1 sa číslo "a" označuje ako čitateľ, číslo "b" ako menovateľ (pretože určuje meno zlomku: 1/2 je jedna "polovica", 1/3 je jedna "tretina", 1/4 je jedna "štvrtina" atď.).
Každé racionálne číslo sa dá zapísať viacerými spôsobmi, napr. 3/6 = 2/4 = 1/2. Základným (najjednoduchším) je tvar, v ktorom "a" a "b" nemajú spoločných deliteľov okrem jednotky. Každé racionálne číslo taký najjednoduchší tvar má a tento tvar je pre dané číslo jednoznačný.
Desatinný rozvoj racionálneho čísla je periodický (v prípade konečného rozvoja tvoria periódu nuly).
Reálne číslo, ktoré nie je racionálne, sa nazýva iracionálne číslo.
Množina celých čísel je vlastná podmnožina racionálnych čísel, pretože celé číslo "n" možno zapísať ako zlomok "n"/1.
Počítanie so zlomkami.
So zlomkami sa dajú vykonávať operácie sčítanie a násobenie:
Dva zlomky formula_7 a formula_8 vyjadrujú rovnaké racionálne číslo vtedy a len vtedy, keď formula_9.
K racionálnemu číslu existuje opačné číslo aj prevrátená hodnota:
Vlastnosti.
Množina racionálnych čísel formula_2 spoločne s operáciou sčítania a násobenia tvorí pole.

</doc>
<doc id="39072" title="Ultrafialové žiarenie" url="https://sk.wikipedia.org/wiki?curid=39072">
Ultrafialové žiarenie

Ultrafialové žiarenie (iné názvy: ultrafialová radiácia, ultrafialové lúče, ultrafialové svetlo, UV(-)žiarenie/radiácia/lúče/svetlo, žiarenie/radiácia/lúče/svetlo UV; ako vlnenie: ultrafialové vlnenie/vlny, UV vlnenie/vlny; ako časť elektromagnetického spektra: ultrafialové spektrum, UV spektrum, ultrafialové pásmo, UV pásmo) je elektromagnetické žiarenie o vlnovej dĺžke od 10 nm do 400 nm, kratšej ako viditeľné svetlo, ale dlhšej ako mäkké röntgenové žiarenie. 
Delí sa na blízke (200 – 400 nm), ďaleké alebo vákuové (FUV, 100 – 400 nm) a extrémne (EUV alebo XUV, 1 – 31 nm). Ultrafialová oblasť sa delí na UVA s vlnovou dĺžkou 315 nm až 400 nm, UVB s vlnovou dĺžkou 280 nm až 315 nm a UVC s vlnovou dĺžkou 10 nm až 280 nm.
Objavené bolo v roku 1801 nemeckým fyzikom J. W. Ritterom. Pre organizmy na Zemi je najintenzívnejším zdrojom UV žiarenia Slnko. Zemská atmosféra účinne pohlcuje väčšinu tohto žiarenia. Účinnosť pohlcovania klesá s jeho klesajúcou vlnovou dĺžkou: zatiaľ čo v oblasti UV-C pohlcuje prakticky 100 %, v oblasti UV-B je to len 50 – 60 % a v UV-A 30 %. UV spektrum dopadajúce na povrch Zeme je tvorené z 90 – 99 % žiarením UV-A a 1 – 10 % žiarenia UV-B. Na každých 300 m výšky rastie intenzita UV žiarenia o 4 %. Vo výške 1 500 m je o 20 % vyššia ako pri hladine mora.
Využitie.
UV žiarenie sa využíva v medicíne ako:
Vplyv na živé organizmy.
Ultrafialové žiarenie pôsobí na bunky mnohými mechanizmami. Ožiarenie ultrafialovými lúčmi vyvoláva inaktiváciu vnútrobunkových enzýmov, spomaľuje delenie buniek a navodzuje vznik mutácií. Niektoré živočíchy sú naň citlivejšie ako iné, napríklad pre niektoré (dážďovky – "Lumbricidae") má až smrtelné účinky. Najcitlivejšie reagujúce stavebné látky živých organizmov na UV žiarenie sú nenasýtené organické zlúčeniny a z nich najviac tie, ktoré majú konjugované dvojné väzby. Sú to hlavne bielkoviny (v rámci nich zvlášť aminokyseliny tyrozín a tryptofán), nukleové kyseliny (predovšetkým ich dusíkaté bázy) a niektoré pigmenty. Nukleové kyseliny absorbujú UV žiarenie podstatne viac ako bielkoviny. 
Pretože prenikavosť UV žiarenia je pomerne malá, zasahuje len povrchové vrstvy ľudského organizmu a prejavuje sa na koži a oku.
UV žiarenie a koža človeka.
UV žiarenie je pre človeka potrebné kvôli syntéze vitamínu D. Na vytvorenie potrebného množstva postačuje niekoľko desiatok minút denne. 
Nadmerné vystavovanie kože vplyvom UVA a UVB žiarenia vedie k jej poškodeniu. UVA žiarenie zapríčiňuje starnutie kože a negatívne ovplyvňuje imunitný systém. Nadmerné vystavovanie kože UVB žiareniu (opaľovanie) vyvoláva spálenie kože (začervenanie). Pri intenzívnom a dlhodobom pôsobení môže viesť až k nádorom kože. Jedným zo spôsobov, ako ochrániť kožu pred negatívnym vplyvom UV žiarenia je používanie ochranných prípravkov pred slnečným žiarením.

</doc>
<doc id="39094" title="Windows 2000" url="https://sk.wikipedia.org/wiki?curid=39094">
Windows 2000

Windows 2000 je operačný systém od spoločnosti Microsoft vydaný vo februári 2000. Bol orientovaný na nasadenie v organizáciách, podporoval preemptívny multitasking, disponoval grafickým rozhraním založeným na systémoch Windows 95 a Windows 98 a podporoval jedno- a viacprocesorové stanice. Verzia pre pre pracovné stanice bola nahradená novým operačným systémom Windows XP v októbri 2001, v apríli 2003 bola nahradená aj serverová verzia novým systémom Windows Server 2003. Windows 2000 je operačným systémom s hybridným jadrom.
Boli vydané štyri edície Windows 2000: Professional, Server, Advanced Server a Datacenter Server. Microsoft predával aj Windows 2000 Advanced Server Limited Edition a Windows 2000 Datacenter Server Limited Edition, ktoré boli vydané v roku 2001 a bežali na 64-bitových procesoroch Intel Itanium. Hoci každá verzia Windows 2000 bola určená pre iné využitie, zdieľali spoločnú základnú sadu vlastností a programov pre správu systému. V systéme bola tiež vylepšená podpora pre ľudí s postihnutím a Microsoft pridal podporu rôznych jazykov a miestnych nastavení. Všetky verzie systému podporujú súborový systém Windows NT NTFS 3.0, šifrovanie súborového systému a dynamickú správu diskov. Serverové verzie navyše obsahujú služby Active Directory, distibuovaný súborový systém a redundantné jednotky. Windows 2000 môže byť nainštalovaný manuálne, alebo bez zásahu užívateľa.
Microsoft propagoval Windows 2000 ako dovtedy najbezpečnejší systém, ten sa však stal terčom mnohých útokov vírusov, ako napr. Code Red alebo Nimda. Viac ako desať rokov po vydaní, Microsoft stále pravidelne takmer každý mesiac vydával pre Windows 2000 bezpečnostné záplaty.
História.
Windows 2000 je pokračovaním rodiny operačných systémov Windows NT a priamo nahrádzal Windows NT 4.0. Pôvodne mal byť nazvaný Windows NT 5.0, no meno bolo zmenené na Windows 2000 ešte pri vývoji v roku 1998. Prvá beta verzia bola vydaná v septembri 1997. Pôvodne bola vyvíjaná aj verzia pre procesory DEC Alpha, podpora však bola zrušená ešte počas vývoja. Partnerom bol systém uvoľnený v decembri 1999 a 27. februára 2000 sa začal oficiálny predaj.
Podľa pôvodných plánov mali Windows 2000 nahradiť Windows NT 4.0 i Windows 98, neskôr však z plánov zišlo a Windows 98 boli aktualizované systémom Windows 98 Second Edition v roku 1999. 
Windows 2000 boli nahradené novšími systémami - pre pracovné stanice bol na trh v októbri 2001 uvedený systém Windows XP Professional, pre servery bol vydaný systém Windows Server 2003. Hlavná fáza podpory Windows 2000 zo strany Microsoftu sa skončila 30. júna 2005, odvtedy bol systém vo fáze predĺženej podpory. Znamená to teda, že Microsoft už nebude ďalej systém vyvíjať a aktualizovať (napr. prostredníctvom tzv. service packov). Bezpečnostné aktualizácie a podpora prostredníctvom emailov a telefonického kontaktu skončili 13. júla 2010.

</doc>
<doc id="39169" title="Božena Slabejová" url="https://sk.wikipedia.org/wiki?curid=39169">
Božena Slabejová

Božena Slabejová, rod. Mrázková (* 5. júl 1920, Slavičín, Česko – † 13. december 2004, Nitra, Slovensko) bola slovenská herečka.
V rokoch 19381941 študovala herectvo na Štátnom konzervatóriu v Bratislave. V rokoch 19411945 bola členka Slovenského ľudového divadla v Nitre, 19451946 činohry SND v Bratislave, 19461952 činohry Novej scény v Bratislave, 19531960 Dedinského divadla, 19601965 Krajového divadla v Trnave, 19651967 Tatra revue v Bratislave a od 1967 členka Divadla Andreja Bagara v Nitre. V divadle stvárňovala spočiatku komediálne postavy plné vitality, optimizmu a ľudovosti. Vyspelé charakterové úlohy jej poskytol klasický ruský divadelný repertoár. Vo filmoch stvárnila epizódne postavy prevažne dobrých žien, matiek a babičiek. Nezabudnuteľnou je aj jej postava tety Strakovej v detskom kultovom televíznom seriáli Detektív Karol.

</doc>
<doc id="39178" title="Samosprávny kraj" url="https://sk.wikipedia.org/wiki?curid=39178">
Samosprávny kraj

Samosprávny kraj alebo vyšší územný celok (skratka: VÚC; hovorovo: župa, kraj) je najvyššia územná samosprávna jednotka na Slovensku. Jej územie je v súčasnosti identické s územím kraja. Inými územnými samosprávnymi jednotkami sú obce. Na čele samosprávneho kraja stojí predseda samosprávneho kraja (resp. predseda vyššieho územného celku), ktorý sa zvykne neformálne označovať aj ako župan.
Samospráva.
Samospráva na úrovni samosprávnych krajov sa vykonáva prostredníctvom volených orgánov.
Do pôsobnosti samosprávnych krajov patria napríklad cesty II. a III. triedy (okrem Bratislavy a Košíc), stredné školstvo, zdravotnícka sústava, kultúrne ustanovizne a iné.
Volené orgány.
Samosprávne orgány sú volené obyvateľmi. Obyvatelia s volebným právom volia každé štyri roky zastupiteľstvo samosprávnych krajov a "predsedu samosprávneho kraja", nazývaného aj "župan". Každý okres kraja má podľa počtu obyvateľov pomerný počet poslancov v krajskom zastupiteľstve, ktorí sú volení väčšinovým spôsobom t. j. zvolený je príslušný počet poslancov z kandidátov s najväčším počtom získaných hlasov. 
Pokiaľ ide o župana, ten je zvolený na celokrajskej úrovni. Aby bol zvolený za župana, kandidát musí získať väčšinu platných hlasov.

</doc>
<doc id="39187" title="Emil Horváth" url="https://sk.wikipedia.org/wiki?curid=39187">
Emil Horváth

 
prof. Emil Horváth (* 12. november 1945, Nitra) je slovenský herec, režisér a divadelný pedagóg. Syn herca Emila Jozefa Horvátha, manžel herečky Viery Richterovej.
Absolvoval herectvo na Vysokej škole múzických umení v Bratislave v roku 1968. Bol členom Divadla SNP v Martine (19681976), potom Novej scény v Bratislave (19761983). Od roku 1983 je členom Činohry Slovenského národného divadla, kde stvárnil množstvo postáv. 
V posledných rokoch sa venuje aj réžii ("Caligula, Divadelná komédia, Šialený deň, Štvrtá sestra"). Ako režisér hosťuje aj v bratislavskom divadle West ("Ešte máš mňa, miláčik, Inšpektor Drake a dokonalý zločin"), v Divadle Andreja Bagara v Nitre ("…a ešte som aj smoliar, Sylvia") a Štátnom divadle Košice ("Jožko Púčik a jeho kariéra"). Hral v mnohých filmoch a televíznych inscenáciách ("Demeterovci, Ako sa Vinco zaťal") a seriáloch ("Americká tragédia, 30 prípadov majora Zemana"). Režijne sa podieľal na dvoch televíznych filmoch "Ešte dve frašky…" (1998) a "Mučivé tajomstvo" (1999). 
Prednáša hereckú tvorbu na VŠMU, na ktorej v roku 2005 získal titul profesor. Od mája 2011 je riaditeľom činohry SND. 
Jeho syn Tomáš je literárny vedec, spisovateľ a prekladateľ. 
V roku 2005 mu prezident SR udelil Rad Ľudovíta Štúra II. triedy za významné zásluhy v oblasti rozvoja kultúry.

</doc>
<doc id="39203" title="Perník" url="https://sk.wikipedia.org/wiki?curid=39203">
Perník

Perník alebo medovník je sladké pečivo hnedej farby, ktorého pôvodná receptúra sa s skladá z medu, múky a korenia. Neskôr sa jeho receptúra začala upravovať a dnes ho poznáme ako zmes pšeničnej a ražnej múky, mlieka, vajec, karamelizovaného cukru, medu, škorice a klinčeku. Počas jeho prípravy by sa po zmiešaní všetkých ingrediencií malo cesto nechať niekoľko týždňov odležať, aby mohlo vykysnúť. Zaujímavosťou vlastnosťou perníkového cesta je, že surové ani upečené nestráca časom na akosti ani na chuti, ale naopak sa zlepšuje.
Podoby perníku.
Perníky môžu byť vykrajované do rôznych tvarov. Po dopečení sa zdobia farebnými cukrovými polevami alebo čokoládou. Zdobené perníky sú veľmi populárnym vianočným pečivom. Priemyslovo sú vyrábané zlepované perníky – dva plátky perníku sa zlepia dokopy pomocou rôznych druhov lekváru a následne sa namáčajú v čokoláde. Z plátkov perníku sa dajú skonštruovať aj zložitejšie tvary, najznámejším motívom je perníková chalúpka z rozprávky "O Jankovi a Marienke".
História.
Podľa rôznych historických prameňov má perník pôvod v Nemecku. Na Slovensku sa perníky začali vyrábať až koncom 14. storočia a keďže boli koreniny veľmi drahé, považovali sa za veľký luxus a ľudia ich konzumovali najmä cez sviatky.

</doc>
<doc id="39241" title="ReactOS" url="https://sk.wikipedia.org/wiki?curid=39241">
ReactOS

ReactOS alebo skrátene aj ROS je projekt, ktorého cieľom je vytvoriť slobodný/open source operačný systém, ktorý by bol binárne kompatibilný so systémami Windows NT/Windows XP a Windows Server 2003 na úrovni aplikácií aj ovládačov. Aj keď sa projekt momentálne nachádza v alfa verzii vývoja, niekoľko programov pre Windows už funguje správne. ReactOS je primárne vytvorený v programovacom jazyku C, niektoré elementy, ako napríklad ReactOS Explorer, sú napísané v C++.
História.
ReactOS je pokračovateľom projektu FreeWin95, ktorý bol založený okolo roku 1996 ako slobodná alternatíva k operačnému systému MS Windows 95, no ostal však iba v podobe návrhu.
Projekt ReactOS začal vo februári 1998 vývojom jadra a základných ovládačov.
Vývojári momentálne pracujú na novej verzii nazývanej Community Edition, ktorá má niesť verziu 0.4.0. Dátum vydania tejto verzie nie je známy. Od verzie 0.4.0 sa očakáva lepšia podpora USB ovládačov, nové grafické spracovanie Explorera.
Hardvérové požiadavky.
Podporované architektúry.
Vývojári systému ReactOS aktuálne pracujú na množstve portov tohto systému:

</doc>
<doc id="39271" title="Branislav Mojsej" url="https://sk.wikipedia.org/wiki?curid=39271">
Branislav Mojsej

Branislav Mojsej (* 5. máj 1968, Prešov, ČSSR) je slovenský spevák. Jeho bývalou manželkou je Nora Mojsejová, dnes Kabrheľová. Do povedomia verejnosti sa dostal predovšetkým vďaka reality show na Slovensku "Mojsejovci" vysielanej na TV Markíza a relácií Nikdy Nehovor Nikdy vysielanej na TV JOJ.
Životopis.
Študiá.
Je absolventom Hotelovej akadémie v Kežmarku. Od roku 1997 pôsobí v kapele Challenge. Neskôr sa vydal na sólovú kariéru.
V diváckej ankete "Slávik 2006" získal ocenenie "Slamený slávik", teda najväčšie sklamanie roka.

</doc>
<doc id="39324" title="Elena Lacková" url="https://sk.wikipedia.org/wiki?curid=39324">
Elena Lacková

Mgr. Elena Lacková (rodená Doktorová) (* 22. marec 1921, Veľký Šariš – † 1. január 2003, Košice) bola rómska spisovateľka a dramatička, autorka literatúry pre deti a mládež.
Životopis.
Vzdelanie získavala vo Veľkom Šariši, neskôr v rokoch 1963 – 1969 diaľkovo vyštudovala Filozofickú fakultu Karlovej univerzity v Prahe. Stala sa prvou rómskou ženou zo Slovenska, ktorá absolvovala vysokoškolské štúdium, aj keď študovať začala až vo veku 42 rokov.&lt;br&gt;
V rokoch 1949 – 1951 pôsobila ako osvetová pracovníčka rómskych obyvateľov v Prešove, od roku 1961 pracovala v kultúrnom stredisku v Ústí nad Labem v Česku, v rokoch 1969 – 1973 pôsobila vo Zväze Cigánov – Rómov v Prahe, v rokoch 1976 – 1980 v kultúrnom stredisku v Lemešanoch a od roku 1980 žila na dôchodku v Prešove. 
Tvorba.
Písala verše, rozprávky, poviedky a divadelné hry v rómčine, čím sa stala prvou rómskou spisovateľkou na Slovensku.
Ocenenia.
V roku 2000 jej prezident Rudolf Schuster prepožičal štátne vyznamenanie Rad Ľudovíta Štúra III. triedy. 

</doc>
<doc id="39329" title="Isten, áldd meg a magyart" url="https://sk.wikipedia.org/wiki?curid=39329">
Isten, áldd meg a magyart

Isten, áldd meg a magyart () alebo A magyar nép zivataros századaiból () je pieseň, ktorej prvá sloha tvorí štátnu hymnu Maďarska (pod názvom Himnusz – doslova: Hymnus/Hymna).
Dejiny.
Text hymny napísal v roku 1823 maďarský básnik Ferenc Kölcsey. Bola to báseň v ôsmich slohách z dejín Maďarska – pripomínala hrdinstvo kniežaťa Árpáda, víťazstvo kráľa Mateja Korvína nad Rakúskom, tatárske a turecké nájazdy. 
Hudbu zložil v roku 1844 tvorca maďarskej národnej opery Ferenc Erkel. 
Keď vzniklo Rakúsko-Uhorsko, "Himnusz" ("Isten áldd meg a magyart") sa stal oficiálnou hymnou Uhorska. Je zaujímavým svedectvom !s?z??zl!z!lmaďarizačnej politiky v Uhorsku. Kým v rakúskej časti monarchie vytvorili pre hymnu Gott erhalte Franz den Kaiser oficiálne jazykové mutácie pre jednotlivé národnosti, v Uhorsku museli hymnu všetci bez výnimky spievať po maďarsky. 
Pretože sa hymna obracia k Bohu, hrala sa podľa rozhodnutia komunistickej vlády od roku 1949 len v inštrumentálnej verzii. Po povstaní v roku 1956 text hymny vrátili. Ako štátna hymna sa spieva prvá sloha.
Pôvodný text.
"A magyar nép zivataros századaiból"
Isten, áldd meg a magyart
Jó kedvvel, bőséggel,
Nyújts feléje védő kart,
Ha küzd ellenséggel;
Bal sors akit régen tép,
Hozz rá víg esztendőt,
Megbűnhődte már e nép
A múltat s jövendőt!
Őseinket felhozád
Kárpát szent bércére,
Általad nyert szép hazát
Bendegúznak vére.
S merre zúgnak habjai
Tiszának, Dunának,
Árpád hős magzatjai
Felvirágozának.
Értünk Kunság mezein
Ért kalászt lengettél,
Tokaj szőlővesszein
Nektárt csepegtettél.
Zászlónk gyakran plántálád
Vad török sáncára,
S nyögte Mátyás bús hadát
Bécsnek büszke vára.
Hajh, de bűneink miatt
Gyúlt harag kebledben,
S elsújtád villámidat
Dörgő fellegedben,
Most rabló mongol nyilát
Zúgattad felettünk,
Majd töröktől rabigát
Vállainkra vettünk.
Hányszor zengett ajkain
Ozman vad népének
Vert hadunk csonthalmain
Győzedelmi ének!
Hányszor támadt tenfiad
Szép hazám, kebledre,
S lettél magzatod miatt
Magzatod hamvvedre!
Bújt az üldözött, s felé
Kard nyúlt barlangjában,
Szerte nézett s nem lelé
Honját e hazában,
Bércre hág és völgybe száll,
Bú s kétség mellette,
Vérözön lábainál,
S lángtenger fölette.
Vár állott, most kőhalom,
Kedv s öröm röpkedtek,
Halálhörgés, siralom
Zajlik már helyettek.
S ah, szabadság nem virul
A holtnak véréből,
Kínzó rabság könnye hull
Árvák hő szeméből!
Szánd meg Isten a magyart
Kit vészek hányának,
Nyújts feléje védő kart
Tengerén kínjának.
Bal sors akit régen tép,
Hozz rá víg esztendőt,
Megbűnhődte már e nép
A múltat s jövendőt!
Doslovný preklad.
"Z búrlivých storočí maďarského národa"
Bože, požehnaj Maďara
dobrou náladou a blahobytom,
Vystri k nemu svoju ochrannú ruku,
Keď bojuje s nepriateľom;
Jemu, ktorého zlý osud dlho kváril,
Dopraj mu veselý rok (roky),
Tento národ si už odpykal
Svoju minulosť aj budúcnosť!
Našich predkov priviedol si
Hore na sväté vrchy Karpát.
Skrz teba bola získaná krásna domovina
Pre krv (=potomkov) Bendegúzovu.
A (všade) kade zurčia peny
Tisy, Dunaja,
Potomkovia hrdinu Árpáda
Rozkvitnú.
Kvôli nám na pláni Kumánska
Si nechal klasy trepotať (sa vo vetre),
Na hroznových poliach Tokaja
Nektár si nechal kvapkať.
Našu zástavu si často zapichol
Na poli divokého Turka,
A pod Matejovou tmavou armádou
Zavzdychala viedenská pyšná pevnosť.
Beda, ale pre naše hriechy
Zozbieral sa hnev v tvojej hrudi,
A udrel si svojim bleskom
V tvojich hrmiacich mrakoch,
Teraz šíp plieniaceho Mongola
Si nechal svišťať na nás,
Potom sme turecké jarmo
Na svoje plecia vzali (=zakúsili).
Koľkokrát zaznel z úst
Osmanských divokých ľudov
Nad telami našej porazenej armády
Víťazný spev!
Koľkokrát zaútočil tvoj vlastný syn
Na moju krásnu domovinu, na tvojej hrudi,
A stal si sa kvôli plodu tvojho tela (=tvojim synom)
Pohrebnou urnou plodu tela svojho!
Skryl sa utečenec, a smerom k nemu
Meč sa natiahol do jeho jaskyne,
Pozeral sa dookola a nemohol nájsť
Svoj domov vo svojej domovine,
Šplhá sa na horu a zostupuje do doliny,
Smútok a pochybnosť (beznádej) vedľa neho,
Prúd krvi pod jeho nohami,
A oceán plameňov nad ním.
Hrad stál, teraz halda kameňov,
dobrá nálada a radosť sa zatrepotali,
Chrčanie smrti, bedákanie
Znie už namiesto neho.
A aaa, sloboda nekvitne
Z krvi mŕtvych,
Slza mučivého otroctva padá
Zo studených očí sirôt!
Zľutuj sa, Bože, nad Maďarom
Ktorého zmietajú vlny hnevu,
Otvor k nemu svoju ochrannú ruku
Na mori jeho utrpenia.
Prines mu veselý rok (roky),
Tento ľud si už odpykal
minulosť aj budúcnosť!

</doc>
<doc id="39356" title="Práčka" url="https://sk.wikipedia.org/wiki?curid=39356">
Práčka

Práčka alebo prací stroj je stroj určený na pranie bielizne, teda odevov a iného domáceho textilu ako uterákov a pokrýviek. Termín práčka sa obvykle vzťahuje na stroje používajúce vodu ako základný čistiaci roztok, na rozdiel od čistenia nasucho, ktoré používa alternatívne čistiace tekutiny a obvykle sa realizuje v špecializovaných servisoch.
Dejiny.
Prvú práčku zostrojil Jacob Christian Schäffern v roku 1767.
Mechanické práčky sa datujú do 19. storočia a ich základné princípy fungovania sa väčšinou nezmenili. Prvým krokom je uložiť materiál na čistenie do vody obsahujúcej prací prostriedok (detergent). Látky a voda sa potom „miešajú“ opakovaným pohybom sem a tam. Voda sa potom vypumpuje von a látky sa čiastočne vysušia rýchlym odstreďovaním v nízkorýchlostnej centrifúge (odstredivke). Potom sa pridá čistá voda a mieša sa s látkami na vyplavenie zvyšku pracieho prostriedku. Nakoniec sa látky (zvyčajne) opäť odstredia (i keď niektoré látky sa vyberú hneď a sušia sa alternatívnymi prostriedkami bez rýchleho odstredenia, ktoré by ich mohlo poškodiť).

</doc>
<doc id="39450" title="Taxón" url="https://sk.wikipedia.org/wiki?curid=39450">
Taxón

Taxón alebo taxonomická jednotka je skupina konkrétnych (žijúcich alebo vymretých) organizmov, ktoré majú niečo spoločné (najčastejšie príbuznosť) a tým sa líšia od ostatných taxónov. Taxón môže byť pomenovaný, ale aj bez názvu.
Taxón verzus klasifikačná úroveň/kategória.
Pomenované taxóny majú zvyčajne zaradenie a môžu byť zatriedené na príslušnú úroveň v hierarchii, ktorú označujeme ako klasifikačná/taxonomická kategória/úroveň (napr. doména, ríša, kmeň, infrarad, rod, druh a podobne).
Pojmy taxonomická úroveň/kategória a taxón sa často zamieňajú. Správne platí napr. to, že taxón (teda skupina konkrétnych niečo spoločné majúcich rastlín) pomenovaný (v súčasnosti) ako "lipnicovité" patrí do klasifikačnej úrovne/kategórie čeľaď, ale je možné, že niekedy bude tento taxón (čiže táto skupina konkrétnych rastlín) preradený do nižšej či vyššej taxonomickej úrovne, napr. do podčeľade či radu (a potom sa aj patrične zmení koncovka pomenovania taxónu).
Kurzíva.
V súlade s odporúčaniami svetových organizácií zodpovedných za nomenklatúru organizmov platí:

</doc>
<doc id="39462" title="Oliver Solga" url="https://sk.wikipedia.org/wiki?curid=39462">
Oliver Solga

Mgr. Oliver Solga (* 3. august 1954, Modra) je slovenský historik umenia, výtvarník a od roku 2002 do roku 2018 primátor mesta Pezinok. 
Absolvent dejín umenia na Filozofickej fakulte Univerzity Komenského v Bratislave. Pracoval ako pedagóg a ako šéfredaktor mesačníka "Pezinčan". Venoval sa grafike, ilustrácii a poštovej známke. Mal niekoľko desiatok výstav doma i v zahraničí, okrem iného vo Viedni, Varšave, Budapešti a v Paríži. Ako historik umenia a kurátor pripravil niekoľko desiatok výstav, domácich i zahraničných výtvarných umelcov. 
Nebol a nie je členom žiadnej politickej strany. Je ženatý, má syna Adama a vnučku Teréziu.

</doc>
<doc id="39539" title="Traja králi" url="https://sk.wikipedia.org/wiki?curid=39539">
Traja králi

Traja králi je označenie mudrcov označených v Evanjeliu podľa Matúša (presnejšie: Mt 2,1-12). Boli to prví pohania, ktorí uverili v Ježiša. Za čias Origena sa začínajú považovať za svätcov. Ich počet ani mená nie sú v Biblii zaznamenané. Ich počet bol stanovený podľa troch darov, ktoré sú uvedené v Biblii. Neskôr sa na kresťanskom Západe objavujú aj ich mená: Gašpar, Melichar a Baltazár a začali sa označovať za kráľov.
Majú bohatú ikonografiu, niekedy sa zobrazujú ako muž starý, potom mladý a muž v strednom veku. Na Západe je zvykom maľovať jedného z nich ako černocha. V byzantskej ikonografii sa spravidla zobrazujú na ikone Narodenia Pána, nie však ako králi.
Existujú aj ich údajné pozostatky, ktoré sú uložené v rakve v Kolínskej katedrále. Táto rakva je dar Fridricha Barbarossu. Priniesol ich z lúpežnej výpravy do Milána v roku 1164 a tam sa vraj dostali v 5. storočí z Carihradu.
Ľudia ich pokladali za patrónov cestujúcich, neskôr ale rímskokatolícka cirkev vyhlásila za patróna cestujúcich svätého Krištofa.
Sviatok.
V gréckokatolíckej cirkvi sa ich príchod spomína v rámci sviatku Narodenia Pána. Neoznačujú sa ako králi, ale ako mudrci - mágovia.
V rímskokatolíckej cirkvi sa ich sviatok slávi 6. januára v rámci sviatku Zjavenia Pána. Počas tohto sviatku sa posväcujú domy, pričom nad dvere kňaz píše podľa aktuálneho roku výraz v tvare 20-C+M+B-16 (Christus mansionem benedicat - "Kristus nech žehná tento dom"). Toto sa však často chybne vysvetľuje ako 20-G+M+B-16 podľa začiatočných písmen údajných mien troch kráľov.

</doc>
<doc id="39546" title="ISO 9000" url="https://sk.wikipedia.org/wiki?curid=39546">
ISO 9000

ISO 9000(9001) CJ je jednak rad základných noriem manažérstva kvality Medzinárodnej organizácie pre normalizáciu a jednak jedna z noriem tohto radu (na Slovensku má názov STN EN ISO 9000:2000).
Rad noriem ISO 9000.
Normy ISO 9000 a nasl. obsahujú súbor odporúčaní, čo a ako sa má pri manažérstve kvality dokumentovať. Zároveň je tým zadefinovaný v súčasnosti už medzinárodne uznaný štandard, umožňujúci jednoduchšie a prehľadnejšie riadenie firiem - najmä v medzinárodnom prostredí - a to pomocou zavedenia rovnakého etalónu pre kvalitu v pôvodne rozdielnych prostrediach s rozdielnymi prístupmi k práci a riadeniu.
Pôvodné normy ISO 9000 a nasl. urobili prvý krok k „poriadku“ vo firmách. Skúsenosť však ukázala, že firmy si vybudovali dokumentáciu k svojej výrobe, a hoci audit na ISO 9000 bol vyhodnotený ako OK, ľudia vytvorené príručky len zriedka používali a len málokedy vyplňovali preddefinované formuláre. Preto sa prikročilo k ďalšiemu stupňu: k procesom. Normy ISO 9000:2000 a nasl. sú už procesne orientované, čo znamená, že pri audite sa kontroluje nielen to, či je polovýrobný alebo vývojový proces zadefinovaný, ale aj to, či sa dodržiava.
Normy z radu noriem ISO 9000.
EN ISO 9000.
Základný dokument definujúci pojmy, princíp a základné ciele manažérstva kvality. Norma ISO 9000:2000 (procesne orientovaná) bola v roku 2005 prepracovaná, čo viedlo k pozmeneniu a upresneniu štandardov ISO 9001:2000, ISO 19011:2002 a k zverejneniu ISO 9000:2005.
EN ISO 9001.
Definuje požiadavky na organizáciu s cieľom maximálne uspokojiť zákazníka na základe ôsmich základných pravidiel manažérstva kvality:
EN ISO 9004.
Obsahuje návody pre efektívne manažérstvo kvality.
EN ISO 19011.
Obsahuje návod na vykonávanie interných auditov.

</doc>
<doc id="39596" title="Milan Ftáčnik" url="https://sk.wikipedia.org/wiki?curid=39596">
Milan Ftáčnik

Doc. RNDr. Milan Ftáčnik, CSc. (* 30. október 1956, Bratislava – † 14. máj 2021) bol slovenský vysokoškolský pedagóg a politik. Bol ministrom školstva Slovenska v období 19982002 a v rokoch 2005 až 2009 poslancom zastupiteľstva Bratislavského samosprávneho kraja. V rámci komunálnej politiky bol okrem iného v rokoch 20062010 starostom bratislavskej mestskej časti Petržalka a v rokoch 20102014 primátorom Bratislavy. Bol predsedom Slovenskej informatickej spoločnosti, členom Rady vlády SR pre digitalizáciu verejnej správy a predsedom Správnej rady STU.
Bol jedným z najznámejších predstaviteľov slovenskej ľavicovej politiky, presadzoval myšlienky tolerancie a slušnosti, aktívne podporoval akýkoľvek návrh na posilnenie antifašistickej výchovy na školách a budovanie demokratického a antifašistického povedomia slovenskej verejnosti.
Milan Ftáčnik bol ženatý a mal tri deti, mal dvoch bratov (dvojičky Jána a Ľubomíra).

</doc>
<doc id="39665" title="Robíme to pre deti – SF" url="https://sk.wikipedia.org/wiki?curid=39665">
Robíme to pre deti – SF

Robíme to pre deti – SF (v rokoch 20042011 Slobodné fórum, skratka SF) bola politická strana pôsobiaca na Slovensku v rokoch 20042016. Jej predsedníčkou je Zuzana Martináková.
Volebné výsledky.
Volebné výsledky z volieb do Národnej rady SR a Európskeho parlamentu, v ktorých sa zúčastnila strana SF.
Volebné preferencie.
Volebné preferencie strany v percentách podľa Štatistického úradu SR do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Od apríla 2009 preferencie podľa agentúry Focus. "(pozn. referencie podľa agentúry Median SK – júl 2009)."
Hrubo vyznačené preferencie znamenajú prekročenie hranice 5 % potrebnej na vstup do parlamentu.
Členská základňa.
Podľa oficiálnych údajov mala k 31. decembru 2011 strana 751 členov.

</doc>
<doc id="39703" title="Ľubomír Roman" url="https://sk.wikipedia.org/wiki?curid=39703">
Ľubomír Roman

Mgr. art. Ľubomír (Ľubo) Roman (* 12. apríl 1944, Malacky) je slovenský herec a politik. Bol signatárom Anticharty. Je bývalý predseda Bratislavského samosprávneho kraja.
Život.
Ľubo Roman absolvoval Divadelnú fakultu VŠMU v Bratislave a v rokoch 1966 - 2001 pôsobil ako herec divadla Nová scéna v Bratislave. Divadlo v období rokov 1991 - 1996 riadil.
Od roku 1986 je aj pedagógom Divadelnej fakulty VŠMU v Bratislave. Je ženatý a má dve deti.
Politická činnosť.
ANO.
Ľubo Roman bol podpredseda Aliancie nového občana (ANO), ale 11. septembra 2005 bol zo strany vylúčený ako dôsledok kauzy Zmenky. 
Poslanec a minister.
Od 15. marca do 13. december 1994 bol minister kultúry v dočasnej vláde Jozefa Moravčíka. Potom do roku 1998 získal mandát poslanca Národnej rady, kam bol zvolený na kandidátke KDH. Neskôr poslanecký klub opustil a v Národnej rade pôsobil ako nezaradený poslanec. 
V roku 2004 kandidoval v prezidentských voľbách, ale vzdal sa kandidatúry v prospech Eduarda Kukana. V prvom kole však aj tak získal 1 806 (0,09%) hlasov a 12. miesto z dvanástich kandidátov.
Regionálna politika.
Ľubo Roman sa 2001 stal prvým predsedom Bratislavského samosprávneho kraja, bol zvolený za koalíciu ANO, DS, KDH, SDKÚ, SMK.
Na funkciu opätovne kandidoval v roku 2005 za koalíciu ANO, DS, SDKÚ, SMK, SZS, no v druhom kole volieb ho porazil Vladimír Bajan.

</doc>
<doc id="39715" title="Irène Joliotová-Curiová" url="https://sk.wikipedia.org/wiki?curid=39715">
Irène Joliotová-Curiová

Irène Joliotová-Curiová [vyslov: iren žolio(tová) küri(ová)] (; * 12. september 1897, Paríž, Francúzsko – † 17. marec 1956, Paríž) bola francúzska chemička, dcéra Marie a Pierra Curie a manželka Frédérica Joliot-Curie.
Študovala na Fakulte prírodných vied na Sorbonne, ale jej štúdium bolo prerušené prvou svetovou vojnou počas ktorej pracovala ako sestrička pri röntgene. Po skončení vojny získala doktorát prírodných vied za dizertačnú prácu o alfa žiarení polónia.
V roku 1926 si zobrala Frédérica Joliota a spolupracovala s ním na výskume prírodnej a umelej rádioaktivity, transmutácie častíc a nukleárnej fyziky. V roku 1935 sa podelili o Nobelovu cenu za chémiu. V roku 1938 jej práca a výskum aktivity neutrónov ťažkých kovov, bol dôležitý krok k objaveniu jadrovej fúzie. Stala sa profesorkou Prírodovedeckej fakulty v Paríži (1937) a v roku 1946 riaditeľkou Rádiového inštitútu.
Ako aktivistka za mier sa zaujímala o práva žien. Stala sa členkou "Comité National de l'Union des Femmes Françaises" (Národný výbor Zväzu francúzskych žien) a Svetovej rady mieru. Viedla katedru Nukleárnej fyziky na Sorbonne a v roku 1936 ju vtedajšia vláda Francúzska vymenovala za tajomníčku pre vedecký výskum a napokon bola vymenovaná za dôstojníka čestnej légie.
Irène Joliotová-Curiová zomrela v Paríži na leukémiu spôsobenú ožiarením pri výskume rádioaktivity.

</doc>
<doc id="39750" title="Močová inkontinencia" url="https://sk.wikipedia.org/wiki?curid=39750">
Močová inkontinencia

Močová inkontinencia alebo pomočovanie je nedobrovoľná strata moču z tela. Často je dočasná a skoro vždy vyplýva z aktuálneho zdravotného stavu.
V tomto článku termín „inkontinencia“ je použitý pre spojenie „močová inkontinencia“. Existuje i fekálna inkontinencia.
Močová inkontinencia u žien.
Ženy trpia inkontinenciou 2-krát viac často ako muži. Tehotenstvo a pôrod, menopauza a štruktúra ženského močového traktu spôsobujú tento rozdiel. Ale ženy i muži sa môžu stať inkontinentnými pre neurologický úraz, vrodené defekty, mozgovú porážku, sklerózu multiplex a fyzické problémy spojené so starnutím.
Kým močová inkontinencia postihuje staršie ženy viac často než mladšie ženy, počiatok inkontinencie nie je nutne spojený s vekom. Inkontinencia je liečená a často liečiteľná v každom veku.
Ženy s inkontinenciou môžu mať rozpaky hovoriť o svojom probléme, čo je ale nesprávne.
Inkontinencia u žien sa obvykle vyskytuje pre problémy so svalmi, ktoré pomáhajú zadržovať alebo uvolňovať moč. Telo skladuje moč – vodu a odpady vylúčené obličkami – v močovom mechúri, čo je orgán podobný balónu. Mechúr je napojený na močovú trubicu, ktorou moč opúšťa telo.
Počas močenia sa svaly v stene mechúra kontrahujú (sťahujú), tlačiac moč von z mechúra do močovej trubice. Súčasne svaly zvierača okolo močovej trubice relaxujú (uvoľňujú sa), nechávajúc moč prechádzať von z tela. Inkontinencia sa objaví, keď svaly mechúra sa nečakane kontrahujú alebo svaly okolo močovej trubice sa nečakane uvoľnia (relaxujú).

</doc>
<doc id="39781" title="Impaktný kráter" url="https://sk.wikipedia.org/wiki?curid=39781">
Impaktný kráter

Impaktný kráter (iné názvy: dopadový kráter; veľký aj panva, veľký s dnom zaliatym žeravou magmou aj more; po dopade meteoritu aj meteoritový/meteoritický kráter; zachovaný na Zemi aj astroproblém) je priehlbina približne kruhového tvaru na povrchu telies v planetárnej sústave (planét, mesiacov a planétok), ktorá vznikla impaktom.
Impaktné krátery majú priemer od niekoľkých mikrónov až do tisícok kilometrov. Najväčšie impaktné krátery sa nazývajú panvy alebo (hlavne na Mesiaci) moria (mare). Dno typického impaktného krátera leží nižšie ako jeho okolie. Jeho vyvýšený okraj sa prudko zvažuje do stredu kráteru a pozvoľna smerom von. Veľkosť kráteru záleží najmä na veľkosti dopadajúceho telesa (projektilu), na jeho rýchlosti pri dopade a jeho zložení. Veľkosť krátera je tiež významne ovplyvňovaná vlastnosťami cieľového telesa.
V slnečnej sústave vznikli impaktné krátery na všetkých telesách s pevným povrchom dopadmi menších astronomických telies. Na niektorých telesách však boli neskôr zahladené geologickou činnosťou. Napríklad na Zemi sa ich zachovalo iba približne 150. Povrch Marsu a Mesiaca však zostal bez geologických zmien a je impaktnými krátermi husto pokrytý.
Vznik impaktného krátera.
Impaktné krátery vznikajú vo všeobecnosti pri zrážke dvoch telies v planetárnej sústave. Najviac impaktných kráterov na povrchu planét a mesiacov v slnečnej sústave pochádza z obdobia jej dotvárania v dobe asi pred 4,5–4 miliardami rokov. V tejto dobe prebiehalo intenzívne tzv. kozmické bombardovanie. 
Samotný impaktný proces, pri ktorom impaktný kráter vzniká, sa dá rozdeliť do troch fáz:
Dotyk a stlačenie.
Je najkratšia zo všetkých fáz a začína pri nej predávanie energie a hybnosti do podložia zasiahnutého telesa. Od miesta dotyku sa šíri nárazová vlna - dopadajúcim telesom aj podložím cieľa dopadu. Obidve telesá sú stláčané (až na tlak niekoľkých gigapascalov), prudko sa ohrievajú a dopadajúce teleso brzdí. Materiál cieľa aj dopadajúceho telesa sa vplyvom zahriatia roztaví a čiastočne vyparí a vo forme rýchlych výtryskov je vyvrhnutý po balistických dráhach do strán. 
Vyhĺbenie krátera.
Elastický rozžeravený materiál „odteká“ z miesta dopadu do strán. Podľa veľkosti dopadajúceho telesa môže táto fáza trvať iba niekoľko sekúnd až minút - čím väčšie je dopadajúce teleso, tým väčšie množstvo materiálu bolo roztavené a jeho „odtok“ tak trvá dlhšie.
Záverečné dotváranie vyhĺbeného priestoru.
Po dopade výtryskov materiálov z prvej fázy a po zastavení „odtoku“ taveniny sa materiál začne vlastnou tiažou vracať späť do vyhĺbeného priestoru. Stlačené podložie cieľa v mieste dopadu pod dnom krátera elasticky vypruží hore. Pri malých kráteroch dôjde iba k zosunutiu materiálov zo stien krátera. Pri veľkých kráteroch okrom toho stlačené podložie vypruží späť a dôjde k vytvoreniu stredového kopca. Usadením vyvrhnutého materiálu, vytvorením okraja a prípadne stredového kopca je celý proces ukončený. V niektorých prípadoch môže pri najväčších kráteroch a panvách trhlinami v popraskanom podloží dochádzať k prenikaniu magmy zo žeravého vnútra cieľa do dna krátera a zaliať jeho dno. Pri najväčších impaktoch na Mesiaci tak došlo k vytvoreniu mesačných morí (mare).

</doc>
<doc id="39789" title="Tretia púnska vojna" url="https://sk.wikipedia.org/wiki?curid=39789">
Tretia púnska vojna

Tretia púnska vojna bol vojnový konflikt medzi Kartágom a Starovekým Rímom trvajúci od roku 149 pred Kr. do 146 pred Kr.. Bola to tretia z troch vojen medzi dvoma mocnosťami o nadvládu nad Stredozemným morom. Vojna skončila víťazstvom Ríma. Tretia púnska vojna bola likvidačná vojna. Rimania čakali len na vhodný okamih, aby definitívne zničili svojho najväčšieho súpera v západnom Stredomorí.
Situácia v Kartágu.
Napriek ťažkým likvidačným mierovým podmienkam sa Kartágo snažilo obnoviť svoje hospodárstvo. Na území, ktoré zostalo pod kontrolou Kartága, sa rozvíjala poľnohospodárska výroba. Pracovné postupy, používané na veľkostatkoch, sa stali neskôr inšpiráciou aj pre rímskych veľkostatkárov. Kartaginskí remeselníci vyrábali ešte stále dostatok výrobkov, ktoré ponúkali na trhoch v Afrike i mimo nej. Obchodníci naďalej zabezpečovali obchod s drahými kovmi (zlato, striebro), luxusnými surovinami (slonovina) a ďalšími výrobkami. Mnohí Rimania navštívili v prvej polovici 2. stor. pred Kr. Kartágo a boli prekvapení jeho ekonomickou prosperitou.
Popredný rímsky politik Marcus Porcius Cato tiež navštívil Kartágo a do Ríma priviezol košík čerstvých fíg na dôkaz toho, že Kartágo prosperuje a stále je nebezpečným súperom Ríma.
Kartágo treba zničiť.
Práve Marcus Porcius Cato bol jedným z najúhlavnejších nepriateľov Kartága a všade presadzoval myšlienku, že toto mesto treba zničiť. Na všetkých zasadnutiach senátu, na ktorých sa zúčastnil, vystúpil s vetou „Ceterum censeo, Cartaginem delendam esse!“ (A napokon, myslím si, že Kartágo treba zničiť!). Vyjadroval tak názor skupiny rímskych politikov, ktorí sa definitívne chceli zbaviť obchodného súpera v západnom Stredomorí.
Prepuknutie bojov.
Najväčší problém, ktorý muselo riešiť Kartágo, predstavoval numidský kráľ Masinissa. Bol si vedomý ochrany Ríma a skutočnosti, že Kartágo bez súhlasu Ríma nesmie viesť žiadnu vojnu, preto neustále útočil na kartaginské územie a postupne zaberal pohraničné oblasti pod svoju vládu. V roku 150 pred Kr. Kartaginci predsa len porušili mierové podmienky a zaútočili proti Masinissovi. To okamžite využili Rimania a vyhlásili Kartágu vojnu. Rímske vojsko sa vylodilo v Afrike a Kartágo bolo odrezané od okolitého sveta. Jediná spojnica mu zostávala po mori, ale jeho loďstvo nebolo schopné odolávať útoku rímskych lodí. Predstavitelia Kartága si uvedomili, že ich mesto sa nedokáže dlho brániť Rímu a preto veľmi rýchlo požiadali o mier. Na znak dobrej vôle boli ochotní odovzdať všetky zbrane.
Pád Kartága.
Rímsky veliteľ Scipio mladší (adoptívny vnuk P. Cornelia Scipiona Afrického Staršieho) však žiadal, aby jednou z podmienok prímeria bolo aj to, že všetko obyvateľstvo sa vysťahuje z Kartága niekoľko kilometrov do vnútrozemia. Obyvatelia Kartága túto požiadavku odmietli a pripravili sa na rozhodujúci boj. Rimania museli obliehať dobre chránené mesto s mohutnými hradbami. V záverečných mesiacoch vojny sa bojovalo o každú štvrť, o každú ulicu, o každý dom. Napokon bola dobytá aj kartaginská akropola a mesto bolo úplne zničené. Zo 700 000 obyvateľov údajne zostalo nažive len asi 50 000, ktorých predali do otroctva. Všetci ostatní obyvatelia zahynuli pri obrane rodného mesta. Katrágo bolo úplne zničené (hoci napr. veliteľ Scipio nesúhlasil s touto požiadavkou zo strany Ríma) a napokon ho Rimania rituálne prekliali, aby tam už nikdy nevzniklo žiadne osídlenie.
Rím definitívne zničil svojho súpera v západnom Stredomorí.

</doc>
<doc id="39794" title="Gravitačná sila" url="https://sk.wikipedia.org/wiki?curid=39794">
Gravitačná sila

Gravitačná sila (značka: Fg) je sila, ktorá je mierou gravitačnej interakcie. Inak povedané: Gravitačná sila je sila pôsobiaca v dôsledku gravitácie.
Gravitačný zákon.
Gravitačná sila je pojem zavedený I. Newtonom. Jej vzorec sa volá (Newtonov) gravitačný zákon. Slovne možno tento zákon interpretovať tak, že gravitačná sila medzi dvoma hmotnými bodmi je úmerná súčinu ich hmotností a nepriamo úmerná štvorcu ich vzdialenosti.
Gravitačné pole.
Oblasť priestoru okolo hmotného objektu, v ktorej pôsobí gravitačná sila (resp. gravitačné sily) daného hmotného objektu, sa volá gravitačné pole.
Tiaž.
Súčet gravitačnej sily a odstredivej sily (odstredivej v dôsledku rotácie planéty) sa nazýva tiaž.

</doc>
<doc id="39849" title="Ján Mazák" url="https://sk.wikipedia.org/wiki?curid=39849">
Ján Mazák

Prof. JUDr. Ján Mazák, PhD. (* 12. jún 1954, Košice) je slovenský právnik, vysokoškolský pedagóg a predseda súdnej rady SR.
Kariéra.
Bol predseda mestského súdu v Košiciach, predseda Ústavného súdu Slovenskej republiky ako aj vykonávateľ ďalších funkcií v súdnej sústave SR. Pôsobil aj ako advokát, vysokoškolský pedagóg a autor monografií, učebníc a článkov. V súčasnosti pôsobí ako profesor občianskeho a európskeho práva. Je členom Ústavu európskeho práva na Právnickej fakulte Univerzity Pavla Jozefa Šafárika v Košiciach.
Od decembra 2004 bol členom Európskej komisie pre demokraciu prostredníctvom práva (Benátska komisia). Od 7. októbra 2006 do 7. októbra 2012 zastával funkciu generálneho advokáta Súdneho dvora Európskej Únie. Člen Európskej spoločnosti verejného práva.
Koncom mája 2014 ho novozvolený prezident Andrej Kiska predstavil ako jedného zo svojich šiestich poradcov. V januári 2015 bol zvolený Súdnou radou za jedného z kandidátov na sudcu Európskeho súdu pre ľudské práva.
29. júna 2020 sa Mazák stal predsedom Súdnej rady SR. Do súdnej rady ho zvolil parlament na zákalde nominácie poslanca Alojza Baránika (SaS). Vo voľbách získal 13 zo 16 hlasov pričom nehlasoval sám za seba. Mazák sa stal prvým predsedom Súdnej rady, ktorý bol do nej zvolený parlamentom. Mazák povedal, že bude robiť všetko inak ako jeho predchodkyňa Lenka Praženková.
Zamestnania a funkcie.
Po ukončení štúdií práva nastúpil v období 19781980 ako právny čakateľ Krajského súdu v Košiciach. V roku 1980 bol zvolený za sudcu z povolania, od roku 1983 pôsobil ako námestník predsedu súdu pre trestný úsek a od roku 1987 ako námestník predsedu súdu pre občianskoprávny úsek.
V roku 1989 vzdal sa členstva v Komunistickej strane. V roku 1990 sa stal predsedom mestského súdu v Košiciach. Zároveň pôsobil ako vysokoškolský pedagóg na Právnickej fakulte Univerzity Pavla Jozefa Šafárika v Košiciach, kde bol v roku 1998 habilitovaný za docenta, v roku 2005 vymenovaný za mimoriadneho profesora európskeho a v roku 2007 za profesora občianskeho práva. Súčasne v období 19901998 pôsobil aj ako advokát.
Od roku 1993 poradca Ústavného súdu SR, v novembri 1998 menovaný za štátneho tajomníka Ministerstva spravodlivosti SR (SOP) a podpredsedu Legislatívnej rady Vlády SR.
V období od 2. januára 2000 do 30. septembra 2006 pôsobil vo funkcii predsedu Ústavného súdu SR; od 7. októbra 2006 generálny advokát na Súdnom dvore Európskych spoločenstiev; od 7. októbra 2011 prvý generálny advokát Súdneho dvora Európskej únie v Luxemburgu.
23. apríla 2020 bol zvolený za člena Súdnej rady ako vládny nominant.
Publikačná činnosť.
Ako autor a spoluautor napísal 12 monografií. Je autorom prvej slovenskej učebnice občianskeho procesného práva. Publikoval doma i v zahraničí viac ako 100 štúdií a odborných článkov. Prednáša na zahraničných sympóziách a konferenciách. Medzi jeho najvýznamnejšie diela patria:

</doc>
<doc id="39898" title="Oko" url="https://sk.wikipedia.org/wiki?curid=39898">
Oko

Oko () je orgán reagujúci na svetlo. V priebehu vývoja živočíchov došlo k výraznému rozvoju od svetlocitlivých orgánov reagujúcich iba na to, či svetlo je alebo nie je, až po „jednoduché“ oko u stavovcov (vrátane človeka) a hlavonožcov a zložené oko u článkonožcov.
Veľa živočíchov (vrátane cicavcov, vtákov, plazov a niektorých rýb) má oči umiestnené na jednej strane hlavy, čo im umožňuje trojrozmerné binokulárne videnie - jednotlivé obrázky z oboch očí sa skladajú do jedného, ktorý vnímame. Oproti tomu existuje monookulárne videnie, kedy živočích vníma súčasne dva rozdielne obrazy, ako napríklad zajac alebo chameleón. Optické chyby, spôsobené ohybom svetla na zrenici príliš malých očí jednoduchého typu, prakticky znemožňujú ich používanie, preto by pre drobné druhy hmyzu boli také oči bezcenné.
Anatómia oka cicavcov.
Štruktúra ľudského oka sa úplne prispôsobuje potrebe zaostriť lúč svetla na sietnicu (lat. "retina"). Všetky časti oka, cez ktoré lúč svetla prechádza sú priehľadné, aby čo najviac zabraňovali rozptylu dopadajúceho svetla. Rohovka (lat. "cornea") a šošovka (lat. "lens") pomáhajú lúč svetla spojiť a zaostriť na zadnú stenu oka - sietnicu. Toto svetlo potom spôsobuje chemické premeny vo svetlocitlivých bunkách (tyčinky a čapíky), ktoré vysielajú nervové impulzy zrakovým nervom (lat. "nervus opticus") do mozgu.
Svetlo vstupuje cez rohovku do oblasti vyplnenej komorovou vodou (lat. "aquaeus humour") a dopadá na šošovku cez zrenicu (lat. "pupil"). Tá sa pomocou svalov (dúhovky, lat. "iris") rozťahuje a zužuje, čím reguluje množstvo prechádzajúceho svetla. Pomocou svalov je regulovaná aj šošovka, ktorá zaostruje lúče svetla, aby sa zbiehali presne na sietnici, kde vytvárajú prevrátený obraz. Zostávajúca oblasť oka je vyplnená sklovcom, ktorý udržuje v oku stály tlak a tým aj tvar.
Časti oka:
Pohlcovanie žiarenia.
V rôznych častiach oka dochádza k pohlcovaniu rôznych vlnových dĺžok žiarenia. To sa dá využiť pri operáciách oka, ale predovšetkým to chráni oko pred poškodením. Žiarenie je pohlcované pomocou rozkladu proteínov a iných látok, čím sa spotrebúva energia. Vyššie dávky nevhodného žiarenia spôsobujú slzenie, zvýšenie teploty a tlaku v oku, zápaly a podobne.

</doc>
<doc id="39904" title="Juraj Tranovský" url="https://sk.wikipedia.org/wiki?curid=39904">
Juraj Tranovský

Juraj Tranovský (alebo Tranoscius, Třanowský, Třánowsky, Trzanowski, Trzanovský; Georgius Tranoscius/Tranoscyus/Tranosci; * 27. marec 1592, Tešín – † 29. máj 1637, Liptovský Mikuláš) bol slovenský evanjelický farár a tvorca českých a latinských duchovných piesní a modlitieb; významný predstaviteľ slovenskej barokovej literatúry.
Životopis.
Pochádzal z česko-poľskej evanjelickej remeselníckej rodiny. Vzdelanie získaval v sliezskom Tešíne, nemeckom Gubene, Kolbergu a Wittenbergu a v Prahe. Pôsobil ako učiteľ v Prahe na gymnáziu pri chráme sv. Mikuláša na Malej Strane a od roku 1613 v Holešove. V roku 1615 odišiel do Valašského Meziříčí, kde sa stal o rok neskôr evanjelickým farárom. Po bitke na Bielej hore (1620) ho vyhnali z Moravy a odišiel do mesta Bielsko. Odtiaľ v roku 1629 odišiel na Slovensko, kde pôsobil v Oravskom Podzámku a neskôr v Liptovskom Mikuláši.
O jeho živote a diele hovoria aj dokumentárne filmy Rieky tečú na mieste /Slovenská televízia Bratislava, 2002, scenár Karel Iľja Dvořák, réžia Fedor Bartko/ a dokumentárny film Juraj Tranovský /RTVS 2016, scenár Miloš Kovačka, réžia Fedor Bartko/. 
Tvorba.
Písal latinskú a českú svetskú a náboženskú literatúru (latinské príležitostné piesne, prozaické modlitby, odbornú prózu). Jeho najvýznamnejším dielom je kancionál "Cithara sanctorum… ", ktorý sa stal prvým tlačeným evanjelickým spevníkom na Slovensku. Vo svojich piesňach sa zaoberá myšlienkami o svetskej márnosti, pominuteľnosti, o utrpení a nebeskej večnosti a radosti, ale tiež majú sociálny podtón, keďže v nich často vyjadruje sympatiu s chudobou. Tranovský sa zvykne označovať aj ako "slovanský Luther ".

</doc>
<doc id="39976" title="Zoznam ekumenických patriarchov Konštantínopolu" url="https://sk.wikipedia.org/wiki?curid=39976">
Zoznam ekumenických patriarchov Konštantínopolu

Zoznam konštatinopolských patriarchov (alebo carihradských patriarchov) obsahuje zoznam ranokresťanských biskupov na biskupskom stolci v starovekom gréckom meste Byzantion a zoznam biskupov, arcibiskupov a patriarchov na biskupskom/patriarchálnom stolci v hlavnom meste Byzantskej (a neskôr Osmanskej) ríše - Konštantínopole (dnešný Istanbul). Titul ekumenický patriarcha použil oficiálne prvýkrát Ján IV. Neustét. Minimálne od roku 1054 (Veľká východná schizma) má zmysel o týchto osobách hovoriť aj ako o pravoslávnych (ortodoxných) ekumenických patriarchoch. Údaje a existencia najstarších predstaviteľov tohoto zoznamu býva spochybňovaná.
Obdobie biskupstva a arcibiskupstva (do roku 451).
Biskupstvo v Byzantiu vzniklo najneskôr v 2. storočí, hierarchicky spadalo bod metropolu v tráckej Heraklii. Po vzniku Konštantínopola sa biskupstvo vďaka rastúcemu vplyvu mesta osamostatnilo a stalo metropolitným biskupstvom (arcibiskupstvom). Už na prvom konštatinopolskom koncile sa zvýraznilo výnimočné postavenie konštatinopolského stolca, a od 4. ekumenického koncilu v Chalcedóne definitívne konštatinopolskému arcibiskupstvu náležal titul patriarchát a druhé miesto v cirkevnej hierarchii za rímskym biskupstvom.
Konštatinopolskí patriarchovia v období Byzantskej ríše (4511453).
Do zániku Byzantskej ríše v roku 1453 (dobytie Konštantínopola Turkami) boli konštantínopolskí patriarchovia v mocenskej sfére byzantských (východorímskych) panovníkov. V priebehu rokov 1204 – 1261 sídlili ortodoxní ekumenickí patriarchovia v Nicejskom exile, pretože hlavné mesto Konštantínopol a byzantské európske územia boli po 4. križiackej výprave okupované katolíckymi dobyvateľmi. V Konštantínopole bolo ustanovené Latinské cisárstvo a vytvorený latinský (katolícky) konštatinopolský patriarchát. V roku 1261 dobyli získali Gréci (tzv. Nicejské cisárstvo) späť Konštantínopol a bolo obnovené Byzantské cisárstvo. Do mesta sa vrátili aj konštatinopolskí patriarchovia.
Patriarchovia v područí Osmanskej ríše (14531922).
Po dobytí Konštantínopola a zániku Byzantskej ríše (1453) sa ortodoxní konštatinopolskí patriarchovia stali subjektom Osmanskej ríše až do jej zániku v roku 1922. 
"Od roku 1453 je prepis do slovenčiny robený podľa novogréčtiny"
Patriarchovia po zániku Osmanskej ríše (1922súčasnosť).
Po zániku Osmanskej ríše sa Turecko stalo sekulárnym štátom a upustilo od svojich náboženských a imperialistických dobyvateľských cieľov. Konštatinopolský ekumenický patriarchát dodnes sídli v tureckom meste Istanbul (kedysi Konštantínopol) a je od štátu samostatnou právnickou osobou.

</doc>
<doc id="39987" title="Menštruačná vložka" url="https://sk.wikipedia.org/wiki?curid=39987">
Menštruačná vložka

Menštruačná vložka je absorbujúci materiál nosený ženou počas menštruácie, na zachytenie výtoku krvi z vagíny. Nosia sa externe, nalepené v nohavičkách pod vchodom do vagíny. Jedna vložka vydrží žene priemerne 6 hodín (3 až 8 hodín). Záleží od absorpčných schopností vložky (dokáže absorbovať približne 5 až 8 ml) a množstva výtoku ženy. Jedna z alternatív je menštruačný tampón, ktorý sa zavádza do vnútra vagíny. Najnovší trend je používanie menštruačného pohárika a absorpčných menštruačných nohavičiek. Posledné dve alternatívy sú veľmi priaznivé z ekologického hľadiska a nachádzajú si čoraz väčšiu obľubu.
Menštruačné vložky sa líšia od vložiek pre močovú inkontinenciu, ktoré nosia ľudia majúci problémy so zadržiavaním moču.
Ekologické aspekty.
Počas 40 rokov menštruácie jedna žena spotrebuje približne 5 až 15 tisíc jednorazových hygienických pomôcok. V roku 2018 sa len v USA predalo 5,8 miliárd tampónov a vložiek. Bežné vložky sa môžu na skládke odpadu rozkladať až 100 rokov. Ich zloženie a technologická úprava sú často sprevádzané chemickým bielením, pridávaním biocídov, parfumovaním či plnením absorpčným gélom, čo zaťažuje životné prostredie. Odhaduje sa, že slovenské ženy vyprodukujú ročne jeden milión kilogramov odpadu z tohto problémového materiálu.

</doc>
<doc id="40012" title="Vzduch" url="https://sk.wikipedia.org/wiki?curid=40012">
Vzduch

Vzduch je názov zmesi plynov v atmosfére Zeme. Stlačený vzduch v tlakových nádobách sa používa ako dýchací plyn. Čistý vzduch je rovnorodá zmes. Zem obklopuje asi 2 000 kilometrov vysoká vrstva vzduchu. Prírodný vzduch (z atmosféry) obsahuje takmer vždy aj vodné pary. Nazýva sa preto aj vlhký vzduch. Množstvo vodnej pary vo vzduchu určuje vlhkosť vzduchu. Vzduch ktorý neobsahuje žiadnu vodnú paru sa nazýva suchý vzduch, toto môže byť napríklad technicky pripravený vzduch.
Zloženie.
Obsahuje stopové množstvá nasledovných látok:
Vlastnosti suchého vzduchu.
Merná tepelná kapacita vzduchu je 
Hustota vzduchu je
Vzduch a filozofia.
Anaximandros tvrdil, že sa látka plodiaca od večnosti teplo a chlad pri vzniku tohto sveta oddelila a že z nej okolo vzduchu, ktorý obklopuje zem, vyrástla akási ohnivá guľa ako kôra okolo stromu. Keď sa potom táto guľa roztrhla a rozdelila do rozličných kruhovitých pásov, vznikli slnko, mesiac a hviezdy. 

</doc>
<doc id="40048" title="Plyn" url="https://sk.wikipedia.org/wiki?curid=40048">
Plyn

Plyn alebo plynné skupenstvo alebo plynná látka je jedno zo základných skupenstiev, pri ktorom sú jednotlivé častice látky relatívne ďaleko od seba, voľne sa pohybujú v priestore a pôsobia na ne zanedbateľne malé príťažlivé sily. V užšom zmysle sa ako plyn označuje látka v plynnom stave (vzdušnina) iná než para.
V porovnaní s kvapalinami a tuhými látkami majú plyny o mnoho menšiu hustotu a viskozitu a sú stlačiteľné. Plyn patrí s kvapalinou do skupiny "„tekutín“". Na zjednodušené skúmanie vlastností plynov sa používa ideálny plyn. "Skutočný plyn" alebo "reálny plyn" má na rozdiel od plynu ideálneho aj viskozitu, teda vnútorný mechanický odpor a nedá sa úplne stlačiť.
Fyzika plynu.
Častice plynu nedržia pohromade žiadne sily (resp. ich pôsobenie je zanedbateľné), pohybujú sa chaoticky (neusporiadane) rozličnou rýchlosťou a ovplyvňujú sa len pri vzájomných, náhodných zrážkach. Rýchlosť častíc je rôznorodá, rozdelenie rýchlostí častíc popisuje Maxwellova-Boltzmannova štatistika.
Nárazy častíc na steny nádoby, v ktorej je plyn uzavretý, pôsobia na ne silou, ktorá sa prejavuje ako tlak plynu v uzavretej nádobe. V prípade, že sa plyn nachádza v uzavetej nádobe, po jej otvorení difunduje do okolia a po určitom čase rovnomerne zaplní celý priestor. Tento jav je praktickým dôsledkom druhej termodynamickej vety.
Okamžitý stav určitého množstva plynu je určený troma stavovými veličinami - tlakom, teplotou a objemom. Tieto tri veličiny sú navzájom závislé a ich vzťah (zmeny) popisuje stavová rovnica ideálneho plynu:
kde:

</doc>
<doc id="40099" title="Rudolf Schuster" url="https://sk.wikipedia.org/wiki?curid=40099">
Rudolf Schuster

Dr. h. c. Ing. Rudolf Schuster, PhD. (* 4. január 1934, Medzev) je bývalý slovenský politik, prozaik, dramatik, scenárista a bývalý prezident Slovenskej republiky.
Životopis.
Narodil sa v Medzeve, centre Dolnospišských (Karpatských) Nemcov. V Košiciach vyštudoval Strednú priemyselnú školu stavebnú. V rokoch 19541959 pokračoval v štúdiu na Slovenskej vysokej škole technickej v Bratislave, kde študoval odbor inžinierske staviteľstvo. Neskôr pokračoval vo vzdelávaní vedeckou ašpirantúrou z odboru ekológie na Baníckej fakulte Vysokej školy technickej v Košiciach, kde získal v roku 1984 titul CSc.
Od roku 1960 pracoval ako projektant v Krajskom poľnohospodárskom projektovom ústave v Bratislave, v rokoch 19601962 bol asistentom v Slovenskej akadémii vied, v rokoch 19621970 pracoval vo Východoslovenských železiarniach v Košiciach ako referent, v rokoch 1964 až 1990 bol členom Komunistickej strany Slovenska, v rokoch 19711974 bol vedúcim sekretariátu a technickým asistentom podnikového riaditeľa vo Východoslovenských železiarniach.
V rokoch 19741979 pracoval na národnom výbore mesta Košice ako podpredseda pre služby, v rokoch 19791983 ako prvý podpredseda pre ekonomiku a v rokoch 19831986 sa stal prvý raz primátorom mesta Košice. V rokoch 19861989 bol predsedom Východoslovenského krajského národného výboru v Košiciach, od 30. novembra 1989 do 30. júna 1990 bol predsedom Slovenskej národnej rady, v rokoch 19901992 pôsobil ako veľvyslanec ČSFR v Kanade a v rokoch 19931994 pracoval na Ministerstve zahraničných vecí v Bratislave. V rokoch 19941999 pôsobil po druhý raz vo funkcii primátora mesta Košice.
Podľa niektorých názorov počas výkonu funkcie primátora Košíc zadĺžil mesto tak, že bolo nutné zaviesť tzv. ozdravný režim, ktorý skončil až v roku 2003. Istý čas sa uvažovalo o uvalení nútenej správy na mesto.
V rokoch 19981999 bol zvolený za poslanca Národnej rady Slovenskej republiky (od októbra 1998), pôsobil tiež ako člen Výboru pre kultúru a médiá (6. november 1998–16. marec 1999), člen Výboru pre ľudské práva a národnosti (od 16. marca 1999 do 29. mája 1999) a člen Osobitného kontrolného výboru NR SR na kontrolu činnosti Slovenskej informačnej služby.
V priamych voľbách v dňoch 15. a 29. mája 1999 bol zvolený za prezidenta Slovenskej republiky, inaugurácia prebehla 15. júna 1999.
V prvom kole volieb v roku 2004 skončil štvrtý so ziskom 147 549 hlasov (7,43 %). a tak ho 15. júna 2004 nahradil Ivan Gašparovič.
Tvorba.
Začiatky jeho literárnej činnosti sa spájajú s jeho spoluprácou so Slovenským rozhlasom v Košiciach, knižne debutoval v roku 1987 cestopisnou knihou "Necestami Brazílie". Okrem prózy, cestopisov a publicistických diel sa venoval najmä písaniu scenárov pre rozhlas a televíziu, ako aj rozhlasových pásiem a literárnych predlôh k dokumentárnym filmom.

</doc>
<doc id="40112" title="Desatoro" url="https://sk.wikipedia.org/wiki?curid=40112">
Desatoro

Desatoro alebo dekalóg alebo desať Božích prikázaní je desať nábožensko-etických príkazov a zákazov, ktoré podľa Biblie dal Boh (Jahve) prostredníctvom Mojžiša Židom, a ktoré prevzalo aj kresťanstvo a islam. Uplatňujú ich aj samaritáni, ktorí sú ďalšou odnožou pôvodného starovekého judaizmu. 
Desatoro v Biblii.
Desatoro sa v Biblii spomína v knihách Exodus a Deuteronómium.
Text v knihe Exodus 20,2-17 podľa ekumenického vydania:
Text v knihe Deuteronómium 5,6-21 podľa ekumenického vydania:
Katolícke desatoro.
Jazyk znenia Desiatich prikázaní pre účely vyučovania (katechizmu) v Katolíckej cirkvi sa v priebehu histórie menil tak, aby bol dostatočne zrozumiteľný v danej dobe. Aktuálne znenie podľa Katechizmu katolíckej cirkvi (vyd. Spolok sv. Vojtecha, Trnava, 1998, s. 503-504 ISBN 80-7162-253-2), tzv. "katechetická formula", je:
Evanjelické desatoro.
Desatoro podľa 4. vydania, Tranoscius, 1990, Liptovský Mikuláš.
Desatoro Reformovanej cirkvi.
VARGA.I.: Malý katechizmus Reformovanej kresťanskej cirkvi. 2.vyd. Komárno: Reformovaná kresťanská cirkev na Slovensku , 2011. 118 s. ISBN 978-80-89269-22-8
1. Ja som Hospodin,tvoj Boh. Nebudeš mať iných bohov okrem mňa!
2. Neurobíš si vyrezávanú modlu. Nebudeš sa im klaňať ani im služiť.
3. Nebudeš brať meno Hospodina,svojho Boha, nadarmo.
4. Pamätaj na deň sviatočného odpočinku a sväť ho!
5. Cti otca svojho i matku svoju.
6. Nezabiješ!
7. Nescudzoložíš!
8. Nepokradneš!
9. Nevyslovíš krivé svedectvo proti svojmu blížnemu!
10. Nepožiadaš nič, čo patrí tvojmu blížnemu!
Externé zdroje.
FILIT Zdroj, z ktorého (pôvodne) čerpal tento článok

</doc>
<doc id="40154" title="Inotaj" url="https://sk.wikipedia.org/wiki?curid=40154">
Inotaj

Inotaj, parabola alebo alegória (z gr. "allēgoría" - alegória, od "allēgoreín" - hovoriť v obrazoch, prenesene) je obrazné vyjadrenie myšlienky alebo predstavy, ktoré má iný ako doslovný význam.
Jej doslovný, prvý význam nie je podstatný (a nemusí byť ani zmysluplný), ale ktorý skrýva význam druhý, hlbší a skrytý. Úlohou alegórie je väčšinou tento pravý význam skryť tak, aby ho pochopili len zasvätení.
Alegória stavia na princípe dvoch súbežných príbehov/textov. Jeden je rozprávaný (fiktívny), druhý je myslený (reálny). Poslucháč počuje fiktívny a jeho úlohou je dopátrať sa mysleného, reálneho zmyslu. Prvý pritom odkazuje na druhý v čo najviac svojich prvkoch. Ideálny čitateľ/poslucháč, ktorý číta/počúva alegóriu, od začiatku vie, že ide o alegóriu, a v priebehu textu „prekladá“ rozprávaný príbeh do skutočného, mysleného príbehu. Robí to tým, že nachádza zodpovedajúce prvky medzi oboma príbehmi/textami. Čím viac je týchto dotykových bodov, tým dokonalejšiu alegóriu má poslucháč pred sebou.
Úlohou „vonkajšieho“, rozprávaného textu je iba zamaskovať skutočný zmysel, nie vytvoriť fikciu skutočného, zmysluplného príbehu. Preto často alegória sama o sebe nedáva zmysel a je často nereálna. Možno napríklad prerozprávať dejiny nejakého mesta či národa vo forme alegórie, kde rôzne národy a krajiny sú „zamaskované“ konajúcimi zvieratami. Podobne možno použiť nereálne prvky ako napr. hovoriace zvieratá, zvieratá s premenlivým počtom očí, rohov a pod. Podstatné je iba predniesť taký príbeh, ktorý poskytne dostačný počet kľúčov k správnej interpretácii.
Od alegórie sa líši napr. podobenstvo, bájka či parabola, ktoré síce často obsahujú alegorické či alegorizujúce prvky, ale ich zmyslom nie je „prerozprávať“ v maskovaných termínoch iný príbeh, ale pôsobiť „realisticky“, zmysluplne samé o sebe (v prípade bájok je táto „realistickosť“ myslená prenesene). Medzi fiktívnym a skutočným rozprávaním teda v týchto prípadoch (na rozdiel od alegórie) nie je veľa dotykových bodov, ale predovšetkým pointa.
Od alegórie treba odlíšiť aj alegorizáciu (čiže prepracovanie nealegorického príbehu do podoby alegórie) a alegoréziu, čiže alegorický výklad nealegorického textu.
Okrem literatúry nachádzame alegóriu aj vo vizuálnych umeniach a často v textoch piesní a basni.

</doc>
<doc id="40205" title="Ratio educationis (1777)" url="https://sk.wikipedia.org/wiki?curid=40205">
Ratio educationis (1777)

Ratio educationis bol organizačný poriadok pre školskú sústavu v Uhorsku, ktorý publikovala Uhorská kráľovská miestodržiteľská rada za vlády Márie Terézie 2. augusta 1777.
Vznik.
V roku 1774 bol na popud Márie Terézie vydaný zákon, ktorý zostavil J. I. Felbiger, a ktorým sa prvýkrát pre rakúsku monarchiu okrem Uhorska zjednocovalo to, čo by sme dnes označili ako základné školstvo v materinskom jazyku. Zvykne sa nazývať Školský poriadok, celý názov znel Všeobecný školský poriadok pre nemecké normálne, hlavné a triviálne školy vo všetkých cisársko- kráľovských dedičných krajinách. Spomínané školy delil text na triviálne školy (nem. Trivialschule; v dedinách a mestečkách, jedno- alebo dvojtriedne), hlavné školy (nem. Hauptschule; v mestách, trojtriedne) a normálne školy (nem. Normalschule; v sídlach „provincií“, t.j. rozšírené hlavné školy). Pre Uhorsko bol tento „Školský poriadok“ v adaptovanej podobe schválený až o tri roky neskôr na základe dokumentu nazvaného Ratio educationis. Práce na jeho zostavovaní viedol Jozef Ürméni, zo Slovákov sa aktívne na práci zúčastnil Adam František Kollár, ktorého niektorí autori považujú za hlavného autora Ratia.
Charakteristika.
Položil základy veľkej reformy školstva, umožnil vytváranie škôl s vyučovacím materinským jazykom a vydávať príslušné učebnice. Obsahoval aj študijný a disciplinárny poriadok. Cieľom výchovy bol v zmysle osvietenských myšlienok občan.
Citát z odseku 1 (dôležitého pre nemaďarské národy v Uhorsku):
Vytvoril jednotnú školskú sústavu od národných škôl po univerzitu:
Ľudové školy by sme dnes označili ako základné, prvý a druhý stupeň latinských škôl ako stredné školy a akadémie (s výhradami) ako vysoké školy.

</doc>
<doc id="40214" title="Daniel Hevier" url="https://sk.wikipedia.org/wiki?curid=40214">
Daniel Hevier

Daniel Hevier (* 6. december 1955, Bratislava) je slovenský básnik, prozaik, dramatik, scenárista, textár, výtvarník a autor literatúry pre deti a mládež.
Životopis.
Po maturite v roku 1974 vyštudoval estetickú výchovu a slovenčinu na Filozofickej fakulte Univerzity Komenského v Bratislave. Už počas štúdia začal pracovať ako redaktor literárnej redakcie Československého rozhlasu. V rokoch 19821989 bol profesionálnym spisovateľom v slobodnom povolaní. Po roku 1989 sa stal šéfredaktorom vydavateľstva Mladé letá. Od roku 1992 vedie vlastné vydavateľstvo Hevi, v ktorom vydal do dnešného dňa vyše 100 titulov. Je ženatý, má tri deti a žije v bratislavskej Petržalke. Príležitostne prednáša na vysokých školách a učí (VŠMU, FFUK). Učil na škole a gymnáziu pre mimoriadne nadané deti v Bratislave.
Jeho prvé literárne diela začali vychádzať už v 70. rokoch 20. storočia. Hevier je takmer univerzálnou tvorivou osobnosťou. Stal sa autorom poézie, prózy, esejí, básní pre deti, rozprávok, prekladov, autorských antológií pre dospelých i pre deti, textov piesní, divadelných a rozhlasových hier, libret muzikálov, filmových a televíznych scenárov, scenárov pre multimediálne projekty a spolupracuje s rozhlasom aj televíziou. Okrem toho sa venuje výtvarnému umeniu, interpretácii vlastných piesní a autorskému divadlu. Daniel Hevier je aj priekopníkom tvorivého písania na Slovensku, vedie početné workshopy a e-learningové tvorivé písanie online.
Začínal písaním poézie pre dospelých, neskôr sa začal venovať najmä tvorbe pre deti a mládež. Do poézie vniesol duch ľahkosti a hravosti, hýrivú metaforiku a vtip, na rozdiel od všetkých dovtedajších zvyklostí je viac očarený mestom než dedinou a je veľmi senzitívny a spontánny. Má veľký zmysel pre slovné hry, ktoré sú často funkčným prvkom stavby jeho rozprávok. Roku 2009 vydal svoj prvý román Kniha, ktorá sa stane (Kalligram).
Okrem vlastnej tvorby sa venuje tiež prekladom z angličtiny (Charles Bukowski a i.), češtiny (Vladislav Vančura, Miloš Macourek a i.) a ruštiny. Prekladané sú však i jeho vlastné diela, napr. knižka "Kam chodia na zimu zmrzlinári" bola preložená do nemčiny, slovinčiny, poľštiny, nórčiny a fínčiny, "Nevyplazuj jazyk na leva" a "Nám sa už zase nechce spať" boli preložené do češtiny a "Aprílový Hugo" do poľštiny.

</doc>
<doc id="40341" title="Hex (slovenská skupina)" url="https://sk.wikipedia.org/wiki?curid=40341">
Hex (slovenská skupina)

Hex je slovenská poprocková skupina, ktorá vznikla v roku 1989 v Bratislave v zložení Peter „Ďuďo“ Dudák († 14.08.2019) (spev, gitara, klávesové nástroje), Tomáš „Yxo“ Dohňanský (basová gitara, vokály), Jozef „Jožko“ Jurička (klávesové nástroje), Peter Slameň (bicie) Martin „Fefe“ Žúži (gitara), a Peter „Šarkan“ Novák (spev).
Skupina začala byť mediálne známa potom, ako sa jej ujal producent Martin Sarvaš a po vydaní maxisinglu „Dobrý motýľ“ v hudobnom vydavateľstve Monitor EMI, ktorý sa stal spolu s videoklipom vďaka svojej hranosti v médiách prvým hitom skupiny.
Význam mena.
Na jednom z raných koncertov v rámci programu Triangel chalani uvádzajú, čo znamená názov skupiny. Hex je skratka slovného spojenia "humanoidný experiment". Ide o experiment, či ľudia budú schopní počúvať muziku, ktorú skupina hrá.
Zostava.
Súčasní členovia:
Bývalí členovia:
Diskografia.
Albumy.
Štúdiové:
Remixové:
Koncertné:
Kompilačné:

</doc>
<doc id="40343" title="Gej" url="https://sk.wikipedia.org/wiki?curid=40343">
Gej

Gej (-kodifikovaný tvar) alebo gay (-nekodifikovaný tvar) znamená:
Pôvod označenia.
Slovo gay je pôvodom anglické. V angličtine znamenalo pôvodne veselý. Najneskôr od 20. rokov 20. storočia znamená aj homosexuál(ny), a v poslednom období (od 80. rokov 20. storočia) znamená aj hlúpy, nezábavný, sociálne nevhodný a pod. Tieto tri hlavné významy slova gay (najmä posledné dva) v súčasnosti v angličtine kolidujú. 
V slovenskom jazyku sa slovo objavilo v 90. rokoch 20. storočia po nežnej revolúcii. 
V angličtine aj slovenčine slovo označuje buď akéhokoľvek homosexuála alebo len mužského homosexuála (ženským ekvivalentom je slovo lesbička).
Gay vs. homosexuál.
Výraz "gay" je v angličtine preferovaný hlavne samotnými nositeľmi homosexuality s odkazom na medicínske a patologické vyznenie termínu "homosexuál" alebo aj na neprimerane sexualizované vnímanie osôb označovaných týmto termínom.
V slovenčine „…ako podstatné meno (o jeho substantívnom charaktere svedčia tvary gaya v gen. sg., a gayovia v nom. pl.) [slúži] ako neutrálne pomenovania homosexuála, t. j. pomenovanie bez mierne tabuizovaného príznaku, aký sa pociťuje pri slove homosexuál, resp. bez pejoratívneho nádychu, zreteľného pri slovách teplý, teploš. Teda to, čo má v angličtine výrazný príznak slangovosti, stáva sa po prechode do slovenčiny neutrálnym pomenovaním.“ V súčasnosti je v slovenčine preferovaný slovenský prepis, teda "gej". Výbor pre gejské a lesbické záležitosti Americkej psychologickej asociácie preto odporučil autorom odborných textov považovať termín homosexuál za zastaraný a neadekvátny, ktorý navyše zneviditeľňuje lesbické ženy, lebo je primárne asociovaný len s mužskou homosexualitou.

</doc>
<doc id="40371" title="Vcítenie" url="https://sk.wikipedia.org/wiki?curid=40371">
Vcítenie

Vcítenie, vciťovanie sa alebo empatia (gr. "empatheia"; zo slov "em-" = dovnútra, vnútri, "pathos" = cit, utrpenie) je prenášanie sa do sveta predstáv druhého, do jeho emócií, spôsobu myslenia a postojov.
Psychológia.
Vcítenie je zložitý emocionálny proces/schopnosť premietnuť svoje vlastné "ja" do psychického obrazu inej osoby tak, že nastane súznenie a následné porozumenie postupujúce od emotívnej k racionálnej rovine. Vciťovanie sa je podmienkou možnosti chápania druhého.
Empatia je základným postupom každej psychoterapie a účinnosť každej psychoterapie určuje predovšetkým to, do akej miery je psychoterapeut schopný empatického porozumenia, do akej miery to vie vyjadriť a pacientovi vyjaviť.
Filozofia a estetika.
V hermeneutike má vciťovanie poznávaciu hodnotu. Vciťovanie sa je zážitková rekonštrukcia (napríklad skúmanej dejinnej akcie).
Podľa Edmunda Husserla je to zvláštna forma empirickej skúsenosti. Vo vciťovaní zakúša vciťujúce sa Ja duševný život, presnejšie vedomia iného Ja. Zakúša ho, no nik nepovie, že ho prežíva a vníma vo vnútornom vnímaní, v lockovskej reflexii, ako svoje vlastné vedomie.
Vcítenie je aj základný termín sympatického symbolizmu. Podľa tohto smeru vzniká estetický zážitok vcítením a projekciou ľudských citov a myšlienok do objektov estetického zaľúbenia, ktoré tým možno dočasne oživiť.

</doc>
<doc id="40390" title="Meander (riečny)" url="https://sk.wikipedia.org/wiki?curid=40390">
Meander (riečny)

Meander je odchýlka vodného toku od priameho smeru vo forme oblúka. Názov je odvodený z pomenovania rieky Maiandros (dnes Menderes) v Turecku.
Meander sa skladá z "oblúka", "horného ramena", ktoré leží od oblúka v smere proti prúdu, a "dolného ramena", ktoré leží od oblúka v smere po prúde. Územie uzatvorené vo vnútri meandra medzi horným a dolným ramenom a meandrovým oblúkom sa nazýva "ostroha". S časťami riečnej doliny, ležiacimi mimo meandra, spája ostrohu tzv. "meandrová šija".
Meandre vznikajú v dôsledku bočnej (laterálnej) erózie vodných tokov. Zatláčaním prúdnice k niektorému brehu vodného toku dochádza k diferenciácii brehov na nárazový a nánosový breh. 
Bočnou eróziou sa meandre postupne rozširujú a pozvoľna sa presúvajú smerom po prúde vodného toku. Ostrohy meandrov sa postupne zmenšujú, meandrová šija sa zužuje a dochádza k zaškrteniu meandra. Vtedy si vodný tok, najmä počas povodní, prerazí cestu naprieč zúženou meandrovou šijou, pričom si skráti cestu. Z niekdajšieho pretekaného meandra vzniká tzv. "opustený meander". Uprostred riečnych dolín ostávajú po zaškrtení meandrov z niekdajších ostrôh osamelo stojace pahorky alebo vŕšky, označované ako "obtočníky".
Opustené meandre sú v dolinách vodných tokov pomerne častým javom. Pretože voda v nich prestáva prúdiť, menia sa na meandrové jazierka. 
Meandre sa rozdeľujú na voľné a vhĺbené. 
Medzi krajšie vhĺbené meandre u nás patria štyri meandre Váhu – Kraľoviansky meander v Kraľovianskom prielome medzi Malou a Veľkou Fatrou a meandre Krivého, Domašína a Gabrišovej – v Strečnianskom prielome cez Malú Fatru a meandre Dunajca v Pieninách. Vhĺbené meandre môžu dosiahnuť obrovské rozmery, napríklad dlhý meander rieky San Juan v južnom Utahu (USA) sa zarezal hlboko do odolných vápencov. Pri meandroch vodných tokov vyrástli mnohé veľké a významné sídla (Moskva na rieke rovnomennej rieke, Praha na Vltave, Bern na Aare a i.).

</doc>
<doc id="40457" title="Iónske ostrovy" url="https://sk.wikipedia.org/wiki?curid=40457">
Iónske ostrovy

Iónske ostrovy sú skupina 5 veľkých (Korfu, Leukas, Ithaké, Kefallénia, Zakynthos) a asi 35 menších ostrovov v Iónskom mori pri západnom pobreží Grécka. Ráta sa k nim často aj ostrov Kythira a Andikythira južne od Peloponézu.
Časté zemetrasenie, často turistické strediská.
Zoznam hlavných Iónskych ostrovov:
Dejiny Iónskych ostrovov.
Od najstarších čias boli súčasťou gréckej (antickej) civilizácie. V priebehu 3. storočia pred n.l. sa stali súčasťou Rímskej ríše, po jej rozdelení v 3. storočí n.l. sa stali súčasťou Východorímskej ríše. Súčasťou Byzantskej ríše boli do roku 1186, keď ich získali západoeurópski križiaci. Od konca 14. storočia niektoré ostrovy ovládli Benátky (najmä Korfu, od roku 1386). Za napoleonských vojen ich v roku 1797 (po zrušení samostatnosti Benátskej republiky) ovládli Francúzi. V roku 1799 bola francúzska armáda z Iónskych ostrovov vypudená ruskou armádou a cár Pavol I. prehlásil územie siedmych ostrovov za republiku (pod názvom "Republika siedmych spojených ostrovov") pod spojeným rusko-osmanským protektorátom. V roku 1807, po podpise mierovej dohody medzi Ruskom a Francúzskom v Tylži, ostrovy opäť prešli pod francúzsku okupáciu, ale v roku 1809 ich obsadili Briti. V roku 1815 bol rozhodnutím diplomatov na Viedenskom kongrese utvorený "Spojený štát siedmych iónskych ostrovov", ktorý bol formálne samostatným štátnym útvarom, ale v praxi ostal pod britským protektorátom, a to až do roku 1864. V tomto roku sa územie Iónskych ostrovov pripojilo ku Gréckemu kráľovstvu. 

</doc>
<doc id="40469" title="Eubója" url="https://sk.wikipedia.org/wiki?curid=40469">
Eubója

Eubója (– normovaný tvar; iné názvy: staršie Euboja, pre starovek aj Euboia; po gr. Εύβοια – prepis zo starogr. "Euboia", prepis z novogr. "Evvia" [vyslov: evia]; po taliansky "Negroponte") je druhý najväčší ostrov Grécka. Zároveň je to historické územie a (spolu s ostrovom Skýros a niekoľkými malými ostrovmi) súčasná krajská jednotka. Leží medzi Severnými Sporadami a Atikou. 
Geografia.
Ostrov má predĺžený tvar v smere severozápad-juhovýchod, dĺžka je asi a šírka od 6 do . Od pevniny ho oddeľuje Euripský prieliv. Pozdĺž ostrova prebieha horská reťaz s najvyšším vrchom Dirphys ()
Hlavným mestom ostrova je prímorská Chalkida, mesto s50 000 obyvateľmi. Moderné mestá sú tu Kymi, Artemisio, Mesapia, Karystos, Eretria, či Nea Artaki.
Dejiny.
Starovek.
Eubója bola osídlená Iónskymi Grékmi približne v roku 1800 pred Kr. Po páde mykénskej gréckej civilizácie jedine Eubója prejavila znaky kultúry, zatiaľ čo ostatné Grécko prežívalo dobu temna. Najvýznamnejšie staroveké mestá tu boli Chalkis, Eretria, Karystos a Oreos. Keďže Eubójčania boli potomkovia Iónov, hovorilo sa tu iónskym dialektom starogréčtiny. Eubójčania sa výrazne podielali na gréckej kolonizácií, keď poslali svojich ľudí kolonizovať veľké časti Sicílie, južnej Itálie, či severného Grécka. Počas Grécko-perzských vojen Peržania zničili mesto Eretria, ktré muselo byť nanovo postavené. Taktiež zle dopadlo mesto Chalkis, ktoré prehralo boj s Aténčanmi a tak sa na Eubóji usadilo približne 4 000 Aténčanov. Po bitke pri Chaironei sa Euboia dostáva pod vládu Macedónie. V tejto dobe dochádza k postupnému zániku iónskeho dialektu v prospech attickej gréčtiny, neskôr známej ako koiné. Počas Rímsko-macedónskej vojny sa Grécko aj s Eubójou dostáva do Rímskeho impéria. Tu nastala pokojná doba počas trvania celej Rímskej ríše, nakoľko aj v neskororímskej dobe bol ostrov uchránený od barbarských lúpežných nájazdov. Po roku 313 po Kr. sa na ostrove rozmohlo kresťanstvo a nastáva postupný zánik gréckeho pohanského náboženstva a zavedenie cirkevnej správy na ostrove. V roku 395 sa Eubója stáva súčasťou Východorímskej (gréckej Byzantskej) ríše.
Byzantská a benátska doba.
Eubóje sa nedotkla slovanská invázia do Grécka v 6. stor., ale mesto Chalkis slúžilo ako významné strategické byzantské vojenské mesto, nakoľko bolo od Slovanov chránené. Ale v priebehu tohto obdobia tu bolo postavených mnoho kostolov a kláštorov. V roku 1204 Byzanciu zničili križiaci a tak sa Euboia dostáva do správy Benátčanov, ktorí ostrov volali Negroponte. Tak sa z Eubóje stalo dôležité miesto, o ktoré súperili Benátčania, Turci a novovzniknutá Byzancia. Počas 14.16. storočia sa na juhu Eubóje usadili albanofónne obyvateľstvo Arvanitov, ktorí sa usadili na juh od mesta Eretria a ďalej asimilovalo grécke obyvateľstvo. Tak sa zároveň Eubója rozdelila na dve časti, podľa jazykového rozdelenia. Sever obývaný Grékmi, juh Arvanítmi.
Osmanská ríša.
Keď sa Turci zmocnili Eubóje, mesto Chalkida (staroveký Chalkis) premenili na dobre opevnenú pevnosť. V tejto dobe sa tu usadzuje aj skupina gréckeho kočovného kmeňa Sarakacanov zo severného Grécka. V roku 1830 po národnooslobodzujúcom boji vzniklo v južnom Grécku Grécke kráľovstvo, pričom zahrňovalo aj Eubóju a tak sa zároveň končí turecká okupácia. Počas Grécko-tureckej výmeny obyvateľstva v r. 1923 malá turecká (moslimská) komunita Eubóju opustila.
Pri Eretrií sa ťaží mramor, inak sa tu chovajú prevažne ovce a kozy.
Demografia.
Na ostrove žije približne 200 000 obyvateľov gréckej národnosti. Na juhu ostrova sa však rozpráva arvanitikou, nakoľko tu od benátskej vlády žije etnická skupina spomínaných Arvanitov. V niektorých horských oblastiach Eubóje žijú aj skupiny románskych Vlachov a tiež gréckych Sarakacanov.
Iné projekty.
be

</doc>
<doc id="40472" title="Katedrála Notre-Dame (Paríž)" url="https://sk.wikipedia.org/wiki?curid=40472">
Katedrála Notre-Dame (Paríž)

Katedrála Notre-Dame v Paríži alebo zastarano Chrám Matky Božej v Paríži (po francúzsky "Cathédrale Notre-Dame de Paris", hovorovo "Notre-Dame") je rímskokatolícky katedrálny chrám Paríža, postavený v gotickom štýle, nachádzajúci sa v centre mesta v île de la Cité. Po požiari 15. apríla 2019 prišla o strednú vežu, strechu i stredoveké vitrážové okná.
Dejiny.
Prvá katedrála Paríža vznikla v druhej polovici 6. storočia západne od dnešnej budovy. Výstavba dnešnej katedrály trvala od roku 1163 do roku 1345 a začal ju Ľudovít VII. V tom čase bol Paríž len biskupstvom. 
V 19. storočí ju reštaurovali pod vedením Viollet-le-Duca. O výstavbe Notre Dame rozhodol parížsky biskup Maurice de Sully v roku 1159, základný kameň katedrály položili v roku 1163 a jej výstavba trvala 182 rokov, celkovo ju dostavali v roku 1345. Neskôr prešla rozsiahlou rekonštrukciou. 
Ide o ranogotickú stavbu, ktorá sa stala základom a inšpiráciou pre ďalšie významné gotické stavby, predovšetkým sakrálne stavby nielen vo Francúzsku, ale aj v celej Európe. Je jedinečná nielen svojím vzhľadom, ale aj celkovou konštrukciou a architektúrou. Tvorí ju 5 lodí – jedna hlavná a štyri bočné. Súčasťou západnej fasády sú tri hlavné vchody, nad prostredným dominuje vitrážové okno rozetového tvaru. Nad hlavnými vchodmi sa týčia dve predné hlavné veže – zvonice.
Katedrála Notre Dame je zaradená medzi svetové kultúrne dedičstvo UNESCO. 
V roku 1804 sa tu odohralo pomazanie Napoleona I. pápežom.
Katedrála stojí na mieste, ktoré už takmer 2000 rokov slúži náboženským kultom. V 4. storočí na jej mieste stál galsko-rímsky chrám zasvätený Jupiterovi, neskôr v 6. storočí už kresťanská bazilika. 
Počas Veľkej francúzskej revolúcie v roku 1793 katedrálu zničili a vyrabovali revolucionári, ktorí tiež roztopili drahé kovy na oltároch. Rozbili všetkých 28 sôch biblických kráľov na priečelí budovy, pretože ich považovali za francúzskych kráľov. Po revolúcii hrozilo, že stavbu so zbúranými stenami a vytlčenými oknami zbúrajú. Do osudu katedrály však šikovne zasiahol spisovateľ, Parížan Victor Hugo a jeho román Chrám Matky Božej v Paríži publikovaný v roku 1831. Toto dielo vyvolalo taký veľký záujem o osud chrámu, že vďaka nemu sa podarilo získať peniaze na jej obnovu formou verejnej zbierky.
Požiar.
15. apríla 2019 okolo 18.50 SELČ katedrálu postihol ničivý požiar, pri ktorom sa o 19.20 parížskeho času zrútila stredná veža (sanktusník) a postupne zhorela strecha.
V kostole bolo uložených mnoho vzácnych relikvií nevyčísliteľnej hodnoty, našťastie sa ich všetky podarilo zachrániť aj s hlavným oltárom Panny Márie, pôvodným organom – jedným z najznámejších a najväčších organov na svete s asi osemtisíc píšťalami, ktorý v tridsiatych rokoch 18. storočia zhotovil François Thierry. Zachránená bola aj Tŕňová koruna Ježiša Krista a iné. 
Príčiny požiaru zatiaľ nie sú známe. Z doterajšieho vyšetrovania ale vyplýva, že príčina požiaru súvisela s tým, že katedrála bola práve v stave rozsiahlej rekonštrukcie. 
Na záchrane kostola pracovalo približne 400 hasičov, požiar sa podarilo celkovo uhasiť o 3.30 SLEČ nasledujúceho dňa. 
Francúzsky prezident Emanuel Macron prisľúbil, že strechu katedrály a strednú vežu nanovo postavia. Požiar Notre-Dame znovu zvýšil záujem o knihu Victora Huga Chrám Matky Božej v Paríži. 
Drevenú kostru katedrály, ktorá pozostávala predovšetkým z dubového dreva, tvorili aj stromy zoťaté ešte v rokoch 1160 až 1170, kostra tak predstavovala jednu z najstarších častí celej konštrukcie. 
Pri obhliadke a revízii v roku 2016 špecialisti upozorňovali na možnosť vzniku požiaru z dôvodu obrovskej vrstvy prachu, tiež starých presušených trámov, starého elektrického vedenia a nedostatočného protipožiarneho zabezpečenia. Situáciu vyhodnotili za kritickú a život ohrozujúcu, no nikto tomu nevenoval dostatočnú pozornosť, pričom sa katastrofe dalo predísť.

</doc>
<doc id="40498" title="Mikrovlnové pozadie" url="https://sk.wikipedia.org/wiki?curid=40498">
Mikrovlnové pozadie

Mikrovlnové pozadie (iné názvy: mikrovlnné pozadie, (kozmické/vesmírne) mikrovlnové/mikrovlnné žiarenie pozadia, mikrovlnové/mikrovlnné žiarenie kozmického/vesmírneho pozadia, rádiové žiarenie kozmického pozadia, reliktové/reliktné (kozmické) žiarenie, zvyškové žiarenie, pozostatkové žiarenie) je elektromagnetické žiarenie, ktoré prichádza z vesmíru zo všetkých smerov a je pozostatkom z obdobia krátko po veľkom tresku. V tom čase bol vesmír vyplnený hustou a horúcou plazmou, fotóny sa neustále zrážali s voľnými elektrónmi, hmota a žiarenie mali rovnakú teplotu. Vesmír sa ale ochladzoval a po dosiahnutí teploty okolo 3 000 kelvinov sa voľné elektróny spojili s jadrami a vytvorili stabilné atómy vodíka a hélia. Hmota sa tak stala pre žiarenie priehľadná a žiarenie sa ďalej vyvíjalo nezávisle. Dnes je najvýznamnejším zdrojom poznatkov o mladom vesmíre a predmetom intenzívneho výskumu.
V súčasnosti je toto žiarenie tak posunuté k červenej časti spektra, že sa nejaví ako svetlo ale ako mikrovlny.
Podľa teórie štandardného modelu vesmíru sa 379 tisíc rokov po veľkom tresku oddelilo žiarenie od hmoty s počiatočnou teplotu okolo 3 000 kelvinov a dnes by malo mať teplotu 5 až 10 kelvinov. George Gamow, Ralph Alpher a Robert Herman takto predpovedali reliktové žiarenie už v roku 1948.
Reliktové žiarenie objavili v roku 1965 Arno Penzias a Robert Wilson, v roku 1978 za tento objav boli ocenení Nobelovou cenou za fyziku. Reliktové žiarenie v súčasnosti svojimi charakteristikami zodpovedá žiareniu absolútne čierneho telesa s teplotou okolo 2,73 K a najväčšiu intenzitu má pri vlnovej dĺžke 2 – 3 milimetrov. Objav reliktového žiarenia bol silným dôkazom podporujúcim teóriu veľkého tresku.

</doc>
<doc id="40499" title="Kennedyho vesmírne stredisko" url="https://sk.wikipedia.org/wiki?curid=40499">
Kennedyho vesmírne stredisko

Kennedyho vesmírne stredisko (; skratka: "KSC"; alebo "John F. Kennedy Space Center", pôvodne známe ako "NASA Launch Operations Center") je kozmodróm NASA na ostrove Merritt na Floride v Spojených štátoch. Nachádza sa na pol ceste medzi Miami a Jacksonville. Je 55 km dlhé a 10 km široké a jeho celková rozloha je 567 km² a pracuje tam okolo 17 000 ľudí. Vesmírne stredisko je obľúbenou turistickou destináciou a má aj vlastné centrum pre návštevníkov a verejné turistické trasy. Pretože na veľkej časti územia je obmedzený rozvoj infraštruktúry, stredisko zároveň slúži aj ako dôležitá prírodná rezervácia.
Štarty rakiet a raketoplánov sú v súčasnosti riadené zo štartovacieho komplexu 39, kde sa nachádza aj Vehicle Assembly Building. 6 km na východ sú dve štartovacie rampy. 8 km južne je priemyselná zóna vesmírneho strediska, kde sú umiestnené aj administratívne budovy a podporné zariadenia.
Najvýznamnejšou budovou je VAB (Vehicle Assembly Building), v ktorej sa uskutočňujú kontroly, opravy a úpravy raketoplánov pred každým štartom. Odtiaľ sa raketoplán prepraví na príslušnú odpaľovaciu rampu pomocou pásového transportéru ( "Crawler Transporter") - zdolanie 5,5 km dlhej trasy trvá celý deň.
Pristávacia dráha pre raketoplány je široká 120 m a dlhá viac ako 5 km.
Návštevnícke centrum.
Návštevnícke centrum () obsahuje veľa rôznych expozícií, napr:
Okrem toho sú v cene vstupenky zahrnuté autobusové výpravy k niekoľkým vzdialenejším objektom:

</doc>
<doc id="40529" title="Carl Friedrich Gauß" url="https://sk.wikipedia.org/wiki?curid=40529">
Carl Friedrich Gauß

(Johann) Carl Friedrich Gauß (lat. forma mena Carolus Fridericus Gauss) (* 30. apríl 1777, Braunschweig – † 23. február 1855, Göttingen) bol nemecký astronóm, matematik a fyzik, jeden z najväčších matematikov a fyzikov všetkých čias. Zaoberal sa teóriou čísel, matematickou analýzou, geometriou, geodéziou, magnetizmom, astronómiou a optikou.
Zázračné dieťa.
C. F. Gauß sa narodil ako syn murára a vodného majstra. Počítať vraj vedel skôr, ako dobre hovoriť. Čítať sa naučil skoro sám. Keď mal tri roky, stalo sa, že opravil zle spočítanú výplatu. No najslávnejšia historka z jeho detstva hovorí o tom, že ako deväťročný školák dokázal za niekoľko sekúnd správne spočítať súčet všetkých čísel od jeden do sto; a pritom odvodiť všeobecný postup pre súčet aritmetického radu. Keď to videl jeho učiteľ, hneď mu zohnal učebnicu matematiky.
Štúdiá.
V roku 1788 (v jedenástich rokoch) Carl začal študovať na gymnáziu. Keď Carl Gauss dostal od miestneho vojvodu štipendium, začal v roku 1792 študovať na Brunswick Collegium Carolinum. Tu Carl Gauss nezávisle „znovuobjavil“ Bodeov zákon, binomickú vetu, aritmetický a geometrický priemer, zákon kvadratickej reciprocity a vetu o prvočíslach. S pomocou tohto šľachtica študoval v rokoch 179599 na univerzite v Göttingene a na univerzite v Helmstede. Vo svojej dizertačnej práci Carl opísal ako prvý matematik dôkaz o platnosti tzv. základnej vety algebry (každá algebrická rovnica má aspoň jedno možné riešenie).
Vedecká kariéra.
Od roku 1807 Carl Gauß pôsobil ako profesor astronómie a riaditeľ hvezdárne v Göttingene. V júni 1801 sa rozhodol predpovedať dráhu planétky Ceres, ktorá bola pozorovaná iba na deviatich stupňoch celej dráhy, skôr ako zmizla za Slnkom. Keď Heinrich Wilhelm Olbers planétku Ceres znovu objavil, bola presne tam, kde ju Carl Gauß predpovedal. Gauß pre výpočet jej dráhy použil svoju novú aproximačnú metódu tzv. metódu najmenších štvorcov. To zabezpečilo Gaußovi veľkú popularitu a úctu.
Gaußovo vedecké dielo je veľmi rozsiahlev matematike sa preslávil aj svojimi výskumami v oblasti štatistiky a pravdepodobnosti (tzv. Gaussova krivka ako základné rozloženie pravdepodobnosti), tiež sa zaoberal matematickou analýzou (napr.: teória dvojitého a trojitého integrálu) či funkciami komplexnej premennej a teóriou čísel.
V geometrii bol Carl Gauß tým, kto ako prvý odhalil nedostatky v euklidovskej geometriizmenou piatej Euklidovej axiómy objavil princípy hyperbolickej geometrie (jedna z geometrií zakriveného priestoru), aj keď tieto svoje objavy nikdy počas svojho života nezverejnil.
Carl Friedrich Gauß sa zaoberal aj fyzikou, vo svojich fyzikálnych výskumoch sa pritom venoval najmä zemskému magnetizmu (správne teoreticky určil polohu južného magnetického pólu Zeme), spoločne s fyzikom Wilhemom Eduardom Weberom sa zaoberal aj štúdiom elektromagnetizmu. V roku 1833 spolu skonštruovali a postavili prvú linku elektromagnetického telegrafu na svete, a to v Göttingene; dlhú 1,2 km.

</doc>
<doc id="40599" title="Mapa" url="https://sk.wikipedia.org/wiki?curid=40599">
Mapa

Mapa je zjednodušené zobrazenie priestoru, navigačná pomôcka, ktorá zdôrazňuje vzťahy medzi objektmi v priestore. Najčastejšie je mapa dvojrozmerné, geometricky presné zobrazenie trojrozmerného priestoru, ale existujú aj plastické mapy. Ak mapy zobrazujú zemský povrch (alebo jeho časť), označujú sa ako geografické mapy, ak zobrazujú napr. hviezdnu oblohu, označujú sa ako hviezdne mapy. Existuje veľké množstvo špeciálnych tematických máp.
Vedné odvetvie tvorby máp sa nazýva kartografia. Mapa je základným výrazovým prostriedkom geografie.
Geografické mapy.
Mapy tohto typu zachytávajú v zmenšenej forme základné črty zemského povrchu. Možno na nich sledovať polohu, orientáciu, vzťahy prírodných a ľudských výtvorov, vybraných a hodnotených v súlade s účelom mapy. Mapy však nie sú len obrazom zemského povrchu ale môžu vyjadrovať aj súvislosti medzi rôznymi prírodnými a socio-ekonomickými javmi. Možno pomocou nich sledovať napr. postupné zmeny krajiny v čase.
Pri konštrukcii geografických máp je významným faktorom kartografické zobrazenie, ktorého výber má vplyv na skreslenie (uhlov, plôch alebo dĺžok) a výber tvaru obrazu geografickej siete. Dôležitou súčasťou geografických máp je sú kartografické symboly, ktorých významy sú uvedené v legende. Podstatným znakom máp je mierka mapy, ktorá je hlavným ukazovateľom jej podrobnosti. Mapy zobrazujúce zemský povrch sa označujú topografické mapy. Podrobné mapy veľkých mierok sa označujú ako plány. Súbor viacerých máp sa označuje atlas.
Hviezdne mapy.
Hviezdna mapa zobrazuje hviezdnu oblohu alebo jej časť, takým spôsobom, že hviezdy a iné objekty sú znázornené podľa polohy a jasnosti. Mapy tohto typu slúžia na vyhľadávanie nebeských objektov, ktoré sú referenčnými objektami pri zakresľovaní polohy novoobjavených telies. Môžu slúžiť aj na navigáciu, najmä v námorníctve alebo letectve. Sú zhotovované pre rôzne odbodbia roka

</doc>
<doc id="40633" title="Alois Alzheimer" url="https://sk.wikipedia.org/wiki?curid=40633">
Alois Alzheimer

Alois Alzheimer alebo Aloysius Alzheimer (* 14. jún 1864 – † 19. december 1915) bol nemecký psychiater a neuropatológ, spolupracovník Emila Kraepelina, ktorý prvý opísal symptómy ochorenia známeho ako Alzheimerova choroba.
Prvý raz pozoroval chorobu u pacientky v roku 1901 a po jej smrti uverejnil pitevný nález na jej mozgu v roku 1906. 
Narodil sa v malom meste Marktbreit v Bavorsku, kde jeho otec slúžil ako notár. Alzheimer navštevoval univerzity v Aschaffenburgu, Tübingene, Berlíne a Würzburgu. Lekársky titul získal v roku 1887 na Würzburgskej univerzite. Nasledujúci rok strávil 5 mesiacov pri duševne chorej žene. Potom nastúpil ako lekár do „Mestského ústavu pre bláznov a epileptikov“ vo Frankfurte ("Städtische Anstalt für Irre und Epileptiche"). Dekanom ústavu bol Emil Sioli (1852-1922). Spoznal sa tu s ďalším neurológom Franzom Nisslom (1860-1919). Na väčšinu Alzheimerovej neskoršej práce na patológii mozgu sa použila Nisslova metóda strieborného farbenia histologických rezov.
Alzheimer bol spoluzakladateľ a vydavateľ nemeckého časopisu "Zeitschrift für die gesamte Neurologie und Psychiatrie" ("Časopis všeobecnej neurológie a psychiatrie"). Nikdy nenapísal knihu, ktorej by dal sám meno. Ochorel vo vlaku do Vroclavu, cestou na univerzitu, kde mu bol udelený titul profesora psychiatrie (1912). Najpravdepodobnejšie dostal streptokokovú infekciu, následne reumatickú horúčku a zlyhali mu obličky. Zomrel na zlyhanie srdca vo veku 51 vo Vroclave v Poľsku.

</doc>
<doc id="40646" title="Tesco" url="https://sk.wikipedia.org/wiki?curid=40646">
Tesco

Tesco PLC je britská verejná akciová spoločnosť. Táto spoločnosť spolu s jej dcérskymi spoločnosťami a spoločnými podnikmi tvorí skupinu Tesco ("Tesco Group"), ktorá prevádzkuje najmä prevažne samoobslužné predajne potravín (a doplnkového tovaru) rôznej veľkosti, čerpacie stanice, banku a virtuálneho mobilného operátora Tesco mobile. Okrem viacerých iných krajín pôsobí od roku 1996 aj na Slovensku, kde sa hlavná dcérska spoločnosť skupiny volá TESCO STORES SR, a.s. (Tesco PLC v nej vlastní 100 % akcií).
Spoločnosť je v súčasnosti najväčším obchodným reťazcom v Spojenom kráľovstve. 
Dejiny.
Spoločnosť založil v roku 1919 v Spojenom kráľovstve židovský obchodník Jack Cohen, syn imigrantov z Poľska. Spoločnosť fungovala spočiatku ako sieť trhových stánkov a názov Tesco sa objavil až v roku 1924, keď si Cohen kúpil čaj od T. E. Stockwella a spojil jeho iniciály s prvými dvoma písmenami svojho priezviska. O pár rokov neskôr, v roku 1929 sa po prvý krát objavil názov spoločnosti nad zamykateľným obchodom na severe Londýna.
Tesco sa dostalo na Londýnsku burzu v roku 1947 pod názvom Tesco Stores (Holdings) Public Limited Company. Prvý samoobslužný obchod otvorili v roku 1956 v meste St. Albans, ktorý prevádzkovali až do roku 2010, kým sa presťahovali do väčších priestorov. V tom istom roku otvorili aj prvý supermarket v meste Maldone. V roku 1961 sa Tesco zapísalo do Guinessovej knihy rekordov pre svoj obchod v Leicestri, ktorý sa stal najväčším v Európe. Prvú čerpaciu stanicu otvorilo Tesco v roku 1974 a v roku 1975 aj prvý hypermarket. Spoločnosť presiahla ročný obrat miliardu libier v roku 1979. V roku 1995 zaviedlo Tesco klubové karty, tzv. Clubcards, aké poznáme aj dnes. Je to systém vernostného programu pre zákazníkov, v tom istom roku spustili aj internetový predaj. Prvý extra hypermarket bol otvorený v roku 1997.
V deväťdesiatych rokoch spoločnosť expandovala mimo Spojeného kráľovstva a otvorila pobočky v strednej Európe (1996 Slovensko). Neskôr spoločnosť vstúpila aj na trhy mimo Európy (1998 - Thajsko, 1999 - Južná Kórea, 2003 - Japonsko, 2004 - Čína a mnoho ďalších)
V roku 2003 začala spoločnosť ponúkať v Spojenom kráľovstve aj telekomunikačné služby a pevné pripojenie k internetu.
Tesco sa snaží o spoločensky zodpovedné podnikanie, čoho dôkazom je aj vyhlásenie, ktorým sa spoločnosť zaviazala, že do roku 2025 stiahne zo svojich pultov všetky vajcia pochádzajúce z klietkového chovu, čím sa spoločnosť snaží o podporu zlepšovania životných podmienok pre zvieratá.
Tesco na Slovensku.
Spoločnosť Tesco pôsobí na slovenskom trhu (primárne ako spoločnosť TESCO STORES SR, a.s.) od roku 1996 a v súčasnosti sú jeho pobočky v každom regióne. V súčasnosti sa na Slovensku nachádza 29 Expres predajní, 8 Extra predajní, 55 hypermarketov, 1 obchodný dom a 75 supermarketov. Okrem toho prevádzkuje na našom území aj 18 čerpacích staníc.
Tesco je na Slovenskom trhu druhým najväčším súkromným zamestnávateľom a každý rok vytvára nové pracovné miesta. Slogan spoločnosti je „Radosť z dobrých vecí“.
21. augusta 2017 otvorila spoločnosť na Slovensku nové distribučné centrum pri Galante, ktoré má rozlohu 146 500 metrov štvorcových a vznikli pracovné miesta až pre 1200 ľudí. Podľa reťazca je to najmodernejšie a najväčšie centrum v strednej Európe a je tretie najväčšie na svete.
Spoločnosť Tesco na Slovensku prevádzkuje aj eshop Tesco Online nákupy, kde si zákazníci môžu objednať a nechať doručiť potraviny až do domu. Reťazec tiež predstavil aplikáciu Tesco Online nákupy, v ktorej zákazníci môžu nakupovať z mobilného telefónu. Ďalšou službou je služba Klikni+Vyzdvihni, vďaka ktorej si zákazník môže vo vybraných predajniach nakúpiť online a vyzdvihnúť objednávku v čase, ktorý si určí.
Sortiment.
Ponuka sortimentu je závislá od typu predajne a jeho veľkosti. V predajniach Tesco expres a supermarket sa špecializuje na jedlá, nápoje a drogériu, v hypermarketoch a obchodných domoch možno nájsť okrem už spomínaného aj oblečenie, elektroniku, športové potreby, hračky, tovar do domácnosti, doplnky a iné.

</doc>
<doc id="40664" title="Christian-Albrechts-Universität zu Kiel" url="https://sk.wikipedia.org/wiki?curid=40664">
Christian-Albrechts-Universität zu Kiel

Univerzita Christiana Alberta v Kieli (nem. Christian-Albrechts-Universität zu Kiel; skratka: CAU) je univerzita v meste Kiel v Nemecku. Bola založená v roku 1665 na výučbu kňazov a vládnych úradníkov. Bola to najsevernejšie položená univerzita Svätej rímskej ríše nemeckého národa. Počas 19. storočia študovalo a pracovalo v Kieli veľa dôležitých učencov.
Bola to jedna z prvých vysokých škôl, ktorá uposlúchla výzvu nacistického režimu a v roku 1933 prepustila veľa profesorov a študentov, ako napríklad Ferdinanda Tönniesa alebo Felixa Jacobyho. Budovy univerzity boli počas druhej svetovej vojny silno poškodené a po vojne boli z veľkej časti znovupostavené na inom mieste. V školskom roku 2004/2005 navštevovalo univerzitu takmer 21 tisíc študentov.

</doc>
<doc id="40676" title="Zvezda" url="https://sk.wikipedia.org/wiki?curid=40676">
Zvezda

Zvezda (služobný modul) je modul Medzinárodnej vesmírnej stanice. Je základom ruskej časti stanice. Postavila ho firma RKK Energia. Vynesená bola raketou Proton 12. júla 2000. K stanici sa pripojila 26. júla. Má valcový tvar s dĺžkou 13,11 m a maximálnym priemerom 4,35 m. Je vybavený párom slnečných panelov.
Obsahuje riadiaci počítač DMS-R, ktorý slúži na celkovú kontrolu ruského segmentu stanice. Zároveň plní funkcie navádzania, navigácie a riadenia celej stanice (napr. riadenie a úpravu výšky), preto býva označovaný aj ako "mozok" stanice. Vyvinula a vyrobila ho ESA, čím sa stal prvým európskym (pôvodom z ESA) hardvérom na stanici.
Hlavné parametre.
Hlavné parametre:

</doc>
<doc id="40700" title="Unity (ISS)" url="https://sk.wikipedia.org/wiki?curid=40700">
Unity (ISS)

Unity (pôvodne Node 1, po slovensky „Jednota“) je súčasťou Medzinárodnej vesmírnej stanice. Slúži ako prechodový modul, ku ktorému sa pripája americká časť stanice. Spája ruský modul Zaria a americké moduly Destiny, Quest a priehradovú konštrukcia Z1. Neskôr boli k nemu pripojené Cupola a Tranquility (Node 3). Do vesmíru bol vynesený a k stanici bol pripojený raketoplánom Endeavour pri misii STS-88 v roku 1998 spolu s prechodovými modulmi PMA 1 a 2. Má tvar valca s dĺžkou 5,49 metra a priemerom 4,57 metra. V priestoroch modulu sa nachádza klimatizačný, televízny a komunikačný systém.
Pressurized Mating Adapter.
PMA 1.
PMA 1 (Pressurized Mating Adapter 1) je prepojovací tunel, ktorý spája ruský modul Zaria s americkým modulom Unity. Jeho dĺžka je 2,38 metra.
PMA 2.
PMA 2 (Pressurized Mating Adapter 2) je prepojovací tunel, ktorý pôvodne slúžil na pripájanie amerického raketoplánu k modulu Unity. Pri misii STS-98 bol tunel premiestnený na modul Destiny. Je dlhý 3,38 metra.

</doc>
<doc id="40706" title="Carl Sagan" url="https://sk.wikipedia.org/wiki?curid=40706">
Carl Sagan

Carl Edward Sagan (* 9. november 1934, Brooklyn, New York, New York, USA – † 20. december 1996, Seattle, Washington) bol americký astronóm, astrofyzik, astrobiológ a popularizátor vedy a kritického myslenia. Bol priekopníkom v exobiológii, experimentálne demonštroval produkciu aminokyselín zo základných chemických prvkov za pomoci radiácie.
Svoju vedeckú dráhu začínal na Harvard University, neskôr až do svojej smrti pôsobil ako profesor astronómie a vesmírnych štúdií na Cornell University, kde okrem iného viedol laboratórium pre planetárne štúdiá. Podieľal sa na viacerých významných projektoch NASA, okrem iného napríklad na programe Apollo a misii Voyager 1.
Počas svojej kariéry publikoval viac ako 600 vedeckých štúdií a vyše 20 kníh, medzi nimi aj knihu Draci z raja za ktorú získal Pulitzerovu cenu.
Je svetovo známy svojimi populárno-vedeckými knihami a televíznymi seriálmi "", ktorý spoluvytvoril a uvádzal. Napísal aj román "Kontakt", podľa ktorého bol v roku 1997 natočený rovnomenný film s Jodie Fosterovou v hlavnej úlohe.
Podporoval program Hľadania extra-terestriálnej inteligencie ("Search for ExtraTerrestrial Intelligence") – SETI.
Je po ňom pomenovaná planétka 2709 Sagan.

</doc>
<doc id="40852" title="Elipsa" url="https://sk.wikipedia.org/wiki?curid=40852">
Elipsa

Elipsa je rovinná krivka, ktorá patrí do triedy kužeľosečiek. Elipsu možno definovať aj takto: je to množina všetkých bodov roviny, ktoré majú od dvoch pevných bodov F1 a F2 konštantný súčet vzdialeností, ktorý je väčší ako vzdialenosť týchto bodov. Body F1, F2 sa nazývajú ohniská, priamka prechádzajúca bodmi F1, F2 sa nazýva hlavná os elipsy, body A, B v ktorých os elipsy pretína elipsu sú hlavné vrcholy elipsy, stred úsečky F1, F2 je stred elipsy a priamka kolmá na hlavnú os elipsy prechádzajúca jej stredom je vedľajšia os elipsy a body C, D, v ktorých vedľajšia os elipsy pretína elipsu sú vedľajšie vrcholy elipsy.
Ak zvolíme súradnicovú os tak, aby jej začiatok bol stred elipsy, x-ová os bola hlavná os elipsy a y-ová os bola vedľajšia os súradnice bodov budú:
F1=(-f,0), F2=(f,0), A=(-a,0), B=(a,0), C=(0,b), D=(0,-b)
Všeobecná rovnica elipsy je:
Stredová rovnica elipsy je:
Parametrické rovnice elipsy sú:
Užitočné vzťahy:
Plocha elipsy:
Symboly v rovniciach:
Elipsa má veľký význam pri aplikácii matematiky vo fyzike, astronómii a v technike. Napríklad dráhy planét sú elipsy, v teórii pružnosti sa pracuje s elipsou inercie a elipsou napätia...
Elipsu možno definovať aj ako kužeľosečku, je to prienik roviny s kužeľovou plochou, pričom rovina nie je kolmá na os kužeľovej plochy a zviera s osou väčší uhol, ako priamka, ktorej rotáciou kužeľová plocha vznikla.
Špeciálnym prípadom elipsy je kružnica. Je to elipsa, kde F1=F2 a súčasne polomer kružnice R = a = b.
Ak v elipse umiestnime svetelný zdroj do jedného ohniska, všetky lúče sa odrazia do druhého ohniska.

</doc>
<doc id="40920" title="Panathinaikos FC" url="https://sk.wikipedia.org/wiki?curid=40920">
Panathinaikos FC

Panathinaikos FC (grécky Π.Α.Ε. Παναθηναϊκός) skr.P.A.O.( Π.Α.Ο.) je grécky profesionálny futbalový klub založený v Aténach v roku 1908. Tento klub hrá v gréckej najvyššej súťaži. Je to jeden z najstarších futbalových
klubov v Grécku. Vyhrali devätnásť gréckych titulov a v gréckom pohári vyhrali šestnásť titulov a v roku 1971 vyhrali PVP (Pohár víťazov pohárov). 
Veteráni.
Antonis Antoniadis, Stratos Apostolakis, Angelos Basinas, Dimitrios Domazos, Giorgos Donis, Kostas Eleftherakis, Panagiotis Fissas, Kostas Frantzeskos, Mike Galakos, Giorgos Georgiadis, Takis Ikonomopoulos, Ioannis Kalitzakis, Aristidis Kamaras, Giorgos Kapouranis, Anthimos Kapsis, Giorgos Karagounis, Ioannis Kirastas, Sotiris Kirjakos, Kostas Linoxilakis, Spiros Livathinos, Takis Loukanidis, Spiros Marangos, Angelos Messaris, Apostolos Nikolaidis, Antonios Nikopolidis, Nikos Nioplias, Nikos Sarganis, Dimitris Saravakos, Giourkas Seitaridis, Nikos Vamvakoulas
Oscar Alvarez, Juan Jose Borelli, Juan Ramon Rotcha, Juan Ramon Veron
Júlio César da Silva, Flávio Conceição
Rene Henriksen, Jan Michaelsen
Markus Münch, Karlheinz Pflipsen
Aljoša Asanović, Robert Jarni, Goran Vlaovic, Velimir Zajec
Eric Mykland
Emmanuel Olisadebe, Josef Wantzik, Krzysztof Warzycha
Paolo Sousa

</doc>
<doc id="40925" title="Kozmodróm" url="https://sk.wikipedia.org/wiki?curid=40925">
Kozmodróm

 
Kozmodróm je miesto so súborom pozemných zariadení potrebných na štart kozmických rakiet. Zároveň je vedeckovýskumým strediskom v oblasti raketovej techniky a kozmonautiky. Je to rozsiahly komplex zariadení stojaci na mieste spĺňajúcom množstvo požiadaviek.
Kozmodrómom predchádzali raketové strelnice. Kozmodrómy v dnešnom chápaní tohto pojmu sa zacali budovať v 50. rokoch 20. storočia. 
Poloha kozmodrómu.
Kozmodrómy sú obvykle umiestnené v dostatočnej vzdialenosti od obývaných miest a sú pomerne rozsiahle. Je to z dôvodu, aby sa predišlo stratám na životoch v prípade výbuchu nosnej rakety. Ďalšou požiadavkou je neobývané alebo aspoň riedko obývané územie v smere štartu, čo je obvykle východným smerom, aby nebolo obyvateľstvo ohrozené pádom prvého stupňa rakiet, rozličných nepotrebných častí rakiet či dokonca samotných rakiet v prípade havárie. Toto územie by optimálne malo patriť štátu, ktorému kozmodróm patrí, alebo by to mala byť plocha oceánu. Vypustené telesá zároveň musia byť dobre sledovateľné. Z tohto dôvodu je sektor vypúšťania rakiet lemovaný reťazou sledovacích staníc, ktoré nemusia byť len na pevnine, ale aj v oceáne na palube špeciálnych plavidiel. Kozmodróm by mal mať čo najširšie využitie, mal by byť schopný vypustiť čo najširšiu škálu rakiet v čo najväčšom množstve smerov.
Väčšina kozmodrómov je umiestnená, ak je to možné, čo najbližšie k rovníku, aby bolo v maximálnej možnej miere využiť zemskú rotáciu na začiatočnú rýchlosť rakety a tým ušetriť palivo. Kozmodrómy umiestnené ďalej od rovníka sa používajú na blízkopolárne dráhy, pri ktorých by počiatočná rotácia v smere Zeme bola skôr nevýhodou. Optimálne sú klimatické podmienky, ktoré neprinášajú veľké riziko poškodenia rakiet, respektíve, kozmodróm sa prispôsobuje klimatickým podmienkam daného miesta. Optimálne by bolo suché, stále, slnečné a bezveterné počasie. Ak rýchlosť vetra na kozmodróme prekročí hodnotu približne /h, raketa nesmie byť vypustená; ak rýchlosť vetra stúpne nad /h, prerušia sa predštartovné operácie a zariadenie sa musí zabezpečiť proti možným účinkom víchrice. Pri výbere polohy kozmodrómu je dôležité tiež to, aby sa nosné rakety a ďalšie telesá dali od výrobcov presúvať na kozmodróm s vynaložením čo najmenšieho množstva nákladov. Taktiež dodávky elektrickej energie a vody na kozmodróm musia byť čo najjednoduchšie. Výhodné je preto budovať kozmodrómy v blízkosti priemyselných stredísk. Terén, na ktorom kozmodróm stojí, musí byť schopný uniesť všetky zariadenia a nesmie mať častý výskyt zemetrasení.
Opis.
Kozmodrómy pozostávajú zo základne a streleckého sektoru. Na základni sú umiestnené odpaľovacie rampy. Tie sa zvyčajne skladajú z vypúšťacieho stolu, kde je umiestnená raketa, pod raketou býva šachta pre odvod spalín a z boku býva veža, nesúca kábelové vedenie a potrubie dopravujúce pohonné látky do nádrže rakety. Druhá veža býva montážna, ktorá sa pred štartom odklápa či odvezie bokom. Z nej vstupujú kozmonauti do kozmickej lode na špici rakety. Na kozmodróme sú taktiež montážne haly a niekedy aj riadiace letová strediská. Súčasťou základne kozmodrómu býva tiež letisko, či plocha pre pristátie helikoptér, prípadne aj prístav. Pod tzv. pomocné zóny kozmodrómu spadajú napríklad sklady kvapalných pohonných hmôt, obytné priestory, výcvikové stredisko, riaditeľstvo a administratívne zložky kozmodrómu, zóny zabezpečujúce dodávku energie a zásobovanie, opravovne, meteorologické stredisko, vyhľadávací a záchranný komplex a iné.
Špeciálne technologické zariadenie.
Špeciálne technologické zariadenie je súbor vybavenia používaného v priamej súvislosti s letom do vesmíru. Patria sem:
Zoznam kozmodrómov.
Pri kozmodróme je uvedený rok vypustenia prvej rakety pre kozmonautiku, vybudované a prevádzkované boli často ďaleko skôr iba na vojenské účely. Kozmodrómy označené hviezdičkou (*) sú využívané aj pre pilotované kozmické lety.
Okrem týchto geograficky "pevne" umiestnených kozmodrómov sú pre vynášanie nákladu na obežnú dráhu v menšej miere využívané aj mobilné plávajúce plošiny, ponorky či lietadlá a tak sa miesta štartu nedajú pevne priradiť ku konkrétnemu miestu. Týmto spôsobom sú vypúšťané rakety:
Plánované kozmodrómy.
V nasledujúcom zozname sú uvedené pripravované kozmodrómy v štádiu výstavby a tiež vybudované kozmodrómy, z ktorých sa síce pripravovali štarty kozmických rakiet, no zatiaľ neboli úspešné vo vynesení nákladu na orbitálnu dráhu. Nie sú tu uvedené tzv. komerčné kozmodrómy (určené len pre suborbitálne lety) ani suborbitálne raketové strelnice. 

</doc>
<doc id="40991" title="Harry Potter a Tajomná komnata (kniha)" url="https://sk.wikipedia.org/wiki?curid=40991">
Harry Potter a Tajomná komnata (kniha)

Harry Potter a Tajomná komnata je druhý diel zo série ôsmich kníh o Harrym Potterovi. Knihu napísala anglická spisovateľka Joanne Kathleen Rowlingová v roku 1999 vo vydavateľstve Bloomsbury. Na Slovensku vyšla v roku 2001.
Dej.
Dej knihy sa odohráva od augusta 2000 do júna 2001 v Spojenom kráľovstve. Hlavná zápletka sa točí okolo čarodejníckeho učňa Harryho Pottera, ktorý študuje na Rokfortskej škole čarov a kúziel. Kniha priamo nadväzuje na prvú časť Harry Potter a kameň mudrcov pričom dej začína počas prázdnin. Harry je upozornený domácim škriatkom Dobbym, že je v nebezpečenstve a nesmie sa vrátiť na Rokfort. To ale Harry odmieta a preto Dobby skazí dôležitú pracovnú večeru Harryho strýka Vernona Dursleyho, za čo ho Dursleyovci zavrú do izby a zamrežujú mu okno. Dobby, v nádeji, že Harry Potter sa nevráti na Rokfort, zabavoval celé leto Harryho listy od priateľov. Raz v noci ale pre Harryho príde jeho kamarát Ron Weasley aj so svojimi bratmi Fredom a Georgom na lietajúcom aute. Dobbyho pokusy o to aby sa Harry nevystavoval nebezpečiu na Rokforte ale neprestávajú a tak sa kvôli nemu, ale aj kvôli sebe Harry aj s kamarátmi často dostávajú do problémov. Dej ďalej mapuje Harryho štúdium druhého ročníka na Rokforte. Na Rokforte sa dejú čudné veci. Slizolinov potomok otvoril Tajomnú komnatu a Harry spolu s priateľmi sa tomuto nebezpečiu musia postaviť čelom.
 

</doc>
<doc id="41021" title="Epos o Gilgamešovi" url="https://sk.wikipedia.org/wiki?curid=41021">
Epos o Gilgamešovi

Epos o Gilgamešovi je jedna z najstarších epických básnických skladieb na svete. Po prvý raz v moderných dejinách sme sa s ním oboznámili z asýrskych hlinených tabuliek nájdených v meste Ninive. Tieto tabuľky pochádzali z polovice 7. storočia pred Kr. Neskôr sa našli staršie zlomky eposu z obdobia Babylonskej ríše z 18.-12. storočia pred Kr. aj staršie sumerské predlohy z 20. storočia pred Kr. 
Pôvodne sa text skladal asi z 3600-3800 veršov a bol určený na prednášanie za sprievodu lýry a bubnov. Veľa výjavov z tohto eposu sa zachovalo v podobe sôch a reliéfov zobrazujúcich hrdinské skutky kráľa Gilgameša a iné napr. cesta naspäť do mesta. Časti eposu sú dôležité aj v chetitčine, ugaritčine, churritčine a elamčine.
Stručná dejová línia.
Epos o Gilgamešovi je o hľadaní nesmrteľnosti. Je jeden z najznámejších výtvorov sumerskej kultúry a vykresľuje osud človeka. 
Gilgameš bol z dvoch tretín boh - po matke, bohyni Ninsun a z jednej tretiny človek - po otcovi, kráľovi Lugalbandovi. Napriek tomu, že mal aj božské korene, bol smrteľný, ale bol oveľa mocnejší, ako obyčajní ľudia a v mýte ho vykresľujú ako despotu, ktorý síce vystaval nádherné stavby, ale nadmerne zaťažoval obyvateľov Uruku. Bol vládcom v Uruku a mesto dal obohnať vysokou hradbou. Panoval tvrdo, preto ľud volal k bohom, aby stvorili bytosť, ktorá by sa mu vyrovnala. Tá by ho skrotila a ľud Uruku by si vydýchol.
Bohyňa Aruru si vypočula ich prosby a stvorila Enkidua, divocha, ktorý žil v stepi a škodil lovcom. Tí vymysleli lesť. Priviedli z Uruku chrámovú prostitútku (akkad. "náditú", gr. "hierodule") a ona z Enkidua spravila ľudskú bytosť a odviedla ho do mesta. Tam Enkidu vyzval Gilgameša na súboj, ktorý sa skončil ich spriatelením, lebo obidvaja uznali kvality súpera.
Spoločne sa vybrali do ďalekého cédrového lesa zabiť obludu Chuvavu, príčinu všetkého zla na svete. S pomocou bohov sa im ju podarilo poraziť. Po tomto hrdinskom skutku samotná bohyňa Ištar zatúžila stať sa Gilgamešovou manželkou, ale keďže bola prelietavá, Gilgameš ju odmietol. Ohrdnutá Ištar z pomsty pustila na zem strašného nebeského býka, ktorý rozdupal všetko čo mu stálo v ceste. No Gilgameš a Enkidu ho zabili.
Po tomto čine znel výrok bohov: Enkidu musí zomrieť. Enkidu prekľaje Ištar a ten ochorie. Po niekoľkých dňoch choroby zomrel a odišiel do temného podsvetia. Gilgameš veľmi smútil a rozhodol sa, že on sa smrti vyhne a získa pre seba večný život. Rozhodol sa vyhľadať Utanapištima, jediného človeka, ktorý prežil potopu sveta.
Tu sa začína jeho cesta za nesmrteľnosťou. Gilgameš počas svojej púte prechádza rozličnými skúškami iniciačného rázu.
Na tejto dlhej ceste na koniec sveta stretáva ľudí-škorpiónov, strážcov vrchu Mašu, krčmárku Siduri, ktorá podáva nápoje bohom a napokon Uršanabiho, prievozníka cez more smrti. Bohovia sa rozhodnú udeliť mu za jeho hrdinské skutky nesmrteľnosť, ak prejde ešte cez jednu skúšku, ktorá je tentoraz duševnej povahy. Gilgameš nemôže šesť dní a sedem nocí zaspať. Gilgameša veľmi ľahko premáha spánok a tak o svoju možnosť stať sa nesmrteľným prichádza. Dostane ešte jednu možnosť – napokon nájde Utanapištiho v krajine Dilmune. Ten mu vyrozprával príbeh o potope a prezradil, že existuje rastlina, ktorá v starobe vracia mladosť. 
Gilgameš rastlinu nájde na dne mora a vracia sa s ňou domov. Neďaleko Uruku sa chce napiť vody zo studne, položí rastlinu na zem a kým pije, priplazí sa had a rastlinu zožerie. Tak Gilgameš definitívne prichádza o nesmrteľnosť. 
No bohovia mu radia, aby nezúfal, aby si radšej namiesto hľadania nesmrteľnosti vychutnával život pozemský. Toto konštatovanie, že človek nedokáže nájsť večný život, ale svojím dielom a hrdinstvom si vie zabezpečiť večnú slávu a žiť v pamäti ľudí, tvorí záver eposu.

</doc>
<doc id="41027" title="Peter Osuský" url="https://sk.wikipedia.org/wiki?curid=41027">
Peter Osuský

MUDr. Peter Osuský, CSc. (* 11. október 1953, Bratislava) je poslanec Národnej rady Slovenskej republiky, poslanec miestneho zastupiteľstva bratislavskej mestskej časti Staré Mesto, vysokoškolský pedagóg a lekár, bývalý prodekan Lekárskej fakulty Univerzity Komenského a bývalý prorektor Univerzity Komenského v Bratislave. Je spoluautorom viacerých odborných monografií a člen autorského kolektívu Encyklopédia Beliana, nositeľ Zlatej Jánskeho plakety. Je členom Slovenskej olympijskej akadémie a Slovenského olympijského výboru. V rokoch 19911995 bol predsedom Zväzu slovenských filatelistov. Peter Osuský je ženatý a má 4 deti.
Profesionálna kariéra.
Peter Osuský je spoluautorom viacerých odborných monografií a členom autorského kolektívu Encyclopaedia Beliana.

</doc>
