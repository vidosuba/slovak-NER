<doc id="550820" title="Jeruzalemský Talmud" url="https://sk.wikipedia.org/wiki?curid=550820">
Jeruzalemský Talmud

Jeruzalemský Talmud alebo palestínsky Talmud (po hebrejsky תלמוד – "učenie, štúdium") Je komentárom Mišny.
Označenie.
Jeruzalemský Talmud sa niekedy označuje aj "„Talmud d-maarava“" čiže Západný Talmud (Izrael z pohľadu Babylónie) alebo jednoducho "„J'rušalmi“" aj keď pravdepodobne nevznikol v samotnom Jeruzaleme, ale v Tiberiase.
Vznik.
Zozbieranie traktátov z viacerých zdrojov prebehlo pravdepodobne v 5. storočí. Poslednými rabínmi, ktorí sú v jeruzalemskom Talmude spomínaní, sú amoraiti z 5. storočia. Do textu sa však zasahovalo aj neskôr a vznikli rôzne verzie. V texte sa vyskytujú aj protiklady napriek tomu, že nie sú zmienené. Keďže Talmud pôvodne úryvky z Mišny neobsahoval, nie je jasné, z ktorej verzie Mišny autori vychádzali. Dnešné vložené úseky sa skladajú z viacerých Mišien: izraelskej a babylonskej.
Obsah.
Organizácia Jeruzalemského Talmudu je podobná Mišne, ktorú komentuje. V JT sa však nachádza aj materiál nepochádzajúci z Mišny, celkovo chýba 24 z 63 traktátov. Niektoré pasáže sa tiež opakujú.

</doc>
<doc id="550840" title="Akademie věd České republiky" url="https://sk.wikipedia.org/wiki?curid=550840">
Akademie věd České republiky

Akademie věd České republiky skrátene AV ČR je akadémia vied v Česku. Jej poslaním je "„uskutočňovať základný výskum v širokom spektre prírodných, technických, humanitných a sociálnych vied“" podiaľa sa však aj na vzdelávaní a doktorandskom štúdiu. AV ČR bola zriadená zákonom č.283/1992 Sb. z roku ako nástupná organizácia zanikajúcej Československej akadémie vied. Na 54 pracovištiach pracuje viac než 8000 zamestnancov, polovica z nich vysokoškolsky vzdelaných vedeckých pracovníkov. Akademie je financovaná zo štátneho rozpočtu. Predsedom je od od 25. februára 2013 prof. Ing. Jiří Drahoš, DrSc., dr. h. c.
História.
AV ČR nadväzuje na činnosť Kráľovskej českej spoločnosti náuk, Českej akadémie vied a umení, Československej akadémie vied. Ako Akadémie věd České republiky začala svoju činnosť v januári 1993.
Ústavy Akademie věd ČR.
I. Oblasť vied o neživej prírode.
Zaradeníe ústavov je nasledovné:
II. Oblasť vied o živej prírode a chemických vied.
Zaradeníe ústavov je nasledovné:
III. Oblasť humanitných a spoločenských vied.
Zaradeníe ústavov je nasledovné:

</doc>
<doc id="550874" title="Marica" url="https://sk.wikipedia.org/wiki?curid=550874">
Marica

Marica (, , ) je rieka v Bulharsku, Grécku a Turecku. Ide o najdlhšiu rieku Balkánskeho polostrova. Pramení v pohorí Rila, následne prechádza bulharským územím smerom na východ a juhovýchod. Na úseku 16 kilometrov tvorí bulharsko-grécku hranicu a následne ďalších 185 km grécko-tureckú hranicu. V Edirne mení smer na juh a potom na juhozápad. Vlieva sa do Egejského mora. Hlavné prítoky sú Arda, Strjama, Topolnica a Tundža. Rozloha jej povodia je približne 53 000 metrov štvorcových. Rieka je splavná minimálne po Edirne.
Iné názvy.
Historické názvy.
Najstarším známym menom rieky je názov Euros () približne zo 7.6. stor. pred Kristom. Indoeurópske ewru a starogrécke εύρύs (eurus) v preklade znamenali široký. Pôvodný kmeň slova sa postupom času premenil na br (βρ) a rieka preto niesla v staroveku a stredoveku názov Hébros (, iný prepis: Hebros) alebo . Dochoval sa aj spis neznámeho autora z obdobia antiky, ktorý spomína, že sa rieka v minulosti ešte pred tým sa nazývala Rombos. V rímskej cestovnej mape zo 4. storočia je zapísaná pod názvom Ebrus a v roku 1154 ju vo svojej práci spomenul arabský geograf pod názvom Marizo. Meno môže pochádzať z názvu hory nachádzajúcej sa neďaleko ústia rieky známej v staroveku ako , po latinsky "Merit(h)".
Názov v hornej časti toku.
V hornej časti toku je rieka Marica známa pod názvom Goľama Marica (, doslova "Veľká Marica"). Názov Marica rieka prijíma potom, čo sa do nej na území Východnej Rily pri horskej chate Marica v nadmorskej výške vleje jej prítok "Prava Marica" ().
Priebeh toku.
Rieka pramení v bulharskom pohorí Rila (), v oblasti karu Mariški cirkus () pod vrchom Mančo () pri skupine vysokohorských jazier Maričini ezera () 5 km východne od Musaly v nadmorskej výške a tečie sprvu severným smerom, kde najskôr v hornej časti toku preteká najskôr hlbokou úzkou dolinou husto zarastenou ihličnatým lesom a neskôr pri meste Dolna Baňa pretína podlhovastú kotlinu Kostenecko-Dolnobaňska kotlovina. Neskôr vytvára prielom Momina klisura () a pri meste Belovo opúšťa pohorie Rila a pokračuje na dlhom úseku východným smerom Hornotráckou nížinou. Ešte na území pohoria Rila preteká mestami Dolna Baňa, Kostenec a Belovo, neskôr aj mestami Pazardžik, Stambolijski, Plovdiv, Dimitrovgrad, Simeonovgrad, Ľubimec a Svilengrad. Okrem miest sa na toku nachádza aj veľký počet dedín. Vytvára bulharsko-grécku hranicu a pri dedine Kapitan Andreevo () opúšťa bulharské územie. Následne vytvára grécko-tureckú hranicu a popri Edirne pokračuje južným smerom k Egejskému moru, kde vytvára rozsiahlu deltu a v blízkosti mesta Alexandrupoli ústi.
Opis.
Je najdlhšou riekou Balkánskeho polostrova. V hornej časti toku tečie hlbokou úzkou dolinou a neskôr vytvára aj roklinu Momina klisura. V rámci jej prietoku Hornotráckou nížinou tečie na väčšej časti toku širokým korytom s dvomi zúženiamipri dedine Skobelevo a pri meste Charmanli, kde vytvára prielom pod názvom Charmanlijski prolom ().
Je dlhá a odvodňuje územie s rozlohou , z toho 2/3 v Bulharsku, 27,5% v Turecku a 6,5% v Grécku. Odvodňuje severnú a východnú časť pohoria Rila, takmer celé Rodopy (okrem južných a juhovýchodných častí), takmer celé pohorie Sredna gora‎ (okrem západných a severných svahov podcelku Ichtimanska Sredna gora), väčšiu časť južných svahov Strednej a Východnej Starej planiny ako aj nížiny (tzv. Podbalkánske kotliny) a pahorkatiny (Tundžanská oblasť) v povodí toku. Predstavuje centrálnu a západnú časť východoegejského vodozberného povodia.
Vodné stavy sú veľmi premenlivé; v zime a na jar dosahujú až do 240 m³/s, v letnom období výrazne klesá a dosahuje priemerne len 19 m³/s. Najvodnatejšími mesiacmi sú marec a apríl, najmenej vody preteká korytom rieky v auguste. Priemerný ročný prietok pri meste Svilengrad je približne 110 m³/s. Prietok znižuje aj odber vody na zavlažovanie, ktoré má veľký význam pre hospodárstvo v Hornotráckej nížine. Povodie rieky Marica je totiž významným poľnohospodárskym regiónom, kde sa pestuje predovšetkým vinič, zelenina, ovocie, tabak a bavlna, ale aj iné poľnohospodárske kultúry. Teplota vody kolíše od 0,5°C v zime po maximálne 27,5°C v letnom období. V minulosti bola Marica často využívaná na splavovanie tovaru na pltiach. V súčasnosti je na mnohých miestach koryto rieky umelo korigované. V doline Marice popri rieke vedie jedna z hlavných dopravných trásako železničná tak aj cestnácez Balkánsky poloostrov, ktorá spája mestá Belehrad, Sofia a Istanbul.
Hlavné prítoky.
Ľavé.
Celkovo sa do Marice vlieva viac ako sto prítokov a to prevážne riek z pohorí Stará planina, Rodopy a Sredna gora.

</doc>
<doc id="550940" title="Majstrovstvá sveta v ľadovom hokeji 2011 – I. divízia" url="https://sk.wikipedia.org/wiki?curid=550940">
Majstrovstvá sveta v ľadovom hokeji 2011 – I. divízia

Majstrovstvá sveta v ľadovom hokeji 2011 – I. divízia boli dva hokejové turnaje druhej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. Dvanásť tímov bolo rozdelených do dvoch skupín so 6 účastníkmi, avšak vynechalo sezónu 2011 pre zemetrasenie a cunami v Tóhoku. Medzinárodná hokejová federácia rozhodla, že Japonsko si ponechá svoje miesto v I. divízii aj pre budúci rok a do II. divízie vypadne mužstvo z 5. miesta.
Skupina A.
Zápasy skupiny A sa hrali v Budapešti v Maďarsku od 17. do 23. apríla 2011.
Skupina B.
Zápasy skupiny B sa hrali v Kyjeve na Ukrajine od 17. do 23. apríla 2011.

</doc>
<doc id="550949" title="Majstrovstvá sveta v ľadovom hokeji 2011 – II. divízia" url="https://sk.wikipedia.org/wiki?curid=550949">
Majstrovstvá sveta v ľadovom hokeji 2011 – II. divízia

Majstrovstvá sveta v ľadovom hokeji 2011 – II. divízia boli dva hokejové turnaje tretej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. Dvanásť tímov bolo rozdelených do dvoch skupín so 6 účastníkmi, avšak sa odhlásila z finančných dôvodov a všetky zápasy prehrala kontumačne 0:5 a vypadla do II. divízie MS pre rok 2012.
Skupina A.
Zápasy skupiny A sa hrali v Melbourne v Austrálii od 4. do 10. apríla 2011.
Skupina B.
Zápasy skupiny B sa hrali v Záhrebe v Chorvátsku od 10. do 16. apríla 2011.

</doc>
<doc id="551015" title="Lazany (Kláštor pod Znievom)" url="https://sk.wikipedia.org/wiki?curid=551015">
Lazany (Kláštor pod Znievom)

Lazany sú pôvodne samostatná obec v okrese Martin. V roku 1971 boli zlúčené so susednou obcou Kláštor pod Znievom.
Polohopis.
Nachádza sa v západnej časti Turčianskej kotliny, severozápadne od centra Kláštora pod Znievom, v údolí potoka Vríca na juhovýchodnom úpätí Malej Fatry. Kataster bývalej obce sa nachádza v rozmedzí nadmorských výšok 478 - 1217 m n.m., pričom stred obce sa nachádzal v nadmorskej výške 515 m n.m. 
Prírodné pomery.
Kataster bývalej obce tvoria druhohorné naplaveniny potoka Vríca, tvoriace mohutný náplavový kužeľ. Úpätia malej Fatry porastajú bučiny, jedľobučiny a vo vrcholových častiach smrečiny. Pôdy tvoria rendziny, pararendziny a hnedé lesné pôdy .
Dejiny.
Po prvýkrát sa obec spomína v roku 1252 ako "Terra quique villarum", vtedy patrila prepoštstvu v Kláštore pod Znievom. V roku 1715 mala 21 domácností, v roku 1785 48 domov a 405 obyvateľov, 1828 54 domov a 429 obyvateľov. Obyvatelia sa zaoberali poľnohospodárstvom, známi boli ako olejkári a šafraníci.
Po objavení zlata v Kremnických vrchoch začali horný Turiec osídľovať rodiny nemeckých banských úradníkov a robotníkov, z ktorých sa niekoľko usadilo aj v Lazanoch. Po druhej svetovej vojne bola väčšina nemeckého obyvateľstva vysídlená a s ňou aj tá časť z Lazian (dobrým príkladom tohto vysídľovania je obec Hadviga, ktorá kvôli nemu prakticky zanikla). Možno tu nájsť niekoľko zachovalých objektov ľudovej architektúry.
V roku 1958 bolo v obci založené jednotné roľnícke družstvo.

</doc>
<doc id="551017" title="Mestská hromadná doprava v Žiari nad Hronom" url="https://sk.wikipedia.org/wiki?curid=551017">
Mestská hromadná doprava v Žiari nad Hronom

Autobusová doprava v Žiari nad Hronom je sieť mestskej hromadnej dopravy v Žiari nad Hronom. Tvorí ju 5 autobusových liniek prevádzkovaných spoločnosťou SAD Zvolen. Zároveň prevádzkuje v Žiari nad Hronom 7 typov vozidiel.
História.
MHD v Žiari nad Hronom vznikla pravdepodobne v 80. rokoch 20. storočia ako mestský podnik na dvoch linkách. Neskôr MHD prebrala SAD Zvolen a systém sa rozšíril na osem liniek. Jedna z nich nahradila prímestskú linku do Šášovského Podhradia a jedna do Lutily. Postupne sa od roku 2005 začal systém ukracovať o vybrané linky a tak vznikla zaujímavá MHD s linkami , , a . Preto sa linkový systém upravil tým že linka sa nahradila linkou . V súčasnosti tu premáva jedna nosná linka ktorú dopĺňa linka na troch pároch spojov a linka ktorá sa dvakrát otočí okolo centra mesta Žiar nad Hronom a to tiež len ráno, linky dopĺňa linka do Šášova s primeraným počtom spojov. V roku 2012 bola pridaná jedna špeciálna autobusová linka ktorá zabezpečuje cez víkendy prístup k cintorínu na jednom pári spojov, od roku 2016 sa jej počet spojov zvýšil a premáva ako jediná linka k železničnej stanici.
Vozidlový park.
Vozovňa sa nachádza v Ladomerskej Vieske na Priemyselnej ulici.

</doc>
<doc id="551033" title="Majstrovstvá sveta v ľadovom hokeji hráčov do 18 rokov 2014" url="https://sk.wikipedia.org/wiki?curid=551033">
Majstrovstvá sveta v ľadovom hokeji hráčov do 18 rokov 2014

Majstrovstvá sveta v ľadovom hokeji hráčov do 18 rokov 2014 boli v poradí 16. MS tejto vekovej kategórie. Konali sa od 17. do 27. apríla 2014 vo fínskych mestách Lappeenranta a Imatra. Družstvá boli rozdelené do dvoch skupín po 5 tímov. Prví štyria z každej skupiny postúpili do play-off, poslední hrali o udržanie.
Konečné poradie.
I. B divízia.
Turnaj I. B divízie MS 2014 sa hral v Székesfehérvári v Maďarsku od 13. do 19. apríla 2014.
II. A divízia.
Turnaj II. A divízie MS 2014 sa hral v Dumfries v Spojenom kráľovstve od 24. do 30. marca 2014.
II. B divízia.
Turnaj II. B divízie MS 2014 sa hral v Tallinne v Estónsku od 14. do 20. apríla 2014.
III. A divízia.
Turnaj III. A divízie MS 2014 sa hral v Sofii v Bulharsku od 24. do 30. marca 2014.
III. B divízia.
Turnaj III. B divízie MS 2014 sa hral v İzmite v Turecku od 13. do 15. februára 2014.

</doc>
<doc id="551120" title="Norma Shearerová" url="https://sk.wikipedia.org/wiki?curid=551120">
Norma Shearerová

Norma Shearerová, rodným menom Edith Norma Shearer (* 10. august 1902, Montreal, Kanada – † 12. jún 1983, Woodland Hills, Kalifornia, USA) bola americká herečka kanadského pôvodu pôsobiaca v Hollywoode v 20. a 30. rokoch 20. storočia. V rokoch 19271936 bola vydatá za hollywoodskeho producenta Irvinga Thalberga.
Počas svojej kariéry bola šesťkrát nominovaná na Cenu Akadémie. Získala ju raz za rolu Jerry Martin v dramatickom filme "The Divorcee".
Životopis.
Ako štrnásťročná vyhrala súťaž krásy. V roku 1918 sa nervovo zrútila jej staršia sestra Athol kvôli krachu otcovho podniku. Manželstvo ich rodičov Andrewa a Edith Shearerovej nebolo príliš šťastné, a preto sa matka rozhodla s dcérami vycestovať do USA, kde začali žiť v skromnom príbytku v New Yorku.
Kariéra.
Norma túžila byť súčasťou Ziegfeldových „Follies“, čo bola v 20. rokoch veľmi populárna tanečná broadwayská show producenta a milionára Florenza Ziegfelda. Ten však mladú slečnu odmietol prijať kvôli jej očnej vade, škúleniu. U lekárov strávila mnoho času a stálo ju to veľa peňazí, aby svoj nedostatok čo najviac napravila. V začiatkoch kariéry sa tiež objavovala v reklamách. 
Hrala v niekoľkých nemých filmoch a v roku 1923 sa zapáčila viceprezidentovi štúdia MGM Irvingovi Thalbergovi. Konkurz na hlavnú úlohu v dráme "Pleasure Mad" síce veľmi dobre nedopadol a Shearerová získala iba vedľajšiu úlohu, ale položil základ jej budúcemu vzťahu s Thalbergom. Nakoniec získala u Mayerovej spoločnosti päťročnú zmluvu a začala natáčať jeden nemý film za druhým. Keď sa blížil koniec zmluvy, Thalberg sa so Shearerovou oženil. Aj keď si Thalberg myslel, že Shearerová s filmom skončí, ona však zatúžila po významnejších roliach. Film bol na konci 20. rokov ozvučený. Jej prvý hovorený film sa nazýval "The Trial of Mary Dugan" a bol natočený v roku 1929. O rok neskôr natočila s režisérom Robertom Z. Leonardom dramatický film "The Divorcee" o emancipovanej žene Jerry a za túto postavu získala Oscara. Na 3. ročníku udeľovania Cien Akademie nielenže porazila legendárnu Gretu Garbo, ale dokonca aj výkon sebe samej vo filme "Their Own Desire". Vtedajšie pravidlá totiž dovoľovali nominovať viacero hereckých výkonov jedného umelca.
Prvá dáma MGM, ako ju prezývali, bola počas svojej kariéry nominovaná na Cenu Akadémie ešte štyrikrát. Za filmy "A Free Soul" (v 4. ročníku udeľovania Cien Akadémie) v roku 1931, "The Barretts of Wimpole Street" (v 7. ročníku) v roku 1935, "Romeo and Juliet" (v 9. ročníku) v roku 1937 a za historický film "Marie Antoinette" získala svoju poslednú nomináciu (v 11. ročníku) v roku 1939.
S hercom Clarkom Gablom natočila tri filmy. Tým posledným bola komédia "Idiot's Delight" režiséra Clarenca Browna. Shearerová sa potom objavila ešte v „ženskom" filme“ "The Women" a v úspešnej dráme "Escape". Jej kariéra sa však postupne blížila ku koncu. Bola dokonca kandidátkou na úlohu Scarletta O'Hara vo výpravnej adaptácii románu Margaret Mitchellovej "Odviate vetrom", no kvôli škúleniu rolu nakoniec nedostala. Posledné dva filmy neboli dobre hodnotené ani kritikmi, ani divákmi a Shearerová hrať skončila. 
Osobný život.
Norma Shearerová bola dvakrát vydatá. Za prvého manžela, producenta Irvinga, sa vydala 29. septembra 1927 a spolu mali dve deti. Ich vzťah vydržal až do Thalbergovej predčasnej smrti v roku 1936. Za druhého muža sa vydala 23. augusta 1942 a bol ním o jedenásť rokov mladší lyžiarsky inštruktor Martin Arrouge. Tento bezdetný vzťah trval do 12. júna 1983, kedy Shearerová vo veku 80 rokov zomrela na zápal pľúc. Ku koncu života mala tiež Alzheimerovu chorobou. Pochovaná je na cintoríne Forest Lawn Memorial Park v Glendale, hneď vedľa prvého manžela. Jej kolegyňa Jean Harlow je tam pochovaná taktiež.
Zaujímavosti.
Shearerová mala okrem staršej sestry Athol, ktorá sa neskôr vydala za magnáta Howarda Hughesa, taktiež brata Douglasa. Ten ako zvukár a riaditeľ zvukového štúdia MGM získal za svoju kariéru celkovo sedem Cien Akadémie a ďalších sedem špeciálnych technických Cien Akadémie. Nominovaný bol dokonca 21-krát. 
Syn Normy a Irvinga, Irving Thalberg mladší bol profesorom filozofie. Zomrel v roku 1987 vo veku 57 rokov. Dcéra Katherine Stirlingová bola majiteľkou reťazca kníhkupectva a zomrela v roku 2006.
Od roku 1960 má hviezdu na Hollywoodskom chodníku slávy.
Zdroj.
 

</doc>
<doc id="551128" title="Majstrovstvá sveta v ľadovom hokeji hráčov do 18 rokov 2015" url="https://sk.wikipedia.org/wiki?curid=551128">
Majstrovstvá sveta v ľadovom hokeji hráčov do 18 rokov 2015

Majstrovstvá sveta v ľadovom hokeji hráčov do 18 rokov 2015 boli v poradí 17. MS tejto vekovej kategórie. Konali sa od 16. do 26. apríla 2015 vo švajčiarskych mestách Zug a Luzern. Družstvá boli rozdelené do dvoch skupín po 5 tímov. Prví štyria z každej skupiny postúpili do play-off, poslední hrali o udržanie.
Konečné poradie.
I. B divízia.
Turnaj I. B divízie MS 2015 sa hral v Maribore v Slovinsku od 12. do 18. apríla 2015.
II. A divízia.
Turnaj II. A divízie MS 2015 sa hral v Tallinne v Estónsku od 22. do 28. marca 2015.
II. B divízia.
Turnaj II. B divízie MS 2015 sa hral v Novom Sade v Srbsku od 16. do 22. marca 2015.
III. A divízia.
Turnaj III. A divízie MS 2015 sa hral v Tchaj-peji na Taiwane od 22. do 28. marca 2015.
III. B divízia.
Turnaj III. B divízie MS 2015 sa hral v Aucklande na Novom Zélande od 17. do 19. marca 2015.

</doc>
<doc id="551133" title="Trans Europe Halles" url="https://sk.wikipedia.org/wiki?curid=551133">
Trans Europe Halles

Trans Europe Halles (skr. TEH) je sieť, platforma pre spájanie kultúrnych centier po Európe. Jej cieľom je, aby centrá medzi sebou nadviazali spoluprácu, aby sa podporovali nové iniciatívy a fungujúce vzorce pre šírenie umenia. Snahou siete a jej cieľová skupina sú ľudia žijúci v okolí jednotlivých kultúrnych priestorov. Snaží sa poukázať na dôležitosť vytvárania dramaturgického programu najmä pre miestnych obyvateľov, ktorí majú bezprostrednú možnosť a príležitosť podujatia navštevovať a teda tvoriť divácku základňu. Na Slovensku sú do siete Trans Europe Halles zapojené viaceré kultúrne priestory a to Stanica Žilina-Záriečie, Tabačka Kulturfabrik v Košiciach, Nová Cvernovka a A4 nultý priestor v Bratislave.
Vznik.
Sieť vznikla v 4. marca v roku 1983, čím sa stala najstaršou organizáciou podobného typu. Prvého stretnutia sa účastnili centrá z krajín Belgicko, Dánsko, Nemecko, Holandsko, Švédsko, Francúzsko a Švajčiarsko. Stretnutie v Bruseli v priestore Halles de Schaerbeek malo za cieľ umožniť výmenu skúseností v rámci nezávislých kultúrnych centier. Zámerom bolo aj poukázať na možnosti vzniku nových priestorov v industriálnych budovách ako ideálnych na rehabilitáciu kultúry. Toto bolo dôležitou súčasťou, pretože sa primárne jednalo o stretnutie na protest proti demolícií starej budovy trhu. Za záchranu sa prišli postaviť zástupcovia siedmich kultúrnych centier z podobných budov. Po úspechu prvého stretnutia sa zástupcovia krajín rozhodli sformovať platformu, do ktorej by sa mohli zapojiť aj iné krajiny. Rozhodli sa usporiadať stretnutie dvakrát do roka, kde by sa venovali práve relevantným problémom ako ich centrá vnímajú.
Vývoj siete sa dá rozdeliť na tri fázy. Prvá fáza, iniciačná, ktorá trvala v rozpätí rokov 1983-1993. Malá skupina centier sa stretávala, sprístupňovala svoje poznatky a procesy existencie, pričom pomaly naberala nových členov. Druhá fáza začala v roku 1994, kedy sa otvorila kancelária a vytvorila sa pracovná platená pozícia pre koordinátora aktivít. Popri tom sila siete rástla a dosiahla uznania na európskej úrovni. Rokom 2000 sa začala datovať tretia fáza, kedy sa z Trans Europe Halles stala silná organizácia implementujúca zmeny do európskeho kultúrneho dania. Spustila viacero medzištátnych programov a vytvorila priestor a dotácie pre zdokonalovanie a rozširovanie kultúrneho života.
Súčasnosť.
Do dnešného dňa sa do života siete zapája 52 kultúrnych centier a 19 spriatelených organizácií, zastúpených z 29 krajín. Stretnutia sa organizujú dvakrát do roka vždy v jednom z členských priestorov. Zásady zostávajú rovnaké a to snaha o udržateľnosť vzniknutých priestorov, podpora ich rozvoja, podelenie sa o informácie a pomáhanie si navzájom. Stále urgentnejším sa stáva dôraz na zapájanie miestnej komunity a jej primárne zohľadnenie ako cieľovej skupiny. TEH vytvára aj projekty určené iba niektorým členským centrám, ktoré spája veľmi blízka filozofia, prípadne sa chcú zapojiť do rovnakých dramaturgických vývojov. Spoločnou prácou získavajú istejšie zázemie a príležitosti. Niektoré s nich boli "Trans Nordic Project" ktorého primárnou myšlienkou bolo spojiť severské a baltské krajiny do ucelenejšej štruktúry a poukázať na silu, akú spoločne majú možnosť mať. Projekt "Europex" vyzýval pracovníkov centier aby sa medzi sebou vymieňali a na rôzne dlhé obdobia vystriedali pracovné pôsobisko a teda získali informácie o rôznych prístupoch z prvej ruky.
Engine Room Europe.
Engine Room Europe je najdlhším a najrozsiahlejším projektom vytvoreným Trans Europe Halles sieťou. Jeho akčné obdobie bolo medzi rokmi 2011 a 2014. Projekt získal finančnú podporu od Európskej komisie a bol koordinovaný amsterdamským centrom Malkweg spolu s ďalšími desiatimi centrami. Boli to Factory of Art (Lodž, Poľsko), Mains D’Oeuvres (St Ouen, Francúzsko), Stanica (Žilina, Slovensko), ufaFabrik (Berlín, Nemecko), TNT (Bordeaux, Francúzsko), REX (Belehrad, Srbsko), NOASS (Riga, Litva), Röda Sten Konsthall (Göteborg, Švédsko), La Friche Belle de Mai (Marseille, Francúzsko) a Tabačka Kulturfabrik (Košice, Slovensko). Znamenalo to pre nich garanciu, že podané projekty budú uskutočnené a peniaze prefinancované v rámci daného časového obdobia. Engine Room Europe je aj jedným z desiatich projektov vybraných medzi kultúrne programy Európskej komisie na obdobie 2007 až 2013.

</doc>
<doc id="551159" title="Gymnázium Jána Hollého" url="https://sk.wikipedia.org/wiki?curid=551159">
Gymnázium Jána Hollého

Gymnázium Jána Hollého je gymnázium, ktoré sídlilo od roku 1916 na ulici Jána Hollého v Trnave. Na ulici sa nachádzajú univerzitné budovy, konvikty a semináre, ktoré slúžili na ubytovanie študentov. Od roku 2000 si cirkev uplatňovala reštitučný nárok na objekt gymnázia. Zriaďovateľ Gymnázia Jána Hollého našiel v Trnave nové priestory pre gymnázium Na hlinách. V školskom roku 2005/06 sa do novej budovy Na hlinách presťahovalo 20 tried a 12 tried ešte zostalo v starej budove. Po prístavbe k novej budove Na hlinách sa do nej presťahovali aj zvyšné triedy a od školského roku 2009/10 sa tam už nachádzajú všetky triedy Gymnázia Jána Hollého. 
Súčasnou riaditeľkou Gymnázia Jána Hollého je Ing. Marianna Katreniaková.
História.
Gymnázium Jána Hollého v Trnave patrí medzi najstaršie gymnáziá na Slovensku.
1554 – 1918.
Prvá písomná zmienka o škole pochádza zo 16. storočia. V roku 1554 vznikla Kapitulská škola a na nej vyučovali jezuiti. Neskôr na tejto škole - gymnáziu vyučovali benediktíni. Benediktíni na tejto škole vyučovali až do roku 1851. V roku 1852 gymnázium zmenilo svoj názov na Trnavské arcibiskupské gymnázium. Súčasne nastala aj zmena v učebných osnovách. Jeho nové učebné osnovy zodpovedali už vyššiemu gymnáziu. Úlohou vyššieho gymnázia bola príprava na štúdium teológie. V tomto období ešte prevládali maďarizačné ciele na gymnáziu, pretože profesori, ktorí sem prichádzali učiť, neovládali vôbec slovenčinu a neboli ochotní sa ju ani naučiť.
1918 – 1945.
Prevratné zmeny v systéme vyučovania na gymnáziu nastali až po vzniku Prvej česko-slovenskej republiky, ktorá vznikla v 28. októbra 1918. Nasledujúci rok, 15. marca 1919 vzniklo Československé reálne štátne gymnázium Jána Hollého. Na gymnáziu začali vyučovať aj profesori, ktorí ovládali slovenský jazyk. Začiatky vyučovania na reálnom štátnom gymnáziu boli však veľmi zložité, pretože sa tejto zmene bránili maďarskí profesori, ktorí vyzývali študentov k odchodu z tohto reálneho štátneho gymnázia. Taktiež veľkým problémom bol nedostatok slovenských učebníc. Tieto problémy sa však postupne vyriešili a výučba prebiehala plynule a pokojne. Gymnázium však prechádzalo ďalšími zmenami. 1. februára 1938 vzniklo Rímskokatolícke biskupské reálne československé gymnázium. V dôsledku toho bolo reálne štátne gymnázium zrušené a spojené s Rímskokatolíckym biskupským reálnym československým gymnáziom.
1945 – 1970.
Po skončení 2. svetovej vojny nastala ďalšia zmena, gymnázium sa v roku 1945 stalo opäť štátnym a bolo pomenované ako Štátne gymnázium v Trnave, ale v roku 1953 boli všetky gymnáziá zrušené. Gymnázium sa tak zmenilo na Prvú jedenásťročnú strednú školu v Trnave. V roku 1959 premenované na Dvanásťročná škola, z ktorej sa vyčlenila v roku 1960 Stredná všeobecnovzdelávacia škola s dĺžkou štúdia 3 roky, ktorá obsahovala humanitnú aj prírodovednú vetvu.
1970 – súčasnosť.
V školskom roku 1970/71 sa Stredná všeobecnovzdelávacia škola zmenila opäť na štvorročné gymnáziu a v roku 1989 gymnáziu udelili názov Gymnázium Jána Hollého. Na gymnáziu môžu študenti od školského roka 1994/95 študovať na štvorročnom alebo osemročnom gymnáziu. Triedy štvorročného štúdia majú všeobecné zameranie a triedy osemročného štúdia sú zamerané na jazyky. Od roku 2004 žiaci môžu navštevovať v škole aj Štátnu jazykovú školu pri Gymnáziu Jána Hollého a pripravovať sa tak na získanie medzinárodne platných certifikátov z francúzskeho jazyka Delf (Diplôme d'études en langue française). V roku 2015 sa na gymnáziu otvoril aj prvý ročník bilingválneho štúdia v anglickom jazyku.
Absolventi.
Absolventmi Gymnázia Jána Hollého boli: 

</doc>
<doc id="551169" title="Klokoč (prírodná rezervácia)" url="https://sk.wikipedia.org/wiki?curid=551169">
Klokoč (prírodná rezervácia)

Klokoč () je vrchol a prírodná rezervácia v pohorí Malé Karpaty v katastrálnom území obcí Lošonec a Plavecké_Podhradie v okrese Trnava a okrese Malacky v Trnavskom a Bratislavskom kraji.
Svojím charakterom je hrebeň vďaka vulkanickému pôvodu a výrazným porastom divozelu úplne odlišný od okolitých vrchov.
Vrchol Klokoča (neďaleko turistickej trasy) označuje drevený kríž, do ktorého sú pozabíjané klince rôznych veľkostí. Na vrchole je umiestnená vrcholová kniha. Z vrcholu i celého hrebeňa sú krásne výhľady na hrebene Malých Karpát – najmä v JV smere.
Na Klokoč vedú viaceré značkované turistické chodníky.
Prírodná rezervácia Klokoč.
Od roku 1996 chránená lokalita vzácneho hrebeňového komplexu v Homoľských Karpatoch s druhovo bohatou faunou a flórou na bázických vulkanických horninách (melafýroch). Mikrorelief územia je ovplyvnený početnými mraveniskami. Zo vzácnych druhov rastlín je nápadný výskyt Divozeľa úhľadného (Verbascum speciosum SCHRAD.).
Prírodná rezervácia s rozlohou 21,59 ha je v správe štátnej ochrany prírody Malé Karpaty. Na území rezervácie platí 5. stupeň ochrany. Je súčasťou CHKO Malé Karpaty. Ochranné pásmo nebolo určené.
Predmetom ochrany sú: "Zachovalé časti prírody Malých Karpát, ojedinelý hrebeňový komplex hôľneho charakteru s druhovo bohatou faunou a flórou."

</doc>
<doc id="551248" title="Cesta III. triedy 1030 (Slovensko)" url="https://sk.wikipedia.org/wiki?curid=551248">
Cesta III. triedy 1030 (Slovensko)

Cesta III. triedy číslo 1030 ("III/1030", staré číslo "III/063059" alebo skrátene "III/06359") je cesta III. triedy na Slovensku. Spája bratislavskú mestskú časť Podunajské Biskupice s obcou Most pri Bratislave v okrese Senec (okres). Jej dĺžka je iba 3,869 km. 
Takmer celú cestu spravuje Magistrát hl. mesta SR Bratislavy až na posledných 527 metrov pred križovatkou s II/572, ktoré spravujú Regionálne cesty Bratislava. 
Priebeh.
Cesta začína ulicou Mramorová na svetelnej križovatke s cestou I/63 v mestskej časti Podunajské Biskupice pri predajni Hobbi. Ďalej pokračuje intravilánom mestskej časti ako Vetvárska ulica, na konci ktorej pokračuje ako jednosmerná Odeská ulica, ukončením ktorej na križovatke s cestou II/572 pred obcou Most pri Bratislave končí aj cesta III/1030.

</doc>
<doc id="551291" title="Academia Film Olomouc" url="https://sk.wikipedia.org/wiki?curid=551291">
Academia Film Olomouc

Akademia Film Olomouc, skrátene AFO, je festival populárno-vedeckých filmov. Je najstarším festivalom dokumentárnych filmov v Česku. Je organizovaný Katedrou divadelních a filmových studií Filozofickej fakulty Univerzity Palackého v Olomouci. V apríli 2015 sa uskutočnil jeho 50. ročník, ktorého sa zúčastnilo 5 800 divákov a viac než 300 zahraničných a domácich hostí.
História.
Filmový festival bol založený v roku 1966, jeho iniciátorom bol Petr Kudela, vtedy dramaturg Krátkeho filmu Praha. Konal sa vo Vlastivednom inštitúte, dnešnom Vlastivednom múzeu. V roku 2006 festival dostal Cenu Olomouckého kraja. Od roku 2007 je festivalom populárno-vedeckého filmu, dovtedy bol prevažne dokumentárny.
Súčasnosť.
Festival organizuje Katedra divadelních a filmových studií. V roku 2015 boli hosťami festivalu Lawrence Kraus a Richard Dawkins.
51. ročník sa bude konať 19. až 24. apríla 2016, prípravy na neho sa začali už v roku 2014.

</doc>
<doc id="551521" title="Mierne pásmo" url="https://sk.wikipedia.org/wiki?curid=551521">
Mierne pásmo

Mierne podnebné pásmo čiže mierna šírka sú oblasti s miernym podnebím. Mierne šírky ležia medzi oblasťami so subtropickým podnebím a oblasťami so subpolárnym podnebím. Na severnej pologuli ležia mierne šírky medzi 40° a 60° severnej zemepisnej šírky, v Európe siaha mierne podnebie až k polárnemu kruhu. Na južnej pologuli ležia mierne šírky medzi 40° a 50° južnej zemepisnej šírky.
V miernych šírkach prebieha rýchla výmena vzduchových hmôt a tlakových útvarov. Všeobecne sú mierne šírky najviac pod vplyvom polárnej vzduchovej hmoty a prevládajúcich západných vetrov. Pre mierne pásmo je charakteristické striedanie štyroch ročných období.
Podľa Alisovovej klasifikácie podnebie je na severnej pologuli mierne podnebný pásmo obmedzené z južnej strany letnou polohou polárnej fronty a zo severnej strany zimnou polohou arktickej fronty.
Ďalej môže byť podnebie miernych šírok rozdelené na 4 typy: pevninské (kontinentálne), oceánske, západných brehov pevnín a východných brehov pevnín (monzúnové).
Biotop.
V miernych šírkach sa vyskytujú zmiešané lesy, ihličnaté lesy a stepi, ale tiež púšte. V miernych šírkach sa pestuje: pšenica, jačmeň, raž, ovos, zemiaky, cukrová repa, vínna réva atď.

</doc>
<doc id="551652" title="Eufory" url="https://sk.wikipedia.org/wiki?curid=551652">
Eufory

Eufory je päťčlenná heavy/power metalová kapela z Martina. Tvorba Eufory je ovplyvnená metalovými kapelami z 80. a 90. rokov.
História.
Kapela Eufory vznikla v roku 2009 na podnet bubeníčky Miriamy Hodoňovej. Post gitaristu obsadil jej brat, Štefan Števo Hodoň. Pôvodným zámerom bolo hrať prevzaté skladby od kapely Def Leppard, to sa však zmenilo po príchode Ľuboša Senka (ex-Prípad Ewi Burdovej, Draft) na miesto speváka. Na prelome rokov 2009 – 2010 bol do kapely prijatý druhý gitarista Ján Adámik, po ňom nasledoval basgitarista Adrián Benca.
V roku 2014 sa v kapele udiala zatiaľ posledná personálna zmena, kde Jána Adámika na poste gitaristu vystriedal Peter Drábik.
Od tohto roka kapela začala aktívnejšie koncertovať, jedným z mnohých úspechov bolo víťazstvo v košickej súťaži kapiel "Rock Off 2". Po albume "Flying Island Eufory" kapela 29. mája 2018 vydala svoj druhý album "Higher and Higher".
V roku 2020 nastáva zmena na poste basgitaristu. Adriána Bencu strieda Filip Andel (ex-Fictive Marry, ex-Within Silence).

</doc>
<doc id="551759" title="Judy Davisová" url="https://sk.wikipedia.org/wiki?curid=551759">
Judy Davisová

Judy Davisová (* 23. apríl 1955, Perth, Austrália) je austrálska filmová a televízna herečka. Medzi jej významné filmové snímky patria napríklad "Manželia a manželky", "Cesta do Indie", z televíznych seriálov potom "Ja a moje prízraky".
Počas svojej hereckej kariéry od konca 70. rokov získala rad filmových ocenení, ocenenie filmových kritikov i rad nominácií. Medzi najvýznamnejšie z nich patria Emmy Award, Zlatý glóbus, cena BAFTA, ocenenie moskovských, londýnskych, newyorských či bostonských filmových kritikov. Zo získaných nominácií išlo napríklad o Oscara, "Satellite Award", "Screen Actors Guild Awards", a i.

</doc>
<doc id="551793" title="Carey Mulliganová" url="https://sk.wikipedia.org/wiki?curid=551793">
Carey Mulliganová

Carey Mulligan (* 28. máj 1985, Londýn, Spojené kráľovstvo) je anglická herečka. Je známa z filmov ako "Pýcha a predsudok" (2005), "Škola života" (2010), "Drive" (2011), "Veľký Gatsby" (2013), "Wildlife" (2018) a "Nádejná mladá žena" (2020). V roku 2012 bola vymenovaná za veľvyslankyňu organizácie Alzheimer's Society. 
Detstvo a mladosť.
Mulliganová sa narodila ako Carey Hannah Mulligan. Jej otec je manažér hotela a má írskych predkov a matka je vysokoškolská lektorka, waleského pôvodu. Má jedného brata. Od troch rokov žila v Nemecku, v meste Düsseldorf kde navštevovala s bratom miestnu školu. Keď mala osem rokov, rodina sa presťahovala späť do Anglicka, kde navštevovala Woldingham School. Záujem o herectvo prejavovala už od šiestich rokov. 
Kariéra.
Svoju filmovú kariéru začala v roku 2005 vo filme "Pýcha a predsudok". V roku 2008 debutovala na Broadwayi, v inscenácii "The Seagull". Za svoj herecký výkon získala nomináciu na Drama Desk. V roku 2009 uspela na konkurze na hlavnú postavu vo filme "Škola života". Filmoví kritici pozitívne hodnotili jej herecký výkon, získala tiež množstvo nominácii, napríklad na Academy Awards, Zlatý glóbus, či Screen Actors Guild a získala ocenenie BAFTA. V rovnakom roku ju režisér Oliver Stone, obsadil do filmu "Walk Street: Peniaze nikdy nespia". Účinkovala v divadle Atlantic Theatre Company, v adaptácii Ingmara Bergmana, filmu "Ako v zrkadle". Mulliganová v inscenácii stvárnila hlavnú postavu, za ktorú získala pozitívne hodnotenie divadelných kritikov. 
Po boku Michaela Fassbendera, si zahrala vo filme "Hanba", z roku 2011. V roku 2013 stvárnila postavu Daisy Buchanan, vo filme "Veľký Gatsby". V roku 2015 stvárnila hlavnú postavu vo filme "Sufražetka". O dva roky neskôr hrala v historickej dráme "Mudbound." Film získal šesť nominácii na Academy Awards. 
V roku 2018 si zahrala v režisérskom debute Paula Danoa, "Wildlife". Vo filme stvárnila hlavnú postavu spoločne s Jakeom Gyllenhaalom. V rovnakom roku prijala hlavnú úlohu v televíznom seriály "Collateral". 
V roku 2020 stvárnila hlavnú postavu po boku Bo Burnhama a Alison Brie, vo filme "Nádejná mladá žena". Mulliganová získala niekoľko nominácii na rôzne filmové ocenenia, napríklad Academy Awards, Zlatý glóbus a niekoľko z nich aj získala, napríklad National Board of Review Award či Critics' Choice Movie Award. Podieľala sa aj na produkcii filmu. V roku 2021 mal premiéru film "Vykopávky", kde si zahrala po boku Ralpha Fiennesa. 
Osobný život.
Od roku 2012 je jej manželom hudobník Marcus Mumford. Majú spolu dve deti, dcéru Evelyn Grace (* 2015) a syna Wilfreda (* 2017). 
Mulliganová je veľvyslankyňou organizácie Alzheimer's Society a rovnako aj organizácie War Child.

</doc>
<doc id="551931" title="Gymnázium Jozefa Cígera Hronského" url="https://sk.wikipedia.org/wiki?curid=551931">
Gymnázium Jozefa Cígera Hronského

Gymnázium Jozefa Cígera Hronského je štátne gymnázium so štvorročným štúdiom, ležiace do 1. 9. 2015 na ulici Čachovský rad, v tesnom susedstve ZŠ Hany Zelinovej, od tohto dátumu je súčasťou Spojenej školy na ulici M. R. Štefánika 1. vo Vrútkach.
Dejiny.
Škola vznikla 1. septembra 1958, keď sa na osemročnej škole (bývalej meštianke) na vtedajšej Gottwaldovej (dnes Sv. Cyrila a Metoda) ulici otvoril deviaty ročník. Obidve školy v tomto období pracovali pod jedným riaditeľstvom. V júni 1961 školu opúšťajú prví maturanti („abiturienti“). V roku 1960 sa názov školy zmení z „Jedenásťročná stredná škola vo Vrútkach“ na „Stredná všeobecnovzdelávacia škola vo Vrútkach“. Vtedy pribúda aj štvrtý rok štúdia pre tunajších študentov a riaditeľom sa stáva Ján Kaňuk. 1. apríla 1963 sa začína s výstavbou nových školských budov na lúke Belejka pri Turci, vznikne prvý pavilón, telocvičňa, jedáleň. Od 6. decembra 1964 sa už vyučuje v nových priestoroch. Od 1. septembra 1970 sa názov opäť mení, tentoraz na „Gymnázium vo Vrútkach“. Od 1. septembra 1972 sa z gymnázia a základnej školy stávajú samostatné subjekty. V rokoch 1978/79 – 1990 prebieha proces polytechnizácie gymnázia (popri všeobecnovzdelávacích predmetoch sa začínajú vyučovať aj odborné predmety: základy výroby a odbornej prípravy, základy elektrotechniky, základy ekonomiky a organizácie, základy technickej chémie). Roku 1984 je otvorený nový pavilón s odbornými učebňami. Roku 1986 škola získava čestné meno „Gymnázium Klementa Gottwalda“, roku 1990 však toto meno stráca, aby vzápätí v roku 2009 mohla získať čestné meno „Gymnázium Jozefa Cígera Hronského“. Od roku 2011 prežívalo gymnázium krušné časy, jeho zriaďovateľ (Žilinský samosprávny kraj) sa usiloval o jeho zrušenie, proti čomu sa zdvihla vlna protestov zo strany študentov, pedagógov, ako aj obyvateľov mesta. V roku 2014 sa riaditeľom stáva Mgr. Jaroslav Budz. Nakoniec sa rozhodlo, že škola prejde zo zriaďovateľskej pôsobnosti VÚC pod pôsobnosť mesta Vrútky, k čomu i došlo v roku 2015, pričom dovtedajší riaditeľ sa stal zástupcom riaditeľa za gymnázium. V tomto období však škola musela zmeniť pôsobisko; bola presťahovaná a prakticky zlúčená so ZŠ na ulici M. R. Štefánika na Vrútkach, vytvoriac tak novú, Spojenú školu.
Útok v Spojenej škole vo Vrútkach.
Dňa 11. júna 2020 došlo v Spojenej škole k útoku, kedy 22-ročný Ivan Č. násilím vnikol do budovy, nožom napadol niekoľkých pracovníkov a žiakov školy, pričom usmrtil zástupcu riaditeľa za gymnázium Mgr. Jaroslava Budza. Udalosť vyvolala celospoločenský rozruch.

</doc>
<doc id="551946" title="Ulsterské dobrovoľnícke sily" url="https://sk.wikipedia.org/wiki?curid=551946">
Ulsterské dobrovoľnícke sily

Ulsterské dobrovoľnícke sily ( skr. UVF) lojalistická polovojenská skupina v Severnom Írsku. Objavila sa v roku 1966 a je pomenovaná podľa pôvodnej UVF zo začiatku 20. storočia. Jej prvým vodcom bol Gusty Spence, bývalý britský vojak. Skupina vykonávala ozbrojenú kampaň vyše 30 rokov počas Problémov. V roku 1994 vyhlásila prímerie a v roku 2007 oficiálne ukončila svoju ozbrojenú kampaň aj keď niektorí jej členovia sa ďalej podieľajú na násilnostiach. UVF je klasifikovaná ako teroristická organizácia v Spojenom kráľovstve, Írsku a Spojených štátoch.
Hlavným cieľom UVF bolo bojovať proti írskemu republikanizmu (najmä proti IRA) a udržať Severné Írsko ako súčasť Spojeného kráľovstva. Sú zodpovedný za smrť najmenej 500 ľudí, z toho sú dve tretiny írski katolícki civilisti. Ich najsmrteľnejší útok počas konfliktu bol bombový útok v McGurk's Bar pri ktorom zahynulo 15 civilistov. UVF tiež útočilo aj v Írsku. Najväčší z nich bol bombový útok v Dubline a Monaghane pri ktorom zahynulo 33 civilistov a bol to najsmrteľnejší teroristický útok konfliktu. Bezvarovné bombové útoky boli vykonávané jednotkami z Belfastskej a Stredo-Ulsterskej brigády. Stredo-Ulsterská brigáda za zabitie troch členov írskej kabaretnej skupiny Miami Showdown v roku 1975. Obete boli zastrelené na falošnom vojenskom stanovišti ozbrojencami v britských armádnych uniformách. Posledný väčší útok UVF bol Loughinislandský masaker v ktorom jej členovia zastrelili šesť katolíckych civilistov v dedinskej krčme.
Od prímeria bola UVF zapojená do nepokojov, organizovaného zločinu a do sporov s ostatnými lojalistickými skupinami. Niektorí jej členovia boli tiež iniciátormi série rasistických útokov.

</doc>
<doc id="552094" title="Komando Červená ruka" url="https://sk.wikipedia.org/wiki?curid=552094">
Komando Červená ruka

Komando Červená ruka ( skr. RHC) je malá a veľmi tajná lojalistická polovojenská skupina v Severnom Írsku ktorá je úzko spätá so skupinou Ulsterské dobrovoľnícke sily (UVF). Je pomenovaná po Ulsterskej červenej ruke.
História.
Vznik.
RHC vzniklo v roku 1972 v Shankill Road v západnom Belfaste. Založil ho John McKeague spolu s kolegami z Shankillského obranného združenia. V roku 1972 RHC súhlasilo aby sa stalo neoddeliteľnou súčasťou Ulsterských dobrovoľníckych síl. Drží si stále vlastné štruktúry ale v prevádzkových otázkach sa s UVF dohodli na zdieľaní zbraní a personálu a často vykonávali vojenské akcie v mene UVF. Skupina bola označená ako nezákonná v roku 1973.
Polovojenská kampaň.
RHC viedlo polovojenskú kampaň od roku 1972 až do prímeria v roku 1994. Podľa údajov RHC údajne zabilo 13 ľudí vrátane 12 civilistov a jedného vlastného člena. Je však známe, že zabili aj ďalších v mene Ulsterských dobrovoľníckych síl.

</doc>
<doc id="552102" title="Prášnica bradavičnatá" url="https://sk.wikipedia.org/wiki?curid=552102">
Prášnica bradavičnatá

Prášnica bradavičnatá ("Lycoperdon perlatum") je jedlá huba z čeľade prášnicovité ("Lycoperdaceae").
Opis.
Plodnice prášnice majú kyjačikovitý tvar, môžu byť až vysoké a široké. Povrch plodnice je v mladosti celý biely, ako i dužina, so starnutím dužina žltne až hnedne, až sa z nej stane výtrusný prach, ktorý sa po prasknutí zákrovky rozsype po okolí. Čerstvá dužina má príjemnú hubovú vôňu a chuť.
Výskyt.
Rastie hromadne na zemi, v lístí, v opadanom ihličí aj v tráve. Ide o najčastejšiu prášnicu, ktorú nájdeme vo všetkých typoch slovenských lesov. Rastie v celom miernom pásme severnej pologule.
Upotrebenie.
Mladé, ešte vnútri biele plodnice sú vhodné na širokú kuchynskú spotrebu, lebo sú relatívne trvanlivé, nemajú nijako nepríjemnú chuť. Po zhnednutí dužiny sú už plodnice nepoužiteľné.

</doc>
<doc id="552104" title="Majstrovstvá sveta vo futbale hráčov do 20 rokov" url="https://sk.wikipedia.org/wiki?curid=552104">
Majstrovstvá sveta vo futbale hráčov do 20 rokov

Majstrovstvá sveta vo futbale hráčov do 20 rokov (oficiálny anglický názov: FIFA U-20 World Cup) sú futbalové majstrovstvá sveta mužov vo veku do 20 rokov. Organizuje ich svetová futbalová federácia FIFA. Majstrovstvá sa konajú pravidelne každé dva roky od prvého turnaja v roku 1977.
Na doterajších dvadsiatich majstrovstvách desať krajín získalo titul. je najúspešnejší tím so šiestimi titulmi, nasleduje s piatimi. sa zúčastnilo jedných MS, v roku 2003 postúpilo zo základnej skupiny a vypadlo v osemfinále s neskorším majstrom sveta Brazíliou.
Kvalifikácia.
Od roku 1997 hráva na MS 24 tímov. Usporiadateľ sa kvalifikuje automaticky, zvyšných 23 tímov sa kvalifikuje cez šesť kontinentálnych majstrovstiev.
Štatistiky tímov.
V tejto tabuľke je 35 krajín, ktoré hrali minimálne semifinále MS do 20 rokov.

</doc>
<doc id="552190" title="Alexander Duleba" url="https://sk.wikipedia.org/wiki?curid=552190">
Alexander Duleba

Prof. PhDr. Alexander Duleba, CSc. (* 5. október 1966, Svidník, ČSSR, dnes Slovensko) je slovenský politológ, univerzitný pedagóg a analytik rusínskej národnosti, pôsobiaci na Inštitúte politológie Prešovskej univerzity v Prešove, ktorý sa orientuje na výskum zahraničnej politiky Slovenska a vnútornej i zahraničnej politiky štátov východnej Európy s dôrazom na ich vzťahy s Európskou úniou.
Život.
V rokoch 19841989 študoval vedecký komunizmus na Filozofickej fakulte Kyjevskej štátnej univerzity Tarasa Ševčenka na Ukrajine (súčasť Sovietskeho zväzu). Titul kandidáta vied v odbore teória politiky (CSc.) obhájil v Ústave politických vied SAV (1998) a na Univerzite Komenského v Bratislave bol v roku 2009 bol habilitovaný. Inaugurovaný za profesora v odbore politológia bol na Masarykovej univerzite v Brne. Absolvoval tiež viacero študijných pobytov – na Ruhrskej univerzite v Bochume v Nemecku (1992), na Inštitúte pre východoeurópske štúdiá Uppsalskej univerzity vo Švédsku (1995) a stáž v rámci individuálneho výskumného štipendia Organizácie Severoatlantickej zmluvy (19961998).
Od augusta 1990 do mája 1993 pôsobil ako výskumný pracovník na Katedre sociálnych a politických vied Filozofickej fakulty Univerzity Pavla Jozefa Šafárika v Prešove (dnes Prešovská univerzita v Prešove), následne bol výskumným pracovníkom Slovenského inštitútu medzinárodných štúdií pri Ministerstve zahraničných vecí Slovenskej republiky. Od septembra 1995 pracoval ako výskumný pracovník Výskumného centra Slovenskej spoločnosti pre zahraničnú politiku, ktorého je od mája 2000 riaditeľom. V súčasnosti pôsobí na Inštitúte politológie Filozofickej fakulty Prešovskej univerzity v Prešove. 
Dielo.
Výberová bibliografia:

</doc>
<doc id="552412" title="Zjednotenie Nemecka (1871)" url="https://sk.wikipedia.org/wiki?curid=552412">
Zjednotenie Nemecka (1871)

Zjednotenie Nemecka alebo prvé zjednotenie Nemecka bol proces integrácie nemeckých štátov do jedného národného štátu, zavŕšený 18. januára 1871 vyhlásením vzniku Nemeckého cisárstva v Zrkadlovej sieni zámku Versailles vo Francúzsku, pri ktorom hlavy nemeckých štátov proklamovali pruského kráľa Viliama I. za nemeckého cisára.
V čase vyhlásenia vzniku tvorilo Nemecko 35 samostatných štátov, štyri slobodné mestá a ríšske územie Alsasko-Lotrinsko, získané od Francúzska po víťazstve v prusko-francúzskej vojne. Postupne do cisárstva pristúpili aj ďalšie nemecké štáty, až kým Nemecko pozostávalo celkovo zo štyroch kráľovstiev, šiestich veľkovojvodstiev, šiestich vojvodstiev (po roku 1876 už piatich), siedmich kniežatstiev, troch slobodných miest a ríšskeho územia Alsasko-Lotrinska.

</doc>
<doc id="552499" title="Jacques Delors" url="https://sk.wikipedia.org/wiki?curid=552499">
Jacques Delors

Jacques Lucien Jean Delors (* 20. júl 1925, Paríž, Francúzsko) je francúzsky ekonóm a politik, ôsmy predseda Európskej komisie a prvý človek, ktorý v tejto pozícii zotrval tri funkčné obdobia. Je otcom Martiny Aubryovej, bývalej prvej tajomníčky (predsedníčky) Socialistickej strany Francúzska.
Delorsova komisia.
Delors sa stal predsedom Európskej komisie v januári 1985. Počas svojho predsedníctva dozeral na dôležité rozpočtové reformy a položil základ pre vytvorenie jednotného trhu, ktorý nadobudol účinnosť 1. januára 1993. Bol zástancom menovej a hospodárskej únie.
Na jeseň 1988 upovedomil britský Kongres obchodného zväzu, že Európska komisia bude vyvíjať tlak na vlády aby vytvorili pro-zamestnaneckú legislatívu. Reakcia britskej predsedníčky vlády Margaret Thatcherovej z 20. septembra 1988 bola, že nebojovala za väčšiu suverenitu štátu na to, aby nejaký bruselský superštát suverenitu upieral. Tento vývoj hral kľúčovú rolu v domácej politike Spojeného kráľovstva; na začiatku 80. rokov 20. storočia množstvo labouristov vystupovalo proti Európskym spoločenstvám, zatiaľ čo konzervatívci Harolda Macmillana a Edwarda Heatha sa chceli ku Spoločenstvám pripojiť. Po roku 1988 sa konzervatívci rozdelili v názoroch a konzervatívci s Thatcherovou na čele boli proti hlbšej integrácii.
Krátko pred Thatcherovej zosadením tak Delors trpel britský euroskepticizmus.

</doc>
<doc id="552629" title="Eurovision Song Contest 1972" url="https://sk.wikipedia.org/wiki?curid=552629">
Eurovision Song Contest 1972

Eurovision Song Contest 1972 bol 17. ročník Veľkej Ceny Eurovízie, ktorý sa konal 25. marca v škótskom / britskom Edinburghu. So 128 bodmi vyhrala za Luxembursko speváčka gréckeho pôvodu Vicky Leandros s piesňou "Après Toi". Na druhom miesto sa 114 bodmi boli britskí The New Seekers s piesňou "Beg, Steak or Borrow". Na treťom mieste so ziskom 107 bodov sa umiestnila Nemka Mary Roos s piesňou "Nur die liebe Lasst und leben". Tento rok bol piatym rokom (spolu s rokmi 1962, 1963, 1966 a 1968) kedy žiadna krajina nedebutovala, nevrátila sa, alebo neopustila súťaž.

</doc>
<doc id="552648" title="Voľby do Ústavodarného národného zhromaždenia (1946)" url="https://sk.wikipedia.org/wiki?curid=552648">
Voľby do Ústavodarného národného zhromaždenia (1946)

Voľby do Ústavodarného národného zhromaždenia, ktoré sa konali 26. mája 1946, boli prvými celoštátnymi voľbami v Československej republike po obnove republiky na princípoch vyjadrených Programom novej československej vlády Národného frontu Čechov a Slovákov (tzv. Košický vládny program) vyhláseným 5. apríla 1945, na základe ktorého bol v Česko-slovenskej republike ustanovený politický režim regulovanej demokracie, eufemisticky nazvanej ľudová demokracia (pozri tretia republika). Vo voľbách bolo dovolené kandidovať len politickým stranám Národného frontu Čechov a Slovákov, pričom zakázané boli napr. Republikánska strana poľnohospodárskeho a maloroľníckeho ľudu (tzv. Agrárna strana), ktorá bola počas prvej Česko-slovenskej republiky najsilnejšou stranou v Česko-Slovensku, ako aj Hlinkova slovenská ľudová strana – Strana slovenskej národnej jednoty, ktorá si zachovávala sympatie medzi časťou slovenskej verejnosti.
Účasť na voľbách bola 93,9 %. Zatiaľ čo v Čechách, na Morave a v Sliezsku sa víťazom volieb stala Komunistická strana Československa (KSČ), ktorá vzišla z volieb ako najsilnejšia strana taktiež v celoštátnom meradle (31,05 % platných hlasov), na Slovensku získala najväčšiu podporu Demokratická strana (DS), ktorá dosiahla volebného zisku 62 % platných hlasov. Vo voľbách boli zavedené aj tzv. prázdne alebo biele lístky, ktoré mohli voliči odovzdať, ak nesúhlasili s politikou Národného frontu. Učinilo tak celkovo 0,45 % voličov.
Systém a strany.
Po 2. svetovej vojne bol vytvorený 300-členný dočasný parlament, ktorý sa prvýkrát zišiel 28. októbra 1945. Bol prijatý nový volebný zákon, ktorý rozdelil štát na tri časti, ktoré mali stanovený počet poslancov podľa sčítania počtu voličov zo 7. mája 1946 nasledovne: zem česká 150, zem moravsko-sliezska 81 a Slovensko 69. Rozdelenie mandátov podľa sčítania ľudu bolo výhodné pre Slovensko, pretože tam sa očakávala (aj tolerovala) menšia relatívna účasť a teoreticky na jedne mandát stačilo menej hlasov. Nakoniec však relatívna účasť na Slovensku bola skoro rovnaká ako v Česku (na jeden mandát bolo potrebných viac ako 23 000 hlasov).
Volili sa strany, ktoré potom obsadzovali mandáty. Celé územie bolo zároveň rozdelené na 28 volebných krajov, ktorým bol pridelený počet mandátov podľa počtu odovzdaných platných hlasov pomerne k účasti vo všetkých krajoch danej "zeme" v závislosti od tzv. zemského mandátového číslo, ktoré vyjadrovalo počet hlasov potrebných na získanie jedného mandátu v danej "zemi". 
Vek aktívneho volebného práva bol znížený z 21 na 18 rokov, ale voliť smeli len Česi, Slováci a iní Slovania (vylúčení boli Nemci a iné národnosti). Účasť voličov bola povinná.Kandidovať mohli len (povolené) strany Národného frontu, čo boli 4 strany v Česku a 4 na Slovensku. Dve predtým najsilnejšie strany na Slovensku, Agrárna strana a Hlinkova slovenská ľudová strana, boli zakázané. Systém nepočítal s koalíciami okrem komunistov, ktorým sa hlasy spočítali spolu. V týchto voľbách boli zavedené tzv. biele volebné lístky (alebo prázdne lístky), ktoré umožňovali vyjadriť nesúhlas s politikou Národného frontu (do výsledkov sa nezarátali).
Výsledky.
Zdroj: 
Štatistický úrad SR v publikácii "Voľby do zákonodarných orgánov na území Slovenska 1920-2006" udáva mierne odlišné zisky hlasov slovenských politických strán (DS: 999 650, KSS: 489 563, SP: 50 087).
Dopad.
Komunisti získali v Čechách 43,25 %, na Slovensku len 30,48 % a v moravsko-sliezskej krajine 34,46 % hlasov. Na Slovensku zvíťazila Demokratická strana. Do čela vlády bol menovaný Klement Gottwald. Komunistom sa podarilo postupne si posilňovať moc až do 25. februára 1948, keď podali demisiu nekomunistickí členovia vlády a komunisti zvíťazili vo Februárovom prevrate.Voľby určili zloženie aj ďalších zákonodarných a samosprávnych orgánov. Na základe výsledkov bolo zmenené aj zloženie Slovenskej národnej rady (zákonodarná moc na Slovensku). Analogickým spôsobom boli výsledky volieb aplikované aj na prerozdelenie mandátov v miestnych národných výboroch. Podľa Nariadenia Slovenskej národnej rady 91/1946 mali politické strany predložiť zoznam a tým sa potom pridelil mandát v SNR pomerne podľa výsledkov celoštátnych volieb. Predsedom SNR sa stal Jozef Lettrich (DS). V Zbore povereníkov (výkonná moc) zostal vládnuť komunista Gustáv Husák, hoci aj tento post patril DS. Vo februári 1948 Husák povereníkov za Demokratickú stranu (riadne zvolených) jednoducho vylúčil. Viaceré demokratické strany zanikli alebo ich ovládli komunisti, čím u nás vznikol totalitný politický režim, ktorý trval až do 1989 a to napriek tomu, že vo voľbách komunisti nezískali väčšinu, ba na Slovensku ani len polovicu hlasov ako DS.

</doc>
<doc id="552680" title="Republikánska strana poľnohospodárskeho a maloroľníckeho ľudu" url="https://sk.wikipedia.org/wiki?curid=552680">
Republikánska strana poľnohospodárskeho a maloroľníckeho ľudu

Republikánska strana poľnohospodárskeho a maloroľníckeho ľudu (česky "Republikánská strana zemědělského a malorolnického lidu", skr. RSZMĽ, známa aj ako Agrárna strana) bola založená v roku 1922 spojením "Republikánskej strany českého venkova" (tá sa vyvíjala od roku 1899), Slovenskej národnej a roľníckej strany (Vavro Šrobár, čestný predseda Matúš Dula) a "Slovenskej domoviny" (Milan Hodža). 
Predsedom bol Antonín Švehla a hlavnými voličmi boli malí a strední roľníci, hlavnými predstaviteľmi boli väčšinou statkári. Strana kombinovala sociálne a demokratické myšlienky a bola vnímaná ako stredo - pravá. Bola jadrom vládnych koalícií v rokoch 1922 až 1938 v období existencie Prvej česko-slovenskej republiky. Strana zvíťazila vo voľbách v rokoch 1925 a 1929. Vo voľbách v roku 1935 ju predstihla Sudetonemecká strana. Švehla bol predsedom vlád v období: 7. október 1922 –  18. marec 1926) a 12. október 1926 – 1. február 1929 a Hodža v období 5. november 1935 –  22. september 1938.
Po mníchovskej dohode (30. september 1938) v období Druhej republiky boli agrárnici hlavnou zložkou "Strany národnej jednoty (národní jednoty)", ktorej predseda Rudolf Beran zastával až do apríla 1939 funkciu premiéra. 
V období existencie Slovenského štátu (1939 – 1945) bolo oficiálne prezentované zomknutie väčšiny strán s vládnúcou HSĽS (agrárnej a aj Slovenskej národnej strany) a aj preto bola po vojne agrárna strana vyslovene zakázaná v hlave IX. Košického vládneho programu. Jej členovia na Slovensku prešli do Demokratickej strany, v Česku k národným socialistom a ľudovcom. 
Ustanovujúca schôdza exilovej organizácie strany sa konala v Paríži 27. - 28. septembra 1948, a ťažisko jej činnosti bolo v USA. Po 1989 viacero novovzniknutých politických strán v Česku aj na Slovensku sa hlásilo k odkazu pôvodnej Agrárnej strany (v Česku napr. aj Miroslav Sládek).
Zvolení poslanci a senátori na Slovensku v parlamentných voľbách v roku 1920.
Poslanci 12 (z 57): Pavol Blaho, Ján Botto, Jozef Branecký, Ivan Hálek, Milan Hodža, Ján Janček, Bohuslav Klimo, Ľudovít Medvecký, Juraj Sopko, Kornel Stodola, Vavro Šrobár, Ján Vanovič Senátori 6 (z 29): Ján Duchaj, Matúš Dula, Milutin Križko, Šimon Roháček, Ján Ružiak, Jaroslav Vlček 
Zvolení poslanci a senátori na Slovensku v v parlamentných voľbách v roku 1925.
Poslanci 12 (z 57): Pavol Blaho, Ján Botto, Jozef Branecký, Ján Halla, Milan Hodža, Pavol Macek, Ján Petrovič, Juraj Slávik, Andrej Šoltys, Anton Štefánek, Samuel Zoch, Jozef Žalobin Senátori 5 (z 28): Ľudovít Okánik, Cyril Pivko, Šimon Roháček, Kornel Stodola, Vavro Šrobár
Zvolení poslanci a senátori na Slovensku v parlamentných voľbách v roku 1929.
Poslanci 12 (z 54): Štefan Blažek, Michal Dorič, Milan Hodža, Ján Janček, Juraj Kaliňák, Ján Petrovič, Juraj Slávik, Štefan Stunda, Anton Štefánek, Pavol Teplanský, Ján S. Vančo, Ján Zeman Senátori 6 (z 31): Ján Botto, Ján Danko, Cyril Pivko, Kornel Stodola, Adolf Šelmec, Vavro Šrobár 
Zvolení poslanci a senátori na Slovensku v parlamentných voľbách v roku 1935.
Poslanci 12 (z 59): Štefan Csomor, Ondrej Devečka, Milan Hodža, Ján Lichner, Karol Rybárik, Juraj Slávik, Štefan Stunda, Pavol Teplanský, Jozef Topoli, Ján Ursíny, Ján S. Vančo, Peter Židovský 
Senátori 5 (z 30): Ján Botto, Kornel Stodola, Adolf Šelmec, Anton Štefánek, Ján Zeman

</doc>
<doc id="552838" title="Pohlavný hormón" url="https://sk.wikipedia.org/wiki?curid=552838">
Pohlavný hormón

Pohlavné hormóny sú hormóny, ktoré nejakým spôsobom ovplyvňujú zmeny v rozmnožovacej sústave, alebo riadia procesy, ktoré zabezpečujú rozmnožovanie. Môžu medzi ne patriť hormóny vylučované ktoroukoľvek endokrinnou žľazou. Ženské pohlavné hormóny nazývajú estrogény a gestagény, mužské sú androgény. Androgénne hormóny sa tvoria aj v kôre nadobličiek.
Hlavnými ženskými pohlavnými hormónmi sú estrogén a progesterón. U muža je hlavným hormónom testosterón, no podobný účinok má aj androsterón.
U oboch pohlaví majú veľký význam aj hormóny FSH (folikulostimulačný hormón), LH (luteinizačný hormón) a prolaktín, tvorené v podmozgovej žľaze (hypofýze).
Obidve pohlavia tvoria mužské aj ženské hormóny, ale v odlišných množstvách a koncentráciách. Tieto nie sú nevyhnutné pre život jedinca, slúžia však na zachovanie druhu. Okrem hlavnej funkcie sa podieľajú aj na zvyšovaní syntézy bielkovín.
Estrogény.
Estrogény sú estradiol (E2), estriol (E3) a estrón (E1). Tvorí sa prevažne vo vaječníkoch, počas tehotenstva v placente a v malej miere v kôre nadobličiek. Zvýšená produkcia estrogénov počas cyklu zodpovedá za stimuláciu rastu a formovanie žliaz vo výstelke maternice. Menia tiež sekréciu v krčku maternice, čím uľahčujú spermiám prechod do maternice a stretnutie s vajíčkom. Vajíčko potom putuje vajíčkovodom do maternice. Oplodnenie prebieha väčšinou vo vajíčkovode. Bunky vo vaječníku, ktoré vytvorili Graafove folikuly, teraz podliehajú zmenám, vrátane vstrebávania tuku. Označujú sa ako žlté teliesko ("corpus luteum"). Stále ešte produkujú estrogény, ale tvoria aj hormón progesterón. Vplývajú aj na vývin mliečnych žliaz, vznik ženských foriem tela a typicky ženské rozloženie tuku.
Progesterón.
Patrí medzi gestagény. Tvorí sa v žltom teliesku, v kôre nadobličiek a počas tehotenstva v placente. Má v menštruačnom cykle dve hlavné funkcie. Prvou je zmena hlienu v krčku maternice, ktorý je príliš hustý na to, aby mohli spermie preniknúť do maternice. Druhou je tvorba tekutiny v žľazách výstelky maternice, ktorá vyživuje oplodnené vajíčko. Ak nedôjde k oplodneniu, žlté teliesko degeneruje. Malé krvné cievy v tejto oblasti sa stiahnu, takže bunky tvoriace výstelku maternice nedostávajú kyslík a odumierajú. Potom sa odlupujú a vylučujú s časťou krvi pri menštruácii a cyklus sa končí. Všetky hormóny vylúčené počas cyklu ovplyvňujú menštruačné hodiny, oplodnenie a vnútromaternicový vývin.
Najvyššia koncentrácia progesterónu v krvi je na konci menštruačného cyklu a na konci tehotenstva. Bráni dozrievaniu Graafových folikulov.
Testosterón.
Na organizmus muža má podobné účinky ako estrogény na organizmus ženy. Je nevyhnutný pri vývine mužských pohlavných znakov (predstojnice, semenných vačkov, pohlavného údu a pod.) a sekundárnych pohlavných znakov v puberte, ako je napríklad zväčšenie hrtana a hlbší hlas, rast fúzov, ochlpenie, hrubšia koža, mohutnejšie svaly kostry (testosterón podporuje tvorbu bielkovín) a pod. Vplyvom testosterónu na CNS vzniká mužské pohlavné cítenie. Pred pubertou sa prudko zvýši produkcia testosterónu, čo spôsobuje rýchly rast vlastných pohlavných orgánov. Zvýšenie hladiny testosterónu však vedie aj k uzavretiu epifýzových štrbín a tým k ukončeniu rastu do výšky.
FSH (folikulostimulačný hormón).
U mužov spôsobuje rast semenníkov a podporuje tvorbu spermií. U žien je to kľúčový hormón podieľajúci sa na vývoji a zrení folikulov až do okamihu ovulácie. Stimuluje folikulárne bunky k sekrécii estrogénov a stimuluje rast a dozrievanie niekoľkých malých vajíčok vo vaječníkoch.
LH (luteinizačný hormón).
U mužov podporuje tvorbu testosterónu, a ten následne ovplyvňuje produkciu spermií. U žien podporuje vývoj folikulu, navodenie ovulácie a vytvorenie žltého telieska. Žlté teliesko ("corpus luteum") produkuje progesterón, ktorý je potrebný pre podporu raných fáz tehotenstva.
Približne 15 dní pred začiatkom periódy uvoľňuje hypofýza veľké množstvo LH, ktorý stimuluje uvoľnenie vajíčka – ovulácia nastane o 36 hodín neskôr.
Prolaktín (PRL).
Pôvodne bol nazývaný luteotropný hormón. Podnecuje spolu s LH produkciu progesterónu v žltom teliesku. Na konci gravidity pripravuje mliečne žľazy na produkciu mlieka.

</doc>
<doc id="552871" title="Raspberry Pi" url="https://sk.wikipedia.org/wiki?curid=552871">
Raspberry Pi

Raspberry Pi (výslovnosť [ˈraːzbəri pai]) je jednodoskový počítač s doskou veľkosti zhruba platobnej karty, prípadne ide o niečo menšiu doštičku (výpočtový modul). Vyvíja ho britská nadácia Raspberry Pi Foundantion s cieľom podporiť výučbu informatiky v školách.
Základom Raspberry Pi A+, B+, Zero a Compute module je SoC BCM2835 firmy Broadcom, ktorý obsahuje centrálny procesor ARM1176JZF-S s taktom 700 MHz a 256 MiB alebo 512 MiB pamäte RWM (RAM).
Základom Raspberry Pi 2 je SoC BCM2836 tiež firmy Broadcom, ktorý obsahuje štyri spätne kompatibilné CPU s taktom 900 MHz, posilnenú jednotkou SIMD a 1 GiB pamäte RAM.
Základom aktuálnejšieho modelu Raspberry Pi 3 a Compute Module 3 je SoC BCM2837 firmy Broadcom s taktom 1,2 GHz.
Všetky typy Raspberry Pi obsahujú grafický procesor VideoCore IV kompatibilný s OpenGL ES 2.0. Naopak neobsahujú žiadne rozhranie pre pevný disk alebo SSD – pre zavedenie systému a trvalé uchovanie dát je určený slot na SD kartu.
Jednodosková verzia bola ponúkaná v dvoch modeloch: Model 1B+ sa ponúka za 25 amerických dolárov, pričom táto verzia má navyše sieťový adaptér s konektorom RJ45 a druhý USB port. Model 2B bol ponúkaný za 35 amerických dolárov.
Raspberry Pi výpočtový modul je ponúkaný na doske o veľkosti 67,6 × 30 mm, so zhodným SoC a druhým čipom, ktorý je softvérovo kompatibilný s SD kartou v modeli A/B. Je primárne určený pre zasunutie do užívateľskej dosky pomocou štandardného DDR2 SODIMM konektoru, prípadne do vstupno-výstupného modulu dodávaného výrobcom.
Samotný výrobca ponúka k počítaču ako operačné systémy ARM verzie linuxových distribúcií Debian a Arch. Výrobca tiež ohlásil práce na systéme Rasdroid pre Raspberry Pi na báze Androidu 4.0.
Dňa 28. februára 2014 firma Broadcom uvoľnila ovládač grafického procesora použitého v Raspberry Pi, pod open-source BSD licenciou. V tej súvislosti nadácia Raspberry Pi Foundantion vyhlásila, že prvý, kto na Raspberry Pi prispôsobí a rozbehne hru Quake III, dostane prémiu 10 000 amerických dolárov.
V novembri 2020 bola na trh uvedená aj desktopová verzia Raspberry Pi 400, zabudovaná v kompaktnej klávesnici. Model je odvodený od Pi 4 Model B so 4 GiB RAM a so štandardným taktom zvýšeným na 1,8 GHz.
Rozloženie konektorov.
GPIO konektor.
Raspberry Pi 1 modely A a B obsahovali 26-pinový GPIO konektor. Všetky ďalšie modely od Pi 1 B+ vyššie obsahujú 40-pinový GPIO konektor s prvými 26 pinmi zapojenými kompatibilne s pôvodným konektorom Pi 1 A a B.
Na 40-pinovom konektore sú štandardne vyvedené nasledovné rozhrania:
Vývody UART, I²C, SPI, DPI a hw PWM sú dostupné ako voliteľné alternatívne funkcie na úkor súbežných GPIO kanálov. Všetky rozhrania využívajú 3,3 V logiku bez 5 V tolerancie – pre pripojenie 5 V periférií je všeobecne potrebné použiť prevodníky úrovní.
Zapojenie konektora:

</doc>
<doc id="552912" title="Kvalifikácia na Majstrovstvá sveta vo futbale 2018 – Európa" url="https://sk.wikipedia.org/wiki?curid=552912">
Kvalifikácia na Majstrovstvá sveta vo futbale 2018 – Európa

Európska časť kvalifikácie na Majstrovstvá sveta vo futbale 2018 bola jednou zo šiestich kontinentálnych častí kvalifikácie o postup na MS vo futbale 2018 v Rusku. O 13 miest na svetovom šampionáte sa uchádzali reprezentačné mužstvá 54 členských krajín UEFA. ako usporiadateľ postúpilo na šampionát priamo bez účasti v kvalifikácii.
Žrebovanie kvalifikácie.
Žrebovanie kvalifikačných skupín s uskutočnilo v sobotu 25. júla 2015 v Petrohradskej mestskej časti Streľna. 52 účastníckych tímov európskej kvalifikácie boli vyžrebované do deviatich skupín, z toho siedmich šesťčlenných a dvoch päťčlenných. Víťazi skupín si zabezpečia postup na záverečný turnaj Majstrovstiev sveta 2018. Osem tímov na druhých miestach s najvyšším počtom bodov (v prípade rovnosti bodov rozhoduje skóre) postúpi do baráže o zostávajúce štyri postupové miesta. Do hodnotenia tímov na druhých miestach sa zaratúvajú iba body a skóre zo zápasov s prvým, tretím, štvrtým a piatym tímom tabuľky. Pre tím s najnižším počtom bodov na druhom mieste (v prípade rovnosti bodov dvoch alebo viacerých pre tím s najhorším skóre) sa kvalifikácia končí. Dodatočne boli do kvalifikácie zaradené
reprezentácie Kosova a Gibraltáru, ktoré boli na kongrese v Mexiku v máji 2016 prijaté do FIFA. Kosovo bolo zaradené do skupiny "I" a Gibraltár do skupiny "H". 
Nasadenie do košov.
Účastníkov kvalifikácie rozdelili pred žrebovaním na základe rankingu FIFA do šiestich výkonnostných košov. Najväčší progres v porovnaní so žrebovaním kvalifikácie Majstrovstiev sveta 2014 zaznamenal , ktorý sa z najslabšieho šiesteho koša posunul do najsilnejšieho prvého.
Hrací systém európskej kvalifikácie.
Hrací systém je rovnaký ako pri predchádzajúcej kvalifikácii o postup na MS 2014. Víťazi deviatich kvalifikačných skupín si zabezpečia postup na záverečný turnaj Majstrovstiev sveta 2018. Osem tímov na druhých miestach s najvyšším počtom bodov (v prípade rovnosti bodov rozhoduje skóre) postúpi do baráže o zostávajúce štyri postupové miesta. Do hodnotenia tímov na druhých miestach sa zaratúvajú iba body a skóre zo zápasov s prvým, tretím, štvrtým a piatym tímom tabuľky. Pre tím s najnižším počtom bodov na druhom mieste (v prípade rovnosti najnižšieho počtu bodov dvoch alebo viacerých to bude pre tím s najhorším skóre) sa kvalifikácia končí.

</doc>
<doc id="552916" title="Univerzálna upratovačka" url="https://sk.wikipedia.org/wiki?curid=552916">
Univerzálna upratovačka

Univerzálna upratovačka ("Keeping Mum") je britská krimi komédia z roku 2005 v hlavnom obsadení Rowan Atkinson, Kristin Scottová Thomasová, Maggie Smithová a Patrick Swayze.
Dej.
V úvodnej scéne je mladá a tehotná Grace Hawkins vo vlaku. Z jej veľmi veľkého kufra začne vyťekať krv. Na polícií vysvetlila že tie dve rozrezané telá z jej kufra sú jej manžel a jeho milenka. Rozrezala ich za to že jej bol manžel neverný. Potom ju zavreli do ústavu pre duševne chorých ľudí a dieťa ktoré sa jej neskôr narodilo jej odobrali do sirotinca.
O štyridsaťtri rokov neskôr v istej dedinke Little Wallop je anglikánsky kňaz Walter Goodfellow (Rowan Atkinson) zaneprázdnený písaním konferencie a nemá ani poňatia o nenaplnených citových potrebách jeho manželky Glorie (Kristin Scottová Thomasová) ktorá následne začína románik z jej inštruktorom golfu Lancom (Patrick Swayze). Majú dcéru Holly ktorá si stále hľadá nového priateľa a syna Petra ktorý je šikanovaný spolužiakmi. Všetko sa zmení príchodom novej gazdinej Grace (Maggie Smithová).
Grace spoznáva problémy v dome ako napríklad štekot psa od suseda pána Browna kvôli ktorému nemôže Gloria pokojne spať. A spoznáva aj šikanovanie Petra v škole. Ona to však rieši po svojom. Zabije psa pána Browna a prestrihne brzdy bicyklov chlapcov ktorý šikanujú Petra. Jeden z nich sa zraní a peter je veľmi šťastný. Riešila aj problém romániku Grace a Lenca tým že ho zabila pri natáčaní holej Holly. Zároveň učí Walkera zmyslu pre humor. A navádza ho na väčšie venovanie svojej manželke Grace. Neskôr Walter odíde na konferenciu.
Gloria a Holly uvidia v televízií že Grace prepustili z ústavu kde bola za zabitie jej manžela a jeho milenky. Holly začne otvárať kufor Grace ale v tom Grace vstúpi do izby, Holly a Gloria sa skryjú pod posteľ a čakajú kým odíde hneď ako odíde Gloria skúsi zavolať Lencovi a jeho telefón začne zvoniť v Gracinom kufri. Grace príde do izby a odhalí ich. Gloria zistí že Grace je jej mama a musí sa spamätať. Neskôr Gloria a Holly pomáhajú Grace s mŕtvolami. Spoločne sa dohodli že Walterowi a Petrovi nič nebudú hovoriť.
Grace sa rozhodne že bude lepšie ak odíde a sľúbi že sa sem niekedy príde pozrieť.
Filmovanie.
Filmovanie sa začalo vo februári 2005 a miestom filmovania bola dedina St Michael Penkewil. Všetky ostatné miesta natáčania boli na ostrove Man.

</doc>
<doc id="553255" title="Like a Prayer" url="https://sk.wikipedia.org/wiki?curid=553255">
Like a Prayer

Like a Prayer je štvrtý štúdiový album americkej speváčky Madonny, ktorý vyšiel vo vydavateľstve Sire Records dňa 21. marca 1989. Je to posledný album, ktorý vznikol v spolupráci s Patrickom Leonardom a Stephenom Brayom. Piesne „Love Song“ a „Act of Contrition“ sú výsledkom spolupráce s Princom. Madonna sa podielala na písaní a produkovaní všetkých piesni a opísala album ako kolekciu piesni o jej matke, otcovi a o jej spojení s rodinou. Venovala ho svojej matke, ktorá ju naučila ako sa má modliť. 
Album obsahuje prvky tanečnej hudby, funku, gospelu a soulu v tradičnejšom popovom štýle. Témy albumu sú rôzne: detstvo, dospievanie, katolícka výchova, smrť matky, výynam rodiny, vzťah s otcom alebo emancipácia. Z albumu vyšlo sedem singlov: „Like a Prayer“, „Express Yourself“, „Cherish“, „Oh Father“, „Dear Jessie“ a „Keep it Together“. Celosvetovo sa ho predalo viac ako 15 miliónov kópií.

</doc>
<doc id="553305" title="Grape" url="https://sk.wikipedia.org/wiki?curid=553305">
Grape

Grape je slovenský hudobný festival zameraný na súčasnú populárnu a nezávislú slovenskú a svetovú hudbu, konajúci sa každoročne od roku 2010 počas augusta na piešťanskom letisku.
Prvý ročník sa mal pôvodne konať v Pezinku (preto názov hrozna Grape), avšak po presune na piešťanské letisko na tomto mieste už zostal. Grape postupne vyrástol z pôvodne malého podujatia na jeden z najväčších hudobných festivalov na Slovensku, pričom svojou snahou o prezentáciu slovenskému publiku menej známych umelcov z domova aj zahraničia si získava pozitívne ohlasy, festival sa v rokoch 2012 aj 2014 zaradil medzi 10 najlepších malých festivalov v Európe podľa Europe Festival Awards. Kapacita je 20 000 divákov, prvý raz sa Grape vypredal v roku 2014. V poradí 11. ročník sa odohrá na letisku v Piešťanoch v termíne od 13. do 14. augusta 2021.
História.
Grape 2015.
Šiesty ročník Grape festivalu bol druhýkrát vypredaný - 10 000 divákov + organizátori a sponzori. Festival však poznamenali rozmary počasia, prvý deň vládli v Piešťanoch extrémne horúčavy a sucho. Naopak, počas druhého večeru sa nad letiskom prehnala séria búrok. Festival nakoniec museli z bezpečnostných dôvodov zrušiť.
Grape 2020.
Už od jesene 2019 bolo zrejmé, že kvôli snahe Trnavského samosprávneho kraja o zvýšenie hustoty leteckej prepravy na letisku Piešťany bude prakticky nemožné organizovať festival v rovnakom priestore a čase. V septembri 2019 sa objavili informácie, že Grape sa v roku 2020 už na letisku konať nebude. Proti rozhodnutiu opustiť letisko sa zorganizovala petícia občanov.
Po vzájomnej dohode medzi správcami letiska a organizátormi bolo dohodnuté, že ročník 2020 sa ako posledný ešte uskutoční na letisku. Plány na organizáciu však prekazila pandémia koronavírusu, pre ktorú Vláda SR zakázala cez leto 2020 hromadné podujatia nad 1 000 účastníkov. Organizátori preto festival aj plánovaných potvrdených interpretov preložili na august 2021. Zároveň ako náhradu usporiadali v piešťanskom Sade Andreja Kmeťa festival v menšom pod názvom "Mini Grape / Park duševného zdravia". Headlinermi boli slovenské kapely Fallgrapp, Para a Billy Barman.
Grape 2021.
Organizátori v júli 2020 oznámili, že v poradí 11. ročník by sa mal odohrať opäť na letisku v Piešťanoch (v jeho blízkosti) v termíne od 13. do 14. augusta 2021.
Charakteristika a zameranie festivalu.
Grape predstavuje open-air multižánrový, prevažne hudobný festival. Zameriava na súčasné hudobné žánre ako indie rock či indie pop, electropop, techno a tanečnú scénu.

</doc>
<doc id="553476" title="Katedra cestnej a mestskej dopravy" url="https://sk.wikipedia.org/wiki?curid=553476">
Katedra cestnej a mestskej dopravy

Katedra cestnej a mestskej dopravy () je jedna zo siedmich katedier Fakulty prevádzky a ekonomiky dopravy a spojov Žilinskej univerzity v Žiline.
História.
Od roku 1960 na fakulte PED pôsobila "Katedra prevádzky a ekonomiky cestnej a mestskej dopravy". Na jej pôde vznikol aj v súčasnosti samostatný Ústav súdneho inžinierstva. V priebehu 80-tych rokov sa jej názov zmenil na "Katedru cestnej, mestskej a vodnej dopravy". V roku 1991 sa divízia vodnej dopravy odčlenila a vznikol súčasný názov "Katedra cestnej a mestskej dopravy".
Akademická obec.
Vedúcim katedry je v súčasnosti prof. Ing. Jozef Gnap, PhD.
Katedra a jej pracovníci sú rozdelení na dve oddelenia, a to:
Na katedre pôsobia výskumní pracovníci, a to:
Zázemie.
Katedra sídli v budovách BF (2. poschodie) a BG na univerzitnom kampuse Veľký diel.

</doc>
<doc id="553499" title="Kostol svätého Michala archanjela (Veľký Klíž)" url="https://sk.wikipedia.org/wiki?curid=553499">
Kostol svätého Michala archanjela (Veľký Klíž)

Kostol svätého Michala archanjela je románska sakrálna stavba v obci Veľký Klíž (v jej miestnej časti Klížske Hradište) v okrese Partizánske v Trenčianskom kraji.
Kostol je skutočným skvostom románskeho stavebného umenia, o čom o. i. svedčí aj skutočnosť, že jeho štylizovaná podoba sa dostala aj do obecného erbu.
História vzniku.
Obec Klíž, ležiaca v kotline, zovretej z troch strán vrchmi pohoria Tribeč, sa v historických záznamoch spomína prvý raz v roku 1244. Patrila tu sídliacemu benediktínskemu opátstvu. Dokladajú to zvyšky niekdajšieho kláštorného kostola, na mieste ktorého sa dnes vypína tunajší barokový farský Kostol Všetkých svätých z roku 1803.
Kostol vznikol zrejme na podnet miestneho šľachtica, ktorého sídlo sa pravdepodobne nachádzalo na východne sa vypínajúcom Michalovom vrchu. Tu boli objavené zvyšky stredovekého hradiska. Tu sa nachádzal aj benediktínsky kláštor, ktorého jediným pozostatkom sú ruiny Kostola svätého Michala. Toto miesto, známe ako Vrchhora, je dodnes cieľom náboženských pútí.
Niekedy pred prvou polovicou 12. storočia (udáva sa rok 1130) tu postavili malý kostol, ktorý sa stal centrom duchovného života tunajších obyvateľov. Stavitelia kostolíka v rozpore s vtedy zaužívanou koncepciou výstavby pristavali k lodi valcovitú vežu, čo dodnes robí z kostolíka jedinečný unikát v celoslovenskom meradle. Všetky ostatné známe kostoly z tohto obdobia stojace na území Slovenska mali totiž vežu postavenú na pravouhlom pôdoryse alebo ju nemali vôbec.
Kostol svojmu účelu slúžil takmer sedem storočí. Po dobudovaní nového farského kostola pustol a začal nemilosrdne chátrať. Prišiel o zastrešenie, čím bola napospas dažďu vystavená fresková výmaľba stien. Ostali po nej iba nepatrné nezreteľné zvyšky v čiastočne chránenej apside.
Pred úplnym zánikom ho zachránila dôsledná pamiatková obnova začatá v roku 1936 a neskôr v rokoch 1975 – 1976. Tá mu vrátila pôvodný vzhľad, čím sa stal jednou z najvyhľadávanejších pamätihodností tohto na pamiatky bohatého kraja (napr. v západne ležiacej obci Klátova Nová Ves okrem troch kaštieľov, v miestnej časti Sádok nájdeme ďalší skvost sakrálneho staviteľstva – románsky kostolík).
Vzhľad kostolíka.
Kostolík neveľkých rozmerov, postavený z opracovaných kameňov, zaujme predovšetkým svojím exteriérovým prevedením. Dominuje mu vysoká okrúhla veža so zvonicou, zakončená ihlancovitou strieškou pokrytou dreveným šindľom. Veža sa zo západnej strany asymetricky pripája k vysokej úzkej lodi zakončenej apsidou na polkruhovom pôdoryse. Loď je zastrešená sedlovou strechou pokrytou rovnako ako veža šindľom. Starobylosť kostolíka umocňuje neomietnuté murivo.
Vpravo od veže sa nachádza úzky vchod do lode. Interiérové vybavenie je mimoriadne skromné; okrem nenápadnej kamennej oltárnej menzy v apside tu absentuje akákoľvek výzdoba či vybavenie. Presvetlenie zabezpečujú dve malé románske štrbinové okná v lodi a okno v apside. Po úzkych točitých schodoch vo veži sa dá dostať na malú drevenú emporu a tak si z bezprostrednej blízkosti prehliadnuť drevené trámovanie na strope lode.
Kostol svätého Michala archanjela tvorí dominantu na dodnes funkčnom cintoríne na kopci na severnom okraji Klížskeho Hradišťa. I keď dnes neslúži liturgickým účelom, je predovšetkým unikátnou pamiatkou stredovekého staviteľstva.

</doc>
<doc id="553582" title="Dodávky zbraní z Česko-Slovenska do Izraela v rokoch 1947 – 1949" url="https://sk.wikipedia.org/wiki?curid=553582">
Dodávky zbraní z Česko-Slovenska do Izraela v rokoch 1947 – 1949

Medzi júnom 1947 a 31. októbrom 1949 Židovská agentúra (ktorá bola Britmi považovaná za oficiálne zastúpenie židov v Palestíne a neskôr z nej vznikla vláda štátu Izrael) uskutočnila niekoľko nákupov zbraní v Česko-Slovensku, z ktorých niektoré boli zbrane bývalej nemeckej armády, skonfiškované na území Česko-Slovenska, ale aj novo vyrobené v povojnovnovom období v Česko-Slovensku. Táto operácia nazvaná ""Balak" mala pašerácky charakter aby boli odídené embargá na dovoz zbraní do izraelských sídiel ešte pred vznikom štátu Izrael. Česko-slovenský partner tohto riešenia bolo oddelenie Ministerstva národnej obrany s názvom "sekretariát D"", pod velením generála "J. Heřmana". Zmocnencom MNO pre túto akciu sa v auguste 1948 stal pplk. Stanislav Palla z 5. oddelenia hlavného štábu. Súhlas na použitie letiska Žatec vydal štátnym tajomník a neskôr minister zahraničných vecí Vladimír Clementis.
Kontraky a dodávky.
Jedna z prvých veľkých zmlúv bola podpísaná 14. januára 1948 ministrom Masarykom a zahŕňala 200 MG 34 guľometov, 4500 P 18 pušiek a 5 0400 000 nábojov. Dodávky z Česko-Slovenska (najmä lietadiel) sa ukázali ako veľmi dôležité pre vytvorenie štátu Izrael. Do Izraela sa dokonca dostali aj dodávky, ktoré si v Česko-Slovensku objednala Sýria a to vďaka židovskej organizácii "Haganah".
Dodávky.
Celkové dodávky potvrdené do októbra 1948:
Lietadlá.
Dodávka lietadiel začala 20. mája 1948 a bola vedená z českého letiska neďaleko mesta Žatec. V česko-slovenskej armáde dodávka bola známa pod krycím menom Akcia Žatec.
Niektoré dodávky boli uskutočnené až po zastavení nepriateľských akcií proti Izraelu. Iba osemnásť stíhačiek Spitfire dosiahlo Izrael pred koncom vojny 1948 priamym letom z Česko-Slovenska (operácia Velvet 1 v septembri (6 lietadiel) a Velvet 2 v decembri 1948 (12 lietadiel), obe operácie s čerpacou zastávka v Juhoslávii.
Počas operácie Velvet 2 boli stíhačky Spitfire pomaľované ako juhoslovanské letecké sily a leteli z Kunovíc do Nikšić 
Zvyšok bol prepravovaný v prepravkách, ktoré boli oficiálne deklarované ako železný šrot, spolu s 12 motormi Rolls-Royce Merlin 66. Tieto dodávky trvali až do konca apríla 1950. Tri lietadlá z prvej dodávky, vďaka zlej navigácii, zablúdili a v Grécku boli donútené pristáť a boli internované. USA sa vďaka zradcovi dozvedeli o dodávke lietadiel a na pôde OSN žiadali jej zrušenie, čo sa nestalo ale lietadlá medzipristávali na juhoslovanskom letisku Nikšić.
Ostatná vojenská spolupráca.
Česko-Slovensko tiež vyškolilo 81 pilotov a 69 pozemných špecialistov. Neskôr viacerí z nich sa stali súčasťou prvej stíhacej jednotky izraelských vzdušných síl. Na pôde Česko-Slovenska bola vyškolená od 20. augusta 1948 do 4. novembra 1948 skupina židovských dobrovoľníkov v počte 1 335 mužov a žien. Školenie letcov prebiehalo v leteckého pluku 5 v Českých Budejoviciach, v Leteckej vojenskej akadémii v Hradci Králové a v Leteckého učilišti v Prostějove. Výcvik pozemného personálu vo Vojenské odbornej škole v Liberci, spojárov v školy v Chrudimi, parašutistov v učilišti v Stráži pod Ralskem a tankistov v Tankovom učilišti v Dědicích u Vyškova. Od 20. augusta 1948 bola dokonca vo Vojenskom výcvikovom tábore Libavá organizovaná izraelská vojenská brigáda (veliteľ mjr. Antonín Sochor). V Česko-Slovensku vyškolené pozemné sily sa nezúčastnili vojny v roku 1948. Česko-slovenské kódové označenie pre výcvik bol DI (skratka z "Dôverné Izrael").
Koniec spolupráce a dôsledky.
S rastúcou mocou komunistov v Česko-Slovensku, ale aj klesajúcou podporou Stalina štátu Izrael bola česko-slovenská vláda nútená ukončiť predaj zbraní do Izraela. Dôstojníci, ktorí sa podieľali na spolupráci s Izraelom boli neskôr z armády prepustení alebo preradení na podradné funkcie. Clementis, ktorý akciu kryl politicky, bol obesený 3. december 1952 na základe rozsudku Procesu so Slánskym ako jediný Slovák bez židovských koreňov (ďalších 11 obvinených boli Židia).
Celkom za zbrane bolo vo forme vecného plnenia izraelskou stranou vyplatených 12.198.844 amerických dolárov, čo predstavovalo asi tretinu príjmov Československa v cudzej mene."České zbrojovky zachránil štát Izrael, a bez týchto zbraní, by sme neprežili"David Ben-Gurion (predseda Židovskej agentúry, neskôr predseda izraelskej vlády)

</doc>
<doc id="553699" title="Kontrakt na rozdiel" url="https://sk.wikipedia.org/wiki?curid=553699">
Kontrakt na rozdiel

Kontrakt na rozdiel () je zmluva medzi dvoma subjektami, typicky označenými ako "predávajúci" a kupujúci, pričom kupujúci sa zaväzuje uhradiť rozdiel v hodnote kontraktu v čase nákupu a v čase predaja. Ak je hodnota v čase predaja nižšia, než bola v čase nákupu, tak kupujúci platí predávajúcemu. Ak je naopak hodnota v čase predaja vyššia, než bola v čase nákupu, tak predávajúci platí kupujúcemu. CFD patria medzi finančné deriváty. Umožňujú obchodníkom využiť pohyb cien na trhu za účelom generovania zisku. Často sa využívajú pri špekulatívnych obchodoch na burze; avšak špekulácie sa považujú skôr za negatívne ako za osožné správanie, aj preto, že spôsobujú významné škody v reálnej ekonomike. 
Predmetom obchodu bývajú akcie, futures kontrakty komodít, výmenné obchodovateľné fondy (ETF)
Pákový efekt.
CFD sú často spájané s tzv. "pákovým efektom". Pri ňom môžete nakúpiť finančné nástroje s oveľa väčšou hodnotou, než sú finančné prostriedky, ktoré máte k dispozícii. Prostriedky, ktoré máte k dispozícii slúžia na zaplatenie straty v prípade, že pri predaji bude mať finančný nástroj nižšiu hodnotu, než mal pri kúpe.
Príkazy pri obchodovaní.
Pri obchodovaní sa bežne využíva niekoľko typov príkazov na dosiahnutie zisku, alebo predídenie stratám, najmä však nasledovné:
Profit call.
Kupujúci môže nastaviť tzv. "profit call", alebo "stop limit", pre prípad, že hodnota finančného nástroja stúpne a oň chce v tejto chvíli zinkasovať zisk. Príkaz sa používa na zvýšenie šance ziskovosti a obmedzenie rizika, že hodnota nástroja bude pri predaji nižšia, než bola pri kúpe.
Stop loss.
Príkaz "stop loss" sa vykoná v prípade, že hodnota nástroja padla veľmi nízko a kupujúci nechce riskovať jej ďalší pokles. Tento príkaz sa používa na obmedzenie výšky strát.
Trailing stop.
Príkaz "trailing stop" je kombináciou príkazov "profit call" a "stop loss". Kupujúci si určí o koľko percent, alebo bodov musí klesnúť hodnota nástroja aby bol automaticky predaný. V prípade, že hodnota nástroja stúpa, tak hodnota "trailing stop" rastie spolu s ním. Tento nástroj sa využíva na inakasovanie zisku po tom, čo nástroj dlhodobo stúpal a následne začal klesať.
Riziko pri obchodovaní.
Pri obchodovaní CFD sú síce možné zisky vyššie než pri priamom nákupe finančných nástrojov, avšak rovnako rastie riziko straty kapitálu. To vyvoláva určitú kontroverziu, najmä kvôli tomu, že sa do obchodovania zapájajú ľudia s veľmi nízkym kapitálom. V prípade, že tieto osoby nakúpia finančné nástroje s veľmi veľkým pákovým efektom, tak rastie riziko straty celého kapitálu, ktorý investovali do CFD.
Poplatky.
Pri nákupe CFD väčšinou kupujúci zaplatí o niečo vyššiu sumu než je aktuálna trhová hodnota finančného nástroja. Typicky sa toto navýšenie pohybuje v desatinách percenta nakupovanej hodnoty. Ak napríklad nakúpite finančný nástroj s trhovou hodnotou 1000 € a navýšenie je 0,3%, tak pri nákupe zaplatíte predávajúcemu 1003 €. Predaj prakticky nikdy nebýva spoplatnený, napriek tomu, že finančný nástroj môžete predať iba rovnakému subjektu, od ktorého ste daný finančný nástroj kúpili.
Regulácia v jednotlivých krajinách.
Kontrakty na rozdiel sú v súčasnosti povolené v nasledovných krajinách: Austrália, Rakúsko, Kanada, Cyprus, Francúzsko, Nemecko, Hongkong, Česko, Slovensko, Írsko, Izrael, Taliansko, Japonsko, Holandsko, Luxembursko, Nórsko, Poľsko, Portugalsko, Rumunsko, Rusko, Singapur, Južná Afrika, Španielsko, Švédsko, Švajčiarsko, Turecko, Spojené kráľovstvo Veľkej Británie a Severného Írska a na Novom Zélande. Nie sú povolené v množstve ostatných krajín. V spojených štátoch sú zvyčajne považované za tzv. swaps, alebo swapové operácie, podľa povahy obchodu a podliehajú regulácii zo strany štátu.
Európsky orgán ESMA (European Securities and Markets Authority) upravil od 1.8.2018 maximálnu výšku páky pri CFD kontraktoch nasledovne:

</doc>
<doc id="553702" title="Villa Farnesina" url="https://sk.wikipedia.org/wiki?curid=553702">
Villa Farnesina

Villa Farnesina je renesančný palác na "Via della Lungara" v centre Trastevere v Ríme.
Dal ju postaviť Agostino Chigi, bohatý siensky bankár a pokladník pápeža Julia II.. Medzi rokmi 1506-1510, siensky umelec a žiak Bramanteho, Baldassarre Peruzzi, spolu s Giulianom da Sangallom, budovu navrhol a postavil.
Novosť dizajnu vily možno rozpoznať v porovnaní s typickým "palazzo". Renesančný palác bola zdobená verzia obranného hradu: obdĺžnikové bloky s rustikálnym prízemím a vnútorným nádvorím. Táto villa, zamýšľaná ako letný pavilón, bola vzdušná a zadné krídla sú otvorené do záhrady smerom k rieke. Pôvodne bola vstupná lodžia otvorená, kvôli freskám je teraz uzavretá (presklená).
Chigi tiež poveril umelcov ako Raffael, Sebastiano del Piombo, Giulio Romano a Sodoma freskovou výzdobou lodžií. Témy boli inšpirované dielom "Stanze" básnika Angela Poliziana, chránenca Lorenza de Medici. Najznámejšie sú Rafaelove fresky popisujúce mýtus o Psyché, a "Galathea".
Dnes budovu vlastní taliansky štát a sídli v nej Accademia dei Lincei.

</doc>
<doc id="553778" title="Hrab obyčajný" url="https://sk.wikipedia.org/wiki?curid=553778">
Hrab obyčajný

Hrab obyčajný ("Carpinus betulus") je statný jednodomý listnatý strom dorastajúci do výšky asi 30 m z čeľade brezovité. Používa sa aj ako rastlina na živé ploty.
Jeho pôvodný areál zahŕňa Európu, Kaukaz a Áziu od Turecka po Irán. Poskytuje cenné tvrdé drevo.
Vzhľad.
Statný strom s mohutnou vysoko klenutou, ale niekedy trochu nepravidelnou korunou. Kmeň je pokrytý šedou hladkou kôrou, konáre lesklo hnedou.
Listy sú striedavé, podlhovasto vajcovité, na vrchole krátko zašpicatené, dvojito ostro pílkovité. 
Kvitne od apríla do mája. Kvety sú jednopohlavné: samčie súkvetie tvoria 3-5 cm dlhé jahňady, samičie jahňady s trojlaločnatými listeňovými obalmi rastú na letorastoch. Plodom je oriešok ukrytý v trojlaločnatom listeňovom obale (krídle).
Rastie v hájoch a zmiešaných lesoch nižších polôh.
Dobre znáša zrezávanie, je preto často používaný v živých plotoch. Inak je vysádzaný tiež pre svoje kvalitné tvrdé drevo vhodné pre výrobu rôznych nástrojov a mechanických komponentov.

</doc>
<doc id="553824" title="Viliam Šalgovič" url="https://sk.wikipedia.org/wiki?curid=553824">
Viliam Šalgovič

Viliam Šalgovič (* 12. december 1919, Ružindol† 6. február 1990, Bratislava) bol slovenský a česko-slovenský politik Komunistickej strany Slovenska, jeden z hlavných predstaviteľov konzervatívneho prúdu v KSČ a člen kolaboračného prosovietskeho krídla v strane v čase invázie vojsk Varšavskej zmluvy do Česko-Slovenska, poslanec Národného zhromaždenia ČSR na prelome 40. a 50. rokov a potom dlhodobý poslanec Slovenskej národnej rady a Snemovne národov Federálneho zhromaždenia až do roku 1990, kedy krátko po nežnej revolúcii spáchal samovraždu.
Život.
Vyučil sa za typografa. Za vojny slúžil v armáde Slovenského štátu. V roku 1943 prešiel k Červenej armáde. Absolvoval vojenské učilište v ZSSR a pôsobil ako osvetový dôstojník u 1. československého armádneho zboru. Po oslobodení bol v rokoch 1945-1951 spravodajským dôstojníkom československej armády, spojencom Bedřicha Reicina.
Na základe výsledkov parlamentných volieb roku 1946 bol zvolený do Slovenskej národnej rady. Vo voľbách roku 1948 bol zvolený do Národného zhromaždenia za KSČ vo volebnom kraji Bratislava. Zasadal tu do konca funkčného obdobia, teda do volieb do Národného zhromaždenia roku 1954. Do SNR sa potom vrátil roku 1962 a mandát v nej obhájil vo voľbách roku 1964.
V rokoch 1946-1989 sa uvádza ako účastník zasadnutí Ústredného výboru Komunistickej strany Slovenska. V rokoch 1950-1962 a znovu od roku 1975 do roku 1990 bol členom Ústredného výboru KSS. V rokoch 1958-1962 navyše aj vedúcim oddelenia ÚV KSS. V medziobdobí, v rokoch 1962-1968 a 1970-1975 bol podpredsedom Ústrednej kontrolnej a revíznej komisie KSS. Od roku 1975 členom predsedníctva ÚV KSS. Zastával aj stranícke posty v celoštátnej komunistickej strane. XII. zjazd KSČ ho zvolil za člena Ústrednej kontrolnej a revíznej komisie KSČ. Vo funkcii ho potvrdil XIII. zjazd KSČ i XIV. zjazd KSČ. XV. zjazd KSČ ho dosadil na post člena 
Ústredného výboru Komunistickej strany Česko-Slovenska. XVI. zjazd KSČ a XVII. zjazd KSČ ho na tejto pozícii potvrdil.
Od júna do augusta 1968 zastával post námestníka ministra vnútra ČSSR. Patril do skupiny prosovietskych funkcionárov, ktorí sa podieľali na plánovaní invázie vojsk Varšavskej zmluvy do Česko-Slovenska. Bol agentom KGB. Na mimoriadnom zjazde KSS v auguste 1968 bol dočasne z vedúcich pozícií v Komunistickej strane Slovenska odstránený.
Jeho politická kariéra potom pokračovala za normalizácie. V roku 1969 bol česko-slovenským vojenským pridelencom pri ambasáde ČSSR v Maďarsku. V rokoch 1975-1989 bol poslancom a predsedom slovenskej národnej rady. V čele SNR nahradil zosnulého Ondreja Klokoča. Ako predstaviteľ otvorene kolaboračnej prosovietskej ultraľavice v KSČ bol nebezpečný aj ľuďom ako Gustáv Husák. Historik Jan Rychlík vykladá Šalgovičov nástup do predsedníckej funkcie v slovenskej národnej rade ako pokus Husáka dostať Šalgoviča z aktívnej politiky na skôr ceremoniálny post.
Od roku 1975 bol tiež predsedom slovenského Ústredného výboru Zväzu československo-sovietskeho priateľstva. V roku 1969 mu bol udelený Rád práce, v roku 1973 Rád Víťazného februára a roku 1979 Rád republiky.
Dlhodobo pôsobil v najvyšších zákonodarných zboroch. Po vykonaní federalizácie Česko-Slovenska zasadol do Snemovne národov Federálneho zhromaždenia. Mandát nadobudol až dodatočne v máji 1970. Do federálneho parlamentu ho nominovala Slovenská národná rada. Mandát získal aj vo voľbách roku 1971 (volebný obvod Západoslovenský kraj), voľbách roku 1976 (obvod Rimavská Sobota), voľbách roku 1981 (obvod Banská Bystrica) a voľbách roku 1986. V poslaneckej funkcii zažil zamatovú revolúciu, po ktorej v decembri 1989 odišiel z verejných postov a začiatkom februára 1990 spáchal samovraždu.

</doc>
<doc id="553853" title="Projekt 1144 (Orlan)" url="https://sk.wikipedia.org/wiki?curid=553853">
Projekt 1144 (Orlan)

Projekt 1144 Orlan (v kóde NATO: Kirov) je trieda bojových lodí sovietskeho neskôr Ruského námorníctva. Jedná sa o atómové bojové krížniky vyzbrojené riadenými strelami. Štyri existujúce lode (avšak len jedna v aktívnej službe) triedy Kirov sú v súčasnosti najväčšími a najsilnejšie ozbrojenými bojovými loďami - s výnimkou lietadlových lodí - v aktívnej službe na svete. 
250 metrov dlhý, 28000 tonový bojový krížnik, je poháňaný jadrovým reaktorom s výkonom 103 megawattov, konvertovaných turbínami na 140000 konských síl.
Vo výzbroji lodí triedy Kirov sa nachádzajú:
K obrannej výzbroji patria
Jednotky.
Ruské námorníctvo pôvodne plánovalo vrátiť obe lode Admiral Ušakov a Admiral Lazarev do služby po dlhšom období mimo prevádzky. Avšak neskôr sa ukázalo, že obe lode sú v zlom technickom stave a ich opätovné zavedenie do prevádzky by bolo z hľadiska stavu jadier reaktorov oboch lodí príliš finančne náročné a nebezpečné. V dôsledku toho budú obe lode asi čoskoro zošrotované.

</doc>
<doc id="553920" title="Fakulta elektrotechniky a informačných technológií Žilinskej univerzity v Žiline" url="https://sk.wikipedia.org/wiki?curid=553920">
Fakulta elektrotechniky a informačných technológií Žilinskej univerzity v Žiline

Fakulta elektrotechniky a informačných technológií () je jedna zo siedmich fakúlt Žilinskej univerzity v Žiline.
História.
Vznikla 1. októbra 1953 ako jedna z fakúlt Vysokej školy železničnej v Prahe v Prahe. V roku 1960 bola spolu s celou univerzitou presťahovaná do Žiliny. V roku 1992 sa Strojnícka a elektrotechnická fakulta rozdelila na Elektrotechnickú fakultu a Strojnícku fakultu. V roku 2019 došlo k premenovaniu na Fakultu elektrotechniky a informačných technológií.
Akademická obec.
Dekanom fakulty je prof. Ing. Pavol Špánik, PhD.
Študijné odbory a programy.
3. stupeň.
"* 5 rokov externé štúdium"
Zázemie.
Fakulta elektrotechniky a informačných technológií sídli v budovách AB, BB, BC, BD, BI a BJ na univerzitnom kampuse Veľký diel.
Katedry.
Od organizačnej štruktúry Fakulty elektrotechniky a informačných technológií patrí aj Inštitút Aurela Stodolu v Liptovskom Mikuláši.

</doc>
<doc id="554033" title="Obchodná akadémia Šurany" url="https://sk.wikipedia.org/wiki?curid=554033">
Obchodná akadémia Šurany

Obchodná akadémia na ulici Námestie hrdinov č.7 v meste Šurany v okrese Nové Zámky je stredná škola, ktorá ponúka štúdium v dvoch študijných odboroch – obchodná akadémia a bilingválna obchodná akadémia.
Bola založená 1. septembra 1946 v Nových Zámkoch. V Šuranoch sa vyučovanie prvýkrát začalo 1. septembra 1962.
Vzdelávacie programy – JA Slovensko, n.o..
Vzdelávacie programy podporované MŠ SR prostredníctvom organizácie Junior Achievement Slovensko, n. o.
Školské akcie.
Žiaci školy sa každoročne zúčastňujú v rámci odborných predmetov exkurzií vo výrobných podnikoch – Peugeot, Volkswagen, pekáreň Oremus; orgánoch štátnej správy – NBS, krajské súdy.
Okrem odborných exkurzií navštevujú kultúrno-spoločenské podujatia – divadelné predstavenia v Nitre alebo Bratislave, workshopy, besedy, koncerty. V rámci predmetu "Dejepis" si žiaci dopĺňajú svoje vedomosti v múzeách a na výstavách.
Počas celého roka sa žiaci zúčastňujú okresných a krajských športových súťaží – atletika, bedminton, futbal, hádzaná.
Školské časopisy.
Na škole vychádzajú dva školské časopisy. Od školského roka 2016/2017 začala škola publikovať on-line časopis v anglickom jazyku s názvom "OAyouth." V školskom roku 2017/2018 začala škola vydávať on-line časopis v slovenskom jazyku s názvom "BONUS".

</doc>
<doc id="554202" title="Prápor radiačnej, chemickej a biologickej ochrany" url="https://sk.wikipedia.org/wiki?curid=554202">
Prápor radiačnej, chemickej a biologickej ochrany

Prápor radiačnej, chemickej a biologickej ochrany (RCHBO) je prápor 1. mechanizovanej brigády Pozemných síl Slovenskej republiky. Hlavnou úlohou práporu je „poskytnúť vojenskú asistenciu orgánom MV SR a civilným orgánom pri eliminácii hrozieb chemického, biologického a jadrového terorizmu i pri riešení ekologických havárií a prírodných katastrof“ a tiež spolu s Ministerstvom vnútra „plnenie úloh zdravotníckej, dozimetrickej a analytickej kontroly odídencov, utečencov a ich hygienickej očisty v rámci ochrany štátnej hranice“. Svoje úlohy musí byť schopný plniť aj v zahraničí. Neposledne prápor vykonáva tiež „zber informácií o radiačnej, chemickej a biologickej situácii na celom území Slovenska“. Prápor sídli v Rožňave, jeho veliteľ je od 1. marca 2012 pplk. Ing. Oliver Toderiška
Dejiny a činnosť.
K 1. novembru 1992 bola v Rimavskej Sobote vytvorená 3. brigáda chemickej ochrany, v roku 1995 bola reorganizovaná na 5. základňu RCHBO.. Protichemické vojsko v Československu vzniklo už v roku 1949. Samotný prápor vznikol k 1. januáru 2004, cieľom bol jeden prápor pre Pozemné sily a jeden pre Vzdušné sily, tento plán bol však v októbri zmenený a plánovaný prápor nevznikol, jeho základ bol včlenený späť do prápor RCHBO pre Pozemné sily. K 1. januáru 2005 bol následne prápor presťahovaný z posádky Rimavská Sobota do posádky Rožňava. 31. mája 2013 bol prezidentom SR rozkazom rozkaz č.3 o zapožičaní historického názvu Vojenskému útvaru 7945 práporu zapožičaný historický názov „Gemersko - malohontský prápor radiačnej, chemickej a biologickej ochrany“.
V novembri 2015 bol prápor prepodriadený. Je súčasťou 1. mechanizovanej brigády.
Prezidentka Zuzana Čaputová 25. mája 2021 práporu zapožičala bojovú zástavu. Zástava bola zapožičaná za „dosiahnutie výborných výsledkov vo výcviku v zabezpečovaní radiačnej, chemickej a biologickej ochrany, za príkladnú podporu miestnej štátnej správy a samosprávy pri riešení mimoriadnych situácií pri odstraňovaní následkov povodní či snehových kalamít v gemerskom regióne“.
Činnosť.
Prápor sa zúčastňuje medzinárodných cvičení a spolupracuje aj s Policajným zborom. Vo výcvikovom a testovacom centre RCHBO v Zemianskych Kostoľanoch sa výcviku zúčastnili aj dvaja plukovníci Indickej armády. Jednotka spolupracuje aj s Organizáciou pre zákaz chemických zbraní. Za pôsobenie v Operácii Trvalá sloboda (Enduring Freedom) bola práporu udelená bojová zástava s Krížom Prezidenta SR II. stupňa.

</doc>
<doc id="554238" title="Hvezdáreň v Banskej Bystrici" url="https://sk.wikipedia.org/wiki?curid=554238">
Hvezdáreň v Banskej Bystrici

Hvezdáreň v Banskej Bystrici je „špecializované kultúrno-vzdelávacie zariadenie, ktorého cieľom je šíriť a propagovať astronómiu a príbuzné prírodné a technické vedy medzi širokou verejnosťou s dôrazom na deti a mládež.“ V rokoch 2005 sa stala organizačnou súčasťou Krajskej hvezdárne a planetária Maximiliána Hella v Žiari nad Hronom. Svoju činnosť vyvíja na pozorovateľni na Vartovke, ale aj inde.
Pozorovateľňa a činnosť.
Horná kupola pozorovateľne obsahuje hlavný teleskop Celestron 1400 XLT na CGE montáži, dolná ďalekohľad Coudé s refraktorom 150/2250. V rámci odbornej činnosti sa realizuje pozorovanie Slnka, zákryty nebeských telies, zatmenia Mesiaca a Slnka, pozorovanie meteorov a medziplanetárnej hmoty, pozorovanie nevšedných astronomických a meteorologických úkazov a astrofotografia. Pracovníci hvezdárne sa tiež zúčastňujú medzinárodných expedícií.
História.
Prvé meteorologické a astronomické pozorovania sa v Banskej Bystrici uskutočnili v roku 1855, kedy bola fyzikom a astrofyzikom Karolom Zengerom založená meteorologická stanica. Prvý astronomický krúžok bol založený v roku 1946 pri Gymnáziu Andreja Sládkoviča. V rokoch 1952 až 1972 fungoval pri národnom podniku Smrečina v meste druhý astronomický krúžok. Tretí krúžok bol založený v roku 1972 v budove Vyššej pedagogickej školy. Jeho cieľom bol vznik Ľudovej hvezdárne. V roku 1956 propagátor vedy - pedagóg František Longauer, tajomník krúžku, navrhol použitie chátrajúcej strážnej veže na výstavbu hvezdárne. Strážna veža bola vybudovaná v roku 1584 na kopci nad Banskou Bystricou. Mala plniť obrannú funkciu pri vpádoch Osmanskej ríše. S prestavbou sa začalo v roku 1958. 1. januára 1961 oficiálne vznikla Ľudová hvezdáreň v Banskej Bystrici, jej pozorovateľňa bola oficiálne otvorená 2. mája toho roku. Dve pracovníčky postupne pripravili prevádzku pozorovateľne. Prvých 10 rokov svojej existencia mala síce krajskú pôsobnosť, ale bola riadená Okresným národným výborom. V roku 1971 prešla pod Krajský národný výbor Stredoslovenského kraja. Počas nasledujúcich rokov pribudli návštevníci a aj nové priestory: prednášková miestnosť, audiovizuálna učebňa, knižnica a ďalšie zázemie. V roku 1991 bola hvezdáreň presunutá pod Ministerstvo kultúry. V roku 1995 bola započatá výstavba druhej kupoly. V roku 1999 sa hvezdáreň stala znovu krajskou, patrila pod Krajský úrad Banská Bystrica spolu so svojími zložkami Hvezdáreň v Rimavskej Sobote a Hvezdáreň a planetárium M. Hella v Žiari nad Hronom. V roku 2002 hvezdáreň prebral Banskobystrický samosprávny kraj a v roku 2005 sa spolu s rimavskosobotskou stala súčasťou Krajskej hvezdárne a planetária Maximiliána Hella v Žiari nad Hronom.

</doc>
<doc id="554279" title="Sučiansky hrad" url="https://sk.wikipedia.org/wiki?curid=554279">
Sučiansky hrad

Sučiansky hrad (-normovaný názov) alebo (hrad) Sučany je hrad v Hradskej doline vo Veľkej Fatre nad obcou Podhradie v okrese Martin. Hrad leží na vrchole kopca Smrekové v nadmorskej výške .
Dejiny.
Hrad postavil v trinástom storočí majiteľ Sučian Mikuláš. Mal za úlohu chrániť vtedajšiu cestu smerom na Liptov. V roku 1430 bola postavená malá gotická pevnôstka, ktorej zvyšky sa dodnes vypínajú priamo nad obcou. Podľa rozprávania obyvateľov obce bola pevnôstka spojená s hradom podzemnou chodbou. Hrad pravdepodobne zanikol v roku 1488 pri vojenskej akcii kráľa Mateja. Pevnôstka podľa všetkého ešte nejakú dobu slúžila.
Súčasný stav.
Hrad v súčasnosti predstavujú chabé zvyšky muriva, vysoké sotva 20 cm, priekopa a záseky v skale. Preto je hrad v zimnom období takmer neviditeľný. 

</doc>
<doc id="554314" title="Shirley Booth" url="https://sk.wikipedia.org/wiki?curid=554314">
Shirley Booth

Shirley Booth, vlastným menom Thelma Marjorie Fordová (; * 30. august 1898, New York, New York, USA† 16. október 1992, North Chatham, Massachusetts) bola americká herečka.
Pôsobila predovšetkým v divadle, trikrát získala prestížnu divadelnú cenu Tony - v roku 1949 za vedľajšiu úlohu v hre "Goodbye, My Fancy", v roku 1950 za hlavnú v dráme "Come Back, Little Sheba" a v roku 1953 za rolu v hre "The Time of the Cuckoo".
Hra "Come Back, Little Sheba" jej tiež otvorila cestu do filmu, pretože rovnaká úloha jej bola ponúknutá aj v rovnomennej filmovej adaptácii z roku 1952. Za ňu potom dostala Oscara i Zlatý glóbus. Napriek tomuto úspechu už jej Hollywood veľa šancí nedal, uplatnila sa však v televízii - v rokoch 1961-1965 sa preslávila televíznym sitcomom "Hazel" (154 epizód), kde stvárnila titulnú postavu Hazel Burk. Za túto úlohu získala dve ceny Emmy (1962, 1963) a raz na ňu bola nominovaná (1964), rovnako ako na Zlatý glóbus (1964). Ďalšie Emmy získala roka 1966 za televíznu adaptáciu hry "The Glass Menagerie". 

</doc>
<doc id="554335" title="Rita Moreno" url="https://sk.wikipedia.org/wiki?curid=554335">
Rita Moreno

Rita Moreno, vlastným menom Rosa Dolores Alverío (* 11. december 1931, Humacao, Portoriko) je americká herečka, tanečnica a speváčka. 
Životopis.
Ako päťročná sa presťahovala s matkou do New Yorku. Ako jedenásťročná dabovala americké filmy do španielčiny. V trinástich rokoch dostala prvú úlohu na Broadwayi. V nasledujúcich rokoch hrala vo viacerých filmoch, najmä v muzikáloch.
Malú úlohu mala v roku 1951 vo filme "Spievanie v daždi" ("Singin’ in the Rain"), jednom z najúspešnejších filmových muzikálov.
V roku 1961 hrala Anitu vo filmovom spracovaní muzikálu "West Side Story". Za tento herecký počin dostala Zlatý glóbus za najlepší ženský herecký výkon vo vedľajšej úlohe a ako prvá herečka hispánskeho pôvodu Oscara. 
18. júna 1965 sa vydala za Lennyho Gordona, majú spolu dcéru. Jej manžel bol zároveň až do svojej smrti jej manažérom.
V rokoch 1971 - 1977 stvárnila jednu z hlavných úloh v seriáli "Electric Company". Aj neskôr účinkovala najmä v televízii - "9 to 5" (1982 - 1983), "Where on Earth Is Carmen Sandiego?" (1994 - 1999), "Oz" (1997 - 2003), "Happily Divorced" (2011 – 2013). 
Okrem Oscara a Zlatého glóbusu získala 18 ďalších ocenení vrátane 2 Emmy, za "The Rockford Files" (1974) a "The Muppet Show" (1976), Grammy za album "The Electric Company" a divadelnej ceny Tony za "The Ritz" (1975).
V roku 1995 dostala hviezdu na Hollywood Boulevard. Prezident George W. Bush jej v roku 2004 udelil Presidential Medal of Freedom, najvyššie civilné vyznamenanie v USA. V roku 2009 ju prezident Barack Obama vyznamenal National Medal of Arts.
V roku 2013 dostala aj "Screen Actors Guild Life Achievement Award" za celoživotné dielo, čím získala všetky dôležité americké ceny.

</doc>
<doc id="554340" title="Mira Sorvinová" url="https://sk.wikipedia.org/wiki?curid=554340">
Mira Sorvinová

Mira Katherine Sorvinová (; * 28. september 1967, New York, New York, USA) je americká herečka, držiteľka Zlatého glóbusu a Oscara za vedľajšiu úlohu v Allenovej komédii "Mocná Afrodité" z roku 1995.
Detstvo a mladosť.
Pochádza z hereckej rodiny, jej otec Paul Sorvino je tiež herec. Po maturite študovala na Harvard University. V rámci jednoročného výmenného pobytu žila v Pekingu a plynule hovorí mandarínskou čínštinou. V roku 1989 ukončila Harvard v odbore východoázijské štúdia s vyznamenaním - "magna cum laude".
Po návrate zo štúdií sa začala venovať herectvu, najskôr pracovala v New Yorku aj ako asistentka réžie a produkčná v produkčnej spoločnosti Roberta De Nira "Tribeca". 
Kariéra.
Prvú väčšiu rolu získala na začiatku 90. rokov v televíznom seriáli "Swans Crossing" a v dvoch nezávislých nízkorozpočtových filmoch z roku 1993 - "Amongst Friends" a "New York Cop".
Ku komerčnému filmu jej pomohol režisér Robert Redford v roku 1994, kedy si zahrala v jeho snímke "Quiz Show ". Prelomovou rolou sa stala postava prostitútky a príležitostnej pornoherečky Lindy Ash vo filme "Mocná Afrodité" z roku 1995, za ktorú dostala Oscara a Zlatý glóbus, čo odštartovalo ďalšiu kariéru. Súbežne si zahrala tiež v Austerovej komédii "Blue in the Face". Nomináciu na cenu Emmy a Zlatý glóbus získala nasledujúci rok 1996 za stvárnenie titulnej úlohy Marilyn Monroe v televíznom životopisnom filme "Norma Jean &amp; Marilyn". V roku 1996 sa objavila v romantickej dráme Teda Demmeho "Nádherné dievčatá".
V roku 2006 získala nomináciu na Zlatý glóbus za rolu agentky vo filme "Obchodovanie s ľuďmi". V roku 2008 hosťovala v epizóde televízneho seriálu "Dr. House". Jej rola v seriáli sa mala pôvodne objaviť vo viacerých častiach ale producenti zmenili názor. V roku 2014 prijala rolu detektívky v televíznom seriály "Psych s.r.o". Jednu z vedľajších úloh získala vo filme "Look Away" z roku 2018, po boku Indie Eisley a Jasona Isaacsa. V roku 2020 účinkovala v televíznom seriály "Hollywood." 5. februára 2021 sa pripojila k hereckému obsadeniu televízneho seriálu "Shining Vale". 
Osobný život.
V rokoch 1996 až 1998 chodila s Quentinom Tarantinom. 
V roku 2004 sa vydala za herca Christophera Backusa, ktorý je od nej o štrnásť rokov mladší. Majú spolu štyri deti. Sorvinová je kresťanka a žije so svojou rodinou v Los Angeles. 
Je členkou mimovládnej organizácie Amnesty International a v roku 2006 bola ocenená cenou Amnesty International za jej dlhoročné filantropické a humanistické úsilie. Je tiež veľvyslankyňou OSN v boji proti obchodovaniu s ľuďmi. Od roku 2009 do roku 2012 lobovala v kongrese za zrušenie obchodovania s ľudmi v Darfure.
V roku 2017 uviedla, že bola jednou z obetí sexuálneho zneužívania Harveyho Weinsteina.

</doc>
<doc id="554492" title="UniCredit Bank Czech Republic and Slovakia, pobočka zahraničnej banky" url="https://sk.wikipedia.org/wiki?curid=554492">
UniCredit Bank Czech Republic and Slovakia, pobočka zahraničnej banky

UniCredit Bank Czech Republic and Slovakia, a.s., pobočka zahraničnej banky (od apríla 2007 do novembra 2013 de facto pod názvom UniCredit Bank Slovakia a. s.) je slovenská pobočka českej banky UniCredit Bank Czech Republik and Slovakia, a.s., ktorej materskou spoločnosťou je talianska UniCredit S.p.A.. Slovenská pobočka má sídlo v Bratislave.
Slovenská pobočka bola formálne bola založená až v decembri 2013, ale ide zároveň de facto o nástupcu banky UniCredit Bank Slovakia a. s.. UniCredit Bank slovakia a.s. vznikla v roku 2007 tak, že boli zlúčené dve banky - banka HVB Bank Slovakia a. s. bola začlenená do banky UniBanka, a. s. (ktorá sa do roku 2002 volala POĽNOBANKA, a.s.).
Dejiny.
V roku 1990, krátko po Nežnej revolúcii, bola na Slovensku založená Slovenská poľnohospodárska banka, účastinná spoločnosť (neskoršie názvy: Slovenská poľnohospodárska banka, akciová spoločnosť a ešte neskôr POĽNOBANKA, a.s.). Túto kúpila talianska UniCredit s.p.A. a v roku 2002 preto dostala nové meno UniBanka a.s. 
V roku 2007 bola do UniBanky a.s. začlenená HVB Bank Slovakia a. s. a výsledný podnik dostal nové meno UniCredit Bank Slovakia a. s. 
V roku 2013 bola táto UniCredit Bank Slovakia a. s. začlenená do českej banky UniCredit Bank Czech Slovakia, a. s. (takisto vlastnenej talianskou UniCredit S.p.A) a výsledný český podnik dostal od 1. decembra 2013 nové meno UniCredit Bank Czech Republic and Slovakia, a.s. Tento český podnik k rovnakému dátumu vytvoril pobočku na Slovensku pod názvom UniCredit Bank Czech Republic and Slovakia, a.s., pobočka zahraničnej banky. Od 1. decembra 2013 teda UniCredit v Česku a na Slovensku poskytuje bankové produkty a služby v rámci jedného českého podniku.

</doc>
<doc id="554507" title="J &amp; T BANKA" url="https://sk.wikipedia.org/wiki?curid=554507">
J &amp; T BANKA

J&amp;T BANKA, a.s. je česká banka, ktorej jediným vlastníkom je český podnik so slovenskými vlastníkmi J&amp;T FINANCE GROUP SE. Banka poskytuje bankové služby pre fyzické aj právnické osoby. Na Slovensku má banka pobočku pod názvom J&amp;T BANKA, a.s., pobočka zahraničnej banky.
Dejiny.
V roku 1998 slovenská skupina J &amp; T kúpila skrachovanú českú banku Podnikatelská banka, a. s. a premenovala ju na J &amp; T Banka, a.s. (dnes J&amp;T BANKA, a.s.). V roku 2005 táto banka vytvorila svoju pobočku na Slovensku. V roku 2010 otvorila J&amp;T BANKA na Slovensku expozitúry v Starom Smokovci vo Vysokých Tatrách, v bratislavskom RiverParku a v Košiciach.
J&amp;T BANKA, a.s. okrem početných finančných spoločností vlastní (úplne či čiastočne) aj tieto tri banky (stav 2014/2015): 
Zvyšná skupina J &amp; T (t.j. primárne spoločnosť J&amp;T FINANCE GROUP SE) vlastní tiež banky:

</doc>
<doc id="554527" title="Kevin Spacey" url="https://sk.wikipedia.org/wiki?curid=554527">
Kevin Spacey

Kevin Spacey (* 26. júl 1959, South Orange, New Jersey, USA) je americký herec, režisér, scenárista a producent. 
Vyrastal v Kalifornii a svoju kariéru začal ako divadelný herec v 80. rokoch 20. storočia, potom býval obsadzovaný vo vedľajších úlohách vo filmoch. Na začiatku 90. rokov si získal uznanie kritikov, ktoré viedlo k jeho prvému Oscarovi (za vedľajšiu úlohu vo filme "Zvyčajní podozriví" a následne k Oscarovi za najlepší mužský herecký výkon v hlavnej úlohe vo filme "Americká krása" (1999). Ďalšie významné úlohy v Hollywoode mal vo filmoch "Sedem", "L. A. - Utajené skutočnosti", "Pošli to ďalej" a "Superman sa vracia". Jeho kariéra mu nakoniec priniesla aj ceny Zlatý glóbus a BAFTA.
Herec bol súčasťou Weinsteinovho efektu - vlny obvinení zo sexuálneho obťažovania v roku 2017, po ktorej s ním bola ukončená zmluva na seriál House of Cards, ktorého produkcia bola následkom kauzy prerušená.

</doc>
<doc id="554605" title="Junior Eurovision Song Contest 2015" url="https://sk.wikipedia.org/wiki?curid=554605">
Junior Eurovision Song Contest 2015

Junior Eurovision Song Contest 2015 bol 13. ročník súťaže Junior Eurovision Song Contest. Konal sa v hale Arena Armeec v Sofii. Na rozdiel od Eurovision Song Contest tu neplatí pravidlo, že víťazná krajina automaticky získava možnosť hosťovať ďalší ročník. Aj napriek ponuke od Európskej vysielacej únie (EBU) pre víťazné Taliansko bolo 26. januára 2015 oznámené, že súťaž bude hosťovať Bulharsko. Súťaž vyhrala Malta s pesničkou „Not My Soul“, ktorú spieva Destiny Chukunyere.
Účastníci.
Účasť 17 krajín. Po prvýkrát sa zúčastní Írsko. Po dvoch rokoch sa vracia Albánsko a po ročnej pauze Severné Macedónsko. Naopak zo súťaže sa odhlásili Cyprus, Švedsko a Chorvátsko.

</doc>
<doc id="554636" title="Andrea Mantegna" url="https://sk.wikipedia.org/wiki?curid=554636">
Andrea Mantegna

Andrea Mantegna (* 1431, Isola di Carturo, Taliansko† 13. september 1506, Mantova) bol taliansky renesančný maliar, zať Jacopa Belliniho. Bol to jeden z najdôležitejších maliarov ranej renesancie.
Životopis.
Narodil sa v Isola di Carturo pri Padove na severe Talianska v oblasti Benátska ako druhý syn tesára Biagioa. V jedenástich sa stal žiakom Francesca Squarciona, maliara z Padovy, ktorý so po smrti jeho rodičov adoptoval. 
Už v roku 1448 namaľoval oltár sv. Sofie v kostole sv. Sofie v Padove a dostal spolu s Nicolasom Pizzolom zákazku vyzdobiť maľbou polovicu kaplnky Ovetari padovského kostola Eremitani. O pár rokov neskôr realizoval fresky znázorňujúce príbeh sv. Krištofa. Prvýkrát sa oženil s Nicolasiou Belliniovou, dcérou Jacopa Belliniho a sestrou maliarov Gentila a Giovanniho. Po svadbe, ovplyvnený svokrom a Donatellom, dokončil obraz sv. Zenóna vo Verone, ktorý financoval najvyšší notár Gregorio Correr.

</doc>
<doc id="554650" title="Zoznam kníh Agathy Christie" url="https://sk.wikipedia.org/wiki?curid=554650">
Zoznam kníh Agathy Christie

Toto je zoznam kníh napísaných Agathou Christie. V zozname nie sú zahrnuté kratšie práce (poviedky, básne, novely), sú tu uvedené iba zbierky, v ktorých vyšli. Ak bola kniha preložená do slovenského, alebo českého jazyka, v zozname je uvedený aj názov, pod akým kniha vyšla v preklade; v prípade, že kniha vyšla v preklade do oboch jazykov, je slovenský názov uvedený ako prvý. Niektoré knihy vyšli pod pseudonymom Mary Westmacott – tieto knihy sú romanticko-psychologické romány. Romány "Zabudnutá vražda" a "Opona" boli napísané cez 2. svetovú vojnu počas náletov na Londýn a uložené v trezore. Knižne vyšli až v rokoch ktoré sú uvedené v tabuľke.
Detektívi, ktorí sa vyskytujú v diele Agathy Christie (v tabuľke sú iba ich priezviská): Hercule Poirot, slečna Jane Marplová, manželia Tommy a Tuppence Beresfordovci, Ariadne Oliverová, superintendant Battle, Parker Pyne, Harley Quin a plukovník Race.

</doc>
<doc id="554731" title="Košúty (Martin)" url="https://sk.wikipedia.org/wiki?curid=554731">
Košúty (Martin)

Košúty sú mestská časť mesta Martin, nachádzajúcou sa v jeho severovýchodnej časti. V minulosti boli Košúty samostatnou obcou. V roku 1919 boli zlúčené s obcou Priekopa a súčasťou mesta Martin sú od roku 1949. Pôvodná zástavba bola zlikvidovaná v 70. rokoch 20. storočia, kedy bolo na jej mieste vybudované sídlisko z panelových domov. 
Na území Košút sa nachádza aj významná archeologická lokalita „"Hrádok"“, ktorá je miestnymi obyvateľmi označovaná ako „"Attilov hrob"“.
Dejiny.
Územie Košút patrí medzi najstaršie osídlené oblasti Turca. V lokalite Hrádok boli nájdené pozostatky osídlenia ľudu badenskej kultúry už z eneolitu. Ďalšie nálezy sú z obdobia lužickej a púchovskej kultúry, tiež je tu doložené slovanské hradisko.
Samotné Košúty sú ale písomne doložené pomerne neskoro v porovnaní s okolitými obcami. Prvá písomná zmienka o Košútoch (vtedy pod názvom „"Dvorec"“) je z roku 1359. Keďže pôvodné nadobúdacie listiny k obci boli zemianskemu rodu Košútovcov ukradnuté ešte v 14. storočí, dnes sa iba predpokladá, že prvému majiteľovi, istému Košútovi, daroval územie vyčlenené z chotára obce Priekopa magister Donč. Vlastníctvo Dvorca potvrdil jobagiónom, synom Košúta - Andrejovi, Pavlovi a Michalovi kráľ Ľudovít I. roku 1360 a v roku 1379 dokonca povýšil Andreja za vojenské zásluhy medzi vyššiu šľachtu a potvrdil jeho dedičné právo na obec. Od roku 1397 už zemiansky rod Košútovcov nazýva obec Košútmi, aj keď počas celého stredoveku je možné v listinách nájsť oba názvy - Dvorec ("Udvar") aj Košúty ("Kossuthfalva").
Význam Košút ako sídla zemianskeho rodu stúpol v 15. storočí. Košútovci sa tešili priazni uhorského kráľa Žigmunda, ktorý im potvrdil novou donačnou listinou v roku 1411 vlastníctvo Košút a ďalších území, čím z nich spravil jeden z najvýznamnejších rodov v Turčianskej stolici. Boj o rozhodujúci vplyv medzi zemianskymi rodmi sa dotkol aj Košút. V rokoch 1577 - 1642 tu prebiehal spor o rodinné majetky medzi Košútovcami a Révaiovcami, ktorý skončil predajom sporných území do vlastníctva Košútovcov.
S rozvojom okolitých obcí začali Košúty postupne upadať. V 18. storočí patrili medzi najmenšie turčianske obce (v polovici 18. storočia tu žilo 82 obyvateľov) a o storočie neskôr už boli iba samotou (v roku 1900 mali Košúty iba 25 obyvateľov).
V roku 1919 boli Košúty pričlenené k obci Priekopa, ktorá je dnes súčasťou mesta Martin.
V poslednej tretine 20. storočia Košúty definitívne stratili svoj vidiecky charakter. Pôvodná výstavba bola zbúraná a na území Košút vzniklo v rokoch 1975 - 1988 sídlisko "Košúty I." podľa projektu Márie Krukovskej. Ďalší rozvoj tohto územia prebiehal ešte severnejšie, kde v rokoch 1983 - 1989 postavili sídlisko "Košúty II.", ktorého autorom bol architekt Martin Oríšek. Jedinou stavbou vidieckeho typu zostal v Košútoch rodinný dom maliara Miroslava Marčeka. Chýbajúcu občiansku vybavenosť na sídlisku doplnil v roku 1996 polyfunkčný dom obchodov a služieb architekta Dušana Maňáka, ktorý je dodnes známy ako "Jantár". 
Súčasnosť.
Dnes sú Košúty plnohodnotnou martinskou mestskou časťou s plnou občianskou vybavenosťou. Okrem viacerých obchodných prevádzok, hypermarketu, školy a materskej školy tu sídli aj okresné pracovisko katastra nehnuteľností a slovenský výrobca obuvi "ECCO Slovakia, a. s." Aj keď sú dnes Košúty najmenšou mestskou časťou, žije tu najväčší počet obyvateľov, čo z nich robí najľudnatejšie sídlisko mesta Martin. Do budúcnosti sa nevylučuje ani jeho ďalší rozvoj, či založenie "Košút III."

</doc>
<doc id="554750" title="Izraelská akadémia prírodných a humanitných vied" url="https://sk.wikipedia.org/wiki?curid=554750">
Izraelská akadémia prírodných a humanitných vied

Izraelská akadémia prírodných a humanitných vied (, ) je akadémia vied v Izraeli so sídlom v Jeruzaleme, zriadená v roku 1961. Medzi jej ciele patrí napríklad posilnenie kontaktov medzi vedcami prírodných a humanitných vied, kultivovanie a podpora akademického a vedeckého úsilia, poskytovanie rád vláde vo veci výskumných projektov národného významu a zabezpečovanie reprezentácie Izraela v medzinárodných inštitúciách a konferenciách. Tvorí ju približne 100 popredných izraelských akademikov a sídli vedľa rezidencie izraelského prezidenta na námestí Alberta Einsteina. Od roku 2010 je prezidentkou akadémie profesorka Rut Arnonová.
Akadémia začala a financuje niekoľko výskumných projektov. V oblasti prírodných vied ide napríklad o regionálny výskum v rámci geológie a fauny a flóry krajiny Izrael. Sprostredkováva tiež účasť izraelských vedcov v medzinárodných výskumných projektoch (napr. pri Európskej organizácii pre jadrový výskum alebo pri Európskom centre pre synchotrónové žiarenie). V humanitnej oblasti financuje štúdium hebrejskej Biblie a Talmudu, židovských dejín, filozofie, umenia, ale aj hebrejského jazyka, prózy a poézie.
Prezidenti.
Počas existencie Izraelskej akadémia prírodných a humanitných vied sa v jej čele na poste prezidenta akadémie vystriedala rada vedcov. Boli nimi:

</doc>
<doc id="554768" title="Stoličný Belehrad" url="https://sk.wikipedia.org/wiki?curid=554768">
Stoličný Belehrad

Stoličný Belehrad (staršie: "Stolný Belohrad"; , , ) je mesto v Maďarsku. Je to staré župné sídlo s bohatou minulosťou. Má rozlohu a žije tu okolo 100 tisíc obyvateľov.
Etymológia.
„Székesfehérvár“ doslova znamená „Stoličný Biely hrad/Stoličný Belehrad“. Zo stredoveku sú doložené tak maďarské (1055: feheruuvaru), slovenské/južnoslovanské (1147 a 1192: Belegrad) aj nemecké názvy (Weissenburg). Nie je jasné, ktorý názov (slovanský, maďarský, nemecký) je pôvodný, a ktorý je len doslovným prekladom ostatných, ale vysoká frekvencia slovanského „Belegrad“ (len v dnešnom Maďarsku 4-krát) azda naznačuje vyššiu pravdepodobnosť slovanského pôvodu názvu.
Dejiny.
Zo začiatku rímske mestečko Herculia, potom málo významná osada a od panovania prvého uhorského kráľa Štefana I. sídlo kráľov. Ako prvé v Uhorsku povýšené na slobodné kráľovské mesto výsadou kráľa Ondreja II. z roku 1222. Miesto korunovácie 36 kráľov až do roku 1543, keď mesto obsadili Turci a držali ho až do roku 1688. Korunovácie sa konali v trojloďovej bazilike postavenej v 10. storočí, v jednej z najbohatších stavieb svojej doby, ktorú turecké vojská zničili a zrovnali so zemou, podobne ako aj ostatné stavby v meste.
V polovici 18. storočia sa začal nový rozvoj mesta, súčasný obraz starého mesta vytvárajú barokové a klasicistické stavby. Rozvoj pokračoval aj v 19. storočí, keď pribudli prvé továrne.
Najväčšia zmena vo vývoji mesta nastala po roku 1945, počet obyvateľov sa zvýšil z 35 000 na vyše 110 000 a staré mesto obklopili nové panelové sídliská.
Súčasnosť.
Mesto je významná cestná a železničná križovatka, rozvinutý priemysel (najmä elektronický – známa továreň na výrobu televízorov a rádií). Staré mesto bolo po rokoch chátrania zrekonštruované, rozmáhajú sa služby a cestovný ruch.

</doc>
<doc id="554783" title="Fear the Walking Dead" url="https://sk.wikipedia.org/wiki?curid=554783">
Fear the Walking Dead

Fear the Walking Dead je americký seriál, ktorý mal premiéru 23. augusta 2015 na americkej stanici AMC. Je to spin-off populárneho seriálu "The Walking Dead". Seriál majú na starosti Robert Kirkman a Dave Erickson, pričom Kirkman sa podieľa aj na seriáli "Walking Dead" a je tvorcom pôvodnej komiksovej predlohy.
Seriál sa vysiela na Slovensku zarovno s americkou premiérou na AMC o 3:00 ráno (pondelky).
Dej.
Seriál je zasadený do prostredia Los Angeles a neskôr v Mexiku a sleduje začiatky vypuknutia apokalypsy a kolaps civilizácie.
Prehľad sérií.
Na Slovensku sa "Fear the Walking Dead" vysiela na lokálnej AMC, zarovno s americkou premiérou, t.j. o 3:00 ráno.
Produkcia.
V septembri 2013 stanica AMC potvrdila vývoj ďalšieho seriálu na štýl "Walking Dead". V októbri 2014 bola objednananá pilotná epizóda napísaná Robertom Kirkmanom a Davom Ericksonom a zrežírovaná Adamom Davidsonom. Nakrúcanie pilotu prebehlo od začiatku roka 2015 do 6. februára 2015 v Los Angeles. 9. marca 2015 bolo oznámené, že prvá séria bude mať 6 častí a zároveň AMC objednala aj druhú sériu s počtom 15 častí. Zvyšných 5 častí prvej série sa začalo nakrúcať 11. mája 2015 vo Vancouveri. Druhá séria sa začala nakrúcať v decembri 2015 v Mexiku. V apríli 2016 bola potvrdená tretia séria s počtom 16 častí, ktorá sa začala nakrúcať 6. januára 2017 v Mexiku. 14. apríla 2017 stanica AMC potvrdila štvrtú sériu, v ktorej showrunnera Davida Ericksona vystriedajú Andrew Chambliss a Ian Goldberg. Taktiež Scott M. Gimple, showrunner seriálu "Walking Dead", sa stane výkonným producentom "Fear the Walking Dead".

</doc>
<doc id="554804" title="Pil C" url="https://sk.wikipedia.org/wiki?curid=554804">
Pil C

Lukáš Kajanovič (* 19. apríl 1986, Partizánske, Česko-Slovensko), viac známy ako Pil C, je slovenský raper.
Pil C začal rapovať pomerne neskoro, a to keď mal 28 rokov (2014). Pil Cho kariéra odštartovala 28.08.2014 singlom Lost. Od vtedy spolupracoval s viacerými slovenskými aj českými interpretmi aj producentmi ako napríklad DJ Wich, DJ Mike Trafik, Dalyb atď. Ako hlavný predstaviteľ pomyselnej novej vlny rapu bol vždy ovplyvnený jeho koreňmi. Aj jeho prezývka vznikla ako pocta členovi Underground Kingz menom Pimp C. Po raketovom nástupe rozbehol Pil C CBG štvrtky, počas ktorých vydal dosť skladieb na to, aby mohol následne 2 roky odohrať v slovenských a českých kluboch stovky koncertov – bez jediného albumu. Debutový projekt s názvom Hype z roku 2016 bol odrazom jeho divokej časti kariéry, keď si užíval život úspešného rapera. Pil C sa už pred tým objavil na jednom albume a to na albume od redakcie Refresher.sk s názvom "Freshtape". Prispel tam svojím trackom "Pompeje". Jeho prvý už spomínaný track „Lost“ zremixoval slovenský producent a bývalý člen českého zoskupenia Milion+ – Konex. V roku 2017 vydal Pil C album "V rádiu hral Elán, keď umrel Tupac". Ten bol osobnou výpoveďou, v rámci ktorej sa rodák z Partizánskeho vracia ku najdôležitejším momentom svojho života. Nasledovala takmer dvojročná pauza, počas ktorej si Pil C vytvoril dostatočný odstup, na hudbu však nezanevrel. Hlava Comebackgangu v roku 2019 oznámila návrat s tretím sólom - albumom "2086". V roku 2020 vydal veľmi úspešný singel "HAWAII" s Benom Cristovaom, ako reakciu na situáciu v osobnom živote. Narozdiel od Strapa, vie pohnúť ľavým obočím. Nejde mu bežkovanie.

</doc>
<doc id="554887" title="Stredoeurópsky manifest" url="https://sk.wikipedia.org/wiki?curid=554887">
Stredoeurópsky manifest

Stredoeurópsky manifest alebo Stredoeurópsky agrárny manifest (v origináli – doslova „Roľnícky program“) bol programový dokument agrárnej politiky zostavený pracovnou skupinou pri Royal Institute of International Affairs pozostávajúcou z exilových predstaviteľov Bulharska, Československej republiky (ČSR), Grécka, Maďarska, Poľska, Rumunska a Juhoslávie. Bol podpísaný 9. júla 1942 v Londýne Stanisławom Mikołajczykom a Witoldom Kulerskim za Poľsko, Milanom Gavrilovićom, Rudolfom Bićanićom a Francisom Gabrovšekom za Juhosláviu, Mihálym Károlyim a Arnoldom Danielom za Maďarsko, Pavelom Pavelom za Rumunsko, Dimitre Matzankieffom za Bulharsko, Jánom Lichnerom a Ladislavom Feierabendom za ČSR.
Historický kontext.
Po začiatku druhej svetovej vojny bolo mnoho predstaviteľov exilu a odboja zo stredoeurópskych štátov presvedčených o tom, že Nemecko si túto časť Európy ľahko podmanilo práve pre rozdrobenosť a nekoordinovanosť malých národných štátov. Preto bola prijatá koncepcia spolupráce stredoeurópskych štátov, ktorá nadväzovala na predchádzajúce, už od roku 1848 formulované koncepcie spolupráce, federácie či konfederácie stredoeurópskych národov. V októbri 1941, pri oslave 300. výročia príchodu Jána Amosa Komenského do Anglicka, navrhol profesor histórie University of Cambridge Herbert Butterfield usporiadať stretnutie stredoeurópskych historikov, pričom poznamenal, že Británia si mohla ušetriť druhú svetovú vojnu, keby lepšie poznala stredoeurópsku oblasť. Počas konferencie Medzinárodnej organizácie práce 5. novembra 1941 na Columbia University vydali zástupcovia poľského, československého, juhoslovanskeho a gréckeho exilu v knižnici tejto univerzity spoločnú deklaráciu, v ktorej sa vyjadrili za vzájomnú povojnovú spoluprácu. Následne bol v januári 1942 v New Yorku ustanovená Central and Eastern European Planning Board („Stredo- a východoeurópska plánovacia rada“) poverená prípravou budúcej spolupráce.
Zároveň sa počas vojny nachádzali v Anglicku exulanti z väčšiny stredoeurópskych agrárnych strán, preto sa prostredie londýnskeho exilu stalo podnetným miestom aj na úvahy o riešení povojnovej situácie v poľnohospodárstve a možnej stredoeurópskej spolupráci v tejto oblasti. Nadväzovali na predstavy a úvahy agrárnikov z obdobia 30. rokov. V prípade ČSR išlo najmä o návrh Milana Hodžu na užšiu hospodársku spoluprácu štátov strednej a juhovýchodnej Európy, predovšetkým za účelom zaistenia odbytu ich agrárnych prebytkov v západnej Európe.
Príprava manifestu.
Na jar 1942 dal Chatham House – Royal Institute of International Affairs podnet vytvoriť skupinu, ktorá by pripravila smernice pre povojnovú poľnohospodársku spoluprácu stredoeurópskych štátov.
Škótsky historik Robert William Seton-Watson a britský historik rumunského pôvodu David Mitrany ustanovili skupinu, predsedníctva ktorej sa následne ujal Alexander Frederick Whyte, jeden zo zakladateľov politického týždenníka "The New Europe". Seton-Watson sa stal jeho zástupcom a Ethel John Lindgren bol skupine pridelený ako spojka medzi inštitútom a politickým vedením spojeneckých i politických reprezentácií cudzích štátov.
Do skupiny boli pozvaní zástupcovia jednotlivých štátov na základe ich znalosti agrárnej problematiky príslušného štátu, nie podľa straníckopolitickej príslušnosti. Väčšinu síce išlo o agrárnikov, avšak prítomný bol i socialista (M. Károlyi), ľudovec (F. Gabrovšek) a nestranícki intelektuáli. Albánsko nebolo zastúpené, keďže sa nenašiel vhodný predstaviteľ, ale program sa vzťahoval aj naňho. Skupina začala pracovať v apríli, približne pol dňa každý týždeň, a skončila po troch mesiacoch, začiatkom júla. Prácu uľahčoval fakt, že ako podklady mala k dispozícii materiály, ktoré niektorí jej členovia (napr. L. K. Feierabend) vypracovali o agrárnych a hospodárskych problémoch svojich štátov.
Obsah.
Manifest pozostáva z úvodu s piatimi článkami, v ktorom signatári vyhlasujú, že "„žiadny z tých, ktorí podpísali tento dokument netvrdia, že by s konečnou platnosťou zastupovali politiku svojej krajiny. Každý z nich však tvrdí – a to právom –, že pozná potreby svojej krajiny podľa svojich skúseností.“" Jadro manifestu, pomenované ako "Program pre oslobodenie a pokrok roľníckeho ľudu v strednej a juhovýchodnej Európe" (angl. "Programme of Popular Liberation and Progress for the Peasant Communities in Central and South-Eastern Europe"), je rozčlenené do úvodu a dvanástich okruhov:

</doc>
<doc id="554920" title="Cesta I. triedy 9 (Slovensko)" url="https://sk.wikipedia.org/wiki?curid=554920">
Cesta I. triedy 9 (Slovensko)

Cesta I. triedy 9 ("I/9") je cesta I. triedy vedúca v trase (Brno-) Drietoma, št. hr. - Trenčín - Prievidza - Žiar nad Hronom. Cesta vznikla rozdelením (dnes už zaniknutej) cesty I/50 na tri samostatné cesty.
Priebeh.
Trenčiansky kraj.
Okres Trenčín.
Cestná komunikácia sa začína v trenčianskom okrese na hraničnom priechode Drietoma, odkiaľ postupne pokračuje križovatkami s cestami III/1867, III/1865, III/1866, III/1864, I/61, na križovatke Chocholná sa križuje s D1, ďalej pokračuje križovatkami s III/1868, III/1878, V Trenčianskej Turnej sa križuje s II/507, pokračuje križovaniami mimo obcí s III/1892, III/1885, III/1860, III/1862, v obci Svinná sa križuje s III/1821 a III/1863 a po križovatke s III/1860 prechádza do okresu Bánovce nad Bebravou.
Okres Bánovce nad Bebravou.
V tomto okrese sa najskôr nachádzajú križovatky s III/1861 a II/516 a I/9 vchádza do Bánoviec nad Bebravou. Tu sa križuje s III/1823, III/1826, III/1828, III/1827, II/592 a III/1770. Ďalej sa na trase nachádzajú križovatky s cestami III/1746, III/1829 a III/1830.
Okresy Partizánske a Prievidza.
V nasledujúcom okrese Partizánske sa križuje iba v Hradišti s II/579 a prechádza do okresu Prievidza, kde sa križuje III/1770, III/1771, III/1772, II/574, v Novákoch s I/64, ďalej sa mimo obcí križuje s III/1791 a III/1773, v Prievidzi s I/64, mimo obcí s III/1779, III/1785, III/1781, III/1782, v Chrenovci s III/1785, v Ráztočne s III/1783 a po asi 1,3 km s III/2171 a cez Handlovú prechádza do banskobystrického kraja.
Banskobystrický kraj.
Okres Žiar nad Hronom.
V banskobystrickom kraji sa I/9 dostáva do okresu Žiar nad Hronom. Tu sa križuje pred vstupom do Žiaru nad Hronom s III/2482, III/2480, III/2481, III/2482, vchádza do Žiaru nad Hronom a križuje sa s III/2483 a III/2484. V ďalšej obci, Ladomerskej Vieske, sa I/9 križuje s III/2485 a I/65, kde končí.

</doc>
<doc id="554935" title="Cesta I. triedy 10 (Slovensko)" url="https://sk.wikipedia.org/wiki?curid=554935">
Cesta I. triedy 10 (Slovensko)

Cesta I. triedy 10 ("I/10") je cesta I. triedy v trase (Olomouc-) Makov, št. hr. – Bytča (– Žilina). Cesta vznikla oddelením od cesty I/18 k 1. augustu 2015 a v celej dĺžke ňou vedie európska cesta 442.
Priebeh.
Komunikácia začína na horskom priechode Bumbálka (), kde nadväzuje na českú cestu I/35 a pokračuje k obci Makov, pred ktorou križuje cestu II/487 do Velkých Karlovíc. V Makove križuje III/2019, III/2021 a II/487, následne stúpa do horského sedla Javorník () a pokračuje klesaním k obci Kolárovice. Za ňou križuje cestu III/2000, pred Bytčou III/2006 a priamo v meste cestu II/507. Mostom prekonáva rieku Váh a následne končí križovatkou s I/61.
Zdroj.
[[Kategória:Cesty I. triedy na Slovensku|10]]
[[Kategória:Doprava v okrese Bytča]]
[[Kategória:Doprava v okrese Čadca]]

</doc>
<doc id="554938" title="Cesta I. triedy 19 (Slovensko)" url="https://sk.wikipedia.org/wiki?curid=554938">
Cesta I. triedy 19 (Slovensko)

Cesta I. triedy 19 ("I/19") je cesta I. triedy vedúca v trase Košice - Michalovce - Vyšné Nemecké, št. hr. UA (-Užhorod). Cesta vznikla rozdelením (dnes už zaniknutej) cesty I/50 na tri samostatné cesty.
Priebeh.
Mesto Košice.
V Košiciach cesta začína križovatkou s rýchlostným privádzačom PR3, ďalej sa križuje s II/552 a III/3410, vychádza z Košíc a prechádza do okresu Košice-okolie.
Okres Košice-okolie (východná časť).
V okrese Košice-okolie sa najskôr križuje s III/3324, III/3325 v Košických Oľšanoch, s III/3327 v obci Ďurďošík, ďalej sa križuje s III/3332 a II/576.
Okres Trebišov.
I/19 ďalej prechádza do trebišovského okresu. Najskôr sa križuje s III/3650 v Dargove, potom s III/3651, v Sečovciach s III/3654, III/3652 a III/3653 a v Hriadkach s I/79.
Okres Michalovce.
V nasledujúcom okrese Michalovce sa križuje najskôr s III/3736 a III/3737, v Trhovišti s II/554, v obci Pozdišovce s III/3738, Michalovciach s III/3739, I/18, III/3744 a II/555, mimo obce s 
III/3748 a v obci Závadka s III/3743. 
Okres Sobrance.
V okrese Sobrance sa križuje s III/3792, v Nižnej Rybnici s III/3797 a s III/3798, I/19 prechádza do Sobraniec, kde sa križuje s II/582 a III/3754, v Tibave s II/566 a III/3801, mimo obcí s III/3803 a s III/3791. I/19 končí a hraničnom priechode Vyšné Nemecké na Ukrajinu, kde pokračuje ako M08.

</doc>
<doc id="554939" title="Kukučka (seriál)" url="https://sk.wikipedia.org/wiki?curid=554939">
Kukučka (seriál)

Kukučka je slovenský seriál, ktorý bol vysielaný na TV Markíza od 7. septembra 2015 do 28. novembra 2015. Vysielaný bol od pondelka do piatka o 17:50. Od 19. októbra 2015 TV Markíza presunula pre nízku sledovanosť seriál na TV Doma. Kvôli nízkej sledovanosti seriál skončil po prvej sérii. Seriál bola z prostredia rodinnej pekárne a je o rodine vo všetkých jej podobách a o hodnotách, ktoré ctí.
Dej.
Po smrti mamy prichádza mladý a úspešný lekár Juraj Baumann na Slovensko odhaliť tajomstvo, ktoré mu naznačovala len pár minút pred smrťou. Avšak to, čo malo byť pôvodne len niekoľkodňovou cestou, sa zmení vo chvíli, keď prvýkrát uvidí Táňu. Tá spolu s rodičmi, strýkom a mladšou sestrou pracuje v malebnej dedine v rodinnom penzióne Jablonka. 

</doc>
<doc id="554957" title="Polerieka (Abramová)" url="https://sk.wikipedia.org/wiki?curid=554957">
Polerieka (Abramová)

Polerieka je pôvodne samostatná obec v okrese Turčianske Teplice, ktorá bola v roku 1951 pričlenená k obci Abramová.
História.
V roku 1310 Abraham Adamovič a Mikuláš Geyugeovič pred majstrom Donchom (Dyonis) zvolenským županom delia medzi seba Polerieku.
Obec sa prvý krát spomína v roku 1361 ako "Paralaka", 1363 ako "Polereka" alebo "Proloka", 1534 ako "Poleryka" a 1543 ako "Polerieka".
V roku 2002 vznikol z iniciatívy Poľovníckeho združenia Ondrašová Náučný chodník Zniev s prírodovedným zameraním a so snahou priblížiť rozmanitosť miestnej fauny a flóry. Vedie z obce k zrúcaninám hradu Zniev, so zastávkami pri minerálnom prameni a na Ondrašovskej skale.
Obyvateľstvo.
Ešte na prelome 19. a 20. storočia v obci žilo sedemdesiat až sto obyvateľov, v 80. rokoch 20. storočia 29 obyvateľov. Najviac ich odišlo počas obdobia socializmu, hlavne do Martina a blízkych obcí. V roku 2006 žilo v Polerieke už len 12 obyvateľov.
Vývoj počtu obyvateľov od roku 1869 po 1970 vyjadruje nasledovný graf:

</doc>
<doc id="555003" title="Tatum O'Nealová" url="https://sk.wikipedia.org/wiki?curid=555003">
Tatum O'Nealová

Tatum O’Nealová (* 5. november 1963, Los Angeles, Kalifornia, USA) je americká herečka.
Filmovú kariéru začala ako desaťročná po boku svojho otca Ryana O’Neala vo filme "Papierový mesiac". Za túto rolu získala Oscara za najlepšiu herečku vo vedľajšej úlohe 2. apríla 1974, čím sa stala najmladším nositeľom Oscara.
Ako detská herečka potom hrala aj vo filmoch "The Bad News Bears", "Nickelodeon" (oba 1976), alebo "International Velvet" (1978). Neskôr hrala napríklad vo filmoch "Basquiat" (1996), "Správna päťka" (2008) alebo "The Runaways" (2010).
V roku 1984, po presťahovaní sa do Central Park West, začal jej vzťah s tenistom Johnom McEnroeom. Zosobášili sa v roku 1986. Narodili sa im tri deti – Kevin (* 1986), Sean (* 1987) a Emily (* 1991). Odlúčili sa v novembri 1992 a rozviedli v roku 1994. Po rozvode mala problémy s drogami a stala sa závislou na heroíne. McEnroe preto získal v roku 1998 deti do svojej starostlivosti.

</doc>
<doc id="555012" title="Mar del Plata" url="https://sk.wikipedia.org/wiki?curid=555012">
Mar del Plata

Mar del Plata je mesto v Argentíne nachádzajúce sa v provincii Buenos Aires. Leží asi 400 km južne od hlavného mesta Argentíny Buenos Aires. Pri sčítaní ľudu v roku 2010 malo mesto 593 337 obyvateľov. V metropolitnej oblasti Mar del Plata žije v súčasnosti až 620 400 ľudí. Mesto patrí medzi najväčšie tak v Argentíne, ako i v provincii Buenos Aires. Mar del Plata bolo založené v roku 1874.
Ide o významný rybársky prístav na atlantickom pobreží. Meno "Mar del Plata" znamená "La Platské more" alebo "More priliehajúce k La Platskej oblasti". Ide o najvýznamnejšie argentínské letovisko, každoročne sa tu rekreuje zhruba 6 miliónov turistov. Nachádza sa tu kolónia uškatcov hrivnatých.

</doc>
<doc id="555042" title="Cesta I. triedy 21 (Slovensko)" url="https://sk.wikipedia.org/wiki?curid=555042">
Cesta I. triedy 21 (Slovensko)

Cesta I. triedy 21 ("I/21") je cesta I. triedy v trase (Prešov-) Lipníky - Svidník - Vyšný Komárnik, št. hr. (-Rzeszów). Celková dĺžka I/21 je 58,613 km a prechádza po nej európska cesta E371.
História.
Cesta vznikla koncom 70-tych rokov ako I/73 pretriedením ciest II. triedy nasledovne:
Pôvodný úsek Rakovčík - Svidník bol preklasifikovaný na cestu III. triedy číslo III/073001.
K 1. augustu 2015 bola cesta v celej dĺžke prečíslovaná na I/21.
Priebeh.
I/21 sa začína v Lipníkoch na križovatke s I/18, pokračuje do Chmeľova, kde sa križuje s III/3466 a ďalej vedie križovatkami s III/3467, III/3456 do okresu Svidník.
V okrese Svidník pokračuje I/21 križovatkou s III/3500, s III/3556 v Lúčke, III/3557 v Kračúnovciach, v Giraltovciach sa križuje s III/3558, II/556 a III/3533. Ďalej sa križuje s III/3534 a pokračuje do obcí Okrúhle (križovatka s III/3535), Radoma (III/3581) a Šarišský Štiavnik (III/3523), za ktorou stúpa niekoľkými serpentínami a prechádza do obce Rakovčík. Za obcou Rakovčík sa križuje s III/3530, pokračuje križovatkami s I/15, III/3549 smerom do Svidníka, kde sa križuje s III/3530 a I/77, ďalej vedie križovatkou s III/3537, s III/3541 v Ladomirovej, s III/3542, III/3543 v Hunkovciach, s III/3545, III/3546 v Krajnej Poľane a cez hraničný priechod Vyšný Komárnik pokračuje do Poľska ako DK19.

</doc>
<doc id="555046" title="Ring Ring (album)" url="https://sk.wikipedia.org/wiki?curid=555046">
Ring Ring (album)

Ring Ring je debutový album švédskej hudobné skupiny ABBA, ktorý vyšiel v roku 1973 v škandinávskych štátoch a do predaja sa dostal aj v ďalších krajinách vrátane Západného Nemecka, Austrálie, Juhoafrickej republiky a Mexika. Reedícia albumu vyšla opäť v roku 1975 pre australázijský trh. V Spojenom kráľovstve vyšiel až roku 1992, v Spojených štátoch za ďalšie tri roky. 
V marci roku 1973, v čase prvého vydania albumu, boli na obale v informácii o interpretoch albumu nie príliš prakticky uvedené mená všetkých štyroch členov: „Björn &amp; Benny, Agnetha &amp; Anni-Frid“. Z praktických dôvodov došlo po jeho vydaní k skráteniu na ABBA. Vychádzali zo začiatočných písmen ich krstných mien: A* gnetha, B* Jörn, B* enny, A* nni-Frid. Reedície už vyšli pod názvom zoskupenia ABBA. 
Na kompaktnom disku album prvýkrát vyšiel vo Švédsku v roku 1988, v Nemecku v roku 1990 a neskôr aj v ďalších krajinách. Album bol celkovo trikrát digitálne remastrovaný: v rokoch 1997, 2001 a v roku 2005 ako súčasť box setu "The Complete Studio Recordings".
Pôvodný album vydal Polar Music v roku 1973. Začínal švédskou verziou piesne „Ring Ring (Bara Du Sloga En Signal)“, anglická verzia bola na B strane ako štvrtá. Album obsahuje jednu pieseň, na ktorej sa autorsky spolupodieľala Agnetha Faltskog. Napriek tomu, že počas svojej sólovej kariéry zložila mnoho skladieb, je nahrávka „Disillusion“, pre ktorú skomponovala hudbu, jediným jej príspevkom v repertoári skupiny ABBA. Text k tejto piesni napísal jej manžel a kolega Björn Ulvaeus. Vo všeobecnosti sú uvádzanými autormi celého repertoáru skupiny ABBA Benny Andersson a Björn Ulvaeus. 
Zoznam skladieb na LP.
Všetky piesne napísali a zložili Benny Andersson &amp; Björn Ulvaeus, okrem nižšie uvedených výnimiek.
Ďalšie vydania CD a bonusové skladby.
V roku 2005 ako súčasť box setu "The Complete Studio Recordings", bol album "Ring Ring" remastrovaný a vydaný s niekoľkými bonusmi:
Album "Ring Ring" bol vydaný v roku 2008 bez bonusových skladieb ako súčasť box setu "The Albums".

</doc>
<doc id="555158" title="Biskupický kanál" url="https://sk.wikipedia.org/wiki?curid=555158">
Biskupický kanál

Biskupický kanál je dlhý derivačný (vybudovaný na energetické účely) kanál na rieke Váh. Je pomenovaný podľa trenčianskej mestskej časti Biskupice, bývalej samostatnej obce Trenčianske Biskupice. Bol vybudovaný v rokoch 1942–1956, kedy došlo k významnému narovnaniu a regulácii vážskeho toku. Začína sa na okraji Trenčína a zaúsťuje sa v Piešťanoch, kde sa opätovne spája so starým korytom Váhu pred vodnou nádržou Sĺňava. Medzi kanálom a pôvodným korytom Váhu sa nachádza tzv. Vážsky ostrov (v Piešťanoch známy aj pod názvom "Lido"), ktorý slúži primárne ako záplavové územie.
Na Biskupickom kanáli boli vybudované tri vodné elektrárne: Vodné dielo Kostolná, Vodné dielo Nové Mesto nad Váhom a Vodné dielo Horná Streda. V súčasnosti sa popri kanáli buduje, resp. už sčasti je vybudovaná Vážska cyklomagistrála. 

</doc>
<doc id="555491" title="Ernest Nyáry" url="https://sk.wikipedia.org/wiki?curid=555491">
Ernest Nyáry

Gróf Ernest Nyáry, O.C.D. (* 30. august 1906, Turčiansky Peter† 30. august 1987, Avon, Francúzsko) bol rímskokatolícky rehoľník, kňaz a arcibiskup v irackom Bagdade.
Životopis.
Narodil sa v rodine uhorských grófov Nyáryovcov ("de Bedegh et Berencs") v Turčianskom Petre. Gymnaziálne štúdia absolvoval v Trnave, Pécsi a Vacove. Následne vyštudoval zahraničný obchod na univerzite vo Viedni. Ako občan ČSR v rokoch 19281930 vykonával vojenskú službu v česko-slovenskej armáde.
Krátke obdobie bol zamestnaný v Paríži v jednej obchodnej firme. Začal študovať teológiu na univerzite v Innsbrucku. Podľa rady nemeckej vizionárky Terézie Neumamnovej z Konnersreuthu nevstúpil do Spoločnosti Ježišovej (jezuiti). V roku 1932 vstúpil do rehole bosých karmelitánov vo Francúzsku. 
V roku 1939 sa stal predstaveným karmelitánskeho kláštora v Avone. Tu strávil aj obdobie nemeckej okupácie počas druhej sv. vojny. V tomto období sa kláštor stal jednou zo základní francúzskeho odboja a úkrytom pre utekajúce židovské deti. 
V roku 1954 ho pápež Pius XII. vymenoval za vedúceho misie v irackom Bagdade. Pápež Pavol VI. ho v roku 1971 vymenoval za apoštolského administrátora v Bagdade a v roku 1972 za bagdadského arcibiskupa. V roku 1983 rezignoval na funkciu arcibiskupa z dôvodu dosiahnutia kánonického veku. Následne sa vrátil do materského kláštora v Avone.
V roku 1986 sa stal rytierom Čestnej légie.
Zomrel 30. augusta 1987 v Avone, kde bol aj pochovaný na kláštornom cintoríne.

</doc>
<doc id="555557" title="Doktor Martin" url="https://sk.wikipedia.org/wiki?curid=555557">
Doktor Martin

Doktor Martin bol seriál Českej televízie a RTVS, v hlavnej roli s Miroslavom Donutilom. Seriál sa vysielal na ČT1 od 4. septembra 2015 a na Jednotke od 30. augusta 2015. Ide o adaptáciu pôvodného britského seriálu Doc Martin. Nakrúcanie seriálu bolo v Zlínskom a Stredočeskom kraji, prevažne pri hranici Česka a Slovenska, v obci Veľké Karlovice. 24. septembra 2015 RTVS potvrdila výrobu ďalších 16 častí pre druhú sériu, ktorá sa vysielala od 28. augusta do 4. decembra 2016. Dej seriálu vyvrcholil celovečerným filmom v kinách s názvom "Doktor Martin: Záhada v Beskydách". Kinopremiéra v Česku a na Slovensku bola 6. decembra 2018. V televizii sa odvysielal 4. januára 2019. Úspech dal vzniknúť aj spin-offu Strážmajster Topinka, odvodeným od jednej z postáv seriálu Doktor Martin.
Dej.
Do malej dedinky pod Beskydami prichádza nový obvodný lekár. Volá sa Martin Elinger. Až do tej doby pracoval ako špičkový chirurg na špecializovanom pracovisku v Prahe. Teraz ho čaká prax obvodného lekára a vidiek so všetkými svojimi charakteristickými znakmi. Arogantný a ironický doktor síce profesijne zvláda aj tie najzložitejšie prípady, v bežnej komunikácii s ľuďmi je ale ako slon v porceláne. Medzi svojich nových spoluobčanov nezapadne a často si svojím pričinením komplikuje aj tie najjednoduchšie životné situácie.

</doc>
<doc id="555575" title="Cyril Jeruzalemský" url="https://sk.wikipedia.org/wiki?curid=555575">
Cyril Jeruzalemský

Svätý Cyril Jeruzalemský (gr. Κύριλλος Α΄ Ἱεροσολύμων, lat. Cyrillus Hierosolymitanus; * 315† 386) bol teológ, jeruzalemský biskup a významný cirkevný otec 4. storočia. Jeruzalemským biskupom sa stal v roku 350. Bol významným zástancom Prvého nicejcského koncilu (325) a vynaložil veľa úsilia v zápase s arianizmom.
Z jeho diela sú najvýznamnejšie a najznámejšie "Katechézy pre katechumenov" a "Mystagogické katechézy".
Sviatok sv. Cyrila Jeruzalemského sa v gréckokatolíckej cirkvi slávi 18. marca.

</doc>
<doc id="555613" title="Johann Ludwig Burckhardt" url="https://sk.wikipedia.org/wiki?curid=555613">
Johann Ludwig Burckhardt

Johann Ludwig Burckhardt, známy aj pod arabským menom Ibrāhīm Ibn ʿabd Allāh, (* 24. november 1784, Lausanne, Švajčiarsko – † 15. október 1817, Káhira, Egypt) bol švajčiarsky cestovateľ, geograf, spisovateľ a orientalista, známy najmä svojimi cestami po Blízkom východe a Arabskom polostrove. 
Život a cesty.
Študoval na univerzitách v Lipsku a v Tübingene. V lete roku 1806 pobýval v Anglicku, kde sa zoznámil so slávnym cestovateľom a prírodovedcom Josephom Banksom. Tomu v roku 1809 navrhol, že zorganizuje výpravu do Afriky, ktorá by hľadala pramene rieky Niger. Z tohto dôvodu sa začal na univerzite v Cambridge učiť arabsky. Dokonca začal jesť iba rastlinnú stravu a piť iba vodu, aby si privykol na málo kalorickú stravu. V marci roku 1809 Burckhardt opustil Anglicko a cez Maltu odišiel do Aleppa v Sýrii, aby sa zdokonalil v arabčine a v islamskom náboženstve. Na Blízkom východe pobudol dva roky, pričom hodne cestoval (navštívil Palmýru, Damask, mestá v súčasnom Libanone a Izraeli). V Sýrii si pozmenil meno na šejka Ibráhíma Ibn ʿabd Alláha a vydával sa za moslima. Existujú indície, že prijal moslimské náboženstvo, ale po jeho smrti to jeho rodina dôsledne popierala. 
Počas svojich ciest po krajinách Blízkeho východu objavil v auguste 1812 kamenné mesto Petra so skalným chrámom Al-Chazneh v (dnes v Jordánsku). Na jeseň roku 1812 sa rozhodol zrealizovať svoj pôvodný plán a objaviť prameň rieky Niger. Odišiel teda do Egypta, kde tiež cestoval do málo známych končín. V Egypte cestoval proti toku Nílu a ako prvý moderný Európan znovuobjavil chrámy v lokalite Abú Simbel (1813). V roku 1814 sa obrátil na východ, prešil cez Núbijskú púšť a došiel k pobrežiu Červeného mora. Preplavil sa na Arabský polostrov, do prístavného mesta Džidda. Ako moslimský pútnik následne navštívil posvätné mesto Mekka. Po trojmesačnom pobyte v Mekke sa odobral do Mediny. Koncom júna 1815 sa vrátil späť do Káhiry. Na jar roku 1816 sa vydal na horu Sinaj, vrátil sa do Káhiry v júni toho istého roku. Celý druhý polrok sa pripravoval na cestu do Líbye, ale keď sa v Káhire na jar 1817 konečne objavila karavána, ktorá smerovala do Líbye a mesta Timbuktu, dostal úplavicu (dyzentériu), na ktorú v októbri 1817 v Káhire zomrel. 
Hoci Burckhardt písal po francúzsky, svoje zápisníky a denníky posielal do Anglicka, takže o jeho cestách sme veľmi dobre informovaní. Univerzite v Cambridge odkázal aj svoju veľkú zbierku starých arabských rukopisov. 
Burckhardta pochovali za hradbami mesta Káhira neďaleko starej brány Báb al-Nasr. V roku 1871 nad jeho hrobom vztýčili mramorový pomník, na ktorom bol tento nápis v arabčine: 
V mene Alaha milosrdného, milostivého!
Toto je hrob zosnulého šejka 
Ibráhíma Ibn ʿabd Aláha Burckhardta, z mesta Lausanne.
Narodil sa 10. muharrama roku 1199
a odobral sa do milosti Alaha
v požehnanej Káhire
dňa 6. zú al-hidždža roku 1232.

</doc>
<doc id="555673" title="Elsevier" url="https://sk.wikipedia.org/wiki?curid=555673">
Elsevier

Elsevier B.V. je vydavateľstvo vedeckej literatúry, ktoré sa špecializuje hlavne na medicínu a prírodné vedy a techniku. Je súčasťou skupiny Reed Elsevier. Centrála spoločnosti sa nachádza v holandskom Amsterdame, pobočky sa nachádzajú v Spojenom kráľovstve, USA, Mexiku, Brazílii, Španielsku a inde.
Hlavnými produktami sú vedecké periodiká a časopisy ako napr. "The Lancet" a "Cell", vedecké monografie a učebnice ako "Gray's Anatomy", databáza elektronických časopisov ScienceDirect, zbierky časopisov "Trends" a "Current Opinion", a on-line bibliografická a citačná databáza Scopus. Prevádzkuje program a sieť Mendeley pre spravovanie a zdieľanie vedeckých článkov. Ročne vychádza asi 2200 titulov vedeckých časopisov s asi 250 000 odborných článkov.
Elektronické archívy, ktoré sú dostupné pre akademické inštitúcie s predplateným prístupom ako aj pre jednotlivcov obsahujú niekoľko miliónov publikácii. Ročne je z databáz stiahnutých okolo 240 miliónov dokumentov.
Elsevier spolu s vydavateľstvami Springer, John Wiley &amp; Sons, Taylor &amp; Francis a SAGE Publications patria medzi najvýznamneších vydavateľov vedeckých publikácií. Ich spoločný podiel na trhu sa pohybuje okolo 42%. Samotný Elsevier má podľa niektorých zdrojov približne štvrtinový podiel na trhu vedeckých časopisov v Británii
V roku 2010 malo vydavateľstvo celkové príjmy vo výške 3,2 miliardy amerických dolárov. Elsevier je pre neprimerané zisky (napr. vysoko nadpriemerné ceny predplatného) a politiku autorských práv vo vedeckých kruhoch silne kritizovaný.

</doc>
<doc id="555684" title="M (album, Big Bang)" url="https://sk.wikipedia.org/wiki?curid=555684">
M (album, Big Bang)

M je štvrtý single album juhokórejskej chlapčenskej skupiny Big Bang, ktorý vyšiel 1. mája 2015 ako prvý z takzvanej "Série MADE". Značí návrat skupiny po troch rokoch a je tiež jej prvým kórejským singlom po deviatich rokoch.
Detaily.
Singel sa dal predobjednať od 24. do 30. apríla. Obsahuje 2 skladby, pričom obe sú titulné. Existujú dve rôzne verzie, jedna pozostáva len z CD a brožúrky (24 strán) a druhá má k tomu ešte aj špeciálny balíček (puzzle lístok, fotografiu a limitovanú fotografiu).
Príprava.
Prvý teaser vydalo YG Entertainment 17. apríla. Neskôr bol zverejnený trailer na ich svetové turné MADE 2015 World Tour. S tretím teaserom boli zverejnené titulné piesne zo "Série MADE – M". Dva zo štyroch teaserov s názvom D-1 až D-4 obsahovali informácie o skladbách. Počas druhého koncertu v rámci turné MADE 2015 World Tour v Soule sa G-Dragon vyjadril, že výroba tohto albumu bola náročná, pretože sa od ich návratu veľa očakávalo. Povedal: „Pri všetkej úprimnosti, mal som krízu, ale nie len tak hocijakú. Mal som veľké starosti. Skupina vzrástla vďaka všetkým našim fanúšikom, takže som nevedomky pociťoval veľkú záťaž, pretože už je to dlho, čo sme vydali album. Kvôli tomu som sa dosť trápil, ale ako sme pracovali, šlo to dobre. Vravel som si, že proste len musím pracovať. Často sme sa stretávali a robili na tom.“
Vydanie a propagácia.
"M" bol vydaný 1. mája a bolo to prvýkrát po troch rokoch, čo Big Bang niečo vydali spoločne ako skupina. Obsahuje skladby „Loser“ a „Bae Bae“. Obe odzneli na ich dvoch koncertoch v Soule 25. a 26. apríla 2015 v rámci svetového turné MADE 2015 World Tour. V televízii s piesňami prvý raz vystúpili 3. mája v hudobnom programe "Inkigajo". 6. mája YG Entertainment oznámilo zverejnenie špeciálnych klipov k skladbe „Bae Bae“. Každý deň až do 10. mája vyšiel jeden.
"M" sa umiestnil na prvom mieste juhokórejského týždenného albumového rebríčka Gaon za týždeň od 26. apríla do 2. mája, to znamená po jednom dni predaja, so 130 130 predanými kópiami. Do konca júna bolo predaných 137 261 kópií. V Číne predajnosť prekročila hodnotu 400 000. V Billboardovom rebríčku "Svetové digitálne piesne" bola 7. mája skladba „Loser“ na prvom a „Bae Bae“ na druhom mieste. Podľa "Billboardu" boli v Amerike videoklipy k piesňam na 3. a 4. mieste K-popových videoklipov s najväčším počtom zhliadnutí za mesiac apríl.
Cover verzie.
V máji 2015 vyhlásil Big Bang súťaž cover verzií, kde mohli súťažiaci nahrať akúkoľvek cover verziu piesní „Loser“ a „Bae Bae“. Cenou pre víťaza bol album, zaradenie do playlistu na oficiálnom YouTube kanáli skupiny a šanca ísť na konkurz do YG Entertainment. Súťaž trvala od 18. do 29. mája 2015. Spolu bolo do súťaže prihlásených 404 videí a víťazi boli vyhlásení 19. júna.

</doc>
<doc id="555828" title="Loser (Big Bang)" url="https://sk.wikipedia.org/wiki?curid=555828">
Loser (Big Bang)

„Loser“ je singel juhokórejskej chlapčenskej skupiny Big Bang. Vydaný bol digitálne 1. mája 2015 vydavateľstvom YG Entertainment ako prvý singel zo "Série MADE" a "M". Značil návrat skupiny po troch rokoch.
Príprava.
YG Entertainment v treťom teaseri zverejnilo informácie o titulných skladbách zo "Série MADE: M", ktorými boli „Loser“ a „Bae Bae“. Dva zo štyroch teaserov s názvom D-1 až D-4 obsahovali informácie aj o tom, kto piesne zložil. 
G-Dragon vysvetlil význam piesne „Loser“ tak, že „aj ľudia, ktorí sú stredobodom pozornosti, sú len ľudské bytosti“, a že každý sa môže cítiť zranený. Ale pieseň sa môže vzťahovať na rôzne situácie. Povedal: „S touto piesňou sme však chceli ponúknuť univerzálnejšiu tému, takže sme to urobili v širšom zábere. Niekto nemá priateľa, iný zase lásku, viete? Každý sa nachádza v inej situácii. Podľa toho, ako ju prijmete, by mohla byť táto pieseň vaším príbehom.“
Vydanie a propagácia.
V priebehu dvoch dní sa skladba „Loser“ umiestnila na prvom mieste v digitálnom rebríčku Gaon s 256 398 predanými kópiami. Zlomila rekord juhokórejského rebríčka Gaon, keď bola streamovaná viac ako 10,5 miliónovkrát a za 9 dní bol jej digitálny predaj vo výške 479 474. Po dvoch mesiacoch sa „Loser“ stal druhým najpredávanejším singlom roka s počtom 988 321 predaných kópií. Miliónovú hranicu skladba v Južnej Kórei prekročila 16. júla, čiže po menej ako troch mesiacoch.
7. mája sa pieseň „Loser“ umiestnila v Billboardovom rebríčku "Svetové digitálne piesne" na prvom mieste. Podľa Billboardu sa v Amerike videoklip k piesni umiestnil na 3. mieste K-popových videoklipov s najväčším počtom pozretí za mesiac apríl už po dvoch dňoch od vydania. 
Na YouTube sa „Loser“ stalo druhým najsledovanejším K-popovým videom za 24 hodín s počtom 4,4 miliónov pozretí. Prvé miesto patrí piesni „Gentleman“ speváka Psy-a. Po dvoch mesiacoch sa stalo druhým najsledovanejším K-popovým videoklipom za rok 2015 a o niekoľko dní bolo už na prvom mieste.
Pieseň „Loser“ vyhrala v hudobných programoch 10 cien a pokorila mnoho rekordov. V programe "Inkigajo" vyhrala už siedmu Trojitú Korunu skupiny, čím prelomili remízu so skupinou g.o.d. Skladba tiež získala najvyššie skóre v roku 2015 a celkovo 4. najvyššie skóre v histórii programu. V programe "M Countdown" získala 8. najvyššie skóre v histórii.
Americký "Fuse" vybral „Loser“ ako jednu z 20 najlepších piesní roka 2015.
Videoklip.
Videoklip režíroval Han Sa-min, ktorý bol predtým režisérom aj pre videoklipy k piesňam „Blue“, „Bad Boy“, „Monster“ a „Love Song“. Big Bang začali potajomky natáčať v americkom Los Angeles medzi 2. a 8. aprílom 2015.
Vo videoklipe má každý člen svoj vlastný príbeh. G-Dragon začína svoju scénu vo výťahu a na krku má tetovanie "Truth + Dare" ("Pravda + Odvaha"). Osamotený kráča ulicami, cíti sa byť od sveta izolovaný a zabudol, čo je to láska. Tchäjang má osobný boj so svojou vierou. Drží v ruke kríž s nápisom „Sin will find you“ („Hriech si ťa nájde“). Nakoniec zrejme spácha samovraždu. Kríž sa rozpadá a ostávajú už len slová „Sin found you“ („Hriech ťa našiel“). Sungri má problém s kontrolou svojho hnevu. Po tom, čo videl dievča, ktoré ľúbi, s niekým iným, kope do auta a rozhádže celú svoju izbu. Opakovane sa jej snaží dovolať, ale bezvýsledne. T.O.P nedokáže byť verný vo vzťahu. Nevie to prijať a nemá nad vecami kontrolu, čo ho dovedie až k vražde ženy, s ktorou mal aféru. Däsonga ťahá skupina mužov. Snaží sa brániť, ale zbytočne. Zakrvavený a bezmocný nedokáže vstať. Videoklip ukázal pochmúrnejšiu stránku, ktorá sa v predošlých videoklipoch skupiny nikdy predtým nevyskytla.
Cover verzie.
Nakoľko bola pieseň veľmi populárna, vzniklo mnoho cover verzií. Medzi interpretmi bola napríklad skupina Tritops, ktorá svoju verziu vydala 30. apríla. 6. mája zverejnili na Instagrame svoj cover Epik High. Čong Dä-hjon zo skupiny B.A.P zverejnil svoj cover 8. mája na YouTube.

</doc>
<doc id="555850" title="Bae Bae" url="https://sk.wikipedia.org/wiki?curid=555850">
Bae Bae

„Bae Bae“ je singel juhokórejskej chlapčenskej skupiny Big Bang. Vydaný bol digitálne 1. mája 2015 vydavateľstvom YG Entertainment ako druhý singel zo "Série MADE" a "M". Spolu so singlom „Loser“ značil návrat skupiny po troch rokoch.
Príprava.
YG Entertainment v treťom teaseri zverejnilo informácie o titulných skladbách zo "Série MADE: M", ktorými boli „Loser“ a „Bae Bae“. Dva zo štyroch teaserov s názvom D-1 až D-4 obsahovali informácie aj o tom, kto piesne zložil. 
Vydanie.
Už po dvoch dňoch od vydania sa skladba „Bae Bae“ umiestnila na druhom mieste v rebríčku stiahnutí s 217 594 predanými kópiami a na 3. mieste v digitálnom rebríčku. V streamovacom rebríčku obsadila 15. miesto. O týždeň neskôr bola pieseň už na druhom mieste v digitálnom aj streamovacom rebríčku a v rebríčku stiahnutí si 2. miesto udržala. Po dvoch mesiacoch bolo predaných 828 966 kópií. Miliónovú hranicu skladba v Južnej Kórei prekročila 13. augusta.
7. mája sa pieseň „Bae Bae“ umiestnila v Billboardovom rebríčku "Svetové digitálne piesne" na druhom mieste, hneď za skladbou „Loser“. Podľa Billboardu sa v Amerike videoklip k piesni umiestnil na štvrtom mieste K-popových videoklipov s najväčším počtom pozretí za mesiac apríl už po dvoch dňoch od vydania.
Na YouTube sa „Bae Bae“ po dvoch mesiacoch stalo tretím najsledovanejším K-popovým videoklipom za rok 2015.
Videoklip.
Režisérom videoklipu bol So Hjon-sung, ktorý predtým režíroval videoklip k piesni „Fantastic Baby“. Vo videu sa objavili scény so sexuálnym podtónom. "Billboard" ho označil za dosiaľ najsexuálnejšie K-popové video chlapčenskej skupiny. Americký televízny kanál "Fuse" pochválil módu a vzhľad videoklipu. Poukázal tiež na ich talent zmiešať „bad-boy“ hip-hop a emocionálnu melódiu chlapčenských skupín. Video označil za „vzhľadom najbláznivejšie“. "Vulture" vybral skladbu ako jednu z „10 najlepších nových piesní týždňa“ a napísal: „Big Bang je v estetickom miešaní najlepší a ich videoklip je ukážkovým príkladom toho, ako skáču z reálnosti romantických románov k Šialenému Klobučníkovi ako psychedelický čmeliak.“
Na 17. ročníku Mnet Asian Music Awards získal videoklip k piesni ocenenie Najlepší videoklip.

</doc>
<doc id="555906" title="A (album, Big Bang)" url="https://sk.wikipedia.org/wiki?curid=555906">
A (album, Big Bang)

A je piaty single album juhokórejskej chlapčenskej skupiny Big Bang, ktorý vyšiel 1. júna 2015 ako druhý zo "Série MADE".
Detaily.
Singel sa dal predobjednať od 27. mája do 1. júna. Obsahuje 4 piesne (2 nové a 2 predchádzajúce) a 2 inštrumentálne skladby. Celosvetovo bol vydaný cez iTunes a iné hudobné portály 1. júna 2015. Existujú dve rôzne verzie, jedna pozostáva len z CD a brožúrky (24 strán) a druhá má k tomu ešte aj špeciálny balíček (puzzle lístok, 5 fotografií a limitovanú fotografiu) s plagátom.
Príprava.
Prvý teaser s názvom „Bang Bang Bang“ vyšiel 27. mája. Jang Hjon-sok (výkonný riaditeľ YG Entertainment) sa vyjadril, že skladba je „najsilnejšou hudbou, akú ste kedy počuli“. Druhý teaser pre „We Like 2 Party“ vyšiel o deň neskôr. Videoklip sa natáčal 19. mája na ostrove Čeču.
Vydanie a propagácia.
"A" vyšiel 1. júna a obsahoval skladby „Bang Bang Bang“ a „We Like 2 Party“. Po vydaní sa umiestnil na 3. mieste juhokórejského týždenného albumového rebríčka Gaon a o dva týždne bol na druhom mieste. V mesačnom rebríčku Gaon sa s 93 504 predanými kópiami umiestil na 3. mieste.
Podľa "QQ Music" dosiahol počet predobjednaných kópií 1 milión. Za prvých 12 hodín sa predalo 200 000 kópií. Po dvoch týždňoch bolo predaných viac ako 400 000 digitálnych kópií, čo bol rekord v počte predaných albumov zahraničného interpreta na QQ Music. V rebríčku mali Big Bang v Top 6 štyri svoje skladby.
Po predstavení oboch piesní počas koncertu v čínskom meste Kanton v rámci svojho svetového turné MADE 2015 World Tour sa skupina 30. mája zúčastnila programu "Yoo Hee-yeol's Sketchbook". Hodinu pred vydaním albumu boli Big Bang v živom vysielaní " Naver Starcast online", ktoré sledovalo viac ako 400 000 ľudí. V televízii s piesňami prvý raz vystúpili 4. júna v programe "M Countdown".
Pieseň „Bang Bang Bang“ bola oneskorene pridaná do hlasovania hudobného programu "Inkigajo" až 41 hodín po vydaní, výsledkom čoho bolo víťazstvo skupiny Shinee s piesňou „View“, hoci rebríčkom kraľovala práve skladba skupiny Big Bang. To viedlo k hromadným sťažnostiam fanúšikov.
Problém s televíziou SBS pokračoval. 14. júna bolo ohlásené, že Big Bang majú zakázané sa objaviť v programe "Inkigajo". Podľa SBS bolo dôvodom to, že G-Dragon a T.O.P neprišli, keď skupina 24. mája vyhrala a prítomní boli len traja členovia. Zástupca YG Entertainment povedal, že členovia nemohli prísť kvôli natáčaniu videoklipu. Víťaz programu zo 14. júna nebol vyhlásený v ten deň. Výsledky boli zverejnené až na ďalší deň a víťazmi boli Big Bang.
Po tomto prestali singel propagovať a nepropagovali ani ďalší single album "D".

</doc>
<doc id="555996" title="Česko Slovenská SuperStar (2015)" url="https://sk.wikipedia.org/wiki?curid=555996">
Česko Slovenská SuperStar (2015)

Česko Slovenská SuperStar je séria častí medzinárodnej relácie z roku 2015. Ide o štvrté pokračovanie známe skôr už iba pod názvom Superstar, ktoré sa vysielo od 30. augusta 2015 do 6. decembra 2015 na českej TV Nova a slovenskej TV Markíza
Moderátor.
10. marca televízie oznámili, že moderátorom štvrtej medzinárodnej SuperStar bude Martin "Pyco" Rausch, ktorý v minulosti moderoval reláciu Slovensko hľadá SuperStar spolu s Adelou Banášovou. Nahradil moderátorov predošlého ročníka Zorku Kepkovú a Romana Juraška. V histórii slovenskej SuperStar ide o vôbec prvý ročník, ktorý moderuje iba jediný moderátor, v predošlých sa moderovania zhostil vždy pár. Od semifinálových kôl však k moderátorovi pribudla opäť aj partnerka, ktorou sa stala Česká Miss 2011 Jitka Nováčková.
Porota.
Dňa 6. apríla bolo oznámené, že si do porotcovského kresla zasadne opäť slovenský spevák Pavol Habera, ktorý bol dosiaľ súčasťou poroty vo všetkých slovenských aj česko-slovenských ročníkoch SuperStar. Spolu s ním bolo oznámené aj meno prvej porotkyne, ktorou sa stala česká speváčka Marta Jandová, ktorá bola porotkyňou v prvom ročníku Česko Slovenskej SuperStar. 21. apríla boli následne oznámené aj mená zvyšných dvoch porotcov. Prvým z nich sa stal Ondřej Soukup, ktorý zasadne do porotcovského kresla česko-slovenskej Superstar po druhýkrát a česká speváčka z kapely Toxique Klára Vytisková, ktorá je v zostave porotcov celkom nová.
Castingy.
Castingy boli začaté 10. marca 2015, súčasne boli oznámené mestá a termíny konania.
Super výber.
V celkom novej fáze SuperStar s názvom Super Výber, sa pred porotou postavilo sto súťažiacich, ktorí postúpili z castingových kôl. V prvej časti Super výberu najskôr vystúpili iba vybraní súťažiaci, z ktorých niektorý postúpili do ďalšej fáze alebo rovno vypadli. V druhej časti spievali všetci zvyšní súťažiaci v klavírom, boli rozdelení do niekoľkých skupín, v ktorých dostali jednu z piesni: Sam Smith – Stay With Me, Daniel Powter – Bad Day, Kelly Clarkson – A Moment Like This, Bruno Mars – Just The Way You Are, Hozier – The Me To Church, Coldplay – Viva La Vida, Elton John – Can You Feel The Love Tonight, Katy Perry – Roar, John Legend – All of Me a Adele – Someone Like You. V druhej fáze Super výberu boli zostávajúci súťažiaci rozdelení do dvojíc a na pláži pred vystúpili pred porotou s duetami.
Štěpán Urban a Patricio Malundo - Hall Of Fame ( Will.i.am feat. The Script)
Marie Tomanová a Veronika Némethová - Rude (Magic)
Marta Michalska-Uras a Peter Farkašovský - Could I Have This Kiss Forever ( Whitney Houston feat. Enrique Iglesias)
Kamila Kopečková a Sabina Ulmanová - Counting Stars (One Republic)
Nikola Kasalová a Marek Pošta - FourFive Seconds (Rihanna feat. Paul McCartney feat. Kanye West)
Barbora Hazuchová a Melinda Noáková - Set Fire To The Rain (Adele)
Karolína Přibylová a Pavol Kovaliček - Little Talks (Of Monsters And Men)
Sabina Slepčíková a Dalibor Slepčík - Say Something (Christina Aguilera feat. A Great Big World)
Emma Drobná a Daniel Křižka - Falling Slowly (Glen Hansard feat. Markéta Irglová)
Dlhá cesta.
Súťažiaci, ktorí prešli celým super výberom na záver individuálne pristúpili k porote. Tá každému povedala rozhodujúci verdikt. Zo všetkých súťažiach nakoniec vzišla semifinálová dvadsiatka.
Semifinále.
Semifinálové kolá sú prvé kolá vysielané naživo. V 4. ročníku sa semifinále natáčali v priestoroch starej banky a v súčasnom múzeu skla v Prahe. Prvé semifinále sa odvysielalo 18. októbra 2015 a vystúpilo v ňom 10 semifinalistov chlapcov. Dievčenské semifinále sa konalo o týždeň neskôr, 25. októbra 2015. Z oboch kôl do veľkého finále postúpili 4 semifinalisti, pričom súťažiaci, ktorý dostal od televíznych divákov najviac SMS hlasov postúpil automaticky, o ďalších troch postupujúcich rozhodla porota.
Finále.
Zo semifinálových kôl vznikla finálová TOP 8 so 4 chlapcami a 4 dievčatami.

</doc>
<doc id="556013" title="Bang Bang Bang (Big Bang)" url="https://sk.wikipedia.org/wiki?curid=556013">
Bang Bang Bang (Big Bang)

„Bang Bang Bang“ je singel juhokórejskej chlapčenskej skupiny Big Bang. Vydaný bol digitálne 1. júna 2015 vydavateľstvom YG Entertainment ako tretí singel zo "Série MADE" a ako prvý z "A". Na 17. ročníku Mnet Asian Music Awards získala skladba ocenenie Pieseň roka. Podľa juhokórejského rebríčka Gaon bola skladba „Bang Bang Bang“ v roku 2015 najpredávanejším singlom.
Príprava.
Prvý teaser s názvom „Bang Bang Bang“ vyšiel 27. mája. Jang Hjon-sok (výkonný riaditeľ YG Entertainment) sa vyjadril, že skladba je „najsilnejšou hudbou, akú ste kedy počuli“.
Vydanie a propagácia.
Skladba „Bang Bang Bang“ dosiahla za prvý týždeň predajnosť 339 856 digitálnych kópií. V digitálnom rebríčku Gaon obsadila 1. miesto. Na konci júna sa umiestnila na prvom mieste mesačného rebríčka Gaon so 681 111 predanými kópiami. Miliónovú hranicu skladba v Južnej Kórei prekročila 13. augusta.
V Billboardovom rebríčku "Svetové digitálne piesne" sa skladba umiestnila na prvom mieste a hneď za ňou nasledovala aj pieseň „We Like 2 Party“, čím sa zopakoval úspech "M". Spolu s Psy-om tak boli jedinými kórejskými interpretmi, ktorým sa podarilo získať prvé dve priečky v tomto rebríčku dvakrát. 
Vo Francúzsku „Bang Bang Bang“ obsadila 194. miesto a bolo to prvý raz, čo sa kórejský interpret umiestnil vo francúzskom rebríčku singlov.
Kritika.
Od hudobných kritikov si „Bang Bang Bang“ vyslúžila pozitívne ohlasy. Americký "Fuse" pochválil videoklip slovami: „Podľa očakávaní je videoklip presahujúcou záležitosťou, kde chlapci sebavedomo predviedli divoký vzhľad, účesy a módu v neónovo zafarbenom svete.“ "Billboard" nazval skladbu „peckou“ a pochválil ich módu s tým, že všetko bolo na mieste. Kórejský "Star News" sa vyjadril, že „tohtoročné tornádo Big Bang je silnejšie ako sa čakalo a ich hudba má od vydania piesne „Lies“ silné základy“. „Bang Bang Bang“ si získala obdiv fanúšikov, verejnosti aj kritikov, čo len poukazuje na fakt, akí sú Big Bang ako skutoční umelci úspešní.
Videoklip.
Choreografkou bola Parris Goebel, ktorá predtým pracovala na Tchäjangovej „Ringa Linga“ a „Good Boy“ dua GD X Tchäjang. Režisérom bol So Hjon-sung, ktorý predtým režíroval videoklipy k piesňam „Fantastic Baby“ a „Bae Bae“. Podľa Billboardu sa v Amerike aj vo svete videoklip k piesni umiestnil na prvom mieste K-popových videoklipov s najväčším počtom pozretí za mesiac jún.

</doc>
<doc id="556026" title="We Like 2 Party" url="https://sk.wikipedia.org/wiki?curid=556026">
We Like 2 Party

„We Like 2 Party“ je singel juhokórejskej chlapčenskej skupiny Big Bang. Vydaný bol digitálne 1. júna 2015 vydavateľstvom YG Entertainment ako štvrtý singel zo "Série MADE" a ako druhý z "A".
Príprava.
Prvý teaser vyšiel 28. mája. Druhý bol vydaný o deň neskôr a obsahoval aj informácie o tom, kto pieseň zložil.
Vydanie.
V prvom týždni po vydaní sa „We Like 2 Party“ umiestnila v digitálnom rebríčku Gaon na 3. mieste s 278 367 predanými kópiami. Na konci júna sa umiestnila na druhom mieste mesačného rebríčka Gaon s predajnosťou 515 406 digitálnych kópií. Lepšie na tom bola len „Bang Bang Bang“, vlastná pieseň skupiny. V Billboardovom rebríčku "Svetové digitálne piesne" sa skladba umiestnila na druhom mieste.
Videoklip.
Videoklip k piesni „We Like 2 Party“ sa natáčal 19. mája na ostrove Čeču. Obsahuje zábery, ktoré natáčali samotní členovia. Pred natáčaním si vypili, aby klip pôsobil prirodzenejšie. Zástupca spoločnosti YG Entertainment povedal: „Budete mať možnosť vidieť skôr uvoľnenejší ako vážny Big Bang.“ Videoklip ukázal bezstarostnú stránku skupiny, zábavu, párty a pitie alkoholu, čo sa od ich zvyčajného štýlu líšilo.
"Billboard" sa o videu vyjadril kladne: „Big Bang ukázali svoju hravú stránku a silné priateľstvo.“ Podľa "Billboardu" sa v Amerike aj vo svete videoklip k piesni umiestnil na treťom mieste najsledovanejších K-popových videoklipov za mesiac jún.
Zákaz.
„We Like 2 Party“ bola televíziou KBS zakázaná kvôli nevhodným výrazom a spomínaniu značiek. YG Entertainment údajne zvažovalo úpravu skladby, ale dodnes tak neurobilo.

</doc>
<doc id="556031" title="Bob's Burgers" url="https://sk.wikipedia.org/wiki?curid=556031">
Bob's Burgers

Bob's Burgers je americký animovaný sitkom, ktorý vysiela stanica Fox od 9. januára 2011, v rámci nedeľňajšieho animovaného bloku seriálov, spolu so Simpsonovcami, Griffinovcami a i.
12. februára 2019 bola potvrdená desiata séria. Vysielať sa začala 29. septembra 2019.
Film založený na seriáli "Bob's Burgers" bude mať kinopremiéru 9. apríla 2021. Pôvodný dátum premiéry bol presunutý z 17. júla 2020 kvôli pandémii koronavírusu.
Dej.
Seriál sa sústreďuje na rodinu Belcherovcov – Bob, Linda a ich deti Tina, Gene a Louise – a ich hamburgerovú reštauráciu.
Série a časti.
12. a 13. séria.
23. septembra 2020 boli potvrdené ďalšie dve série.

</doc>
<doc id="556052" title="D (album, Big Bang)" url="https://sk.wikipedia.org/wiki?curid=556052">
D (album, Big Bang)

D je šiesty single album juhokórejskej chlapčenskej skupiny Big Bang, ktorý vyšiel 1. júla 2015 ako tretí zo "Série MADE".
Príprava.
Prvý teaser s názvom titulnej piesne a dátumom vydania vyšiel 26. júna. Druhý teaser s názvom druhej titulnej piesne bol zverejnený 27. júna. Tablo zo skupiny Epik High nazval „If You“ „úchvatnou“ a „Sober“ „vzrušujúcou“. Jang Hjon-sok označil „If You“ za najsmutnejšiu skladbu, akú kedy Big Bang vydali. Hodinu pred vydaním albumu boli Big Bang v živom vysielaní "Naver Starcast".
Vydanie a propagácia.
Digitálne skladby vyšli 1. júla a fyzický album bol vydaný 7. júla.
V Číne sa za menej ako 20 hodín predalo viac ako 500 000 digitálnych kópií. Po troch dňoch predajnosť presiahla 650 000 kópií, čím Big Bang zlomili rekord najrýchlejšie predávajúceho sa albumu. Deväť dní po vydaní bol počet predaných kópií vyšší ako 800 000, čím sa "D" stal najpredávanejším albumom skupiny v Číne. 1. augusta predajnosť prekročila miliónovú hranicu.
V týždennom albumovom rebríčku Gaon sa po vydaní "D" umiestnil na prvom mieste a za mesiac júl sa z neho v Južnej Kórei predalo 89 017 kópií. V japonskom rebríčku Oricon sa umiestnil na 16. priečke so 4 917 predanými kópiami.
Videoklipu k skladbe „Sober“ sa podarilo za 24 hodín umiestniť na 9. mieste najsledovanejších K-popových videoklipov v Amerike aj na svete za mesiac jún.
Prvýkrát s piesňami vystúpili 11. júla počas koncertu v thajskom Bangkoku v rámci svojho svetového turné MADE 2015 World Tour.
Kritika.
"Billboard" sa vyjadril, že „If You“ je „za posledné roky jednou zo skladieb skupiny, ktoré vedia okamžite ohúriť“. "Osen" poukázal, aký je na albume medzi zábavou a smútkom mix, a ako také niečo dokážu len Big Bang: „V albume sú spolu zmiešané neha, zábava a vzrušujúce pocity. Je to ich štýl a zároveň je to nové. Je to špičkou štýlu Big Bang.“ "Osen" nazval „If You“ „najsmutnejšou skladbou v histórii skupiny“ a „Sober“ „piesňou, ktorú si každý môže veselo vychutnať“.
G-Dragon si vyslúžil pochvalu za svoje texty: „G-Dragon ukázal svoje impozantné textárske schopnosti, ktoré pripomínajú komplexnosť skladieb „Lies“ a „Haru Haru“.“ "D" bol označený za najlepší album zo "Série MADE".

</doc>
<doc id="556064" title="If You" url="https://sk.wikipedia.org/wiki?curid=556064">
If You

„If You“ je singel juhokórejskej chlapčenskej skupiny Big Bang. Vydaný bol digitálne 1. júla 2015 vydavateľstvom YG Entertainment ako piaty singel zo "Série MADE" a ako prvý z "D".
Príprava.
26. júna vyšiel prvý teaser s názvom skladby a dátumom vydania albumu "D". Hodinu pred vydaním boli Big Bang v živom vysielaní "Naver Starcast".
Bolo oznámené, že na rozdiel od ostatných nebude k tejto piesni žiaden videoklip. Zástupca YG Entertainment pre "Star News" povedal: „Dôvodom, prečo k skladbe nebude žiaden videoklip, je to, že „If You“ je od debutu skupiny v roku 2006 najsmutnejšou piesňou. Je to skladba, ktorá sa vás citovo dotkne. Videoklip nebol natočený preto, aby ste sa mohli sústrediť len na hudbu a text.“
„If You“ je prvou piesňou, v ktorej spievajú všetci členovia, keďže T.O.P a G-Dragon zvyčajne repujú.
Vydanie.
Skladba bola vydaná 1. júla 2015. V prvom týždni sa „If You“ umiestnila na prvom mieste týždenného digitálneho rebríčka Gaon s počtom 308 120 predaných kópií. Na konci júla pieseň obsadila 1. miesto v mesačnom rebríčku Gaon s predajnosťou 627 808 digitálnych kópií. V Billboardovom rebríčku "Svetové digitálne piesne" sa skladba umiestnila na druhom mieste.
Kritika.
"Billboard" sa vyjadril, že „If You“ je „za posledné roky jednou zo skladieb skupiny, ktoré vedia okamžite ohúriť“. "Osen" nazval „If You“ „najsmutnejšou skladbou v histórii skupiny“. G-Dragon si vyslúžil pochvalu za svoje texty: „G-Dragon ukázal svoje impozantné textárske schopnosti, ktoré pripomínajú komplexnosť skladieb „Lies“ a „Haru Haru“.“
Tablo zo skupiny Epik High nazval „If You“ „úchvatnou“. Jang Hjon-sok označil „If You“ za najsmutnejšiu skladbu, akú kedy Big Bang vydali.

</doc>
<doc id="556081" title="Daniela Ostatníková" url="https://sk.wikipedia.org/wiki?curid=556081">
Daniela Ostatníková

Prof. MUDr. Daniela Ostatníková, PhD. (* 22. júl 1957) je slovenská lekárka, univerzitná profesorka, prednostka Fyziologického ústavu Lekárskej fakulty UK. V rokoch 2015 až 2019 bola prorektorkou pre medzinárodné vzťahy Univerzity Komenského v Bratislave.
Životopis.
V roku 1982 absolvovala štúdium všeobecného lekárstva na Lekárskej fakulte Univerzity Komenského s vyznamenaním. V rokoch 1982 – 1989 pracovala ako sekundárna lekárka v Univerzitnej nemocnici v Bratislave, od roku 1989 pôsobí na Lekárskej fakulte UK. V roku 1998 ukončila postgraduálne štúdium v odbore normálna a patologická fyziológia, v roku 2005 habilitovala na docentku v tomto odbore a v roku 2012 bola po inauguračnom konaní na Univerzite Komenského vymenovaná za profesorku v odbore normálna a patologická fyziológia. Od roku 2010 je prednostkou Fyziologického ústavu LF UK, kde v roku 2013 založila Akademické centrum výskumu autizmu (ACVA). Absolvovala študijné pobyty v USA, je držiteľkou Fulbright fellowship a Tempelton fellowship. Je členkou Európskej akadémie vied a umení (Salzburg, Rakúsko) a viacerých ďalších vedeckých spoločností doma aj v zahraničí. Za svoju vedeckú a publikačnú činnosť získala viacero medzinárodných a národných ocenení. Na Lekárskej fakulte UK zastávala v rokoch 2007 – 2015 funkciu prodekanky pre zahraničné vzťahy, od februára 2015 do februára 2019 bola prorektorkou Univerzity Komenského v Bratislave. Je víťazka "ankety Slovenka roka" v kategórii "Veda a výskum" za rok 2012 a laureátkou Mimoriadnej ceny za celoživotné dielo Krištáľového krídla za rok 2020.

</doc>
<doc id="556088" title="Magnusov jav" url="https://sk.wikipedia.org/wiki?curid=556088">
Magnusov jav

Magnusov jav alebo Magnusov efekt je bežne pozorovaný, keď sa dráha točiacej sa lopty, stáča preč od pôvodného smeru pohybu. Je dôležitý v mnohých loptových hrách. Ovplyvňuje rotujúce projektily a má niekoľko technických využití, napríklad v rotorových lodiach a lietadlách s Flettnerovým motorom.
V loptových hrách je topspin veličina definovaná ako rotácia okolo horizontálnej osi kolmá na smer letu, kde horný povrch lopty sa pohybuje vpred s rotáciou. Vplyvom Magnusovho javu topspin vytvára silu tlačiacu loptu smerom nadol, silnejšiu ako tiaž a backspin má opačný vplyv. Podobne rotácia do strany spôsobuje odklon do strany. 
Magnusov jav je pomenovaný po Gustavovi Magnusovi, nemeckom fyzikovi, ktorý ho skúmal. Silu pôsobiacu na rotujúci valec popisuje Kutta-Žukovského rovnica, pomenovaná po Martinovi Wilhelmovi Kuttovi a Nikolajovi Jegorovičovi Žukovskom, ktorí prví skúmali tento jav.
Fyzika.
Zo zákona o zachovaní hybnosti vyplýva, že sila, ktorou teleso odtláča vzduch je rovná reakcii na ňu, ktorá mení smer telesa v opačnom smere. Teleso tlačí vzduch nadol, a ten zas tlačí teleso nahor.
V skutočnosti existuje viac spôsobov, ako môže rotácia spôsobiť takýto odklon. Najlepšie sa to zisťuje pomocou veterného tunela. Lyman Briggs urobil rozhodujúcu štúdiu o vplyve Magnusovho javu na bejsbolové loptičky. Ďalšie štúdie tiež ukazujú turbulentné prúdenie za rotujúcou loptičkou. Turbulentné prúdenie je príčinou aerodynamického spomalenia.
Proces, pri ktorom sa vytvára turbulencia za telesom v prúde vzduchu, je komplikovaný, ale dobre preskúmaný aerodynamický jav. Vzniká, keď sa tenká vrstva tekutiny pri telese odlepí od telesa po nejakom čase a začne sa vyvíjať turbulencia. Táto vrstva môže byť turbulentná, ale nemusí, čo má výrazný vplyv na vznik turbulencie. Aj pomerne malé zmeny na povrchu môžu mať veľký vplyv na vznik turbulencie a celý priebeh odklonu od trajektórie.
Magnus údajne vysvetľoval tento jav pomocou laminárneho prúdenia a trenia o povrch. Takýto jav je teoreticky možný, ale oveľa slabší ako Magnusov jav.
Diagram na začiatku stránky ukazuje odklon spôsobený rotáciou 'dozadu'. Turbulencia a prúd vzduchu sa odkláňajú nadol. Pohyb pri tenká vrstva pri povrchu na spodnej strane je oveľa silnejší na spodnej strane, kde je smer rotačného pohybu priamo oproti smeru pohybu vzduchu. Táto vrstva vytvára turbulencie v pravidelných intervaloch.
Pri valci, sila vznikajúca kvôli rotácii je známa ako Kuttova-Žukovského sila. Dá sa popísať ako vír spôsobený rotáciou. Sila pôsobiaca na jednotku dĺžky F/L je súčinom rýchlosti v, hustoty tekutiny formula_1, a sily víru tvoreného rotáciou G.
kde sila víru je daná vzťahom
kde ω je je uhlová rýchlosť rotácie valca, r je polomer valca a s je počet otáčok za sekundu.
História.
Nemecký fyzik Heinrich Gustav Magnus popísal tento jav v roku 1852. Jav ale už pozoroval v roku 1672 Isaac Newton, popísal ho a správne uhádol príčinu pozorovaného javu pozorovaním hráčov tenisu na univerzite v Cambridge. V roku 1742 britský matematik, výskumník v oblasti balistiky a vojenský technik Benjamin Robins vysvetlil odchýlky trajektórii striel z muškiet pomocou Magnusovho javu. 
V športe.
Magnusov jav vysvetľuje bežne pozorované odchýlky od očakávaných trajektórií rotujúcich lôpt v športe, napríklad futbale, stolnom tenise, tenise volejbale, golfe a paintballe.
V stolnom tenise je ľahké pozorovať Magnusov jav vďaka malej hustote loptičky. Skúsený hráč dokáže dať lopte rôzne spiny. Kvôli tomuto sú rakety pokryté gumou.
V airsofte sa používa systém Hop-Up na vytvorenie backspinu, čo výrazne zvýši dolet strely.
V paintballe sa tiež využíva Magnusov jav na zvýšenie dosahu.
Majstrovstvá sveta vo futbale 2010 boli kritizované za používanie lopty s iným chovaním Magnusovho javu ako zvyčajne. Lopta mala slabší Magnusov jav a letela ďalej a odkláňala sa menej.

</doc>
<doc id="556105" title="Sober (Big Bang)" url="https://sk.wikipedia.org/wiki?curid=556105">
Sober (Big Bang)

„Sober“ je singel juhokórejskej chlapčenskej skupiny Big Bang. Vydaný bol digitálne 1. júla 2015 vydavateľstvom YG Entertainment ako šiesty singel zo "Série MADE" a ako druhý z "D".
Príprava.
27. júna bol zverejnený teaser s názvom piesne a informáciami o tom, kto ju zložil. Hodinu pred vydaním skladby boli Big Bang v živom vysielaní "Naver Starcast". Tá istá časť, ktorú G-Dragon spieva ku koncu piesne „Sober“, odznela prvýkrát už počas 15. ročníka Mnet Asian Music Awards ako predohra k jeho skladbe „Crooked“.
Vydanie.
Skladba „Sober“ bola vydaná digitálne 1. júla 2015. V prvom týždni od vydania sa predalo 276 180 digitálnych kópií a v digitálnom rebríčku Gaon sa pieseň umiestnila na druhom mieste. V mesačnom rebríčku Gaon za mesiac júl obsadila 4. miesto s 572 050 predanými kópiami. V Billboardovom rebríčku "Svetové digitálne piesne" sa „Sober“ umiestnila na treťom mieste.
Kritika.
Skladba si získavala pozitívne ohlasy. "Billboard" si všimol, že Big Bang sa viac priklonili k rocku a funku, čo sa od ich zvyčajného hudobného štýlu líšilo. Pieseň má „odvážne prevedenie a energický rockový zvuk“ a prirovnal ju ku G-Dragonovej skladbe „Crooked“ z roku 2013. Americký "Fuse" povedal, že pieseň sa hodí do alternatívneho rádia alebo na hudobný festival "Warped Tour", ktorý je známy alternatívnou a punk rockovou hudbou. "Osen" sa vyjadril, že je to „vzrušujúca letná pieseň, ktorá sa perfektne hodí k tomuto ročnému obdobiu“.
Videoklip.
Videoklip režíroval Han Sa-min, ktorý bol predtým režisérom aj pre videoklipy k piesňam „Loser“, „Blue“ a „Bad Boy“. Má jedinečný štýl a letnú náladu. "Billboard" klip opísal slovami „bláznenie vo farbistom svete“.

</doc>
<doc id="556107" title="Referendum v Gabčíkove v roku 2015" url="https://sk.wikipedia.org/wiki?curid=556107">
Referendum v Gabčíkove v roku 2015

Referendum v Gabčíkove v roku 2015 bolo miestne referendum uskutočnené v nedeľu 2. augusta 2015 v Gabčíkove. Obyvatelia obce v ňom odmietli zriadenie dočasného tábora pre utečencov.
Pozadie.
Tábor pre utečencov existoval v Gabčíkove už predtým. Zavreli ho v roku 2009.
21. júla podpísali Robert Kaliňák (SMER-SD) a jeho rezortná kolegyňa z Rakúska Johanna Miklová-Leitnerová memorandum o spolupráci s dvojročnou platnosťou. Na základe dohody sa malo z tábora v rakúskom Traiskirchene v priestore Slovenskej technickej univerzity v Gabčíkove. Počas prvej polovice roka 2015 v Rakúsku stúpol počet žiadateľov o azyl až na 28 400. Zariadenie v Traiskirchene ubytováva už viac než 4000 ľudí, pritom má len polovičnú kapacitu. Počas septembra malo do Gabčíkova prísť prvých 250, počas septembra ďaších 250 utečencov. Slovensko im malo zabezpečiť stravu a ubytovanie. Ubytovacie zariadenie bolo v minulosti využívané pre pracovníkov vodného diela, neskôr pripadlo STU.
Problémom malo byť tiež neexistujúce oplotenie areálu. Policajný prezident Tibor Gašpar poznamenal, že sa pracuje na zvýšení bezpečnosti v obci a okolí: „"V súčasnosti je v Gabčíkove štandardné obvodné oddelenie, kde je plánovaných 18 tabuľkových miest policajtov. Zvyšujeme na tomto oddelení tabuľkové miesta o desať policajtov. S vedením Krajského riaditeľstva Policajného zboru v Trnave sme pripravili výkon služby. Hliadkové služby plánované do okolia Gabčíkova a do zariadenia budú vo väčšom počte, slúžiť tam bude aj pohotovostná motorová jednotka z Trnavy."“ Pripravované majú byť aj ďalšie opatrenia.
Hlasovanie a výsledky.
Referendum sa uskutočnilo na základe petície, ktorú podpísalo 3 148 ľudí. Jeho otázka znela: „"Ste proti zriadeniu dočasného utečeneckého tábora v účelovom zariadení Slovenskej technickej univerzity v obci Gabčíkovo?"“, na hlasovacom lístku bola napísaná po slovensky a po maďarsky. Na hlasovaní sa zúčastnilo 2 603 oprávnených voličov, čo je účasť 58,46 %. Zo zúčastnených voličov bolo 2 501 (96,67 %) proti zriadeniu tábora. Za zriadenie tábora bolo len 86 hlasujúcich.
Dopady.
Starosta Gabčíkova Ivan Fenes po refernede povedal: „"Som veľmi rád, že výsledok odzrkadľuje postoj občanov. Očakávali sme, že ľudia prídu a vyjadria svoj názor a za účasť im ďakujem. Toto rozhodnutie je veľmi významné z hľadiska bezpečnosti a zdravia našich obyvateľov. Ďakujem všetkým, že prišli k urnám a napriek tomu, že výsledok referenda nie je záväzný pre orgány štátnej správy, pre nás je dôležité, aby sme mohli prezentovať postoj našich občanov."“ Ešte pred konaním referenda sa Michaela Paulenová z tlačového odboru Ministerstva vnútra vyjadrila: „"Pre obec je miestne referendum právne relevantné. Pre ministerstvo vnútra ako orgán štátu však nie sú výsledky referenda záväzné a zákon mu neukladá na ich základe konať."“ Po referende Robert Kaliňák opätovne potvrdil, že plán sa nemení. Právnik Peter Kresák hlasovanie označil za „"referendum proti vládnej moci"“ a upozornil, že na Slovensku nie je právna úprava, ktorá by vládu zaväzovala rešpektovať miestne referendá. Poukázal na prípad obce Tešedíkovo, ktorá dvomi úspešnými referendami žiadala návrad pôvodného názvu Pered.
Prezident Andrej Kiska na margo referenda vydal vyzhlásenie kde okrem iného uviedol: „"Myslím, že výsledok referenda, ktorý by bol podobný kdekoľvek na Slovensku, je dôsledkom viacerých chýb, ktoré sa stali. Aj v našej domácej debate na Slovensku. A myslím, že je najvyšší čas, aby sme všetci ľudia zodpovední za riadenie štátu - aj tí, ktorí sa o riadenie štátu budú uchádzať onedlho vo voľbách - jasne povedali slovenskej verejnosti: Budeme štátom, ktorý postaví na svojej hranici múr, a budeme teoretizovať o tom, čo by mali urobiť iní? Alebo sa budeme na spoločných rozhodnutiach aj podieľať a na seba zoberieme aj časť svojej zodpovednosti za našu Európu? Pri ochrane hraníc Európy, ale aj tu, vo vnútri Európskej únie, kam sa už utečenci uchýlili v ohrození holého života."“ Nekomunikáciu vlády s občanmi a jej postoj voči migrantom ako bezpečnostnej hrozbe kritizoval aj Béla Bugár (Most-Híd).

</doc>
<doc id="556115" title="E (album, Big Bang)" url="https://sk.wikipedia.org/wiki?curid=556115">
E (album, Big Bang)

E je siedmy single album juhokórejskej chlapčenskej skupiny Big Bang, ktorý vyšiel 5. augusta 2015 ako štvrtý a zároveň posledný zo "Série MADE".
Príprava.
Oznámenie o novom single albume bolo zverejnené 23. júla a predpovedalo, že jeho súčasťou bude aj duo GD &amp; TOP. Teaser bol vydaný na ďalší deň. Bola to prvá kolaborácia dua po štyroch rokoch. Jang Hjon-sok potvrdil, že druhú skladbu bude spievať celá skupina. Informácie o skladbe „Let’s Not Fall in Love“ boli zverejnené 30. júla. Hodinu pred vydaním albumu boli Big Bang v živom vysielaní "V app", ktoré sledovalo viac ako 620 000 ľudí.
Vydanie a propagácia.
Digitálne skladby vyšli 5. augusta a fyzický album bol vydaný 12. augusta.
Po vydaní sa "E" v týždňovom rebríčku Gaon umiestnil na prvom mieste, čím sa stal po "M" a "D" už tretím albumom zo "Série MADE", ktorý obsadil prvú priečku. V japonskom rebríčku Oricon sa umiestnil na 15. mieste so 4 090 predanými kópiami. V Číne sa za 24 hodín predalo vyše 700 000 digitálnych kópií. 28. augusta prekročila predajnosť v Číne miliónovú hranicu. V mesačnom rebríčku Gaon sa s 84 002 predanými kópiami umiestil "E" na 3. mieste.
V Billboardovom rebríčku "Svetové digitálne piesne" sa skladba „Let's Not Fall in Love“ umiestnila na prvom a „Zutter“ na druhom mieste, čím Big Bang remizovali s Psy-om ako jediní kórejskí interpreti, ktorí v tomto rebríčku obsadili prvé dve miesta trikrát.
V televízii s piesňami prvýkrát vystúpili v hudobnom programe "Inkigajo".
Kritika.
"Billboard" povedal, že „skladba „Let's Not Fall in Love“ ukazuje skupinu v doteraz najsentimentálnejšom svetle“, a „hoci zneje ako klasická pieseň skupiny, je jedinečná chýbajúcim presne ohraničených refrénom“. „G-Dragon a T.O.P v nej predviedli svoje hlasy v novom zafarbení, ktoré sa líši od ich zvyčajného ctižiadostivého repu.“ „Zutter“ je „hip-hopový počin pretkaný trapovými slučkami, bicími a syntetizátormi na zdôraznenie charakteristických štýlov oboch chlapcov“. "Inquirer" nazval „Let's Not Fall in Love“ „najviac emočne znejúcim vydaním skupiny“. "Osen" povedal, že piesne majú „rôzne nálady a zafarbenie, a to je niečo, čo dokážu len Big Bang, pretože majú široké umelecké spektrum“.

</doc>
<doc id="556147" title="Rod Taylor" url="https://sk.wikipedia.org/wiki?curid=556147">
Rod Taylor

Rod Taylor (* 11. január 1930, Sydney, Austrália† 7. január 2015, Los Angeles, Kalifornia, USA) bol austrálsky herec. 
Narodil sa v Lidcombe, predmestí Sydney, ako jediný syn Williama Sturt Taylora a Mony Taylor. Študoval najprv na strednej škole "Parramatta High School" a neskôr na technickej a umeleckej vysokej škole. Svoju hereckú kariéru začal v divadelných a rozhlasových hrách. Prvým filmom v ktorom hral ​​bol "King of the Coral Sea" z roku 1954. Neskôr hral v mnohých ďalších filmoch, medzi ktoré patrí napríklad "Stroj času" (1960), "Zabriskie Point" (1970) a "Nehanební bastardi" (2009). 
Zomrel v januári 2015 vo veku 84 rokov na infarkt.

</doc>
<doc id="556159" title="Angela Lansburyová" url="https://sk.wikipedia.org/wiki?curid=556159">
Angela Lansburyová

Dame Angela Brigid Lansburyová, DBE (; * 16. október 1925, Londýn, Spojené kráľovstvo) je britská herečka a speváčka.
Prvýkrát sa objavila v snímke "Gaslight" z roku 1944 v úlohu zlomyseľnej slúžky, za ktorej stvárnenie bola nominovaná aj na Oscara. Ďalej hrala napr. vo filmoch "The Manchurian Candidate" (1962), "Bedknobs and Broomsticks" (1971) alebo "Kráska a zviera" (1991).
V päťdesiatych rokoch sa dostala do newyorského divadla "Broadway Theatre", kde zožala veľký úspech v muzikáloch "Gypsy", "Mame" a "Sweeney Todd". Z jej najnovších rolí je známe najmä stvárnenie spisovateľky Jessicy Fletcher v americkom televíznom seriáli "To je vražda, napísala", v ktorom účinkovala v rokoch 1984 - 1996, či úloha Madame Arcati z broadwayskej hry "Blithe Spirit".
Je nositeľkou radu významných ocenení, celkom päťkrát získala Tony Award a šesťkrát Zlatý glóbus a ako najlepšia herečka vo vedľajšej úlohe bola i trikrát nominovaná na Oscara a celkom osemnásťkrát na Cenu Emmy.

</doc>
<doc id="556160" title="Daniel Olejár" url="https://sk.wikipedia.org/wiki?curid=556160">
Daniel Olejár

Doc. RNDr. Daniel Olejár, PhD. (* 4. január 1957) je slovenský informatik a univerzitný pedagóg pôsobiaci na Univerzite Komenského v Bratislave (UK) ako vedúci Katedry informatiky Fakulty matematiky, fyziky a informatiky UK (FMFI UK) a v minulosti ako prorektor (od februára 2015 do marca 2021).
Život.
V roku 1980 absolvoval odbor matematika, špecializáciu Teoretická kybernetika a matematická informatika na Prírodovedeckej, resp. Matematicko-fyzikálnej fakulte UK (MFF UK), kde získal aj vedeckú hodnosť kandidáta vied (1987) a vedecko-pedagogickú hodnosť docent (1989). Na MFF UK, neskôr FMFI UK pôsobil ako interný ašpirant, odborný asistent, docent a od roku 2003 tu pôsobí vo funkcii profesora. Je garantom študijného programu informatika. Štyri funkčné obdobia bol a v súčasnosti je vedúcim Katedry informatiky FMFI UK.
Odborne pracoval v oblasti diskrétnej matematiky a teórie náhodných grafov, začiatkom deväťdesiatych rokov prešiel do oblasti kryptológie a informačnej bezpečnosti. Podieľal sa na návrhu šifrovacieho algoritmu pre Ministerstvo vnútra SR, návrhu klíringového systému Národnej banky Slovenska, koordinoval prípravu poslaneckého návrhu zákona o elektronickom podpise a podieľal sa na príprave ďalších zákonov, vykonávacích predpisov a štátnych koncepcií (Informatizácia spoločnosti, Národná stratégia informačnej bezpečnosti v SR, Návrhu systému vzdelávania v oblasti informačnej bezpečnosti, Zákona o informačnej bezpečnosti, Štandardov pre informačné systémy verejnej správy a i.). Bol tiež predsedom subkomisie Slovenského ústavu technickej normalizácie pre informačnú bezpečnosť, dlhoročným členom výboru Slovenskej informatickej spoločnosti. Dvanásť rokov pôsobil ako hlavný skúšajúci pre organizáciu ISACA. Bol členom Akademického senátu MFF, resp. FMFI UK, jedno funkčné obdobie bol členom a druhé podpredsedom AS UK. Od februára 2015 do marca 2021 bol prorektorom UK.

</doc>
<doc id="556192" title="Peter Moczo" url="https://sk.wikipedia.org/wiki?curid=556192">
Peter Moczo

Peter Moczo (* 12. marec 1956) je slovenský geofyzik a univerzitný profesor (2002). Od roku 2015 predseda Slovenskej komisie pre vedecké hodnosti. 
Životopis.
V roku 1980 vyštudoval geofyziku na Matematicko-fyzikálnej fakulte Karlovej univerzity v Prahe, kde získal aj vedecké hodnosti CSc. a DrSc. Od roku 1980 pracoval v Geofyzikálnom ústave SAV, kde v rokoch 19942004 viedol oddelenie seizmológie a v rokoch 19972000 bol predsedom vedeckej rady. Od roku 2001 pracuje na Fakulte matematiky, fyziky a informatiky Univerzity Komenského, kde v rokoch 20042020 viedol Katedru astronómie, fyziky Zeme a meteorológie. V rokoch 19992015 bol predsedom Slovenského národného komitétu pre geodéziu a geofyziku, od roku 2010 je predsedom komisie pre obhajoby doktorských dizertačných prác (DrSc) v geofyzike, meteorológii a klimatológii, v rokoch 20122015 bol členom Akreditačnej komisie, v rokoch 20152019 prorektorom Univerzity Komenského pre vedecko-výskumnú činnosť a doktorandské štúdium, v rokoch 2017 2021 predsedom Učenej spoločnosti Slovenska.
Bol hosťujúcim profesorom na Univerzite v Kyote a Université Joseph Fourier v Grenobli, bol hosťujúcim vedcom na University of Alberta v Edmontone a University of California v Santa Barbare. Prednášal semestrálne kurzy na Kyoto University, University of California v Santa Barbare, Université Joseph Fourier v Grenobli a Universität Wien.
Založil teoretickú a výpočtovú seizmológiu na Slovensku. V celosvetovom meradle významne prispel k rozvoju numerického modelovania šírenia seizmických vĺn, najmä metódy konečných diferencií na numerické modelovanie šírenia seizmických vĺn a seizmického pohybu v štrukturálne zložitých prostrediach. Je hlavným autorom monografie "The Finite-difference Modelling of Earthquake Motions – Waves and Ruptures" vydanej v Cambridge University Press.
Viedol tímy, ktoré vybudovali súčasnú národnú sieť seizmických staníc a lokálnu sieť seizmických staníc východné Slovensko. Viedol tímy, ktoré analyzovali seizmické ohrozenie slovenských atómových elektrární v Jaslovských Bohuniciach a Mochovciach a obhájili svoje analýzy na revíznych misiách Medzinárodnej agentúry pre atómovú energiu. Tím, ktorý vytvoril, bol ocenený ako špičkový tím SAV, Univerzity Komenského a Akreditačnej komisie.
Najvýznamnejšie ocenenia.
Boli mu udelené: Čestná plaketa SAV Dionýza Štúra za zásluhy v prírodných vedách (2006), Cena SAV za budovanie infraštruktúry pre vedu (2006), Prémia Literárneho fondu za trojročný vedecký ohlas (2008, 2011), Outstanding reviewer of the year, Geophysical Journal International (2010, 2011), Cena ministra školstva, vedy, výskumu a športu Slovenskej republiky za vedu a techniku za rok 2013 v kategórii Vedecko-technický tím roka (vedúci tímu), Cena Literárneho fondu za vedeckú a odbornú literatúru za rok 2014 v kategórii Prírodné a technické vedy za dielo "The Finite-Difference Modelling of Earthquake Motions - Waves and Ruptures" 2015, Cena M. R. Štefánika 2015 za najväčší prínos v oblasti bilaterálnej slovensko-francúzskej vedecko-technickej spolupráce, Zlatá medaila Fakulty matematiky, fyziky a informatiky UK 2016, Cena ministra školstva, vedy, výskumu a športu SR za vedu a techniku 2018 v kategórii Osobnosť vedy a techniky, Zlatá medaila Univerzity Komenského v Bratislave 2019.

</doc>
<doc id="556218" title="Zutter" url="https://sk.wikipedia.org/wiki?curid=556218">
Zutter

„Zutter“ je singel juhokórejského dua GD &amp; TOP zo skupiny Big Bang. Vydaný bol digitálne 5. augusta 2015 vydavateľstvom YG Entertainment ako siedmy singel zo "Série MADE" a ako prvý z "E".
Príprava.
Oznámenie o novom singli s informáciou, že jeho súčasťou bude aj duo GD &amp; TOP, bolo zverejnené 23. júla. Teaser bol vydaný na ďalší deň. Bola to prvá pieseň dua po štyroch rokoch.
G-Dragon povedal, že pri písaní textu k piesni mal ťažkosti: „Už dlho píšem texty, ale v poslednej dobe si ich neustále prechádzam. Vzhľadom k tomu, že v istom programe sa texty rapu stali témou diskusie, tak si každý riadok kontrolujem znova a znova.“ Sungri povedal, že kórejská súťaž "Show Me the Money 4" prinútila G-Dragona k tomu, že si svoje texty veľakrát kontroluje.
Vydanie.
Skladba „Zutter“ bola vydaná 5. augusta a po prvom týždni mala predaných 280 817 digitálnych kópií a v týždennom digitálnom rebríčku Gaon sa umiestnila na druhom mieste, pričom ju predbehla len druhá skladba skupiny, „Let's Not Fall in Love“. Na ďalší týždeň sa umiestnila na 3. mieste so 116 572 predanými kópiami. V mesačnom rebríčku Gaon sa skladba umiestnila na štvrtom mieste s 536 570 predanými kópiami.
V Billboardovom rebríčku "Svetové digitálne piesne" aj v čínskom rebríčku videoklipov "QQ Music" sa „Zutter“ umiestnila na druhom mieste.
18 dní po zverejnení dosiahol videoklip k piesni na YouTube viac ako 10 miliónov pozretí.
Kritika.
"Kpop Starz" povedal, že „Zutter“ je „pravdepodobne doposiaľ najnápadnejšia a najostrejšia skladba“. "Billboard" povedal, že je to „hip-hopový počin pretkaný trapovými slučkami, bicími a syntetizátormi na zdôraznenie charakteristických štýlov oboch chlapcov“. "Osen" sa vyjadril, že skladba „Zutter“ je „divoká a štýlová s jedinečným plynutím a rapom s plným rytmom, ktorý dokáže poslucháča zaujať“.
Zákaz.
„Zutter“ bola 12. augusta televíziou KBS zakázaná kvôli obsahu piesne a nevhodnému textu a názvu. YG Entertainment sa vyjadrilo, že skladbu meniť nebude: „Aby sa zachoval význam, tak text piesne „Zutter“ nemáme v pláne nijako upravovať.“

</doc>
<doc id="556236" title="Let's Not Fall in Love" url="https://sk.wikipedia.org/wiki?curid=556236">
Let's Not Fall in Love

„Let's Not Fall in Love“ je singel juhokórejskej skupiny Big Bang. Vydaný bol digitálne 5. augusta 2015 vydavateľstvom YG Entertainment ako ôsmy singel zo "Série MADE" a ako druhý z "E".
Príprava.
Jang Hjon-sok potvrdil, že druhú skladbu z "E" bude spievať celá skupina. Informácie o skladbe „Let’s Not Fall in Love“ boli zverejnené 30. júla. Hodinu pred vydaním albumu boli Big Bang v živom vysielaní "V app", ktoré sledovalo viac ako 620 000 ľudí.
Vydanie.
Skladba „Let's Not Fall in Love“ bola vydaná 5. augusta. Po prvom týždni mala predaných 314 944 digitálnych kópií a v týždennom digitálnom rebríčku Gaon sa umiestnila na prvom mieste. Na ďalší týždeň si prvú priečku udržala so 145 026 predanými kópiami. V mesačnom rebríčku Gaon sa skladba umiestnila na prvom mieste s 648 522 predanými kópiami.
V Billboardovom rebríčku "Svetové digitálne piesne" aj v čínskom rebríčku videoklipov "QQ Music" sa „Let's Not Fall in Love“ umiestnila na prvom mieste.
Týždeň po zverejnení dosiahol videoklip k piesni na YouTube viac ako 10 miliónov zhliadnutí.
Kritika.
Pieseň si vyslúžila dobré ohlasy od kritikov aj verejnosti. Na rozdiel od predchádzajúcich skladieb skupiny bola opísaná ako jemná a sladká, s vážnym tónom, stredne rýchlym tempom, jemnými vokálmi a smutnou náladou. "Billboard" povedal, že „skladba „Let's Not Fall in Love“ ukazuje skupinu v doteraz najsentimentálnejšom svetle“, a „hoci zneje ako klasická pieseň skupiny, je jedinečná chýbajúcim presne ohraničených refrénom“. „G-Dragon a T.O.P v nej predviedli svoje hlasy v novom zafarbení, ktoré sa líši od ich zvyčajného ctižiadostivého repu.“ "Osen" sa vyjadril, že skladba „Let's Not Fall in Love“ je plná radostných emócií s mladou a sviežou krásou, ktorá je založená na smutnom cite.

</doc>
<doc id="556242" title="Varlam Tichonovič Šalamov" url="https://sk.wikipedia.org/wiki?curid=556242">
Varlam Tichonovič Šalamov

Varlam Tichonovič Šalamov (; * 18. jún 1907, Vologda, Rusko – 17. január 1982 Moskva, tamtiež) bol významný ruský prozaik a básnik.
Život.
Varlam Tichonovič Šalamov pochádzal z rodiny pravoslávneho kňaza. Jeho otec pôsobil ako misionár na Aleutoch. Do Ruska sa vrátil v roku 1905. Šalamov absolvoval strednú školu vo Vologde. V roku 1923 sa presťahoval do Moskvy, kde pracoval ako garbiar. Pokračoval (od roku 1926) štúdiom na právnickej fakulte MGU v Moskve.
V roku 1929, počas 3. roku štúdia ho zatkli za šírenie Leninovho závetu. Odsúdili ho na 3 roky pracovného tábora, trest vykonával v tábore Višera. Po návrate z tábora sa zapojil do literárneho života v Moskve, publikoval niekoľko krátkych próz a básní. V roku 1937 počas Veľkej čistky bol opätovne zatknutý a odsúdený (za antisovietsku propagandu) na 5 a potom 15 rokov pracovného tábora v Kolyme.
Napokon v kolymských gulagoch strávil súvisle 14 rokov (19371951). Aj po prepustení mal zákaz bývať vo veľkých mestách v európskej časti Ruska, takže pracoval ako felčiar. Po 20. zjazde KSSZ ho rehabilitovali a umožnili mu návrat do Moskvy. V roku 1961 mu vyšla (v oficiálnom vydavateľstve, tzv. gosizdat) prvá básnická zbierka Огнибо (dosl. Kresadlo), nasledovali ďalšie tri: v roku 1964 Шелест листьев (dosl. Šelest lístia), v roku 1967 Дорога и судьба (dosl. Cesta a osud) а v roku 1972 Московские облака (dosl. Moskovské oblaky). Od 15. februára 1973 bol člen Zväzu sovietskych spisovateľov. Posledný rok života sa mu prudko zhoršil zdravotný stav, strávil ho ako slepý, hluchý v domove dôchodcov a neskôr v ústave pre psychicky chorých, kde aj zomrel.
Literárna tvorba.
Prvopočiatky Šalamovovej literátnej tvorby sú z obdobia po návrate z tábora, teda rok 1932. Po rehabilitácii v roku 1956 sa venoval najmä poézii (4 básnické zbierky a časopisecky publikované diela). Prozaické práce, napriek odmäku po 20. zjazde KSSZ, v Sovietskom zväze oficiálne vyjsť nemohli a šírili sa samizdatom alebo vychádzali v zahraničí.
Kolymské poviedky.
Šalamov od roku 1954 až do smrti pracoval na cykle Колымские рассказы (Kolymské poviedky), ktorý rozdelil do šiestich kníh:
Kolymské poviedky „patria k najtrpkejším prózam celého „táborového“ žánru“. Vzhľadom na ich dokumenárny charakter ich A. Applebaumová používala v obsiahlej miere ako zdroj pre svoju monografiu o gulagoch. Tvoria rozsiahly dokumentárny cyklus, ktorý je založený na Šalamovových osobných zážitkoch. Jadro tvoria „črty, príbehy a záznamy z pracovných táborov“.
Literárny štýl, význam.
Šalamovove verše sú filozoficko-reflexívne, s témami ako láska, priateľstvo, vlasť. Nadväzujú na tvorbu Baratynského, Feta, Ťutčeva, Bloka a Pasternaka. Verše, na ktorých pracoval v gulagoch, sa zachovali len vďaka B. Pasternakovi, s ktorým Šalamov viedol korešponenciu.
V prozaických dielach sa prejavil tým, že neuznával román ako žáner. Uprednostňoval pamäti pre ich bezprostrednosť. Bol majster krátkej prózy, v ktorej uplatňoval viaceré básnické prvky: nedopovedanosť, metaforickosť, rytmickosť. V poviedkach jednu bolesť, len čo pominie, vystrieda ešte zraňujúcejšia udalosť.
V žánre literatúry o gulagoch mu bol seberovný iba Alexandr Isajevič Solženicyn.
Jeho dielo je nadčasové mravné memento.

</doc>
<doc id="556277" title="Fargo (seriál)" url="https://sk.wikipedia.org/wiki?curid=556277">
Fargo (seriál)

Fargo je americký komediálno-dramatický seriál, založený na rovnomennom filme od bratov Coenovcov. Vysiela sa od 15. apríla 2014 na americkej káblovej stanici FX. Seriál je koncipovaný formou antológie, teda každá séria sa odohráva v odlišnom čase s rôznymi postavami. Druhá séria mala premiéru 12. októbra 2015, tretia sa začala vysielať 19. apríla 2017.
Tvorca seriálu Noah Hawley v júni 2017 oznámil, že seriál bude mať pauzu z dôvodu jeho účasti na iných projektoch a aktuálnemu nedostatku nápadov pre ďalšiu sériu. Neskôr bolo oznámené, že štvrtá séria sa plánuje pre rok 2019. 8. mája 2018 výkonný producent Warren Littlefield potvrdil, že nakrúcať sa začne na konci roka 2019. Štvrtá séria sa mala začať vysielať 19. apríla 2020. 16. marca 2020 bola premiéra odložená kvôli nedokončenej postprodukcii z dôvodu vypuknutia pandémie koronavírusu. Nový dátum premiéry štvrtej série bol stanovený na 27. septembra 2020.
Seriál vysielala na Slovensku ako prvá federálna stanica AMC od 28. januára 2015. Od 16. apríla 2016 sa seriál vysiela aj na verejnoprávnej Dvojke.
Série.
1. séria.
Dej.
V januári 2006 prechádza Lorne Malvo cez Bemidji v Minnesote a ovplyvní miestnu komunitu jeho zlomyseľnosťou, násilím a klamstvom, vrátane šikanovaného poisťováka Lestera Nygaarda. Medzitým zástupkyňa šerifa Molly Solverson a policajt Gus Grimly z mesta Duluth spoja sily aby vyriešili sériu vrážd, o ktorých majú podozrenie, že súvisia s Malvom a Nygaardom.
2. séria.
Dej.
Druhá séria sa odohráva v Luverne (Minnesota), Fargo (Severná Dakota) a Sioux Falls (Južná Dakota) v marci 1979 a sleduje kozmetičku Peggy Blumquist a jej manžela Eda Blumquist ako sa snažia utajiť nehodu, z ktorej Peggy ušla, pričom zrazila Ryea Gerhardta, syna Floyd Gerhardtovej, ktorá vedie kriminálny klan Gerhardtovcov vo Fargu. Medzitým Lou Solverson, minesotský štátny policajt, ktorý slúžil vo Vietname, a šerif Hank Larsson vyšetrujú tri vraždy, ktoré spáchal Rye Gerhardt.
3. séria.
Dej.
Píše sa rok 2010 a sociálny kurátor Ray Stussy (Ewan McGregor) so svojou priateľkou, podmienečne prepustenou z väzenia, Nikki Swango (Mary Elizabeth Winstead) snívajú o lepšom, majetnom živote. Aby ho dosiahli, pokúsia sa ukradnúť cennú poštovú známku Rayovmu staršiemu bratovi Emmitovi (tiež Ewan McGregor), samozvanému „Kráľovi Minnesotských parkovísk“. Bohužiaľ ich plány zlyhajú a musia zakryť ich účasť na dvoch úmrtiach, vrátane smrti nevlastného otca Glorie Burgle (Carrie Coon) bývalej policajnej riaditeľky Eden Valley. Medzitým sa Emmit snaží splatiť dlh pochybnej spoločnosti, od ktorej si požičal peniaze pred dvoma rokmi, no táto záhadná spoločnosť, na čele ktorej stojí V. M. Varga (David Thewlis) a Yuri Gurka (Goran Bogdan), má iné plány.
4. séria.
Príbeh štvrtej série sa bude odohrávať v roku 1950 v Kansas City. Chris Rock bude hrať hlavu mafiánskej rodiny.
Vysielanie.
V Spojených štátoch vysiela seriál od 15. spríla 2014 stanica FX, ktorá je sesterskou stanicou Foxu.
Na Slovensku (a v Česku) začala seriál vysielať stanica AMC 28. januára 2015.
Vysielacie práva kúpil aj RTVS. Na Dvojke sa vysielala prvá séria od 16. apríla do 18. júna 2016 a druhá séria od 3. septembra do 5. novembra 2016. Tretiu sériu začala vysielať 13. januára 2018.
"This is a true story".
Rovnako ako film "Fargo" sa každá epizóda začína textom:
Rovnako ako v prípade filmu sú príbehy v tomto seriáli vymyslené a nezakladajú sa na skutočných udalostiach.
Produkcia.
V roku 2012 bolo zverejnené, že Bratia Coenovci pracujú na televíznej adaptácii ich oscarového filmu z roku 1996 pre stanicu FX. Výroba prvej séria začala koncom roka 2013 v Calgary. V júli 2014 bola potvrdená výroba druhej série, ktorá sa nakrúcala od 19. januára do 20. mája 2015. Výroba tretej séria začala v januári 2017.

</doc>
<doc id="556283" title="Maďari v Rumunsku" url="https://sk.wikipedia.org/wiki?curid=556283">
Maďari v Rumunsku

Maďari sú v Rumunsku najvýznamnejšia menšina, v roku 2011 predstavujúca 1 227 623 ľudí a percentuálne predstavujú 6.5 % celkovej populácie krajiny. Najviac Maďarov žije v Rumunsku v častiach, ktoré pôvodne patrili Uhorsku, teda v Sedmohradsku a Transilvánii. Tzv. Sikulsko je oblasť, jazykový ostrov v centrálnom Rumunsku, v Transilvánii, kde žije najviac Maďarov, a mnohé mestá a dediny sú tu takmer čisto maďarské. Najväčší podiel maďarského obyvateľstva má župa Harghita - 85,21 %.

</doc>
<doc id="556402" title="Ústredný vojenský cintorín ČA (Michalovce)" url="https://sk.wikipedia.org/wiki?curid=556402">
Ústredný vojenský cintorín ČA (Michalovce)

Ústredný vojenský cintorín vojakov Červenej armády z druhej svetovej vojny v Michalovciach je cintorín, na ktorom sú pochovaní sovietski vojaci, ktorí padli na území Slovenska pri oslobodzovaní Československa od nacistických okupantov počas druhej svetovej vojny a ich počet je asi 17 000. Prvý pamätník Červenej armáde bol v meste odhalený už 23. februára 1945. Doba vzniku ústredného vojenského cintorína sa datuje od 23. marca 1946. 
Poloha.
Areál leží v mestskej časti Hrádok, medzi ulicou Topolianskou a Jurija Gagarina. Juhovýchodne od gotickej kaplnky na Hrádku. Je turistickým cieľom mnohých návštevníkov mesta Michalovce.
Pamätník a vojenský cintorín.
Pamätník v podobe pylóna dominuje celému cintorínu. Na jeho vrchole je veľká betónová hviezda s piatimi cípmi. Pod ňou je kovový československý vojnový kríž. Pod ním nápisy v ruskom jazyku a slovenskom jazyku. Pamätník postavili v roku 1946. Na vojenskom cintoríne Červenej armády na Hrádku v Michalovciach je pochovaných vyše 17-tisíc vojakov. Pochovaní sú v jednotlivých 188 hroboch, v skupinových hroboch a v 12 hrobových poliach.
Výstavba cintorína Červenej armády bola ukončená na jar v roku 1946, po exhumácii vojenských hrobov Červenej armády. Na cintoríne sú pochovaní červenoarmejci padlí počas Karpatsko-Užhorodskej útočnej a Ondavskej útočnej operácie. Presný počet pochovaných nie je známy, ale podľa informácií z Centrálneho archívu Ministerstva obrany Ruskej federácie na cintoríne identifikovali 17 748 krasnoarmejcov.
Oslobodenie mesta.
Mesto Michalovce oslobodila Červená armáda 26. novembra 1944. Konkrétne jednotky 320. gardového pluku Červenej armády (ČA).
Národné kultúrne pamiatky.
Ústredný Vojenský cintorín a pamätník v Michalovciach sú na Slovensku vedené v zozname národných kultúrnych pamiatok. Hroby s náhrobníkmi ČA číslo:807-1363/2. Pomník ČA číslo 807-1363/1.

</doc>
<doc id="556418" title="Debbie Reynoldsová" url="https://sk.wikipedia.org/wiki?curid=556418">
Debbie Reynoldsová

Mary Frances „Debbie“ Reynolds (* 1. apríl 1932, El Paso, Texas, USA† 28. december 2016, Los Angeles, Kalifornia, USA) bola americká herečka, speváčka a tanečníčka.
Preslávila sa roku 1952 v muzikálovej komédii "Singin 'in the Rain" ("Spievanie v daždi"). Za rolu v muzikáli "The Unsinkable Molly Brown" bola nominovaná na Oscara za ženský herecký výkon v hlavnej úlohe a na Zlatý glóbus. Na Zlatý glóbus bola nominovaná celkom päťkrát ("Three Little Words", "Bundle of Joy", "The Unsinkable Molly Brown", "The Debbie Reynolds Show", "Matka"), dvakrát na cenu Emmy ("Dar z lásky: Príbeh Daniela Huffmana", "Will &amp; Grace"), nikdy však žiadnu z týchto cien nezískala. Dostala však "American Comedy Award" za celoživotné dielo.
S druhým manželom, hercom Eddie Fisherom, má dcéru Carrie, ktorá sa preslávila postavou princeznej Leii v Hviezdnych vojnách.
Je známou zberateľkou filmových memorabílií. Zriadila dokonca filmové múzeum (najprv v Los Angeles, neskôr bolo premiestnené do Tennessee), jeho zbierky však museli byť rozpredané po jej osobnom bankrote.
Debbie Reynoldsová zomrela 28. decembra 2016 v nemocnici v Los Angeles, jeden deň po smrti svojej dcéry Carrie Fisherovej.

</doc>
<doc id="556421" title="Sense8" url="https://sk.wikipedia.org/wiki?curid=556421">
Sense8

Sense8 "(slovná hračka so slovom "sensate", čítaj "senseit")" je americký sci-fi seriál od Lany a Lilly Wachowskích a J. Michaela Straczynskeho. Seriál je dostupný na streamingovej službe Netflix. Prvá séria bola vydaná 5. júna 2015. Od 6. januára 2016 je Netflix dostupný aj na Slovensku. 23. decembra 2016 bol vydaný vianočný špeciál, zvyšok druhej série 5. mája 2017. 1. júna 2017 Netflix oznámil, že seriál nebude pokračovať, no vďaka silnej spätnej väzbe od fanúšikov potvrdila Lana Wachowski, že seriál bude ukončený 2-hodinovým špeciálom, ktorý mal premiéru 8. júna 2018.
Dej.
Sense8 rozpráva príbeh ôsmich ľudí: Will, Riley, Capheus, Sun, Lito, Kala, Wolfgang a Nomi, každý z rôznej kultúry a časti sveta. Ako si žijú svoj bežný život, zrazu má každý z nich to isté zjavenie - uvidia brutálnu smrť ženy, ktorá sa volá Angelica a zisťujú, že sú "senseiti" - všetci sú navzájom mentálne a emocionálne prepojení a majú schopnosť spolu komunikovať, cítiť a používať navzájom znalosti, zručnosti a jazyk. Zatiaľ čo sa snažia prísť na to ako to funguje a prečo majú takéto spojenie, dostanú pomoc od ďalšieho senseita (Jonas), ktorý sa ich snaží ochrániť pred senseitom Whispers, ktorý sa k nim chce dostať tým, že sa "nabúra" do ich spoločného spojenia.
Postavy.
8 hlavných postáv, ktoré sa volajú senseiti, majú v seriáli dátum narodenia (8. august) a rovnaký vek.
Produkcia.
Keďže dej seriálu sa odohráva zároveň v rôznych kútoch sveta, prvá séria sa nakrúcala v deviatich mestách: Chicago, San Francisco, Londýn, Berlín, Soul, Reykjavík, Mexico City, Nairobi a Bombaj.
Režiséri bol určení pre konkrétne lokality, namiesto konkrétnych epizód. Wachowskí mali na starosti nakrúcanie v Chicagu, San Franciscu, Londýne a na Islande. James McTeigue, ktorý v minulosti spolupracoval so sestrami na filmoch "V ako Vendeta" a "Ninja Assassin", bol režisérom v Mexico City, Bombaji a čiastočne aj v Reykjavíku. Nemecký režisér Tom Tykwer, ktorý s Wachowskými zrežíroval "Atlas mrakov", režíroval scény v Berlíne a Nairobi. Dan Glass, špecialista na vizuálne efekty filmu "Matrix Reloaded" mal svoj režisérsky debut v Soule.
Hlavný kameraman John Toll, ktorý s Wachowskými spolupracoval na "Atlase mrakov" a "Jupiter na vzostupe", nakrútil seriál vo formáte 4K na kamery Sony CineAlta PMW-F55.
8. augusta 2015 Netflix potvrdil produkciu druhej série. Prvé scény druhej série sa začali nakrúcať 30. decembra 2015, pričom hlavné nakrúcanie začalo v marci 2016 a trvalo do 19. septembra 2016.
Po nezhodách s Lanou Wachowski, Aml Ameen sa rozhodol seriál opustiť. Jeho postavu od vianočného špeciálu hrá Toby Onwumere. Kvôli zmene pohlavia sa Lilly Wachowski rozhodla dočasne prerušiť spoluprácu na scenároch a réžii.

</doc>
<doc id="556452" title="Hirschov index" url="https://sk.wikipedia.org/wiki?curid=556452">
Hirschov index

Hirschov index (iné názvy: H-index, h-index) udáva, koľko článkov daného autora má vyšší počet citácií, než je poradové číslo článku v poradí zoradenom podľa počtu citácií. Index je pomenovaný podľa "Jorgeho Eduarda Hirscha", argentínskeho fyzika pôsobiaceho v USA, ktorý rozhodujúci článok o indexe publikoval v roku 2005. Ide o jeden z indexov citačného ohlasu vedeckých článkov publikovaných jedným vedeckým pracovníkom. Oproti obyčajnému citačnému ohlasu jedného článku (napr. 5-krát citovaný) je Hirschov index hromadným ukazovateľom citácií všetkých článkov daného autora. Vyššiu hodnotu indexu má autor, ktorý má „vyšší“ počet článkov s „vyššou“ citovanosťou. (H-index je s vylúčením samocitácií; h-index ráta aj so samocitáciami.) Používa sa v scientometrii (hodnotenie vedeckej výkonnosti) a bibliometrii (kvantitatívna analýza vedeckých dokumentov). 
Avšak ani Hirschov index nepostihuje všetky citačné nuansy, dané napr. častým publikovaním prác s mnohými spoluautormi, diametrálnymi rozdielmi citačnej praxe v jednotlivých odboroch a pod. Pre jeho používanie a porovnávanie, najmä medzi rôznymi odbormi, platia preto podobné obmedzenia ako pri iných scientometrických indexoch. 
Výpočet Hirschovho indexu.
Hirschov index autora závisí od počtu citačných ohlasov (počtu citácií = citačný index) jeho jednotlivých vedeckých prác (článkov). Ide o číslo h (alebo H), označujúce počet článkov majúcich citačný index rovný alebo vyšší h. Ak má napr. autorov deviaty najcitovanejší článok citačný index 10 a desiaty najcitovanejší článok citačný index 8, potom je Hirschov index h = 9. Možno si ho predstaviť ako stranu najväčšieho celočíselného štvorca, ktorý možno vpísať pod graf počtu citácií jednotlivých publikácií zotriedený podľa počtu citácií od najviac citovanej po najmenej citovanú publikáciu (pozri obrázok).
Iný príklad: autor má 5 článkov, ktorých citovanosť je: 1. článok – 9 citácií, 2. článok – 4 citácie, 3. článok – 4 citácie, 4. článok – 1 citácia, 5. článok – 1 citácia. Potom h-index autora sa rovná 3. Má 3 články, ktoré boli citované aspoň 3-krát. Ak by 4. článok bol citovaný 4-krát, h-index autora by bol 4.
V čase, keď Hirsch navrhol tento index (v roku 2005), mal najvyšší index spoluzakladateľ teórie superstrún Edward Witten, ktorého h-index bol 110. V roku 2007 E. J. Corey, laureát Nobelovej ceny za chémiu, mal h-index 132, čo bol najvyšší h-index medzi žijúcimi chemikmi. V prvej desiatke vedcov s h-indexom 104 až 132 bolo 5 laureátov Nobelovej ceny.
Okrem publikačnej aktivity autora je index ovplyvnený citačnými zvyklosťami vedeckej komunity, v ktorej publikuje. Problém mechanických porovnaní h-indexov rôznych autorov dokumentuje aj to, že viacero podobne významných fyzikov, ako je Witten, má h-index rádovo nižší ako 110. Podľa autora indexu Hirscha je ročný vzostup indexu o hodnotu 1 známkou kvality a zvýšenie o hodnotu 3 znakom úplne výnimočnej publikačnej aktivity autora.
Porovnanie indexu pre rôzne odbory.
Hirschov index nerieši porovnanie „výkonnosti“ ani „významnosti“ vedcov z rôznych odborov, pretože rôzne odbory majú predovšetkým rôzny (charakteristický) počet spoluautorov článkov. Porovnanie indexu pre odbory, ktoré sa odlišujú len typickým počtom spoluautorov, umožňuje použiť hodnotu Hirschovho indexu delenú strednou hodnotou počtu spoluautorov článkov daného autora. Ani toto normovanie h-indexu však nezohľadňuje ďalšie medziodborové rozdiely, dané publikačnými a citačnými zvyklosťami, veľkosťou odborov a pod. Na Slovensku Akademická rankingová a ratingová agentúra (ARRA) stanovovala hranice významnosti v jednotlivých odboroch individuálne.
Vysoký Hirschov index na Slovensku (vrátane emigrantov).
Aktuálny zoznam.
Nasledovný zoznam obsahuje slovenských vedcov, ktorí podľa Google Scholar (Študovňa Google) od decembra 2020 mali vytvorený vlastný profil a h-index (za všetky roky) 30 alebo viac. (Slovenský vedec v tomto zozname je vedec, vedkyňa narodená alebo pracujúca (má uvedené v zdrojoch ako pracovisko) na Slovensku. Prvý traja vedci nepracujú na Slovensku ale v zahraničí. Vedci stále ešte pracujúci na Slovensku sú v zozname tučným písmom.) 
História.
Slovenská Akademická rankingová a ratingová agentúra začala v roku 2008 porovnávať slovenských vedcov pomocou Hirschovho indexu. 
Michal Lehuta v roku 2008 vyhľadal na weboch Slovákov uvedených v Arra zozname (bez odborov fyziky a chémie) aby potvrdil mená zo zoznamu aj H indexom:
V roku 2019:
V roku 2020 medzi často citovanými (Highly Cited Researchers) zo Slovenska pribudli:
Časopisy.
Hirschov index možno stanovovať aj pre odborné časopisy. Je porovnateľný s impakt faktorom časopisov.

</doc>
<doc id="556464" title="Jason Robards" url="https://sk.wikipedia.org/wiki?curid=556464">
Jason Robards

Jason Robards (* 26. júl 1922, Chicago, Illinois, USA – † 26. december 2000, Bridgeport, Connecticut, USA) bol americký herec, dvojnásobný držiteľ ocenenia Americkej akadémie filmových umení a vied Oscar.
Životopis.
Pochádzal z umeleckej rodiny, jeho otec Jason Robards bol uznávaný a renomovaný hollywoodský herec. Hoci sa narodil v Chicagu, vyrastal v Hollywoode. V mladosti veľa športoval, behal, hral bejzbal a zaoberal sa aj kulturistikou. V roku 1940 vo veku 18 rokov vstúpil do amerického námorníctva, kde slúžil ako radista na krížniku "USS Honolulu" na ktorom prežil aj japonský útok na Pearl Harbor v decembri 1941. 
Po vojne sa rozhodol, že bude hercom. Presťahoval sa do New Yorku, kde začínal najprv drobnými rolami v rozhlase i v divadle. Prvú väčšiu rolu získal až v roku 1956, prvú väčšiu televíznu rolu stvárnil až v roku 1960. Prvý väčší úspech zaznamenal vo filme "The St. Valentine's Day Massacre" v roku 1967. Zlom v jeho kariére nastal o rok neskôr, keď si ho režisér Sergio Leone vybral do svojho, dnes už legendárneho filmu "Vtedy na Západe", kde stvárnil jednu z hlavných postáv – sympatického desperáda Cheyenneho. Práve táto rola ho už natrvalo zaradila medzi hollywoodské hviezdy. Nasledoval vojnový film "Tora! Tora! Tora!" z roku 1970, kde mohol stvárniť svoje vlastné osobné skúsenosti z japonského útoku na Pearl Harbor a v tom istom roku si potom zahral postavu Bruta v historickom filme "Julius Caesar".
Svojho prvého Oscara získal za rolu šéfredaktora denníka The Washington Post v známom filme o afére Watergate "Všetci prezidentovi muži". Druhý Oscar potom nasledoval za snímku "Júlia" z roku 1977. Aj vo vysokom veku bol veľmi aktívnym hercom.
Bol štyri razy ženatý a mal šesť detí. Dvaja synovia, Sam (* 1961) a Jason (* 1949), sú tiež herci.

</doc>
<doc id="556466" title="Big Bang Alive Galaxy Tour 2012" url="https://sk.wikipedia.org/wiki?curid=556466">
Big Bang Alive Galaxy Tour 2012

Big Bang Alive Galaxy Tour 2012 (nazývané aj Alive Tour) je svetové turné juhokórejskej skupiny Big Bang na propagáciu ich piateho kórejského EP "Alive" a rovnomenného japonského albumu, ktoré sa konalo na štyroch kontinentoch. Turné bolo v réžii slávnej choreografky Laurieann Gibson a oficiálnym sponzorom bol Samsung GALAXY. Odhaduje sa, že celkovo sa koncertov zúčastnilo 800 000 fanúšikov z celého sveta. Zisk z turné činilo údajne 80 miliárd ₩ (60,4 miliónov €).
Príprava.
YG Entertainment vyhlásilo, že skupina Big Bang plánuje usporiadať v spolupráci s Live Nation Entertainment svetové turné, ktoré sa bude konať v Ázii, Európe, Severnej a Južnej Amerike. Bolo to na podporu ich piateho kórejského EP "Alive" vydaného 29. februára 2012 a rovnomenného japonského štúdiového albumu vydaného 28. marca 2012. Prezident Live Nation, Alan Ridgeway, uviedol: „Sme veľmi radi, že spolupracujeme s YG Entertainment a skupinou Big Bang, čím môžeme ukázať K-popovým fanúšikom po celom svete našu prácu.“ Zástupca YG Entertainment dodal: „Snažíme sa usporiadať čo najlepšie koncerty s najlepším produkčným tímom, aby sme sa vyrovnali očakávaniam fanúšikov po celom svete, ktorí čakajú na svoju prvú príležitosť vidieť Big Bang.“ Režisérkou a choreografkou turné bola kreatívna riaditeľka Laurieann Gibson, ktorá je známa svojou prácou s Lady Gaga. Na výrobu kulís bola najatá americká spoločnosť Possible Productions. Tím opísal koncept ako „bezútešný futuristický svet, ktorý môže zachrániť len Big Bang“. Osvetlenie, pódiá a celkovú produkciu mal na starosti Leroy Bennet. Len cena za osvetlenie a pódiá sa odhaduje na 1,1 miliardy ₩ (845 000 €). Oficiálnym sponzorom turné bol kórejský Samsung, ktorý poskytol elektroniku členom skupiny aj zamestnancom. "Big Bang Alive Galaxy Tour 2012" bolo prvým celosvetovým koncertným turné skupiny.
Koncerty.
Lístky na svetové turné, ktoré odštartovalo v marci 2012 v Soule, sa predávali rýchlejšie, ako Live Nation čakalo. V Singapure sa lístky vypredali krátko po spustení predaja, preto bolo ihneď ohlásené, že kvôli dopytu nadšených fanúšikov sa pridáva ďalší koncert. V Malajzii sa pred pokladňou zhromaždilo viac ako 3 500 fanúšikov a na Taiwane bolo všetkých 22 000 lístkov na 2 koncerty vypredaných v priebehu niekoľkých hodín.
Kvôli veľkému záujmu amerických fanúšikov boli v Spojených štátoch pridané ďalšie 2 koncerty – 2. novembra v Los Angeles a 8. novembra v New Jersey. Pôvodne sa pochybovalo, či bude T.O.P so svojím zranením vystupovať, nakoniec však vystupoval. V Japonsku sa Big Bang stali prvým kórejským interpretom, ktorý vystúpil na troch štadiónoch – Tokyo Dome, Kyocera Dome a Fukuoka Dome.
Ceny lístkov na ich koncert v Hongkongu sa šplhali až k 1 680 hongkonským dolárom (195 €). Koncert v peruánskej Lime sa konal 14. novembra 2012. "Orange County Register" informoval, že ceny lístkov na koncert v kalifornskom Honda Center sa pohybovali od 50 do 300 dolárov (45 až 270 €). Lístky na londýnsky koncert vo Wembley Arena sa do hodiny vypredali, preto bol pridaný aj druhý koncert. Skupine sa podarilo stanoviť rekord v počte divákov, ktorí sa v Londýne prišli pozrieť na kórejského interpreta.
Kritika.
Novinár Jon Caramanica z "The New York Times" napísal, že Big Bang na svojom „krátkom, ale hlasnom americkom turné“ predviedli viac ako dva tucty piesní s takmer rovnakým množstvom kostýmov a v nezvyčajných zostavách ako „príchod na pódium na pozlátených Segwayoch a bicykloch“. 
Fejtonista Jeff Benjamin z časopisa "Billboard" napísal, že návštevníci koncertu v Prudential Center v New Jersey mali možnosť vidieť breakdance a niekoľko Tchäjangových gymnastických kúskov a opísal koncerty skupiny v Amerike ako „úspešné vo všetkých ohľadoch“.
Joseph Lapin z kalifornských novín "OC Weekly" sa zúčastnil koncertu v Los Angeles. Atmosféru opísal ako „takmer hmatateľnú“ a celé to zakončil takto: „Bolo to nostalgické. Taký návrat k old-school hip-hopu, ale s komerčným sklonom a zahraničnou reinterpretáciou... Nuž, títo chlapci sa vrátia a oni vedia, že z nich budú superstar.“
Hudobná žurnalistka Caroline Sullivan z "The Guardian" pochválila Big Bang za „skvelé predstavenie“ vo Wembley Arena v Londýne. Porovnala ich so západnými umelcami a poznamenala, že Big Bang majú „hrany ostrejšie, zvuk hlasnejší a tanec prenikavejší“.
"Radio Programas del Perú" označil koncert za najlepšie K-popové predstavenie v Južnej Amerike za rok 2012, čím predbehli predchádzajúce koncerty skupín JYJ a U-Kiss a koncert Music Bank v Čile.
30. novembra 2012 vyhrali Big Bang na 14. ročníku Mnet Asian Music Awards cenu „Guardian Angel Worldwide Performer“ za najlepšie koncertné nápady a najnovšie efekty počas ich svetového turné.

</doc>
<doc id="556520" title="Japan Dome Tour" url="https://sk.wikipedia.org/wiki?curid=556520">
Japan Dome Tour

Japan Dome Tour bolo štvrté japonské koncertné turné juhokórejskej skupiny Big Bang. Skupina sa stala prvým zahraničným interpretom, ktorý vystúpil na šiestich významných japonských štadiónoch. Všetky vstupenky boli vypredané a ziskom bolo okolo 74,8 miliárd ₩ (56,5 miliónov €), čím sa turné stalo jedným z najlepšie zarábajúcich v Japonsku za rok 2013.
Koncert.
Koncert odštartoval japonskou verziou piesne „Haru Haru“. Za ňou nasledovali „My Heaven“ a ich japonský debutový singel „Gara Gara Go!!“. Keďže štadión je veľmi veľký, použili Big Bang „lietajúce pódium“, ktoré umožňuje pohyb celého javiska. Využili aj auto, ktoré členov dostalo bližšie k fanúšikom. Na 3 hodiny trvajúcom koncerte predviedli viac ako 30 piesní vrátane prídavku.
Big Bang+α v Soule.
28. novembra 2013 boli oznámené ďalšie dva koncerty, ktoré niesli názov "Big Bang+α" a mali sa konať v Soule. Nakoľko boli obe vystúpenia v priebehu chvíle vypredané, pridali ešte tretí koncert.
Zoznam piesní.
Tento zoznam piesní je z prvého koncertu v meste Saitama.
Personál.
Poznámka: Informácie pochádzajú z japonského DVD "BIGBANG JAPAN DOME TOUR 2013~2014".

</doc>
<doc id="556522" title="MADE 2015 World Tour" url="https://sk.wikipedia.org/wiki?curid=556522">
MADE 2015 World Tour

Big Bang MADE 2015-16 World Tour bolo druhé svetové turné juhokórejskej skupiny Big Bang na podporu ich tretieho kórejského štúdiového albumu (v celkovom poradí už siedmeho) "MADE". Ázijské vystúpenia boli ohlásené v apríli 2015. Počas turné navštívili 13 krajín vrátane Číny, Japonska a Spojených štátov. Turné odštartovalo 25. apríla 2015 v Soule. Koncertov sa zúčastnilo 1,5 milióna fanúšikov z celého sveta, čím sa stalo najväčším turné kórejského interpreta.
Príprava.
Turné bolo ohlásené 1. apríla 2015 prostredníctvom Twitteru YG Entertainment. Prvé dva koncerty sponzorované Naverom sa konali 25. a 26. apríla v Olympic Gymnastics Arena. 27. apríla boli ohlásené zvyšné zastávky ázijskej etapy. Turné bude pokračovať aj v roku 2016. 16. apríla bol na oficiálnom YouTube kanáli skupiny zverejnený trailer. Natáčanie v Los Angeles trvalo 4 dni. Pieseň v traileri zložili Kush a So Won-čin, text napísal G-Dragon.
Bolo tiež oznámené, že na turné bude spolupracovať veľmi uznávaný tím osobností ako Leroy Bennett, Ed Burke, Gil Smith II a Jonathan Lia. Tí predtým pracovali s Beyoncé a Jay-Z na ich "On The Run Tour", ale aj so skupinou Big Bang počas "Alive Galaxy Tour".
10. júla bolo potvrdených 7 nových koncertov v Mexiku, Austrálii, Číne a Taiwane. Je to prvýkrát, čo skupina vystúpi v Mexiku a Austrálii. 31. júla boli pridané 2 koncerty v Macau, kde Big Bang vystúpia tiež po prvý raz.
11. augusta bol v Austrálii pridaný ďalší koncert.
Koncerty.
Lístky na koncerty v Soule boli vypredané do niekoľkých minút. Server pod vysokým náporom zlyhal. V Číne bolo na 11 vypredaných koncertoch v mestách Kanton, Peking, Šanghaj, Ta-lien a Wu-chan rekordných 180 000 fanúšikov. Ďalšie vypredané koncerty v Číne zahŕňajú 3 po sebe idúce vystúpenia v Hongkongu a dve v Macau, čo viedlo k pridaniu ďalšieho.
V Singapure bol záujem taký veľký, že po vypredaní oboch koncertov sa začali predávať takzvané „audio miesta“, pretože mali obmedzený výhľad na pódium. V Malajzii sa zhromaždili stovky fanúšikov, aby si stihli kúpiť lístky. Kvôli vysokému dopytu bol pridaný ďalší koncert.
V koncoročnom rebríčku časopisu "Pollstar", kde bolo zoradených 200 najlepších severoamerických koncertných turné, obsadili Big Bang 126. miesto a za 4 koncerty zarobili 7,8 miliónov amerických dolárov.
Rekordy.
Počas "MADE Tour" Big Bang pokorili mnoho rekordov.
Živé vysielanie.
2. decembra 2014 malo YG Entertainment v Hongkongu tlačovú konferenciu, kde predstavilo spoluprácu s "Tencent QQ Music". "Tencent QQ" je najväčšia online platforma v krajine. Na spoločnej tlačovej konferencii oznámili, že "Tencent QQ" bude 21. júna exkluzívne vysielať naživo posledný koncert skupiny v Šanghaji. Vysielanie prilákalo 18,8 miliónov divákov, čím sa stal najsledovanejším K-popovým online koncertom v histórii.
25. októbra bol naživo vysielaný koncert v Macau. Prostredníctvom "QQ Music" ho sledovalo viac ako 975 000 divákov.
Posledný koncert v Soule bol vysielaný cez čínsky portál "Tencent" a "V App". Jedna kamera snímala celú skupinu a päť ďalších každého člena osobitne. Cez "V App" sledovalo koncert viac ako 3,62 miliónov fanúšikov, čím sa video stalo najsledovanejším v rámci tejto aplikácie.
Kritika.
Turné bolo hudobnými kritikmi veľmi uznávané. Denník "The New York Times" nazval Big Bang „hladkými K-popovými zločincami“ a koncert opísal ako „extrémny, intenzívny a ohromujúci karneval kórejského popu“. Britský denník "The Guardian" dal koncertu v Newarku 4 hviezdičky z piatich a opísal to tak, že „K-popoví hrdinovia priniesli paličky na cukrovú vatu s ostrými hranami“ a všetkých piatich členov pochválil za individuálne talenty. Americký denník "Los Angeles Times" opísal Big Bang ako „jedných z najvynaliezavejších a esteticky vizionárskych interpretov vo svojom žánri“ a ich koncert v Anaheime nazval „neuveriteľne významným momentom pre K-pop“, pričom pochválil aj rozmanitosť ich piesní a výkonov. "Billboard" dal koncertu 4,5/5 hviezdičiek a Big Bang nazval „piatimi osobami, ktoré sú samostatne komplexné, ale spolu tvoria skvelú superskupinu“. "Vibe" nazval Big Bang „kráľmi K-popu“ a za najzaujímavejšie momenty večera označil ich sólové vystúpenia. Denník "The Michigan Daily" nazval Big Bang skupinou, ktorá „inovuje aj určuje smer žánru“ a koncert opísal ako „elektrickú, mimotelovú skúsenosť“. Týždenník "The Village Voice" opísal koncert ako „jedinečný a úplne odlišný od západnej popovej schémy“, ktorý „slúžil na odrazenie dúhového spektra ľudských emócií“. "The AU Review" pochválil produkciu aj hudobné smerovanie skupiny, a zároveň sa vyjadril, že to bol „fantastický koncert fantastickej skupiny talentovaných jedincov“.

</doc>
<doc id="556527" title="Juhoslovanská zväzová republika" url="https://sk.wikipedia.org/wiki?curid=556527">
Juhoslovanská zväzová republika

Juhoslovanská zväzová republika alebo Zväzová republika Juhoslávia (srb. "Савезна Република Југославија") bola federáciou Čiernej Hory a Srbska, ktorá vznikla na zvyšku územia Juhoslávie 12. februára 1992 po odtrhnutí Slovinska, Chorvátska, Macedónska, Bosny a Hercegoviny a po prijatí novej ústavy. Jej hlavným mestom bol Belehrad. Federácia bola transformovaná 4. februára 2003 do voľnejšieho súštátia Srbsko a Čierna Hora. Toto súštátie potom zaniklo 3. júna 2006 rozpadom na dva samostatné štáty Srbsko a Čierna Hora.
Juhoslovanská zväzová republika bola cieľom leteckých útokov Severoatlantickej aliancie na jar roku 1999. Ich cieľom bolo zastaviť vyháňanie Albáncov z Kosova. Nasledoval ekonomický prepad a buldozérová revolúcia, ktorá zvrhla doterajšieho prezidenta Slobodana Miloševića a nastolila vládu Vojislava Koštunicu.

</doc>
<doc id="556561" title="PRIDE Košice" url="https://sk.wikipedia.org/wiki?curid=556561">
PRIDE Košice

PRIDE Košice (pred rokom 2016 PRIDE Dúhové Košice) je pochod za práva LGBTIQ ľudí konajúci sa v Košiciach. Podujatie zastrešuje občianske združenie Saplinq.
Dejiny.
Prvý Pride sa v Košiciach uskutočnil v roku 2013. Zúčastnilo sa ho asi 30 ľudí. Narušený bol extrémistami, ktorých boli asi dvakrát toľko. 27. septembra 2014 sa uskutočnil druhý ročník podujatia Pride Dúhové Košice. Témou podujatia bola "„história LGBT hnutia na Slovensku a v zahraničí“"
Ročník 2015.
V septembri 2015 bol pripravený týždeň podujatí, ktorý vyvrcholil 26. septembra. Mottom ročníka bolo "„Dúha nás spája“". Zúčastnilo sa približne 200 ľudí. Ročník vyvrcholil 26. septembra sprievodom mestom.
Ročník 2016.
V apríli 2016 bolo oznámené, že štvrtý ročník Pride Košice bol plánovaný na 3. septembra 2016 a zároveň sa názov zmenil na PRIDE Košice. Mottom ročníka bolo "„Spája nás láska“", Zúčastnilo sa ho asi 200 ľudí. Priaznivcov tradičnej rodiny sa darilo držať oddelene, k incidentom nedošlo
Ročník 2017.
Piaty ročník podujatia sa uskutočnil 2. septembra 2017. Mottom ročníka bolo "„Som, kto som“". Na Košickom PRIDE sa zúčastnilo približne 350 nadšencov.
Ročník 2018.
Šiesty ročník podujatia sa konal 1. septembra 2018. Na pochode sa zúčastnilo zhruba 500 ľudí.
Ročník 2019.
V poradí už siedmy ročník dúhového pochodu sa uskutočnil 24. augusta 2019. Na podujatí sa zúčastnilo 700 ľudí, čo značí každoročný nárast účastníkov.

</doc>
<doc id="556654" title="Nancy Jane Curriová" url="https://sk.wikipedia.org/wiki?curid=556654">
Nancy Jane Curriová

Nancy Jane Curriová (, rodená Nancy Jane Deckerová; * 29. december 1958, Wilmington, Delaware, USA) je americká pilotka a astronautka. Vo vesmíre bola štyrikrát.
Životopis.
Štúdium a zamestnanie.
Absolvovala strednú školu "Troy High School" v meste Troy (1977) a potom pokračovala v štúdiu biológie na Ohio State University. Štúdium v Ohiu ukončila v roku 1980 a prihlásila sa do armády. Študovala rok na leteckej škole "US Army Aviation School" a stal sa z nej na ďalších 6 rokov armádny pilot vrtuľníkov. Zároveň pokračovala vo vysokoškolskom štúdiu na University of Southern California, ktoré ukončila v roku 1985.
Od roku 1987 začala pracovať pre NASA v Houstone. Školenie astronautov absolvovala v rokoch 1990 až 1991 a potom bola zaradená do jednotky aktívnych astronautov NASA.
Vydala sa, jej manželom sa stal Richard Sherlock.
Lety do vesmíru.
Na obežnú dráhu sa v raketoplánoch dostala štyrikrát vo funkcii letová špecialistka a strávila vo vesmíre 41 dní, 15 hodín a 32 minút. Bola 293. človekom vo vesmíre, 23. ženou.

</doc>
<doc id="556715" title="Melanie Chisholmová" url="https://sk.wikipedia.org/wiki?curid=556715">
Melanie Chisholmová

Melanie Jayne Chisholmová (; * 12. január 1974, Whiston) je anglická speváčka, skladateľka a podnikateľka, svetovo známa z pôsobenia v dievčenskej skupine Spice Girls, kde mala prezývku Sporty Spice. Počas svojej sólovej hudobnej kariéry používa prezývku Melanie C, alebo Mel C. Doteraz vyprodukovala štyri štúdiové albumy. Bola nominovaná na "BRIT a ECHO Awards", koncom roka 2000 potom figurovala na prvom mieste hitparády "Billboard Dance Chart" v Spojených štátoch.
Je doteraz najúspešnejšou britskou spoluautorkou najväčšieho počtu singlov, ktoré sa umiestnili na prvom mieste v Spojenom kráľovstve. V celkovom poradí vrátane mužských autorov je potom na tretej pozícii za Lennonom a McCartneym.
Osobný život.
Narodila sa v roku 1974 v meste Whiston, Merseyside, na predmestí Liverpoolu. Vyrastala vo Widnes a školu zameranú na herecké umenie navštevovala vo Fairfielde. Tu sa venovala predovšetkým spevu a tancu. V pätnástich rokoch sa zúčastnila na kurzoch tanečnej, speváckej a hereckej prípravy na "Doreen Bird College úžitkového umenia" v Sidcupe v Kente. Počas štúdia zareagovala na inzerát v týždenníku "The Stage", ktorý oznamoval vznik novej hudobnej skupiny a hľadal jej členky. Jednalo sa o budúcu Spice Girls. Školu opustila tesne pred jej dokončením a v roku 1994 sa stala členkou formácie "Touch", neskôr premenovanú na Spice Girls. V roku 1996 dosiahla skupina prvý veľký hit "Wannabe", vďaka ktorému sa stala svetovo slávna. 
Prvé kroky sólovej dráhy zaznamenala koncom roka 1998, keď naspievala duet s kanadským spevákom Bryanom Adamsom "When you are Gone". Debutový album "Northern Star" vydala o rok neskôr. Po treťom albume Spice Girls "Forever" (2000), nasledoval ich rozpad (2001). Druhý sólový štúdiový album "Reason" vydala v marci 2003, v apríli 2005 potom tretiu platňu "Beautiful Intentions", už vo svojej nahrávacej spoločnosti Red Girl Records, po odchode od Virgin records. Na začiatku roka 2007 vyprodukovala štvrtý album "This Time" a v septembri 2011 vydala piatu štúdiovú nahrávku "The Sea".
V novembri 2007 bola z dôvodu vydania dosky "Greatest Hits" a trojmesačnému propagačnému turné obnovená skupina Spice Girls. Pri prvej dvojdňovej pauze série koncertov Mel sólovo vystúpila na akustickom koncerte v Los Angeles, opäť potom v New Yorku a tretíkrát v kanadskom Toronte. Počas februára 2008 sa oficiálne vrátila na svoju sólovú dráhu.
V roku 2009 vydala DVD z koncertu v "Hard Rock Cafe" v Manchestri, ktorý bol odohraný v roku 2008. Podporila ním Nadáciu Carona Keatinga. DVD obsahuje aj dve nové skladby "Blue Skies All the Way" a "Paris Burning".
Súkromný život.
Jej mladší nevlastný brat Paul O'Neill je automobilový pretekár. Mel sa radí k fanúšikom futbalového klubu Liverpool FC, po ktorom nazvala aj svoje ​​hudobné vydavateľstvo Red Girl Records a svojich najobľúbenejších hráčov ironicky pokrstila na "Spice Boys".
Počas dovolenky na Barbadose v roku 2002 stretla partnera Thomasa Starra, s ktorým žije v Catbrooku, Monmouthshire. 22. februára 2009 priviedla na svet v londýnskej Portland Hospital dcéru Scarlet Starr, čím sa stala poslednou členkou skupiny Spice Girls, ktorá sa stala matkou.
Otvorene hovorila o svojom boji s klinickou depresiou a poruchou príjmu potravy. Známa je pre tetovanie, ktorého motívy sú väčšinou inšpirované východom – sú medzi nimi lotosový kvet, drak a tibetské symboly lásky a šťastia.

</doc>
<doc id="556716" title="Dietrich Bonhoeffer" url="https://sk.wikipedia.org/wiki?curid=556716">
Dietrich Bonhoeffer

Dietrich Bonhoeffer (* 4. február 1906, Vroclav, Poľsko† 9. apríl 1945, koncentračný tábor Flossenbürg, Flossenbürg, Nemecko) bol nemecký luteránsky teológ, významná osobnosť tzv. "Bekennende Kirche (Vyznávačská cirkev)", bojovník proti nacizmu.
Už vo veľmi mladom veku sa stal docentom evanjelickej teológie v Berlíne, angažoval sa v ekumenickej oblasti. Proti prenasledovaniu Židov zo strany nacistov sa verejne staval už od apríla 1933, vystúpil proti arizačným zákonom a protestantskému združeniu "Deutsche Christen" (Nemeckí kresťania), ktoré zastávalo nacistické, rasistické a antisemitistické pozície. V rokoch 1935 – 1940 viedol (legálny neskôr nelegálny) kazateľský seminár ("Predigerseminar") v rámci tzv. "Bekennende Kirche" vo Finkenwalde (dnes Zdroje, časť Štetína). Približne od roku 1938 sa pripojil k protinacistickému povstaniu, ktoré sa snažil organizovať Wilhelm Franz Canaris. V roku 1940 mu bol uložený zákaz prednášať, v roku 1941 aj zákaz publikovať. 5. apríla 1943 bol zatknutý a o dva roky neskôr bol na výslovný príkaz Adolfa Hitlera popravený ako jeden z posledných odporcov nacizmu, ktorí boli dávaní do súvislosti s atentátom z 20. 7. 1944.
Bonhoeffer vždy zdôrazňoval prítomnosť Ježiša Krista v každom spoločenstve kresťanov kdekoľvek na svete, veľký význam pripisoval Ježišovej "Reči na vrchu" a osobnému nasledovaniu Krista. Bol presvedčený, že viera a skutky veriaceho musia byť v súlade, a toto svoje presvedčenie aj sám žil, i v dobe nacizmu. V listoch, ktoré písal z väzenia, rozvinul veľmi zaujímavé myšlienky o budúcej podobe cirkvi, ktorá sa bude solidarizovať s núdznymi, o nenáboženskej interpretácii Biblie, cirkevnej tradícii a liturgii.

</doc>
<doc id="556746" title="Barbara Míková" url="https://sk.wikipedia.org/wiki?curid=556746">
Barbara Míková

Barbara Míková (* 26. február 1991) je slovenská lyžiarka na tráve. V septembri 2015 získala tretí titul majsterky sveta v lyžovaní na tráve.
Lyžiarske úspechy.
V sezóne 2011 vyhrala juniorský Svetový pohár a na majstrovstvách sveta vo Švajčiarsku získala celkovo tri medaily: dve v seniorských a jednu v juniorských disciplínach. Na majstrovstvách sveta v roku 2013 v japonskom Šičikašuku získala v disciplíne super G zlatú medailu. Sezónu 2014/2015 ukončila na druhom mieste Svetového pohára.
V júli 2015 sa zúčastnila pretekov v Iráne, súčasti Svetového pohára. Získala dve zlaté medaily. Slovenská výprava v počte jedna pretekárka sa tak stala najúspešnejšia na podujatí. V septembri 2015 sa v talianskom Tambre umiestnila opäť na prvom mieste a s náskokom 62 stotín sekundy získala zlatú medailu.
Na majstrovstvách sveta v roku 2017 v rakúskom lyžiarskom stredisku Kaprun získala v superkombinácii bronzovú medailu. 

</doc>
<doc id="556775" title="Miklós Nyiszli" url="https://sk.wikipedia.org/wiki?curid=556775">
Miklós Nyiszli

Miklós Nyiszli (* 17. jún 1901, Șimleu Silvaniei, Rumunsko† 5. máj 1956) bol maďarský a rumunský lekár a spisovateľ, väzeň nacistických koncentračných táborov, spolupracovník doktora Jozefa Mengeleho.
Život.
Narodil sa 17. júna 1901 v Șimleu Silvaniei v Rumunsku. Tam vyštudoval základnú školu a gymnázium. V roku 1920 začal štúdium medicíny na univerzite v meste Cluj-Napoca. Po prvom roku štúdií odišiel na univerzitu v nemeckom Kieli a titul doktora medicíny získal v roku 1930 vo Vroclave. Spoločne so svojou ženou, s ktorou sa oženil v roku 1927 a dcérou (nar. 1929) sa vrátil späť do Rumunska, kde začal pracovať ako lekár v meste Oradea. Odtiaľ sa presťahoval (1937) do mestečka Viseu de Sus, ktoré sa v roku 1940 stalo súčasťou Maďarska.
Po obsadení Maďarska nemeckými vojskami 19. marca 1944, potom, ako začala likvidácia maďarských Židov, bol spoločne s rodinou v druhej polovici mája deportovaný do koncentračného tábora Auschwitz-Birkenau. Dr. Nyiszli dostal táborové číslo A-8450 a vďaka svojej špecializácii na súdne lekárstvo bol zamestnaný ako asistent doktora Jozefa Mengeleho. Jeho úlohou bolo vykonávať pitvy dvojčiat a trpaslíkov, ktorí zomreli počas Mengeleho experimentov. Okrem toho pôsobil aj ako ošetrujúci lekár pre členov Sonderkommanda a esesákov, ktorí pracovali pri plynových komorách a krematóriách.
Keďže býval priamo v krematóriu II v Birkenau, mal veľmi dobrý prehľad o všetkom, čo sa dialo v plynových komorách. Stal sa tak priamym svedkom masového vraždenia židovského obyvateľstva.
V januári 1945 bol evakuovaný do KL Mauthausen. Po trojdennom pobyte v tamojšej karanténe bol prevezený do tábora v Melku. Nakoniec bol oslobodený 5. mája 1945 v KL Ebensee. Jeho žena a dcéra vojnu tiež prežili (oslobodené v Bergen-Belsene).
Po vojne už nikdy neprevádzkoval lekársku prax. V októbri 1947 vypovedal ako svedok pred Medzinárodným vojenským tribunálom v Norimbergu.
5. mája 1956 zomrel po dlhej chorobe na infarkt.
Dielo.
Krátko po vojne spísal dr. Nyiszli svoje spomienky na pobyt v Auschwitz-Birkenau. Neskôr boli preložené do mnohých jazykov. V češtine vyšli v roku 2009 pod názvom "Byl jsem Mengeleho asistentem" a v slovenčine v roku 2020 pod názvom "Bol som Mengeleho asistentom".
Na základe jeho knihy natočil v roku 2001 americký režisér Tim Blake Nelson film Šedá zóna. Dr. Nyiszliho v ňom zahral Allan Corduner.

</doc>
<doc id="556827" title="Kremnické gagy" url="https://sk.wikipedia.org/wiki?curid=556827">
Kremnické gagy

Kremnické gagy (do roku 1998 "Slovenské gagy") s podtitulom "Európsky festival humoru a satiry" je medzinárodný multižánrový festival konajúci sa koncom augusta v Kremnici od roku 1981 (v roku 2016 sa uskutočnil 36. ročník). 
Ročníky.
35. ročník.
Na jubilejnom ročníku sa na trinástich scénach predstavilo takmer 300 umelcov. Medzinárodnej akadémii humoru predsedal Bolek Polívka. Grand Prix ako aj Zlatého gunára za pouličné a pohybové produkcie získal kanadský režisér (William Bonnet) za antigravitačnú show "LEO" kanadsko-nemeckej 2T &amp; Chamäleon Productions.
Prvýkrát sa na festivale predstavil žáner Stand-up comedy. Trojica Rasťo Visokai, Milan Lasica a Stano Dančiak dostali cenu za celoživotné dielo. Súčasťou festivalu bola aj výstava retrokarikatúr "Archikatúra (1992-96)"

</doc>
<doc id="556920" title="STS-60" url="https://sk.wikipedia.org/wiki?curid=556920">
STS-60

STS-60 bola misia amerického raketoplánu Discovery. Celkovo išlo o 60. misiu raketoplánu do vesmíru a 18. pre Discovery. Cieľom misie boli pozorovania a experimenty v mikrogravitácii. Jeho významnou časťou bolo vynesenie objektu WSF-1 (Wake Shield Facility One), ktoré malo vytvoriť čo najčistejšie vákuum pre materiálové experimenty.
Zariadenie WSF-1 malo vytvárať vákuum tak, že malo letieť samostatne vesmírom za raketoplánom, pričom dutá strana jeho diskovitej časti mierila do protismeru letu. Ostrá strana vytvárala v riedkej hornej vrstve atmosféry Zeme brázdu, vďaka ktorej na dutej strane vzniklo oveľa vyššie vákuum ako v okolitom priestore. To malo byť využité najmä na výrobu polovodičových kryštálov gáliumarzenidu (GaAs). Kvôli problémom v priebehu letu však posádka zariadenie nemohla vypustiť na samostatný let. Ako náhradný program ho teda Discovery niesol na konci manipulátoru RMS vysunutý čo najviac v priestore. No vzhľadom na to, že v bezprostrednej blízkosti raketoplánu je zvyšková koncentrácia ovzdušia vyššia, vákuum dosiahnuté na WSF bolo horšie než malo byť. Jeho hodnota bola porovnateľná "len" s najdokonalejším vákuom, aké v tej dobe bolo možné dosiahnuť v pozemských laboratóriách.

</doc>
<doc id="557129" title="Konex" url="https://sk.wikipedia.org/wiki?curid=557129">
Konex

Daniel Galovič (* 9. november 1996, Poprad), známy najmä pod umeleckým menom Konex je slovenský hip-hopový producent. Takisto pôsobí aj ako DJ a raper. Za sebou má spolupráce s poprednými menami slovenskej a českej scény ako Yzomandias, Rytmus, Ektor, H16, James Cole, Pil C, a iní...
História.
Prvýkrát výraznejšie zaujal v roku 2011. Spolu s Logicom a Jimmy Dicksonom bol pri zakladaní rapovej formácie YZO Empire.
V roku 2015 produkoval skladbu "Million$" pre rapera menom Soulja Boy. 
4.10.2020 oznamil svoj odchod z labelu Milion+, ale tiež priznal, že s celým labelom nechce ukončiť spoluprácu.

</doc>
<doc id="557160" title="Mestský futbalový štadión Bardejov" url="https://sk.wikipedia.org/wiki?curid=557160">
Mestský futbalový štadión Bardejov

Mestský futbalový štadión Bardejov je futbalový štadión v slovenskom meste Bardejov. Je domácim štadiónom klubu Partizán Bardejov. V roku 2012 sa tu konalo finále Slovnaft Cupu.
Pred rekonštrukciou v roku 2015 bola okolo ihriska atletická dráha dlhá 400 metrov.
Charakteristika štadióna.
Štadión pred rekonštrukciou mal oválovitú tribúnu okolo celého ihriska. Medzi hľadiskom a ihriskom bola atletická dráha a zábradlie. Jediná zastrešená tribúna bola hlavná tribúna, ktorá mala aj najviac sedačiek. Na zvyšnom mieste obvodu atletickej dráhy bola nezastrešená tribúna s dvoma radmi sedačiek.
Rekonštrukcia v roku 2015.
V roku 2013 vypísal Slovenský futbalový zväz výberové konanie na rekonštrukciu 16 štadiónov na Slovensku. Medzi nimi bol aj štadión v Bardejove. Mestské zastupiteľstvo v Bardejove 29. septembra 2013 rozhodlo o jeho vynovení.
Súťaž na stavbu vyhrala česká firma Metrostav, dodávateľom je firma z Bardejova Pamo - PM. Po renovácii má štadión kapacitu na sedenie 3 435 miest. Zanikla 400 metrov dlhá atletická dráha.
Termín dokončenia štadióna mal byť september 2016, čiže po začiatku novej sezóny, no to sa nepodarilo splniť. Práce sa spomalili, stavba sa trošku zastavila po tlakovej skúške na potrubí pre vyhrievanie trávnika. Aj keď bolo všetko správne, pri navážaní zeminy sa stal defekt, tlak klesol. Na začiatku júla sa začala siať tráva, zakorenenie trávy trvalo trochu dlhšie, ako pri položenom koberci. V marci 2017 došlo k dokončeniu rekonštrukcie štadióna.

</doc>
<doc id="557190" title="United States Naval Academy" url="https://sk.wikipedia.org/wiki?curid=557190">
United States Naval Academy

United States Naval Academy (dosl. Námorná akadémia Spojených štátov) bola založená v Annapolise v roku 1845. Študuje tu približne 4 400 budúcich dôstojníkov vojenského námorníctva.
Dejiny.
Americké námorníctvo založil Kontinentálny kongres vo Philadelphii (Continental Congres) 13. októbra 1775. Vojenská jednotka bola pomenovaná "Continental Navy" a založená, aby pomáhala americkým kolonistom v boji s britskou správou Severnej Ameriky (Americká vojna za nezávislosť).
O 70 rokov neskôr bola založená Námorná akadémia USA s cieľom vyškoliť dostatočné množstvo námorných dôstojníkov.
Okrem Námornej akadémie v Annapolise disponujú USA ďalšími dvoma akadémiami, vo West Point (United States Military Academy) a leteckou (United States Air Force Academy) v Colorade.

</doc>
<doc id="557200" title="Eva Maliti-Fraňová" url="https://sk.wikipedia.org/wiki?curid=557200">
Eva Maliti-Fraňová

Eva Maliti Fraňová (* 20. február 1953, Bratislava) je slovenská prozaička, dramatička, prekladateľka a literárna historička. Publikovala aj pod menom Maliti, Malievová, Malievová-Fraňová, Fraňová-Malievová, Maliti-Fraňová.
Život a dielo.
Narodila sa v roku 1953 v Bratislave. Absolvovala Moskovskú štátnu univerzitu, odbor všeobecné dejiny – etnológia. Pôsobí v Ústave svetovej literatúry Slovenskej akadémie vied, kde sa zaoberá dejinami ruského symbolizmu a dejinami umeleckého prekladu na Slovensku. V roku 1996 obhájila kandidátsku prácu "Symbolizmus ako princíp videnia". Knižné vydanie tohto diela vyšlo v r. 1996 ("Symbolizmus ako princíp videnia", Veda, 1996). V 2014 vyšlo druhé, doplnené vydanie monografie – "Symbolizmus ako princíp videnia / Kapitoly z ruskej literatúry a kultúry 20. storočia". V tom istom roku rakúske vydavateľstvo Holzhausen vydalo dielo pod názvom "Symbolismus als Ansichtsprinzip (Eine Abhandlung über russische Literatur und Kultur im 20. Jahrhundert)". Eva Maliti-Fraňová bola editorkou medzinárodného kolektívneho vedeckého diela – "Symbolizmus v kontextoch a súvislostiach" (ÚSvL SAV, 1999). V 2007 vydala monografiu – "Tabuizovaná prekladateľka Zora Jesenská" (Veda, 2007). V 2018 vyšla jej vedecká monografia Andrej Belyj / celistvosť (v) mnohosti (Veda – ÚSvL SAV, 2018). Publikovala mnohé vedecké state v domácich i zahraničných zborníkoch a časopisoch.
Je autorkou prozaických a dramatických diel. R. 1983 vyšlo jej autorské prerozprávanie osetských epických báji – "Nartský epos" (Mladé letá, 1983), ktoré r. 2017 v druhom, rozšírenom a doplnenom vydaní vydalo vydavateľstvo AlleGro. Z inšpirácií Severným Osetskom vznikla r. 1987 kniha poviedok a čŕt vydaná v preklade do osetčiny pod názvom "Amzorima balc" ("Potulky s Amzorom", IR, 1987). Značný ohlas vyvolala kniha pôvodných próz "Krpatý vrch" (1994). Čitateľský úspech zožali aj poviedky z knihy "Pod jazdeckou sochou" (2011). V r. 2017 uverejnila román "Kustódi / Arianina kniha", ktorý má úspech u čitateľskej verejnosti, a zároveň podnecuje odborníkov k hodnoteniu a analyzovaniu. Jej prózy boli preložené a publikované v niekoľkých jazykoch (nemčina, ruština, angličtina, hindi) divadelná hra "Krcheň Nesmrteľný" bola viackrát inscenovaná na scénach slovenských divadiel: Komorné divadlo Martin, SND Bratislava, DAD Prešov. Preložená a publikovaná bola do niekoľkých európskych jazykov (angličtina, francúzština, ruština, nemčina, macedónčina, osetčina). Drámy "Krcheň Nesmrteľný", "Jaskynná panna" a "Vizionár" boli uvedené na medzinárodných divadelných festivaloch a prehliadkach doma i v cudzine (Nitra, Orleans, Moskva, Hamburg, Miláno, Rím, Viedeň, New York). V 2007 vydalo vydavateľstvo Drewo a srd knihu jej dramatických textov "Hry" ("Krcheň Nesmrteľný", "Jaskynná panna", "Vizionár" a "Unavená Medea"). R. 2016 vyšli jej hry v ruskom preklade v knihe "Providec i drugie" ("Koršak Bessmertnyj", "Deva v peščere", "Providec", "Ustalaja Medea", "Zuzanna i stariki-paparacci", "Igra nevedomogo"), vydanej vo vyd. Baltijskije sezony, Sankt-Peterburg (Rusko).
Venuje sa prekladaniu z ruskej a osetskej literatúry a na konte má veľa preložených umeleckých diel. Medzi nimi je zborník "Ruská symbolistická dráma / A. Blok, V. Ivanov, F. Sologub" (NDC-Tália Press, 1997) a či román "Peterburg" ruského symbolistu Andreja Belého (Hevi 2001, Petrus 2003) a ď.
Na konte má niekoľko desiatok knižných vydaní umeleckej, vedeckej a prekladateľskej tvorby.
Dielo.
Rozhovory, recenzie (výber).
"Ja boleju za vsech molodych" (Zvezda, 16. 11. 2019) - https://zvzda.ru/interviews/17faad12040d.
"Nevyužili sme šancu zmúdrieť" (Pravda, 23. 6. 2018) - https://kultura.pravda.sk/kniha/clanok/474068-eva-maliti-franova-nevyuzili-sme-sancu-zmudriet/
"Každým překladem se dílo narodí nově" (literarni.cz, 9. 2. 2021) - https://www.literarni.cz/rubriky/aktualni/rozhovory/eva-maliti-franova-kazdym-prekladem-se-dilo-narodi-nove_12352.html#.YDU8MhpKhaQ

</doc>
<doc id="557227" title="Národné tréningové centrum Poprad" url="https://sk.wikipedia.org/wiki?curid=557227">
Národné tréningové centrum Poprad

Národné tréningové centrum Slovenského futbalového zväzu v Poprade je moderné športové zariadenie, ktoré poskytuje služby reprezentačným výberom Slovenskej republiky a domácemu tímu FK Poprad. Je to druhé národné tréningové centrum na Slovensku (prvé je NTC Senec).
Unikátne je vyhrievanie geotermálnou vodou, ktorá priteká zo blízkeho akvaparku a tu sa ochladí na požadovanú teplotu (max. 24 °C) pre odvedenie do odpadového systému. Takýmto spôsobom sa vyhrievajú i vnútorné priestory budov na štadióne.
Prezident Slovenského futbalového zvázu Ján Kováčik vyhlásil, že tento štadión po rekonštrukcii má spĺňať všetky kritéria FIFA a UEFA a budú tu hrať reprezentačné zápasy všetky mládežnícke družstvá i reprezentácia do 21 rokov.
Rekonštrukcia.
Výkonný výbor Slovenského futbalového zväzu na svojom poslednom zasadnutí v roku 2012 schválil projekt výstavby NTC Poprad. Výberová komisia následne vybrala firmu SCORP, s ktorou začal zväz rokovať o zmluve. Táto zmluva bola podpísaná 12. decembra 2012 a obe zúčastnené strany zmluvu podpísali. Výstavba prvej etapy mala skončiť podľa zmluvy 31. augusta 2013 a konečná cena bola dohodnutá na 1,84 milióna € bez DPH.

</doc>
<doc id="557280" title="Kúpele Piešťany" url="https://sk.wikipedia.org/wiki?curid=557280">
Kúpele Piešťany

Kúpele Piešťany sú liečebné kúpele, ktoré sa nachádzajú vo východnej časti mesta, prevažne na Kúpeľnom ostrove. V priestore medzi ľavým brehom Váhu a mŕtvym obtokovým ramenom vyviera aj väčšina termálnych prameňov, ktorých teplota je 6769 °C. Dostatok liečivej vody zabezpečujú studne Trajan, Patria, V1 a V4.
Charakteristika.
Minerálne pramene sú viazané na považanské zlomové pásmo, ktoré umožňuje prienik geotermálnej vody z hĺbky 2 000 metrov. Voda je akumulovaná v burdigalských (miocénnych) sedimentoch Podunajskej panvy a 50 až 60 metrov pod povrchom zachytávaná, aby nedošlo k miešaniu s podpovrchovými zdrojmi. Minerálne pramene sú sírnato-hydrouhličitanové, vápenato-horčíkové, sírne, hypotonické termy s obsahom okolo 1 500 mg minerálnych látok na liter vody a s obsahom voľných plynov, najmä sírovodíka. Úhrnná kapacita zachytených žriediel je viac ako 3 milióny litrov vody za deň.
Súčasťou liečby je balneoterapia bahnom, ktoré patrí medzi najznámejšie peloidy sveta. Vzniká chemickými a biologickými procesmi v sedimentoch Váhu za pôsobenia termálnych výverov. Balneoterapia sa aplikuje na choroby pohybového ústrojenstva, poúrazové stavy, nervové choroby a mnohé ďalšie. Bahno má významné antifungálne účinky. Pre balneologické využitie je pripravované originálnou technológiou, počas ktorej podlieha procesu dozrievania a regenerácie s početnými chemickými a biologickými reakciami. V čase dozrievania sa v ňom množí 20 kmeňov teplomilných sírnych baktérií, ktoré neboli dokázané nikde inde na svete. Dozreté bahno má maslovitú, mazľavú konzistenciu, je plastické, tepelne vodivé, ochladzuje sa štvornásobne pomalšie ako voda, oproti ktorej má 350-krát väčšiu viskozitu. Zrelé bahno je oceľovo modré až čierne.
Indikácie.
O kúpeľnú starostlivosť sa starajú "Slovenské liečebné kúpele" s celkovou kapacitou 2 000 lôžok. Používa sa tu viac ako 60 rôznych liečebných procedúr a metodík. Základom sú procedúry využívajúce unikátnu minerálnu vodu a liečivé sírne bahno, ktoré sa kombinujú s vodoliečbou, individuálnou a skupinovou rehabilitáciou, masážami, uhličitou terapiou, svetloliečbou, elektroliečbou, teploliečbou a ďalšími špecializovanými výkonmi a relaxačnými procedúrami.

</doc>
<doc id="557289" title="Športový šerm" url="https://sk.wikipedia.org/wiki?curid=557289">
Športový šerm

Športový šerm je úpolový šport (tzn. zápolenie, pri ktorom súperi prekonávajú živú silu protivníka) sečnými alebo bodnými zbraňami; kedysi bol súčasťou vojenského výcviku.
Dejiny.
História šermu začína už v staroveku, v priebehu storočí s postupným technologickým pokrokom pri výrobe zbraní sa postupne z krátkych, ťažkých, prevažne sečných zbraní, vyvinuli zbrane bodné a ľahké. Moderný šerm sa vyvinul v románskych krajinách v 16. až 17. storočí.
V túto dobu vplyvom nástupu strelných zbraní sa zbroj začala obmedzovať a konštrukcia zbraní sa tomuto trendu prispôsobila. Prvou zbraňou zodpovedajúcou tejto modernejšej koncepcii bol rapír, ktorý bol využívaný predovšetkým tzv. španielskou školou v kombinácii s dýkou. Španielska škola šermu sa veľmi opierala o geometriu a pohyb v kruhoch a bola čoskoro nahradená talianskou školou a jej hlavnou súbojovou zbraňou – sečným aj bodným kordom. Od Talianov bol šerm prebratý v priebehu 16 – 17. storočia Francúzmi, ktorí vyvinuli novú zbraň a to krátky kordík s jeho cvičným ľahším variantom – fleretom. Škola vyvinutá Francúzmi sa časom stala hlavným teoretickým prístupom, ktorý prekonal všetky ostatné a stal sa základom pre moderný olympijský šerm.
Športový šerm.
Zbrane a pravidlá.
V športovom šerme sa bojuje fleretom (), kordom (), čo sú bodné zbrane, a šabľou (), ktorá je zbraňou sečnou aj bodnou. Všetkými zbraňami dnes šermujú muži aj ženy, zásahy registruje elektrický prístroj. Platná zásahová plocha je pri flerete trup, pri korde celé telo a pri šabli časť tela od pása nahor (pozri obrázky). Fleretom a kordom môže šermiar súpera zasiahnuť len hrotom, pri šabli platia zásahy ako hrotom, tak celú čepeľou.
Súťaže v športovom šerme.
Súťaže sa organizujú pre jednotlivcov a štvorčlenné družstva. Každý zápas rozhoduje rozhodca, pri medzinárodnej účasti vydáva pokyny zásadne vo francúzštine.
Čistý čas boja je 3 minúty, ak šermiar docieli piatich zásahov rýchlejšie, je zápas ukončený. Ak skončí regulárny čas nerozhodne, rozhoduje prvý zásah počas 1 minúty predĺženia. Od druhého kola až do finále sa šermuje priamym vylučovacím spôsobom na 15 zásahov s časovým limitom 9 minút, rozdelených do 3 častí po 3 minútach s prestávkami po 1 minúte, prípadne s minútovou prestávkou po dosiahnutí ôsmich zásahov, ak dôjde k nim skôr, ako vyprší časový limit. Zápasí sa na planši o rozmeroch 1,5 – 2 x 14 metrov. Predpísané je špeciálne oblečenie s maskou (oblečenie je dnes najčastejšie z kevlarových vlákien – na medzinárodných súťažiach je povinné, maska ​​chrániaca hlavu je z kovového pletiva).
Šerm je tradičný olympijský šport, šerm kordom je súčasťou moderného päťboja​​. Šerm riadi Medzinárodná šermiarska federácia (FIE), založená roku 1913.
V Európe sú populárne tiež japonské bojové umenie kendó [japonsky cesta meča] (druh šermu, kde sa používa kontaktné cvičenie s bambusovými maketami mečov a tiež drevené alebo pravé meče na nekontaktné cvičenie) a iaidó (umenie meča, používajúce techniky rovno z tasenia). Kendó a iaidó sa vyvíjali v rámci výcviku samurajov.
Ďalšie formy šermu.
Okrem športového šermu možno všeobecne rozlíšiť ďalšie základné formy šermu:

</doc>
<doc id="557363" title="Slipo" url="https://sk.wikipedia.org/wiki?curid=557363">
Slipo

Slipo je slovenský raper a člen bratislavských hip-hopových skupín L.U.Z.A. a Názov Stavby. Spolu s Názvom Stavby vydal v roku 2003 album "Reč naša" a v roku 2007 album "3mená 4písmená" so skupinou L.U.Z.A.
Svoj prvý sólový album vydal až po viac ako 15 rokoch svojej kariéry a to v roku 2014. Album nesie názov "Kde je rap?" a spoluautorom je dvorný producent a DJ skupiny L.U.Z.A. Hajtkovič.
Slipo je jeden z mála slovenských reperov, ktorých reálne meno nie je verejne známe.
Hudobná kariéra.
Začiatky, Názov Stavby (1995 – 2003).
Začínajúce hip-hopové skupiny "Luza" (názov L.U.Z.A. vtedy ešte nepoužívali) (Čistychov, Slipo, DJ Hajtkovič) a "Drvivá Menšina" (DNA, Bacil, Šegi100) v roku 1999 zakladajú projekt s názvom Názov Stavby a v tomto zložení začali koncertovať. Objavili sa aj na niekoľkých výberových albumoch. V začiatkoch s nimi na koncertoch občas vystupoval aj Rytmus, ale ešte pod svojím starým pseudonymom "Pa3k Metamorfolord". V roku 2000 Názov Stavby vydáva prvú demonahrávku s názvom "LúzaDrviváMenšina EP", vinyl "Názov Stavby EP" a napokon v roku 2003 debutový album "Reč naša". Tento album sa v dnešnej dobe považuje za jeden zo zásadných a najlepších slovenských hip-hopových albumov v histórii.
L.U.Z.A. – 3mená 4písmená (2003 – 2014).
Neskôr sa Slipo objavuje na albumoch rôznych slovenských a českých interpretov, ako napr. Čistychov, Drvivá Menšina, Rytmus, Miky Mora, Momo, Orion a iní.
V roku 2007 s Čistychovom a DJ Hajtkovičom ako formácia L.U.Z.A. vydáva po štyroch rokoch album "3mená 4písmená", ktorý zožal pozitívnu kritiku a získal ocenenie Aurel za najlepší album v kategórii hip-hop v roku 2007. Medzi hosťami sa objavili len slovenskí interpreti. Album obsahuje hity ako napríklad "Večer s Lúzou", "Aby si niečo dosiahol..." alebo "Lov", na ktorom hosťuje Ego.
Nasledujúce roky sa Slipo objavoval na rôznych albumoch pomenej, ale jeho lyrické kvality pretrvávali.
Kde je rap? (2014 – súčasnosť).
Po dlhšej odmlke sa Slipo rozhodol vrátiť na scénu a v roku 2014 s producentom Hajtkovičom vydal svoj debutový sólový album "Kde je rap?". Album mal pozitívne ohlasy a Slipo ukázal, že aj po mnohých rokoch má stále čo ponúknuť. Na albume sa objavilo pomerne dosť hostí a to Čistychov, Momo, Kali, Supa, Rytmus, Igor Kmeťo ml. a ďalší.
Videoklip ku skladbe "Moja cesta", v ktorej hosťuje Rytmus, je prvým slovenským hip-hopovým videoklipom, ktorý bol natočený vo formáte 4K.
V súčasnosti sa pripravuje druhý štúdiový album skupiny L.U.Z.A., ktorý by mal byť vydaný prinajlepšom ku koncu roka 2015.

</doc>
<doc id="557406" title="Princ Philip, vojvoda z Edinburghu" url="https://sk.wikipedia.org/wiki?curid=557406">
Princ Philip, vojvoda z Edinburghu

Princ Philip, vojvoda z Edinburghu (narodený ako "Princ Filip grécky a dánsky", * 10. jún 1921, Korfu, Grécko – † 9. apríl 2021, Windsor) bol manžel britskej kráľovnej Alžbety II.
Pôvodne princ grécky a dánsky, tento titul nosil iba pred svadbou s Alžbetou II. Počas zasnúbenia bol známy ako first lieutenant (nadporučík) Philip Mountbatten. Bol členom šlezvicko-holštajnsko-sonderburgsko-glücksburgskej dynastie, ktorá zahŕňa kráľovské rodiny Dánska, Grécka a Nórska.
Životopis.
Narodil sa na gréckom ostrove Korfu ako Filip (Philippos – Φίλιππος), princ grécky a dánsky. Jeho rodičmi boli Andrej (Andreas – Ανδρέας), syn gréckeho kráľa Juraja I. a princezná Alica z Battenbergu.
V roku 1922 bol evakuovaný z Grécka a spolu s otcom zbavený gréckeho občianstva.
Počas druhej svetovej vojny slúžil v britskom vojenskom námorníctve. V roku 1947 po získaní britského občianstva odložil rodové meno Schleswig-Holstein-Sonderburg-Glücksburg (napriek jeho vojnovým zásluhám mu vyčítali spriaznenosť s nemeckými rodmi z ktorých niektoré mali blízko k nacistickému režimu) a prijal meno matky "Battenberg" v poangličtenej forme "Mountbatten". 20. novembra 1947 sa vo Westminsterskom opátstve oženil s korunnou princeznou Alžbetou.
V Británii sa vďaka svadbe stal vojvodom z Edinburghu, jeho kráľovskou výsosťou a britským princom.
Spolu s kráľovnou Alžbetou II. majú štyri deti, osem vnúčat (od každého dieťaťa dve) a osem pravnúčat (stav júl 2019).
Princ Philip je 480. v poradí na britský trón cez svoju prastarú matku Alicu, dcéru kráľovnej Viktórie.
V apríli 2009 sa stal najdlhšie pôsobiacim manželským partnerom v britskej histórii a v momente svojej smrti vo veku 99 rokov bol najstarším partnerom vládnuceho monarchu.
Rovnako ako jeho manželka Alžbeta II. bol prapravnukom britskej kráľovnej Viktórie, z tohto dôvodu patrí tiež medzi následníkov britského trónu.
V máji 2017 oznámil, že sa rozhodol stiahnuť do ústrania a nebude sa ďalej zúčastňovať oficiálnych udalostí.
Princ Philip zomrel 9. apríla 2021 na zámku Windsor. Kondolencie britskej kráľovnej a kráľovskej rodine na Twitteri zverejnila aj slovenská prezidentka Zuzana Čaputová. Princov pohreb sa konal v sobotu, 17. apríla 2021. Princ Philip bol pochovaný na zámku Windsor.

</doc>
<doc id="557414" title="LG Spirit" url="https://sk.wikipedia.org/wiki?curid=557414">
LG Spirit

LG Spirit je androidový smartfón od spoločnosti LG Electronics. Predstavený bol vo februári 2015 a uvedený do predaja o mesiac neskôr.
Obsahuje HD displej s rozlíšením 720 x 1280 bodov s uhlopriečkou 4,7" a bodovou hustotou 312 ppi. Používa systém na čipe Qualcomm MSM8916 Snapdragon 410 - H440N alebo Mediatek MT6582 - H420 s procesorom Quad-core 1.2 GHz Cortex-A53 - H440N alebo Quad-core 1.3 GHz Cortex-A7 - H420. Grafický procesor je Adreno 306 alebo Mali-400MP2. Má 8 GB vnútorného úložiska, ktoré je možné rozšíriť SD kartou s kapacitou do 32 GB a 1 GB RAM. 
Predná kamera má rozlíšenie 8 alebo 5 Mpix a dokáže nahrávať video s rozlíšením 1080p pri 30 fps. 
Predinštalovaný operačný systém je Android vo verzii 5.0.1 (Lollipop). 

</doc>
<doc id="557497" title="Špinavé ulice" url="https://sk.wikipedia.org/wiki?curid=557497">
Špinavé ulice

Špinavé ulice () je americký film režiséra Martina Scorseseho, ktorý vyšiel v roku 1973. V hlavných úlohách hrajú Harvey Keitel a Robert De Niro.
Dej.
Taliansko-Americký zločinec Charlie Cappa (Harvey Keitel) žije komplikovaný život. Je zbožným katolíkom, no zároveň pracuje ako vyberač dlhov pre mafiu. Charlie vysvetľuje, že pokánie v kostole preňho nemá žiadny význam, a rozhodne sa odčiniť svoje hriechy tým, že sa začne starať o svojho priateľa Johna, prezývaného "Johnny Boy" (Robert De Niro). To mu prináša veľa starostí a problémov, lebo Johnny je nielen nezodpovedný a impulzívny, ale navyše dlhuje peniaze veľmi veľkému množstvu ľudí, medzi ktorých patrí aj úžerník Michael (Richard Romanus).
Charlie sa snaží dosiahnuť v mafii vyššiu pozíciu, a zároveň má tajný milostný vzťah s Johnnyho sesternicou Teresou (Amy Robinson). Teresa sa chce odsťahovať zo susedstva a začať žiť s Charliem, no on jej vysvetľuje, že na to bude vhodnejší čas až keď bude povýšený. Neskôr sa Charlie stretáva v reštaurácii so svojim strýkom Giovannim (Cesare Danova), miestnym mafiánskym šéfom, pre ktorého pracuje. Giovanni hovorí, že by mal ukončiť svoje priateľstvo s Johnnym, lebo je to nečestný muž. Počas konverzácie tiež spomenie Teresu a ponižuje ju kvôli jej epilepsii.
Michael sa chodí Charliemu opakovane sťažovať na Johnnyho a jeho dlhy, až kým začne strácať trpezlivosť a vyhrážať sa, že Johnnymu doláme nohy. Charlie ho upokojuje, hovoriac, že Johnny je na tom momentálne zle a potrebuje viac času. Podarí sa mu prehovoriť Michaela aby znížil dlh z 3000 dolárov na 2000, a uisťuje ho, že Johnny sa s ním stretne v bare, ktorý patrí Charlieho starému priateľovi Tonymu (David Proval). Charlie potom rýchlo ide za Johnnym a hovorí mu, že všetko bude v poriadku ak sa Johnny stretne s Michaelom a dá mu všetky peniaze, čo má. Johnny však pri sebe má iba 30 dolárov, ale súhlasí, že sa s Michaelom stretne.
Michael prichádza do Tonyho baru vyzdvihnúť od Johnnyho peniaze, ale ten ho namiesto toho uráža a začne mu hroziť zbraňou. Pri tejto napätej situácii sa Micheal rozhodne odísť. Nahnevaný Charlie vysvetľuje Johnnymu, že by sa mali na istý čas skryť mimo mesta. Nasadnú do auta a zoberú so sebou aj Teresu. Nevšimnú si však, že ich prenasleduje Michael, ktorého auto prejde popri nich a zo zadného sedadla na nich začne strielať jeho poskok. Ten zasiahne Johnnyho do krku, a Charlie havaruje s autom potom, čo je postrelený do ruky. Na miesto prichádzajú policajti a záchranári, a odnášajú ich preč.

</doc>
<doc id="557711" title="2. hokejová liga (Slovensko) 2015/2016" url="https://sk.wikipedia.org/wiki?curid=557711">
2. hokejová liga (Slovensko) 2015/2016

2. hokejová liga (Slovensko) 2015/2016 je dvadsiata tretia sezóna v histórii 2. hokejovej ligy. Hrá v nej 14 tímov rozdelených do dvoch skupín. Prví štyria s obidvoch skupín postúpia do play-off a piaty a šiesty tím z obidvoch skupín bude bojovať o umiestnenie. Úspešnejší bude bojovať v baráži o 1. hokejovú ligu ktorá sa nehrala kvôli tomu že MHK Humenné sa odhlásili zo súťaže kvôli tomu že mali pokazenú strechu na zimnom štadióne.Víťazom sa stali HK 96 Nitra.
Hrací model.
Každé družstvo odohrá v základnej časti 18 stretnutí (21 kôl) systémom každý s každým 2 x doma a 1 x vonku. Po štrnástich odohraných kolách budú mať vyššie umiestnené družstvá výhodu domáceho prostredia voči družstvám umiestneným nižšie.
Družstvá, ktoré skončia po základnej časti na 5. a 6. mieste v skupine “A” odohrajú stretnutia o umiestnenie proti družstvám umiestneným na 5. a 6. mieste v skupine “B” systémom 5A : 6B, 6A : 5B na 2 víťazné stretnutia. Následne budú hrať víťazi V1 : V2, resp. porazení P1 : P2 na 2 víťazné stretnutia, pričom 1. stretnutie sa odohrá u horšie umiestneného, 2. a príp. 3 rozhodujúce u lepšie umiestneného po základnej časti. 
Štvrťfinále play-off (1A : 4B, 2A : 3B, 3A : 2B, 4A : 1B) sa bude hrať na 2 víťazné stretnutia, 1. stretnutie sa odohrá u horšie umiestneného, 2. a príp. tretie rozhodujúce u lepšie umiestneného po základnej časti. Semifinále play-off (1A : 2B, 2A : 1B) sa bude hrať následne takisto na 2 víťazné stretnutia s rovnakým kľúčom ako štvrťfinále.
&lt;br&gt;Finále play-off sa bude hrať na 2 víťazné stretnutia, 1. stretnutie sa odohrá u jedného, 2. u druhého finalistu a príp. tretie rozhodujúce na neutrálnej pôde. Družstvo, ktoré zvíťazí postupuje do baráže o 1. hokejovú ligu SR, kde sa stretne s družstvom, ktoré skončí v play-out 1. hokejovej ligy na poslednom mieste. Vzájomne odohrajú baráž na 4 víťazné stretnutia (maximálne 7 stretnutí). Riadiacim orgánom tejto časti je ZOK. V prípade, že jedno z družstiev nenastúpi na stretnutia baráže, baráž sa neuskutoční a toto družstvo je považované za zostupujúce.

</doc>
<doc id="557798" title="4ka" url="https://sk.wikipedia.org/wiki?curid=557798">
4ka

4ka je slovenský mobilný operátor, prevádzkovaný ako produkt spoločnosti SWAN Mobile. 
Pôsobí na trhu od 5. októbra 2015. Vtedy poskytovala služby v 2G a 4G sieti. Vlastné pokrytie územia v roku 2020 dosahuje viac ako 82 % populácie. V lokalitách, kde nebol dostupný signál operátora 4ka, mohli zákazníci využívať sieť národného roamingového partnera Orange Slovensko (2G a 3G). Kombinované pokrytie rýchlou sieťou (3G nár. roaming + 4G vlastná sieť) činí ~95%. V minulosti bol partnerom národného roamingu Slovak Telekom. 
Po dvoch rokoch prevádzky, v októbri roku 2017, 4ka mala 450-tisíc zákazníkov. Získal ich aj vďaka partnerstvu so Slovenskou poštou, ktorá predáva jeho SIM karty a dobíjacie karty na svojich pobočkách. Za túto pomoc štátny podnik dostal opciu na kúpu 10% akcií spoločnosti Swan Mobile za 1 milión Euro, ktorú však do konca roka 2016 nevyužil. 4ka bola promovaná ako "slovenský operátor na slovenskom trhu" , čo však už teraz nie je pravda. Názov (4ka) súvisel s tým, že SIM karta pre predplatenú službu s názvom „Moja 4ka“ so štartovacím kreditom 4 Eurá s volaním s jednotnou cenou 4 centy za minútu a aj 4 centy za SMS.
4ka sa od iných operátorov chce odlišovať ponukou "kreditných paušálov" namiesto štandardných "post-paid" paušálov. Teraz (2021) 4ka označuje paušály ako bez viazanosti.

</doc>
<doc id="557862" title="René Cassin" url="https://sk.wikipedia.org/wiki?curid=557862">
René Cassin

René Samuel Cassin (* 5. október 1887, Bayonne, Francúzsko† 20. február 1976, Paríž) bol francúzsky politik, právnik a sudca.
Životopis.
Bol profesorom práva na univerzitách v Lille a v Paríži. Počas druhej svetovej vojny pôsobil v de Gaullovej exilovej vláde. 
Po vojne sa stal jedným z najvýznamnejších presadzovateľov ochrany ľudských práv a medzinárodnej spolupráce, podieľal sa na príprave textu Všeobecnej deklarácie ľudských práv. Pôsobil ako predseda Komisie pre ľudské práva OSN, ako sudca Medzinárodného zmierovacieho súdu v Haagu a neskôr ako sudca a predseda Európskeho súdu pre ľudské práva. 
Roku 1968 bolo jeho dielo ocenené cenou za ľudské práva OSN. Toho istého roku dostal Nobelovu cenu za mier; finančnú odmenu spojenú s udelením ceny použil Cassin k založeniu Medzinárodného inštitútu ľudských práv ("Institut international des droits de l'homme", skr. IIDH). 

</doc>
<doc id="558018" title="Mario" url="https://sk.wikipedia.org/wiki?curid=558018">
Mario

Mario je fiktívna postava a protagonista videohernej série Super Mario a zároveň je aj maskotom spoločnosti Nintendo. Jeho tvorcom je herný dizajnér a producent Šigeru Mijamoto, a prvýkrát sa objavil v roku 1981 ako hlavná postava hry Donkey Kong. Od roku 1995 ho v anglických hrách dabuje Charles Martinet.
Mario sa objavil vo viac než 200 hrách (aspoň raz na každej jednej konzole od Nintenda) a je jednou z najznámejších a najpopulárnejších videoherných postáv.
K dispozícii je tiež séria Lego super mario stavebníc.
Opis postavy.
Mario je malý, zavalitý taliansky inštalatér, ktorý väčšinou vystupuje ako hrdinský oponent diabolského Bowsera a záchranca princeznej Peach, ktorú Bowser často unáša. Na jeho dobrodružstvách ho často sprevádza jeho mladší brat Luigi.
Mariov charakteristický vzhľad tvoria modré montérky, červené tričko a červená čiapka, na ktorej je písmeno M. Počas jeho debutu v hre Donkey Kong boli ale farby jeho oblečenia prevrátené. Jeho najvýraznejšou a najikonickejšou črtou, okrem jeho vzhľadu, je skákanie. To sa okrem dosiahnutia vysokých miest používa aj na boj proti rôznym nepriateľom tak, že im Mario skáče na hlavy. V niektorých hrách zvykne používa aj nejaké zbrane, najčastejšie veľké kladivo.
Na svojich dobrodružstvách Mario získava rôzne čarovné veci, ktoré mu dávajú špeciálne schopnosti. Medzi ne patria huby, ktoré zväčšujú jeho veľkosť, magické kvety, ktoré mu umožňujú strielať ohnivé gule, alebo hviezdička, ktorá Maria spraví na krátky čas nezničiteľným.

</doc>
<doc id="558029" title="Monica (vrch v Cerovej vrchovine)" url="https://sk.wikipedia.org/wiki?curid=558029">
Monica (vrch v Cerovej vrchovine)

Monica alebo Monosa () je tretí najvyšší vrch Cerovej vrchoviny.
Nachádza sa v strednej časti pohoria, asi 3 km východne od Radzoviec. Zaberá južnú časť rozsiahleho masívu s horským chrbtom, ktorý tvorí ešte vrch Belina () a Belinská skala (). Súvislý hustý porast neumožňuje výhľady.
Prístup.
Takmer na vrchol vedie značkovaný turistický chodník zo Šuríc a z Beliny, prístup na najvyšší bod vrchu je potom prístupný lesom. Z osady "Obručná" je prístup po značkovanej trase cez sedlo Monica.

</doc>
<doc id="558040" title="Kolinda Grabarová Kitarovićová" url="https://sk.wikipedia.org/wiki?curid=558040">
Kolinda Grabarová Kitarovićová

Kolinda Grabarová Kitarovićová (; * 29. apríl 1968, Rijeka, Chorvátsko) je chorvátska politička, diplomatka, a 4 prezident republiky Chorvátsko, ako prvá žena v tejto funkcii, od 19. februára 2015 do 18. februára 2020.
Životopis.
V minulosti bola ministerkou pre európsku integráciu (20032005) a ministerkou zahraničných vecí (20052008). Potom bola do roku 2011 veľvyslankyňou Chorvátska v USA, následne pracovala ako asistentka generálneho tajomníka NATO pre verejnú diplomaciu. 
Bola členkou pravicovo orientovanej politickej strany "Chorvátske demokratické spoločenstvo" (HDZ).
Prezidentské voľby 2015.
V prezidentských voľbách, ktoré sa konali na prelome rokov 2014 a 2015, tesne zvíťazila nad svojím predchodcom Ivom Josipovič, keď 11. januára v druhom kole získala 50,4 percent hlasov, zatiaľ čo jej protikandidát 49,6 percent. Prvé kolo, konané 28. decembra 2014, pritom vyhral Josipović s 38,46 percentami hlasov, Kitarovićová získala 37,22 percent.
Prezidentské voľby 2020.
V prezidentských voľbách, ktoré sa konali na prelome rokov 2019 a 2020, prehrala v druhom kole s bývalým premiérom Zoranom Milanovićom. 
Osobný život.
Od roku 1996 je vydatá, jej manžel Jakov Kitarović vyštudoval elektrotechniku a pracoval ako vysokoškolský učiteľ. Majú dve deti, dcéru Katarinu (* 2001) a syna Luku (* 2003).

</doc>
<doc id="558484" title="Pak Kun-hje" url="https://sk.wikipedia.org/wiki?curid=558484">
Pak Kun-hje

Pak Kun-hje (hangul: 박근혜, Hanča: 朴 槿 惠, anglický prepis: Park Geun-hye; * 2. február 1952, Tägu, Kórejská republika) je kórejská politička, v rokoch 20132017 prezidentka Južnej Kórey.
V rokoch 20042006 a 20112012 bola predsedníčkou konzervatívnej Veľkej národnej strany (v roku 2012 premenovaná na stranu Saenuri), v rokoch 19982012 bola členkou juhokórejského Národného zhromaždenia. Prezidentkou bola zvolená vo voľbách konaných 19. decembra 2012. Do úradu nastúpila 25. februára 2013 a stala sa tak prvou ženou v juhokórejskom prezidentskom úrade. Jej otec Pak Čong-hi bol prezidentom a diktátorom v rokoch 19631979.
Od 9. decembra 2016 jej bol pozastavený výkon mandátu pre podozrenie z korupcie, zneužitia moci a porušenia volebného zákona. Jej právomoci dočasne prevzal premiér Hwang kjo-an. Dňa 10. marca 2017 bolo jej zosadenie potvrdené juhokórejským ústavným súdom, čím sa jej pôsobenie vo funkcii prezidentky skončilo. 6. apríla 2018 bola za zneužitie právomoci, vydieranie a korupciu odsúdená na 24 rokov odňatia slobody a pokutu 18 miliárd wonov (16,79 miliónov dolárov).

</doc>
<doc id="558533" title="Stredná odborná škola (Košice, Ostrovského 1)" url="https://sk.wikipedia.org/wiki?curid=558533">
Stredná odborná škola (Košice, Ostrovského 1)

Stredná odborná škola Ostrovského 1 je škola v Košiciach, zameraná na informačné technológie. Okrem štúdia viacerých informačno technologických zameraní, škola ponúka aj systém duálneho vzdelávania.
Študijné odbory.
Študijné odbory pozostávajú s nasledujúcich zameraní:
Spolupráce s organizáciami.
V roku 2013 stredná škola ako jediná v kraji podpísala dohodu o spolupráci s Technickou univerzitou v Košiciach. Podľa vtedajšieho predsedu KSK Zdenka Trebuľu, filozofia podpisu zmluvy súvisí aj s Košice IT Valley, v ktorom sa plánovalo zamestnať až 10-tisíc ľudí do roku 2020.
Vzdelávanie v IT odboroch ďalej prebieha v spolupráci s partnermi ako: AT&amp;T, Deutsche Telekom IT Solutions Slovakia, Cisco, Ness Košice, Lynx a Intas.

</doc>
<doc id="558560" title="Cintorín Vinohrady" url="https://sk.wikipedia.org/wiki?curid=558560">
Cintorín Vinohrady

Cintorín Vinohrady je verejné pohrebisko, ktoré sa rozkladá v Prahe 10-Vinohradoch. Prilieha ku krematóriu Strašnice. Podľa počtu pochovaných je cintorín druhým najväčším v Prahe. Je zapísaný v štátnom zozname kultúrnych pamiatok.
Cintorín bol založený v roku 1885 a bol postupne rozširovaný. V tom čase slúžil najmä na ukladania pozostatkov rodín bohatých pražských mešťanov. Najviac hrobov a hrobiek je z prelomu 19. a 20. storočia a z obdobia prvej republiky. Odpočíva tam tiež spisovateľ Jan Karafiát, Jaroslav Foglar, Karel Václav Rais, František Kožík, priateľ T.G. Masaryka profesor Jan Gebauer, ďalej Eva Bosáková, Karel Matěj Čapek-Chod, Jiří Grossmann, Emil Hácha, Egon Erwin Kisch, Josef Laufer, Laďka Kozderková, prekladateľ a spisovateľ Rudolf Mertlík, Jan Pivec, Jiří Šlitr, Olga a Václav Havlovi či Jaroslav Štercl.
Súčasnosť.
Vinohradský cintorín má dnes rozlohu okolo 10 hektárov a je tu približne 16 000 hrobov, cez 900 hrobiek a 4 300 urnových miest. Je plne obsadený a pochováva sa iba na uvoľnené miesta, prípadne do urnových hrobov a kolumbária.
Mimo puristickej budovy Krematória Strašnice sa tu, za centrálnym krížom, nachádza novogotická kaplnka sv. Václava z roku 1897, ktorú projektoval Antonín Turek. V arkádach sa nachádza 14 hrobiek.

</doc>
<doc id="558713" title="Ján Milov" url="https://sk.wikipedia.org/wiki?curid=558713">
Ján Milov

Ján Milov (* 13. február 1913, Veľké Janíkovce (dnes Janíkovce)† 9. marec 1979, Zvolen) bol slovenský básnik. Pseudonym Marián Ján Milov, M. J. Milov.
Jeho básnické dielo je v kontexte slovenskej literatúry pomerne neznámym a nepreskúmaným fenoménom, aj napriek tomu, že sa vyznačuje širokým tematickým záberom a žánrovou rôznorodosťou. Hoci sa autorovo meno v súdobých prameňoch objavovalo pri menách popredných predstaviteľov slovenskej katolíckej moderny (R. Dilong, P. G. Hlbina, J. Silan), ku ktorej sa sám prihlásil svojimi prvými dvomi básnickými zbierkami, súčasná literárna kritika ho vníma len veľmi okrajovo a jeho dielo je odsúvané na perifériu.

</doc>
<doc id="558848" title="Tibava (hrad, Podhoroď)" url="https://sk.wikipedia.org/wiki?curid=558848">
Tibava (hrad, Podhoroď)

Tibava (-normovaný názov ; iné názvy: Tibavský hrad, Podhoroď) je zrúcanina hradu z 13. storočia. Nachádza sa v severnej časti obce Podhoroď v okrese Sobrance, nad bývalým kameňolomom v nadmorskej výške Ide o najvýchodnejšiu zrúcaninu hradu na Slovensku, zároveň patrí medzi najmenšie slovenské hrady. V roku 1338 sa hrad už spomína ako spustnutý a v roku 1715 bol úplne rozbúraný.
Z vrchu je pekný výhľad na obec Podhoroď a okolie.
Hradný vrch zaberá prírodná pamiatka Podhorodský hradný vrch, vyhlásená v roku 1986 na výmere , ktorá chráni morfologicky výrazné bralo s vápnomilnou vegetáciou, na vrchole s hradnou zrúcaninou.
Historické názvy.
V roku 1337 bol hrad nazývaný "castrum Tybauara", neskôr v roku 1419 "castrum Tyba".
Nálezy na hrade.
Počas prieskumu boli v areáli hradu objavené keramické fragmenty z 13. – 14. storočia.
Zaujímavosťou je aj nález 25 rímskych mincí, ktoré v roku 1946 odovzdal do zbierok Slovenského národného múzea v Martine J. Dudík. Údajne boli nájdené v plátennom vrecúšku na nádvorí hradu.

</doc>
<doc id="558895" title="Smejko a Tanculienka" url="https://sk.wikipedia.org/wiki?curid=558895">
Smejko a Tanculienka

Smejko a Tanculienka je hudobná dvojica, hrajúca detské piesne, ktorú tvorí manželský pár Petra Kováčová a Marek Kováč. V roku 2017 sa k nim pridal "Motýlik Huncúlik", ktorého hrá Barbora Malčeková. V roku 2018 sa k nim pridáva nemý pán La Lalá z krajiny Lálá, hrajúci na akordeóne, ktorého stvárňuje Ján Gonda a v roku 2019 ďalej pán Bumbác, v podaní Mateja Kotmana, hrajúci na kachone. S novým CD a DVD "Všetko najlepšie!" majú turné po Slovensku a Česku.
História.
Začali pod záštitou Divadla Maska ako detské predstavenie, ale po debutovom albume "Smejko a Tanculienka" (2014) vznikla samostatná značka.
V roku 2015 vytvorili nové CD a DVD s názvom "Čáry Máry Fuk", ktoré obsahuje 19 piesní. Začínajú hrať pre deti po celom Slovensku.
V októbri 2016 vyšlo nové DVD a CD Smejka a Tanculienky s názvom "Kde bolo, tam bolo...".
V roku 2017 vyšlo nové DVD a CD s názvom "Kuk, ani muk!" Obsahuje 16 úplne nových pesničiek a rozprávok. Majú turné po najväčších slovenských a českých mestách.
V roku 2018 vychádza úplne nový muzikálový DVD film s tematikou svadby Smejka a Tanculienky s názvom "Hip, hip, hurá!". K DVD vychádza zároveň CD s 14 novými pesničkami.
V roku 2019 vychádza jubilejný piaty DVD film pod názvom "Všetko najlepšie!", ktorý prepája doterajšie najväčšie hity dvojice s úplne novými piesňami v originálnom príbehu z prostredia divadla. K DVD vychádza rovnomenné CD s 15 pesničkami.
Na jeseň 2020 dvojica vydala v poradí už 6. CD a DVD film s názvom Tancuj, tancuj! Obsahuje nové pesničky v tradičnom tanečnom štýle ale aj moderné hitovky, ktoré každého roztancujú. Zároveň, dvojica spúšťa internetovú videoplatformu kukino.tv, na ktorej diváci nájdu všetky ich filmy dostupné online a bez reklám.

</doc>
<doc id="558912" title="Reichssicherheitshauptamt" url="https://sk.wikipedia.org/wiki?curid=558912">
Reichssicherheitshauptamt

Reichssicherheitshauptamt (skr. RSHA; nem. Hlavný ríšsky bezpečnostný úrad) bol nacistický štátny úrad, ktorého úlohou bol boj proti vnútorným aj vonkajším nepriateľom nacistického Nemecka. Úrad bol založený 27. septembra 1939 aby koordinoval činnosť rôznych zložiek polície (Gestapo, Orpo, Sipo), tajných služieb (Sicherheitsdienst SD), teda štátnych organizácii a SS, ktoré boli silovými zložkami nacistickej strany. Vznik úradu podnietil Heinrich Himmler, ktorý si z pozície ministra vnútra a blízkeho spolupracovníka Adolfa Hitlera, podriadil väčšinu bezpečnostných zložiek krajiny pod svoju právomoc. Vedúcim úradu bol až do svojej smrti v roku 1942 Reinhard Heydrich. Jeho miesto následne zaujal SS-obergruppenführer Ernst Kaltenbrunner, ktorý zostal v jej čele až do konca vojny.
Organizačná štruktúra.
Organizácia sa delila na 7 oddelení resp. úradov:
Gestapo (Amt IV) a Kripo (Amt V) spoločne vytvárali tajnú políciu "Sicherheitspolizei" skrátene SiPo. Tieto organizačné zložky boli zodpovedné za väčšiu časť organizácie boja proti židom a iným predpokladaným nepriateľom Ríše, ako bolo sústreďovanie, deportácie a vraždenie v táboroch v Nemcami okupovaných krajinách. Šéf RSHA dohliadal aj na jednotky Einsatzgruppen, ktoré nasledovali invázne sily nemeckej armády hlavne na území Poľska a Sovietskeho zväzu a vykonávali masové vraždy a iné zločiny voči civilnému obyvateľstvu predovšetkým strelnými zbraňami.

</doc>
<doc id="559134" title="Imperatívne programovanie" url="https://sk.wikipedia.org/wiki?curid=559134">
Imperatívne programovanie

Imperatívne programovanie je jeden zo spôsobov, ako sú v programovacom jazyku formulované riešenia problémov. Imperatívne programovanie  popisuje výpočet pomocou postupnosti príkazov a určuje presný postup (algoritmus), ako danú úlohu riešiť. Program je sadou premenných, takže v závislosti na vyhodnotenie podmienok mení pomocou príkazov svoj stav. Základnou metódou imperatívneho programovania je procedurálne programovanie.
Úvod.
Väčšina hardwarových implementácií programovacích jazykov je u väčšiny počítačov imperatívna. Hardware potom aj tak ako variaci človek vykonáva príkaz za príkazom, presne ako to odpovedá imperatívnemu prístupu. Iba jednotlivé príkazy sú inštrukcie strojového kódu, k jeho vykonávaniu je hardware navrhnutý, a aktuálny stav vyjadruje obsah pamäti. Vyššie imperatívne jazyky potom používajú premenné a komplexnejšie príkazy (teda výrazy a funkcie), avšak stále vyznávajú to samé, imperatívne paradigma.
História.
Prvé imperatívne programovacie jazyky boli strojové jazyky jednotlivých počítačov. V týchto jazykoch boli iba veľmi jednoduché inštrukcie, čo umožňovalo veľmi ľahkú hardwarovú implementáciu, ale komplikovalo to možnosť vytvárať komplexné programy. Prvý jazyk, ktorý odstránil prekážky strojového kódu pre vytváranie komplexných programov, bol FORTRAN, vytvorený Johnom Backusom v spoločnosti IBM v roku 1954. FORTRAN priniesol možnosti (napríklad pomenovanie premenných, zložené výrazy, podprogramy a mnohé ďalšie veci), ako sú súčasti imperatívnych jazykov dodnes. 
Následujúce dve desaťročia priniesli ďalšie významné vyššie programovacie jazyky. Ku koncu 50. rokov a v 60. rokoch sa objavil jazyk ALGOL, pomocou ktorého išlo ľahko programovať matematické algoritmy. Jazyky COBOL (1960) a BASIC (1964) potom boli pokusom prispôsobiť syntax programovacej syntaxi prirodzeného jazyka – angličtine. V 70. rokoch bol Niklausom Wirthom navrhnutý jazyk Pascal. Wirth sa potom ďalej zaoberal jazykmi Modula-2 a Oberon. Koncom 60. rokov vznikol prvý objektový jazyk, Simula. Pre potreby amerického ministerstva obrany začali v roku 1978, po 4 rokoch sumarizovania požiadaviek, začali Jean Ichbiah a tým z Honeywellu vyvíjať jazyk Ada. Špecifikácia bola prvýkrát publikovaná v roku 1983, opráv sa potom dočkala v rokoch 1995 a 2005/6.
V 80. rokoch vzrástol záujem o objektovo orientované programovanie. Vznikajúce jazyky potom vyznávali imperatívny štýl, ale pridávali podporu objektov. Počas posledných dvoch desaťročí 20. storočia ich vzniklo značné množstvo. Bjarne Stroustrup vyvinul jazyk C++, objektovo orientovanú verziu známeho jazyka C. C++ bol prvýkrát implementovaný v roku 1985. Na konci 80.rokov a v 90. rokoch potom vzniklo veľké množstvo imperatívnych jazykov založených na konceptoch objektovo orientovaného programovania. Z významných napríklad Perl (Larry Wall, 1987), Python (Guido van Rossum, 1990) a Java (Sun Microsystems, 1994)

</doc>
<doc id="559155" title="Babie leto" url="https://sk.wikipedia.org/wiki?curid=559155">
Babie leto

Babie leto je „obdobie suchého, málo veterného, slnečného a cez deň veľmi teplého obdobia, ktoré sa vyskytuje v Európe obvykle v septembri alebo októbri“. Tento jav je spôsobený rozsiahlou anticyklónou, ktorá sa v tomto období vyskytuje nad strednou a juhovýchodnou Európou.
Je zaujímavé, že v rôznych jazykoch sa babie leto hovorí rozličnými slovnými vyjadreniami:
Jazyk a doslovný preklad:
Babie leto je jednou zo singularít v počasí vyskytujúcich sa počas roka.
Názov babie leto pôvodne označoval poletujúce vlákna pavučín s pavúkmi, ktoré sa vyskytujú v tomto období.

</doc>
<doc id="559217" title="Cyril Daxner" url="https://sk.wikipedia.org/wiki?curid=559217">
Cyril Daxner

Cyril Daxner de Tótzabar (* 20. júl 1904, Tisovec – † 7. jún 1945, Bratislava) bol slovenský právnik, dôstojník, novinár, národný a kresťanský aktivista, účastník v Malej vojne, organizátor Slovenského národného povstania na východnom Slovensku.
Rodina.
Starý otec Štefan Marko Daxner de Tótzabar (18221891) bol spoluzakladateľ Matice slovenskej, jeden z predstaviteľov Slovenského povstania 18481849 a tvorca politického  programu aktuálneho až do roku 1918. Zapísal sa do dejín ako obranca Evanjelickej cirkvi a. v. pred maďarizáciou na Gemeri a Honte.
Otec bol Ivan Daxner (18601935), ktorý má priamu spoluúčasť na vytvorení Československej republiky a bol tajomníkom Slovenskej ligy. Podpisoval Clevelandskú a Pittsburskú dohodu, teda dokumenty vedúce k vzniku Československej republiky.
Prastarý otec bol Karol Kuzmány, 1. historický podpredseda MS a superintendent Evanjelickej cirkvi a. v.
Medzi blízkych príbuzných napr. patrí Janko Jesenský (18741945) spisovateľ, politik a prvý slovenský nositeľ titulu národný umelec a taktiež Juraj Janoška (18821945) zast. župan, určitý čas predseda Slovenskej národnej strany, účastník SNP, ktorý zomrel tragicky v roku 1945.
Životopis.
Cyril Svetozár Daxner sa narodil 20. júla 1904 v Tisovci. Už v detstve prejavoval záujem o národné veci. Maturoval na Gymnáziu v Martine a pokračoval v štúdiu práva na Univerzite Komenského v Bratislave. Po získaní doktorátu z práva pracoval aj ako redaktor Národných novín v Martine.
Dejinný význam Cyrila Daxnera je v troch oblastiach: v aktívnej účasti v bojoch počas Malej vojny (1939), v organizácií SNP na východnom Slovensku a v kultúrnej i cirkevnej stope, ktorú zanechal v hornozemplínskej oblasti. Vojenskú prezenčnú službu totiž vykonával ako dôstojník delostrelectva v meste Vranov nad Topľou. Po zložení advokátskej skúšky si tu v roku 1934 otvoril kanceláriu.
Cyril Daxner bol známy originálnymi názormi, spoločenským, cirkevným životom, advokátskou praxou a pomocou obyčajným ľuďom. Všímal si aj európske politické dianie, čomu mu napomáhali jazykové znalosti. Ovládal ruštinu, maďarčinu a nemčinu. Cyril Daxner nepatril k žiadnemu politickému zoskupeniu a jeho jedinou prioritou bola obrana národných práv Slovákov. Bol jednoznačne proti nacizmu a pangermanizmu.
V marci 1939 po maďarskom obsadení Podkarpatskej Rusi sa dobrovoľne hlási na veliteľstve v Prešove u Augustína Malára. Ten nasadzuje na front narýchlo zostavené slovenské jednotky ľahkých tankov. Nadporučík delostrelectva Cyril Daxner prijíma velenie nad útočnou vozbou slovenských obrnených vozidiel proti postupujúcim maďarským jednotkám. Počas bojov osobne obsluhuje jedno obrnené vozidlo a po zásahu granátom len o vlások ujde smrti. Radí sa k jedným z hrdinov Malej vojny (1939). K jeho skupine sa pridávajú aj mladí dobrovoľníci z prešovského telegrafného práporu. Cyril Daxner a jeho jednotka je nasadená do prudkých bojov v okolí Nižnej Rybnice.
Neskôr pôsobí ako advokát v meste Vranov nad Topľou. Organizuje odboj a bol kľúčovou postavou občianskej rezistencie na východnom Slovensku so spojením na Bratislavu. Organizoval spojenia s občianskymi skupinami v Humennom, Bardejove, Stropkove. Osobne spolupracoval s Viliamom Žingorom a Ľudovítom Kukorellim. Na základe udania konfidenta ÚŠB bol zradený a 19. apríla 1944 zatknutý spolu s manželkou. Od 15. mája 1944 bol väznený v Ilave a neskôr v Bratislave. Gestapo ho vo februári 1945 odvlieklo do koncentračného tábora Mauthausen-Gusen.
Po oslobodení chorý a podvyživený opúšťa loďou Rakúsko a vracia sa do Bratislavy 24. mája 1945. Pokúša sa dostať k rodinnému príbuznému Jankovi Jesenskému, no od únavy zaspal na ulici a z chladného počasia dostal zápal pľúc. Lekár prof. Sumbol sa ho snažil do poslednej chvíle zachrániť. Cyril Svetozár Daxner zomiera v nemocnici v Bratislave na Hlbokej ceste 7. júna 1945 a je pochovaný na cintoríne pri Kozej bráne.
Ocenenie.
Roku 1945 in memoriam vyznamenaný Čs. vojnovým krížom 1939; roku 1946 in memoriam Radom SNP I.tr.; Roku 1939 vyznamenaný Medailou za hrdinstvo a Pamätnou medailou za obranu Slovenska v marci 1939 udelené za bojové nasadenie v Malej vojne (1939). Posledné dve uvedené mu však odobral komunistický režim po roku 1948.
Pamiatky.
V centre mesta Vranov nad Topľou bola v roku 1964 odhalená pamätná tabuľa na dome, kde žil a pracoval. V roku 2015 bola odhalená jeho bronzová busta pred evanjelickým kostolom a. v. Ducha Svätého vo Vranove nad Topľou. Jeho pamiatku si uctila Slovenská advokátska komora, Matica slovenská a Evanjelická cirkev a. v. článkami venovanými jeho životu a odkazu.

</doc>
<doc id="559296" title="Modrý pondelok" url="https://sk.wikipedia.org/wiki?curid=559296">
Modrý pondelok

Modrý pondelok je:
Frazeologizmus modrý pondelok veľmi pravdepodobne vznikol doslovným prekladom z nemčiny („blauer Montag“ – blau je modrý, Montag je pondelok). Od konca stredoveku v Nemecku tovariši nemuseli v pondelok (resp. v niektoré pondelky) pracovať u svojho majstra, a takýto pondelok sa volal najprv „guter Montag“ (dobrý pondelok), ale od prelomu stredoveku a novoveku sa postupne začal nazývať „blauer Montag“ (modrý pondelok). Spojenie blauer Montag je v nemčine prvýkrát bezpečne doložené z roku 1550 v texte z Viedne (v podobe „plaber montag“), sporné doklady sú ale už z rokov 1452 (Viedeň) a 1515 (Brandenbursko). V 16. a 17. storočí sa tento výraz ešte vyskytuje len zriedkavo, a to najmä v textoch z Viedne. Častejšie sa vyskytuje až od polovice 18. storočia, kedy aj úplne nahradil starší výraz „guter Montag“ (posledný doklad výrazu „guter Montag“ v nemčine je z roku 1766).
Voľné pondelky pre tovarišov vznikli nasledovne: V dôsledku moru v 14. stor. vznikol nedostatok pracovných síl, ktorý sa týkal aj remesiel. Tovariši preto boli schopní požadovať vyššiu mzdu, ale tá im bola zvýšená len nepriamo, a to skrátením pracovného času o jeden deň (pondelok; spočiatku len časť pondelka) pri nezmenenej mzde . Stalo sa tak najprv v severnom Nemecku, Prusku a Krakove a Vroclavi (14. stor.), neskôr v Prahe, Viedni a Porýní (15. stor.) a následne aj inde.
Pôvod nemeckého výrazu blauer Montag (modrý pondelok) je sporný. V literatúre sa uvádzajú napríklad tieto vysvetlenia:
Uvádza sa viacero vysvetlení, prečo bol z pracovných dní v týždni ako voľný zvolený práve pondelok:
V slovenskom, moravskom a českom prostredí existovala povera, že pondelok je nešťastný deň pre začiatok určitých pracovných činností. Medzi tovarišmi bol zvyk v pondelok nepracovať veľmi rozšírený, ako dokazujú cechové stanovy z Ostrihomu (1675), Kremnice (1697) a Šaštína (1791). V Česku bol modrý pondelok zakazovaný už v 16. storočí, ale napríklad medzi krajčírmi pretrval až do 20. storočia.

</doc>
<doc id="559311" title="Viliam Baťán" url="https://sk.wikipedia.org/wiki?curid=559311">
Viliam Baťán

Viliam Baťán alebo Viliam Batthyány (plným menom ) (* 14. marec 1870, Zalaszentgrót, dnešné Maďarsko† 24. november 1923, Körmend, Maďarsko) bol maďarský rímskokatolícky duchovný, titulárny arcibiskup cyrrhensky, do roku 1919 nitriansky biskup.
Životopis.
Narodil sa vo významnej uhorskej šľachtickej rodine Baťán ("Batthyány") de Németújvár ako syn grófa Žigmunda Baťána a grófky Johany rod. Erdődy. 
Svoje filozofické a teologické štúdia absolvoval na univerzite v Innsbrucku a Ríme. Štúdia zavŕšil ziskom doktorátu z cirkevného práva. Za kňaza bol vysvätený 7. júla 1894. V roku 1900 sa stal kanonikom nitrianskej kapituly a 30. novembra 1904 bol vymenovaný za pomocného biskupa nitrianskej diecézy s právom nástupníctva po Imrichovi Bendem. Biskupskú vysviacku prijal 5. februára z rúk vacovského biskupa Karola Csákyho. 15. marca 1910 bol menovaný za administrátora nitrianskej diecézy a po Bendovej smrti 26. marca 1911 sa stal nitrianskym biskupom.
Po vzniku Česko-Slovenska 28. októbra 1918 bola maďarská cirkevná hierarchia vnímaná ako ohrozenie štátnych záujmov novej republiky a boli vznesené požiadavky na odstúpenie všetkých biskupov pôsobiacich na Slovensku (s výnimkou košického biskupa Augustína Fischer-Colbrieho). V dňoch 21.22. januára 1919 sa v Žiline konalo zasadnutie kňazskej rady, kde na základe diskusií bol vypracovaný "Návrh na dočasné ustanovenia pre rímskokatolícku cirkev na Slovensku." Viliam Baťán po zasadaní vyslovil hrozbu interdiktu v zmysle Kódexu kánonického práva (1917), pre kňazov, ktorí budú pokračovať v podobnom konaní.
Pražská vláda upovedomila Karola Antona Medveckého, referenta pre cirkevné záležitosti, ktorý pôsobil pri Ministerstve s plnou mocou pre správu Slovenska, na čele ktorej stál Vavro Šrobár, o rozhodnutí vyhostiť maďarských biskupov z územia Slovenska. Medvecký preto 26. marca 1919 navštívil viacerých prelátov, medzi nimi aj Viliama Baťána, aby ich informoval o rozhodnutí vlády. V ten istý deň ich navštívil aj plukovník Jozef Dřímal, ktorý im odovzdal list ministra Šrobára, ktorým boli vyzvaní do 24 hodín opustiť územie ČSR. Pred svojim odchodom Baťán poveril spravovaním diecézy generálneho vikára Alojza Jeszenszkého, ktorý spravoval diecézu až do svojej smrti v roku 1921. Podľa správy K. A. Medveckého boli títo preláti eskortovaní na most cez Dunaj pri Ostrihome. Podľa iných zdrojov Baťán opustil Slovensko pri Bratislave cestou ku svojmu príbuznému, Ladislavovi Battháyny-Strattmannovi, ktorý žil v Kittsee (, ).
16. decembra 1920 rezignoval na úrad nitrianskeho biskupa a súčasne ho pápež Benedikt XV. vymenoval za titulárneho arcibiskupa cyrrhenskeho. Tým sa otvorila cesta pre menovanie nového biskupa v Nitre, ktorým sa stal Karol Kmeťko. 
Zomrel 24. novembra 1923 v maďarskom meste Körmend. Pochovaný bol v rodovej krypte v Güssingu () v rakúskom Burgenlande.
24. novembra 2013 pri príležitosti 90. výročia úmrtia biskupa Baťána odslúžil v nitrianskom františkánskom kostole spomienkovú bohoslužbu biskupský vikár pre maďarsky hovoriacich veriacich Zoltán Ďurčo. V rámci nej predniesol homíliu nitriansky biskup Viliam Judák, v ktorej vyzdvihol Baťányoho ľudskosť a starostlivosť o veriacich a kňazov diecézy. Spomenul, že po vyhostení z Nitry býval u svojho príbuzného Ladislava Bytthyánya-Strattmanna, ktorý bol vyhlásený za blahoslaveného a že v roku 1921 poslal list svojmu nástupcovi Karolovi Kmeťkovi, v ktorom odpúšťa všetkým, ktorí sa voči nemu previnili.

</doc>
<doc id="559463" title="Mark A. Sammut" url="https://sk.wikipedia.org/wiki?curid=559463">
Mark A. Sammut

Mark A. Sammut (* 2. október 1973) je maltský autor.
Životopis.
Narodil sa na Malte ako starší syn maltského spisovateľa Fransa Sammuta a jeho manželky Catherine, rod. Cachia. 
Vzdelanie.
Navštevoval školy St Monica School, Stella Maris College, Liceo Vassalli a Liceo GF Abela. V štúdiách pokračoval na Maltskej univerzite (LL.D., M.Jur. "summa cum laude", M.A.) a na Univerzite v Londýne (University College London a London School of Economics and Political Science) (LL.M.).
Politická a iná činnosť.
Sammut pracoval ako poslanec miestnej samosprávy (1993 – 1996), člen Co-Operative Societies Board (1997 – 98), tajomník Komory maltských notárov (2000 – 03), honorárny konzul Lotyšska (2001 – 06), a predseda Združenia maltského jazyka na University Ghaqda tal-Malti Università (2007 – 09).
V rokoch 1993 – 2003 sa politicky angažoval, od roku 1996 v radoch maltskej strany práce (Labour Party of Malta).
Je členom združení Royal Historical Society, European Society for Comparative Legal History a Malta Historical Society.
Od roku 2014 prednáša históriu maltského trestného práva na University of Malta.
Publikácie.
Ostatné publikácie.
Sammut preložil poviedku "La Pazza" od Guze' Bonniciho práci vzdal hold profesor Charles Briffa vo svojej monografii o maltskej literatúre ("Il-Letteratura Maltija: L-Istorja tan-Narrattiva", Malta University Press, 2008)
Sammut prispel na tému Codice Municipale di Malta, ako aj iné témy týkajúce sa histórie a teórie práva.

</doc>
<doc id="559604" title="GoGo" url="https://sk.wikipedia.org/wiki?curid=559604">
GoGo

Daniel Sebastián Štrauch (* 24. september 1996, Bratislava, Slovensko), známy aj pod pseudonymom GoGo, je slovenský youtuber, vloger a režisér. Preslávili ho kanály GoGoManTV a GoGoEXTRA na YouTube. Jeho hlavný kanál je prvým najodberanejším v českej časti YouTube, najodoberanejší YouTuber na Slovensku a jedným z najsledovanejších kanálov v českej a slovenskej časti YouTube. Bol jedným z prvých slovenských youtuberov a v súčasnosti je pokladaný za najznámejšieho slovenského youtubera. V roku 2013 sa umiestnil na 4. mieste vo vyhľadávaní na Youtube na slovenskom internete. 20. novembra 2015 vydal svoju vlastnú knihu "GoGo chalan z internetu", v ktorej opisuje svoj život youtubera. Teraz má okolo 1 000 zverejnených videí. Pri príležitosti dosiahnutia 1 milióna odberateľov na jeho kanále GoGoManTV, vydal 29. novembra 2015 videoklip MŸSLI, ktorý má dnes viac než trinásť miliónov zhliadnutí. 21. októbra 2017 vydal GoGo spolu s Celeste Buckingham skladbu s videoklipom menom Jacuzzi, s cieľom vytesniť negativitu zo života bežných ľudí.
Mladosť a štúdium.
Narodil sa v Bratislave.Vo svojich šiestich rokoch sa s rodinou presťahoval do rodinného domu v bratislavskej mestskej časti Rusovce. Tiež navštevoval cirkevnú základnú školu Spojenú Školu sv. Rodiny. V štúdiu pokračoval na gymnáziu, z ktorého po štyroch rokoch prestúpil na Súkromnú strednú umeleckú školu animovanej tvorby v Bratislave, na ktorej študoval fotografiu. Zmaturoval v roku 2015.
Tvorba.
Inšpirovaný zahraničnými youtubermi, 11. júla 2010 založil jeden z prvých kanálov v slovenčine na YouTube. Svoje prvé video zverejnil 30. decembra 2011. Po vytváraní videí v žánri let's play (komentovanie vlastného hrania videohier), kde začínal so sandboxovou videohrou Minecraft, sa začal venovať aj vlogovaniu (vytváranie video blogov), kvôli ktorému 23. mája 2012 založil kanál GoGoEXTRA. 
Jeho najstarší a hlavný kanál GoGoManTV (1,81 milióna odberateľov k 10.6. 2020) je druhým najodberanejším kanálom zaregistrovaným v českej časti YouTube (prvým je kanál ViralBrothers, ktorých súčasná produkcia je však v angličtine) a najodberanejším kanálom vysielaným v slovenčine. Jeho kanál GoGoEnglishTV, na ktorom uverejňoval videá v angličtine, je neaktívny (posledné video bolo nahrané 3. novembra 2013).
Na pozvanie Andreja Krausa zahral improvizovanú zložku v epizóde seriálu Panelák z 23. októbra 2014 (epizóda 1214). V júni 2015 sa zúčastnil 1. ročníka českého festivalu Utubering (v sekcii "gaming"), na ktorom mu bola udelená Cena pre najlepšieho youtubera (jedna z troch kategórií).
Režíroval videoklip k piesni "Do Everything" od DJ Mairee.

</doc>
<doc id="559802" title="Myjavský seniorát" url="https://sk.wikipedia.org/wiki?curid=559802">
Myjavský seniorát

Myjavský seniorát (v plnom znení Myjavský seniorát Evanjelickej cirkvi augsburského vyznania na Slovensku, v skratke MYS) je cirkevnou organizačnou jednotkou Evanjelickej cirkvi a. v. na Slovensku, do ktorej sú zahrnuté evanjelické cirkevné zbory nachádzajúce sa v dvoch okresoch Trnavského kraja a to Senica (Častkov, Hlboké, Prietrž, Senica, Senica-Čáčov, Sobotište) a Skalica (Holíč, Skalica) a jednom okrese Trenčianskeho kraja Myjava (Brezová pod Bradlom, Bukovec, Kostolné, Košariská – Priepasné, Krajné, Myjava, Turá Lúka, Vrbovce). Seniorát patrí do Západného dištriktu. Seniorát sídli v sídle cirkevného zboru seniora. Vznikol roku 1953.
Počet členov.
Zo štúdie pre nové usporiadanie mal MYS v Trenčianskom kraji 10 766 a Trnavskom kraji 8 070, čiže spolu 18 836.

</doc>
<doc id="559942" title="Zdvorilostné prezývky v populárnej hudbe" url="https://sk.wikipedia.org/wiki?curid=559942">
Zdvorilostné prezývky v populárnej hudbe

Zdvorilostné prezývky v populárnej hudbe sú tituly, ktoré sa zväčša používajú v médiách. Často vyjadrujú náboženské, inokedy príbuzenské, ale najčastejšie majú charakter šľachtických titulov. Médiá ich radi používajú a sú dôležité a akceptované aj majoritnou časťou ich umeleckých kolegov a fanúšikov. 
Zdvorilostné prezývky (tituly) nie sú ničím novým. Boli bežne používané už v európskej klasickej hudbe už začiatku 19. storočia, kedy napríklad Mozart bol označený za „otca modernej hudby“ a Bach mal titul „otca modernej klavírnej hudby“. Takéto tituly objavovali v USA aj v afroamerickej kultúre v období po konci občianskej vojny, kedy sa použili aby udelili výnimočného štatútu otrokov. V umeleckej sfére to boli tí, ktorých sa niektorí stali zakladatelia rannej džezovej a bluesovej hudobnej scény. K nim neskôr patrili napríklad Duke Ellington, či Count Basie. Aj jednotlivé krajiny oslavujú staršie a zaslúžilé osobnosti podobnými prívlastkami s tým, že k ním pridávajú aj názov krajiny. V Česko-slovensku sú to napríklad Marika Gombitová - „kráľovná slovenskej populárnej hudby“ a Hana Hegerová „kráľovná česko-slovenského šansónu“. 
Zdvorilostné tituly sa používajú na pomenovanie vedúcich osobností vo viacerých sférach. Nejde len o kultúrne celebrity, ale aj vedúce postavy z oblasti priemyslu, obchodu, športy, či mediálnej scény. Označenie za „otcov“, či „matky“ sú dávané inovátorom, kráľovské tituly, „kráľ“, či „kráľovná“ sú dávané tým, ktorí vo svojej brandži dominujú. 
V 30. a 40. rokoch 20. storočia, potom ako postupne získaval popularitu džez a swing úspechy v týchto žánroch slávili umelci bielej pleti ako Paul Whiteman a Benny Goodman, ktorí boli známi jeden ako „Kráľ džezu“, druhý ako „Kráľ swingu“. Bolo to napriek tomu, že tieto žánre majú svoje korene v afroamerickej kultúre. Takéto základné označenia prevzali aj potom, ako sa začal v 50. rokoch predierať do popredia záujmu rokenrol. Verejnosť vtedy hľadala a označovala niekoľko „kráľov rokenrolu“, z ktorých sa stal najpríznačnejším nositeľom titulu Elvis Presley. Bolo to vnímané aj ako súčasť procesu, počas ktorého sa hudba, ktorá mala korene v kultúre privezených afrických otrokov, dostala do povedomia obecenstva bielej pleti. Pre ďalších lídrov žánru sa pridávali iné prezývky. Napríklad v 90. rokoch bol Little Richard označený za „architekta rokenrolu“, no vlastníkom takéhoto titulu je napríklad aj aj iná dôležitá osobnosť, ktorou je priekopník tvorby elektrických gitár, Les Paul. 
Niektorí získajú zdvorilostný titul už v mladom veku ako napríklad „Kráľovnú soulu“ - Aretha Franklin. Tento titul jej dal v roku 1968 diskdžokej Pervis Spann keď mala 26 rokov. Iní až k záveru svojej kariéry. Bruce Springsteen získal prezývku „The Boss“ okolo roku 1984 vo veku 35 rokov. Od roku 1989 (vo veku 31) je za „Kráľa popu“ korunovaný Michael Jackson. 
Zdvorilostné označenia sú často súčasťou príležitostných marketingových procesov a sú len výsledkom priebežných novinových, či fanúšikovských odoziev na aktuálny stav. Takéto vyhlásenia bývajú verejne napádané rôznymi umelcami a nie je výnimkou, že ich aj sami označovaní umelci popierajú. Niektoré zdvorilostné prezývky (tituly) sú verejnosťou bežne rešpektované a identifikované len s konkrétnymi osobnosťami.
Tituly hudobných skupín.
&lt;/ref&gt;

</doc>
<doc id="559988" title="Astra alpínska" url="https://sk.wikipedia.org/wiki?curid=559988">
Astra alpínska

Astra alpínska (lat. "Aster alpinus") je okrasná rastlina z čeľade astrovité ("Asteraceae"). Jej pôvod je z európskych pohorí (vrátane Álp), pričom niektoré poddruhy sú pôvodom z Kanady a USA. Je to trvalá rastlina. Šľachtené odrody sa často pestujú v záhradách.
V Česku ide o kriticky ohrozený druh a je chránená. Na Slovensku sa vyskytuje viac poddruhov a to v horských oblastiach.
Opis.
Rastie do výšky 10 – 20 cm. Od neskorej jari a začiatkom leta (niekedy aj v polovici leta) kvitne do ružovej, fialovej/levanduľovej, tmavofialovej až čiernej, alebo bielej so žltým terčom. Rastie veľmi pomaly na slnečných vápencových, ílovitých a ostatných skalných pôdach s nízkou úrodnosťou. Minimálne pH je od 6 do maximálne 7,5. Rastie v chladnom podnebí.

</doc>
<doc id="560042" title="Horec Clusiov" url="https://sk.wikipedia.org/wiki?curid=560042">
Horec Clusiov

Horec Clusiov (Gentiana clusii) alebo horcokvet Clusiov ("Ciminalis clusii") z čeľade horcovité ("Gencianaceae"). Je alpínska bylina pôvodom z Európy.
Je to trvalá rastlina s krátkym nerozvetveným podzemkom. Z podzemku vyrastajú listy v prízemnej ružici a 1 až 8 cm dlhá stonka. Stonka sa zakončuje jedným kvetom s priemerom 5 – 6 cm. Tento veľký a hlboký kvet sa skladá zo zeleného kalicha a modrej koruny v tvare zvončeka. Rastie na vápencových skalách.
Na Slovensku rastie v Malej a Veľkej Fatre, Chočských vrchoch, Západných, Belianskych i Nízkych Tatrách, v Slovenskom a Muránskej planine. Na území Slovenska je zákonom chránený.

</doc>
<doc id="560132" title="Jamie Foxx" url="https://sk.wikipedia.org/wiki?curid=560132">
Jamie Foxx

Jamie Foxx, vlastným menom Eric Marlon Bishop (* 13. december 1967, Terrell, Texas, USA) je americký herec, komik a spevák. 
Za úlohu vo filme "Ray" získal cenu BAFTA a Oscara za najlepší mužský herecký výkon v hlavnej úlohe. Získal tiež Zlatý glóbus za najlepší mužský herecký výkon v muzikáli/komédii a bol nominovaný na niekoľko cien Grammy.
Životopis.
Vychovali ho adoptívni rodičia jeho matky. Od mladosti hral na klavír a na strednej škole hral basketbal a americký futbal. Na vysokej škole študoval vážnu hudbu.
Od roku 1989 pracoval ako komik a v tej dobe si zmenil meno na Jamie Foxx. Jeho filmový debut bol v roku 1992 vo filme "Hračky". Nasledovali úlohy vo filmoch ako "Víťazi a porazení", "Ali", "Ray", "Collateral", "Miami Vice", "Dreamgirls" alebo "Ctihodný občan".
Jeho hudobná kariéra začala v roku 1994, kedy vydal svoj prvý album "Peep This". V roku 2005 vydal druhý album "Unpredictable", ktorého sa predalo len v USA cez 1,98 miliónov kópií a získal dvojnásobnú platinovú platňu.

</doc>
<doc id="560136" title="Isamu Akasaki" url="https://sk.wikipedia.org/wiki?curid=560136">
Isamu Akasaki

Isamu Akasaki (, * 30. január 1929, Ciran, Japonsko – † 1. apríl 2021, Nagoja, Japonsko) bol japonský fyzik, odborník na technológiu polovodičov.
Spolu s Hirošim Amanom a Šúdži Nakamurom získal Nobelovu cenu za fyziku za rok 2014. Bola udelená za vývoj modrých svetelných diód umožňujúcich vytvorenie nového, ekologického svetelného zdroja.
Životopis.
Akasaki absolvoval roku 1952 Kjótsku univerzitu a po štúdiu pracoval vo firme Kobe Kogyo Corporation, teraz začlenenej do firmy Fujitsu. Doktorát získal na univerzite v Nagoji roku 1964, kde potom začal učiť, od roku 1981 ako riadny profesor. Zároveň pôsobil v Macušitovom výskumnom ústave v Tokiu, kde sa koncom šesťdesiatych rokov začal zaoberať svetelnými diódami a neskôr urobil zásadné objavy, umožňujúce konštrukciu súčasných modrých svetelných diód. Emeritovaný bol ako profesor roku 1992, v októbri 2006 vznikol pri univerzite v Nagoji Akasakiho inštitút. Bol nositeľom "Kjótskej ceny za moderné technológie" (2009) a Edisonovej medaily (2011), udeľovanej americkým Inštitútom elektrického a elektronického inžinierstva (IEEE).

</doc>
<doc id="560150" title="Arthur B. McDonald" url="https://sk.wikipedia.org/wiki?curid=560150">
Arthur B. McDonald

Arthur Bruce „Art“ McDonald (* 29. august 1943, Sydney, Kanada) je kanadský astrofyzik, riaditeľ kanadských neutrínových laboratórií SNOLAB v Sudbury a profesor na Queen’s University v Kingstone v provincii Ontário. 
Spolu s Takaaki Kadžitom získal Nobelovu cenu za fyziku za rok 2015. Bola udelená za objav oscilácie neutrín, ktorý dokazuje, že neutrína majú hmotnosť.
Životopis.
V roku 1965 absolvoval štúdium fyziky na Dalhousie University, doktorát získal na Kalifornskom technologickom inštitúte. V rokoch 1970 až 1982 pôsobil ako výskumný pracovník v nukleárnych laboratóriách Chalk River severozápadne od Ottawy. Potom bol až do roku 1989 profesorom fyziky na Princetonskej univerzite. Od tej doby vedie oddelenie výskumu na kráľovninej univerzite v Kingstone. V roku 2011 mu Kanadská kráľovská spoločnosť udelila Medailu Henryho Marshalla Toryho za výnimočný vedecký prínos.

</doc>
<doc id="560154" title="Jim Broadbent" url="https://sk.wikipedia.org/wiki?curid=560154">
Jim Broadbent

Jim Broadbent (* 24. máj 1949, Lincoln, Spojené kráľovstvo) je britský herec. Je držiteľom britskej filmovej ceny BAFTA, Zlatého glóbusu i Oscara za vedľajšiu úlohu v snímke "Iris" z roku 2001.
Pochádza z umelecky založenej rodiny, matka bola sochárka, otec nábytkový návrhár. Po štúdiách herectva na Londýnskej akadémii dramatických umení sa stal divadelným hercom. Vo filme sa objavuje od začiatku 70. rokov, avšak zo začiatku hral iba malé a epizódne roličky a natáčal predovšetkým v televízii, postupne sa ale vypracoval k väčším úlohám a nakoniec aj k hlavným úlohám, ktoré vytvoril napríklad v snímke "Život je sladký" z roku 1990. Jeho prvý veľký hollywoodsky úspech sa dostavil v roku 2001 v snímke "Moulin Rouge!", v tom istom roku potom snímka "Iris", za ktorý dostal Zlatý glóbus i Oscara.

</doc>
<doc id="560169" title="Into the Badlands" url="https://sk.wikipedia.org/wiki?curid=560169">
Into the Badlands

Into the Badlands je americký akčný seriál, ktorý sa vysielal od 15. novembra 2015 do 6. máj 2019 na stanici AMC. Na Slovensku má seriál premiéru v rovnakom čase, t.j. 03:00 nasledujúci deň na AMC pre strednú Európu.
9. februára 2019 bolo oznámené, že seriál nebude pokračovať.
Príbeh.
Niekoľko storočí v budúcnosti sa vyvinula feudálna spoločnosť v dôsledku zničenia civilizácie. Táto oblasť je teraz nazývaná Badlands a je rozdelená medzi sedem konkurenčných barónov. Každý barón vynucuje ich železné pravidlo s pomocou verných vojsk, ktoré tvoria vycvičení zabijaci, známi ako clipperi. Najnebezpečnejší badlandský clipper je regent Sunny (Daniel Wu), najdôveryhodnejší poradca baróna Quinna (Marton Csokas). Po celé desaťročia, Quinn bol najmocnejší barón z Badlands, avšak najnovší barón na území, The Widow (Emily Beecham), začína testovať svoju chuť k boju. Jedného dňa, Sunny zachráni M.K. (Aramis Knight), dospievajúceho chlapca, ktorý prežil smrtiacu pascu. Sunny čoskoro dospeje k pochopeniu, že chlapec skrýva temné tajomstvo a má vypísanú odmenu na jeho hlavu. Spoločne budú vydávajú na odyseu, ktorá by mohla znamenať rozdiel medzi chaosom a osvietením pre všetkých v Badlands.

</doc>
<doc id="560206" title="Darwin (ostrov)" url="https://sk.wikipedia.org/wiki?curid=560206">
Darwin (ostrov)

Darwin (v minulosti tiež známy pod názvom ostrov "Culpepper") je ekvádorský ostrov ležiaci vo východnej časti Tichého oceánu, ktorý patrí do súostrovia Galapágy. Bol takto pomenovaný na počesť Charlesa Darwina, ktorý ostrovy preslávil po celom svete. Má rozlohu 1,1 km2 (110 hektárov) a maximálnu nadmorskú výšku Je domovom pre tulene, fregaty, leguány morské, čajky lastovičkovité, uškatce, veľryby, morské korytnačky, delfíny, suly červenonohé a suly maskované. Keďže na pevnine neexistujú žiadne miesta na vylodenie, najdôležitejšie atrakcie ostrova sa nachádzajú na pobreží Tichého oceánu, ktorý ponúka skutočne rôznorodé formy morského života.
Geológia.
Ostrov Darwin a ostrov Wolf (vzdialený od neho 40 km) sa občas spájajú dokopy ako Darwin a Wolf, resp. Darwin Wolf. Ostrov Darwin tvoria zvyšky vyhasnutej sopky s nadmorskou výškou a nachádza sa v severozápadnej časti súostrovia Galapágy. Sopka, ktorá tvorí základ ostrova, vyhasla, predpokladá sa, že k poslednému výbuchu tu došlo približne pred 400 000 rokmi, čo znamená, že ostrov je o niečo mladší ako ostrov Wolf. Láva v okolí ostrova Darwin má homogénne zloženie, čo poukazuje na jej relatívne mladý vek, a vykazuje podobné chemické zloženie ako láva v tzv. horúcich škvrnách, teda v miestach šírenia vulkanickej činnosti na súostroví Galapágy.
Predpokladá sa, že ostrov Darwin doteraz prekonal minimálne dva erupčné cykly, ktoré mali za následok vytvorenie dvoch vrstiev vápenca oddelených plagioklasovým čadičom. Dá sa tiež s určitosťou povedať, že ostrov Darwin tvoria zvyšky omnoho väčšieho celku, ktorý sa tu kedysi nachádzal. Avšak potom ako ostrov prešiel do erupčnej fázy, bol tento celok vystavený erózii.
Turizmus.
Darwinský oblúk je prírodná kamenná klenba, ktorá bola kedysi dávno súčasťou tohto obrovského celku, nachádza sa vo vzdialenosti menej ako jeden kilometer od hlavného ostrova Darwin a je hlavnou atrakciou pre neveľký počet turistov, ktorí sa rozhodnú ostrov navštíviť. Ostrov Darwin nemá prepojenie s pevninou. V dôsledku toho je vyhľadávanou lokalitou iba pre turistov, ktorí sa chcú potápať, avšak pre veľkú vzdialenosť od hlavného ostrova sem prichádza iba obmedzený počet vyhliadkových lodí. Na ostrove Darwin sa vyskytujú rozmanité formy morského života vrátane hojného počtu rýb. Okolité vody priťahujú do tejto oblasti v období od júna do novembra viaceré jedince žraloka veľrybého a žraloka čiernocípeho. Okrem nich je tu možné nájsť aj karetu obrovskú, manty a delfíny. Dňa 18.05.2021 sa Darwinský oblúk rozpadol. 

</doc>
<doc id="560238" title="Václav Dusil" url="https://sk.wikipedia.org/wiki?curid=560238">
Václav Dusil

Václav Dusil (* 30. december 1884, Hejčín, dnes časť Olomouca, Česko† 28. december 1960, Olomouc, Česko) bol dôstojník československej armády. Pôsobil v Poprade a vo Vysokých Tatrách, kde aktívne spolupracoval so športovými a turistickými organizáciami a bol činný ako novinár.
Životopis.
Po skončení prvej svetovej vojny 15. decembra 1918 na pancierovom vlaku prišli do Popradu prvé československé jednotky tvorené príslušníkmi Československých légií. Vojaci novovytvorenej československej armády začali obsadzovať strategické miesta v novej Československej republike. Do Popradu prišla 6. januára 1919 Horská brigáda. Jej príslušníkom bol nadporučík - veliteľ 3. roty 7. horského práporu, od roku 1920 štábny kapitán Václav Dusil, neskôr major a podplukovník. 
Krátko po príchode sa príslušníci brigády nasťahovali do Popradu a do barakov v bývalom vojenskom lazarete, ktorý rokoch 19151917 postavila Rakúsko-Uhorská vojenská správa v Tatranských Matliaroch. Netrvalo dlho a Václav Dusil začal s vojakmi chodiť do vysokohorského prostredia. Bol výborným lyžiarom a zakrátko so svojimi priateľmi na lyžiach urobil viacero túr do tatranských dolín. Nadriadených presvedčil, že príslušníci horskej brigády potrebujú nielen dobrý výcvik v horách, ale musia vedieť dobre lyžovať. Spracoval metodiku lyžiarskych výcvikov, pohybu a prežitia v horách. 
Vo februári - marci 1920 boli vojaci, okrem dlhých lyžiarskych pochodov, napríklad z Dolného Smokovca na Poľský hrebeň, k "Temnosmrečianskym plesám", na Kôprovské sedlo, k "Hincovým plesám", schopní absolvovať túry na Lomnický hrebeň, Rysy i Širokú vežu. Horský prápor č. 4 dokonca prešiel cez Kôprovské sedlo aj s delostrelectvom. Guľomety a rozobrané delá niesli na chrbtoch somáre.
Okrem iného bol poverený zúčastňovať sa na práci Československo-poľskej delimitačnej komisie, ktorá rokoch 19191934 mala za úlohu s konečnou platnosťou vyriešiť spory o novú hranicu s Poľskom, v tomto prípade vytýčiť severnú hranicu v oblasti Západných, Vysokých a Belianskych Tatier, ktorá mala viesť po hrebeni Tatier. Územné nároky Poliakov sa aj navonok prejavovali koncentráciou ich vojska v chatách poľských Tatier. Javorová a Bielovodská dolina boli v oblasti poľského záujmu. A to Václavovi Dusilovi vnuklo myšlienku zabezpečiť hranice s Poľskom prítomnosťou vojakov v tatranských dolinách. Navrhol, aby vojsko postavilo v Doline Bielych plies pod Predným Kopským sedlom chatku s dvomi miestnosťami. Bola dokončená v auguste 1923 a pomenovali ju Votrubova chata na počesť vtedajšieho veliteľa Horskej brigády v Spišskej Novej Vsi generála Jana Votrubu. V roku 1920 inicioval výstavbu vojenského prístrešku alebo chaty pod Rysmi, ktorá sa po ustálení pomerov mala premeniť na civilný objekt. Pri jej výstavbe aktívne pomáhali vojaci.
Vojaci potrebovali v Tatrách stálu a dobre zabezpečenú základňu. Na jej výstavbu Václav Dusil vybral neďaleko Nového Smokovca horskú poľanu. V roku 1923 vojaci postavili prvé drevené zruby. Slúžili ako poľný tábor pre horolezecké kurzy. Boli známe ako „Baraky pri Slavkovskom potoku“. V roku 1926 k nim pribudol dôstojnícky „pavilón“. To už „Baraky“ boli premenované na "Vojenské zruby".
Okrem vojenských povinností začal byť od roku 1920 aktívny aj v športových a turistických organizáciách, viedol informačnú kanceláriu "Tatranskej komisie Klubu československých turistov" ( KČST). Ako podpredseda Tatranskej komisie KČST vypracoval v roku 1921 projekt značkovaných turistických chodníkov vo Vysokých Tatrách. Pri výstavbe chodníkov a ich údržbe a značkovaní zorganizoval pomoc vojakov. Osobitný podiel mali vojaci na výstavbe Tatranskej magistrály. Bol poverený kontrolou práce horských vodcov, podchytil 21 vodcov z podtatranských dedín a spolu so svojim pobočníkom Františkom Münsterom pripravil ich preskúšanie, doplnenie výstroja, postaral sa, aby dostali nové vodcovské odznaky, vodcovské knižky a jednotné odevy. Spracoval zásady prevádzky záchranných staníc, metodiku záchranných akcií a v roku 1926 predstavil svoju víziu záchrannej služby vo Vysokých Tatrách. Angažoval sa ako spoluzakladateľ a funkcionár "Športového klubu Vysoké Tatry", "Slovenskej župy Zväzu lyžiarov" a ako zástupca armády pôsobil v komisii pre zriadenie "Tatranského národného parku". 
Major Dusil bol iniciátorom prvého tatranského lyžiarskeho filmu, v ktorom aj účinkoval. Bol spoluzakladateľom týždenníka "Z Tater a slovenských lázní" v rokoch 1925 - 1930 bol jeho stálym spolupracovníkom a autorom mnohých článkov s turistickou, horolezeckou a lyžiarskou tematikou. 
V roku 1934 odišiel z Vysokých Tatier. "Pomohla" mu k tomu nevšedná popularita a jeho kontakt s civilným životom. To neradi videli jeho predstavení. Povýšili ho do hodnosti podplukovníka a preložili do rodného Olomouca.

</doc>
<doc id="560311" title="Tretia svetová vojna" url="https://sk.wikipedia.org/wiki?curid=560311">
Tretia svetová vojna

Tretia svetová vojna je hojne používané označenie pre prípadný hypotetický globálny vojnový konflikt, ktorý by v budúcnosti mohol nastať. Hoci vojny prebiehali v celých dejinách ľudstva, pričom tie významnejšie boli pomenované (napríklad tridsaťročná vojna, vojny o španielske dedičstvo, sedemročná vojna, zimná vojna, vojna vo Vietname alebo napoleonské vojny), až s príchodom globalizácie vzniklo označenie "svetová vojna" pre konflikt, ktorého sa zúčastní väčšina štátov sveta.
Vzhľadom na rozvoj vojenskej techniky možno usudzovať, že v prípadnej tretej svetovej vojne by mohli byť nasadené zbrane hromadného ničenia, akými sú napríklad jadrové zbrane alebo biologické zbrane. Tento scenár napr. reálne hrozil v období studenej vojny. K tretej svetovej vojne sa preto vzťahuje slávny citát Alberta Einsteina: "„Neviem, čím sa bude bojovať v tretej svetovej vojne, ale v štvrtej to budú polená a kamene.“"
Niektorí historici termín tretia svetová vojna používajú pre studenú vojnu a pre možnú ďalšiu budúcu vojnu používajú termín štvrtá svetová vojna.

</doc>
<doc id="560327" title="Diskografia Britney Spears" url="https://sk.wikipedia.org/wiki?curid=560327">
Diskografia Britney Spears

Diskografia Britney Spears obsahuje 9 štúdiových, 6 kompilačných a 2 EP albumy. Ďalej vydala 42 singlov a k rovnakému počtu natočila aj videoklip.
V roku 1997 nakrátko vstúpila do ženskej popovej skupiny Innosense, no už rok na to odštartovala svoju sólovú kariéru so singlom ...Baby One More Time, ktorý sa stal okamžite medzinárodne veľmi úspešným. Začiatkom roku 1999 vydala svoj prvý album s rovnakým názvom ...Baby One More Time, ktorého predajnosť sa vyšplhala na 30 miliónov predaných kópií a hity z neho obsadzovali pravidelne prvé miesta hitparád po celom svete. Album sa niesol v príjemnej dance-popovej atmosfére a taktiež obsahoval balady o láske a obsahoval single ako Sometimes, Born To Make You Happy a From The Bottom Of My Broken Heart.
Ďalej, v roku 2000 nasledoval album Oops!... I Did It Again, ktorý sa stal najrýchlejšie predávajúcim ženským albumom. Album bolo veľmi úspešné a predalo sa ho viac ako 24 miliónov kópií. Nasledovali ho single ako Oops!... I Did It Again, Stronger, Lucky a balada Don't Let Me Be The Last To Know.
V roku 2001 Britney vydala svoj tretí štúdiový album a nazvala ho Britney. Predajnosť oproti predošlým albumom rapídne klesla a to na 15 miliónov kusov. Prvým singlom sa stala skladba I'm A Slave 4 U. Ďalšími singlami sa stali aj Boys, I'm Not A Girl, Not Yet A Woman, I Love Rock 'n' Roll alebo Anticipating.
V novembri 2003 vydala Britney svoj štvrtý štúdiový album nazvaný In The Zone. Britney si celý album (13 piesní) napísala prvýkrát sama. Doska sa opäť dostala na prvé miesto amerického albumového rebríčka. V prvom týždni "In The Zone" sa predalo celkovo 609 000 kópií. V Spojených štátoch sa predalo týchto albumov viac než 3 milióny kusov. Prvým singlom sa stal duet so speváčkou Madonnou, ktorý debutoval v USA na 35. mieste. Po dlhej dobe mala Britney i single v Top 10 amerického hudobného rebríčka a to s piesňou Toxic, za ktorý Britney dostala i svoju prvú cenu Grammy. Album "In The Zone" sa po celom svete predal viac než 10 miliónov kusov. Ďalšie single boli Everytime a Outrageous.
Prvú hitovú kolekciu s názvom "" vydala koncom roku 2004. Album debutoval na štvrtom mieste amerického albumového rebríčka. V prvom týždni sa albumov v USA predalo viac než 255 000 kusov. Na Britneyinej výberovke sa objavili i tri nové single s názvami My Prerogative alebo Do Somethin'. Albumov sa nakoniec predalo okolo 8 miliónov kusov na celom svete.
Ďalší album pod názvom Blackout vyšiel 30. októbra. Album Blackout sa u kritikov stretol s nečakane vysokým úspechom. Britney však album nepropagovala a tým ho pochovala. V decembri 2007 však vydala do sveta nečakane podarený videoklip "Piece Of Me", ktorý sa dostával na predné priečky hitparád.
Svoje šieste štúdiové album vydala v decembri 2008 a dostalo názov "Circus". Doska sa hneď po vydaní vyšplhala na 1. miesto v americkom hudobnom rebríčku a stala sa tak najmladšou umelkyňou, ktorá debutovala s piatimi doskami na 1. mieste, čím si vyslúžila aj zápis do Guinessovej knihy rekordov. Prvý vydaný singel s názvom "Womanizer" sa stal obrovským celosvetovým hitom a vyšplhal sa na prvé miesto rebríčka Billboard Hot 100 ako jej vôbec prvý singel od ...Baby One More Time. Ďalši single boli Circus, If U Seek Amy a Radar.
V novembri 2009 vydala svoje druhé album s najväčšími hitmi s názvom "The Singles Collection". Album okrem vydaných skladieb obsahovalo singel "3".
V roku 2011 vydala svoj už siedmy album "Femme Fatale," ktorý sa dostal na 1. miesto v USA s hitmi Hold It Against Me, Till the World Ends, I Wanna Go a Criminal. Albumu sa predalo cez 2 milióny kusov.
Na konci roka 2013 vydala svoj zatiaľ posledný album "Britney Jean", ktorý sa umiestnil na 4. mieste v USA, teda najhoršie umiestnenie počas jej kariéry. Vydala z neho len 2 single a to Work Bitch a Perfume. Predajnosť albumu sa blíži k miliónu.
V roku 2015 vydala singel Pretty Girls s Iggy Azalea, ktorý zaznamenal komerčný neúspech.
V júli 2016 vydala pilotný singel "Make Me" z nadchádzajúceho albumu. Kritici pieseň označujú za najlepšiu za posledných 10 rokov.
Britney sa na Slovensku podarilo 3-krát dostať na vrchol rebríčka. V TOP 10 sa ocitla 5-krát.
Single.
Tabuľka obsahuje aj pozície singlov v Slovenskej a Českej hitparáde.

</doc>
<doc id="560446" title="Gina Rodriguezová" url="https://sk.wikipedia.org/wiki?curid=560446">
Gina Rodriguezová

Gina Alexis Rodriguez-LoCicero (rod. Rodriguez; * 30. júl 1984, Chicago, Illinois, Spojené štáty) je americká herečka. Preslávila ju postava Jane Villanuevovej v komediálnom seriáli stanice The CW, "Jane the Virgin", vďaka ktorej získala 3 nominácie na Zlatý glóbus za najlepší ženský herecký výkon v seriáli (komédia/muzikál) a v roku 2015 túto kategóriu aj vyhrala. Tiež stvárnila postavu Majo Tenorio v hudobnej dráme "Filly Brown" a Beverly v telenovele "The Bold and the Beautiful."
Detstvo.
Gina Rodriguezová sa narodila v Chicagu, ako najmladšia dcéra portorickým rodičom, Genarovi Rodríguezovi a Magali. Je najmladšia z troch sestier. V siedmich rokoch vystupovala so salsa tancom v súťaži Fantasia Juvenil. Gina vyrastala ako katolíčka a chodila na školu St. Ignatius College Prep. V sedemnástich rokoch pokračovala v tancovaní salsy. Keď mala 16 rokov, bola jednou z trinástich tínedžerov, ktorí boli prijatí na Columbia University's Theatrical Collaboration. Študovala umenie na newyorskej univerzite NYU's Tisch School of the Arts. Štyri roky trénovala v Atlantic Theater Company a Experimental Theatre Wing, a v roku 2006 úspešne vyštudovala bakalára umenia. Stvárnila Fridu Kahlo na svetovej premiére v britskom Casa Blue, v hre s názvom "The Last Moments in the Life of Frida Kahlo."

</doc>
<doc id="560487" title="Príručný lexikón biblických vied" url="https://sk.wikipedia.org/wiki?curid=560487">
Príručný lexikón biblických vied

Príručný lexikón biblických vied je jednozväzková slovenská odborová encyklopédia, ktorá sa zaoberá biblistikou a pomocnými biblickými vedami. Autorom je slovenský biblista Jozef Heriban. Po prvý raz vyšla v roku 1992 v Slovenskom ústave svätého Cyrila a Metoda v Ríme. Druhé a tretie vydanie vyšlo v Bratislave vo vydavateľstve Don Bosco (1994, 1998).
Štruktúra lexikónu.
"Príručný lexikón biblických vied" začína predslovom od biskupa Dominika Hrušovského. Ďalej nasleduje úvod, kde autor vysvetľuje typ, zostavenie a obsah lexikónu a druhy hesiel. Pokračuje zoznamom skratiek.
Po tých nasleduje rozsiahla prolegomena, ktorá obsahuje zoznamy katolíckeho a židovského biblického kánonu (s názvami v hebrejčine), zoznamy apokryfov, intertestamenárnej literatúry, rukopisov od Mŕtveho mora, tabuľky transliterácie hebrejčiny a gréčtiny a obsiahly zoznam literatúry.
Stať „Systematická lektúra“ obsahuje navrhované čítanie lexikónu ako systematickej príručky pre rôzne odbory: hermenautiku a exegézu, vedeckú textovú kritiku, judaizmus, biblickú teológiu, archeológiu a geografiu, vzťahu cirkevných otcov a biblie a podobne.
Nasledujú abecedne usporiadané heslá, ktoré tvoria väčšinu lexikónu (s. 1611095.). Posledných takmer 200 strán tvoria prílohy, ktoré obsahujú rôzne údaje a tabuľky pre lepšie pochopenie: mapy, tabuľky vládcov, udalostí, biblických mier a váh, údaje o často citovaných autoroch, mapky a stručné údaje k významným archeologickým vykopávkam.
Vydania v iných jazykoch.
V roku 2005 lexikón vyšiel v taliančine pod názvom: "Dizionario terminologico-concettuale di scienze bibliche e ausiliarie" (dosl. Terminologickоpojmový slovník biblických a pomocných vied; , preklad Rudolf Blatnický). Talianske vydanie má oproti slovenskému o niečo kratšie niektoré heslá, ako napríklad heslá k jednotlivým biblickým spisom.
Malo by existovať vydanie v ruštine, profesor Heriban dostal ponuky aj na preklady do francúzštiny a angličtiny.
Význam a ohlasy.
Ide o jednu z jeho najvýznamnejších prác.
Jedna z recenzií uvádza: „…Príručný slovník biblických vied nepochybne aj vďaka svojmu autorovi ‐ jedinému autorovi celého rozsiahleho diela ‐ podáva nielen spoľahlivú informáciu o mnohých "technologických" problémoch biblických vied, ale aj dobrý pohľad na problematiku náboženských úvah a poučení.“ a ďalej „Treba však napokon zdôrazniť, že nejde len o jednoduchú technickú príručku, ani o zjednodušujúce výklady opreté o sústavné individuálne štúdium podopreté osobným presvedčením. Je to viac ako len príručný lexikón i viac ako encyklopédia. Je to úvod do štúdia biblických vied, ale aj návod na hlbokú analýzu obsahu i formy biblických spisov. A v neposlednom rade aj spoľahlivá pomôcka pre všetkých, ktorí majú záujem o vedecký pohľad na problematiku viery a náboženského presvedčenia.“
Terézia Kolková vo svojom článku „Prienik náboženského a publicistického štýlu“ hodnotí lexikón zo pohľadu terminológie v prieniku náboženského a publicistického štýlu: „Príručný lexikón biblických vied Jozefa Heribana (1998) … vytvorený v zahraničnej izolácii
počas komunizmu, je pomerne svojský, nesúrodý a pre bežného príjemcu málo využiteľný.“
Štefan Vragaš: „Heribanov encyklopedický biblický slovník je komplexné a obsahovo bohaté dielo o základných termínoch a pojmoch v oblasti všetkých biblických vied a disciplín. … Lexikografické vypracovanie jednotlivých hesiel v abecednom heslári tohto slovníka dosahuje už pri zbežnom pohľade veľmi dobrú odbornú úroveň. Heslár by si preto zaslúžil dôkladnejšiu analýzu a ocenenie.“
Český biblista Petr Pokorný: [Príručný lexikón biblických vied] „v abecedne zoradených heslách na niekoľko sto stranách vykladá všetky pojmy hebrejskej i gréckej gramatiky, dobového pozadia Starého i Nového zákona, literárneho úvodu do oboch častí Biblie a niektoré pojmy biblickej teológie. V mnohých ohľadoch sa prejavuje sklon prispôsobiť výklad niektorých biblických súvislostí neskorším vieroučným formuláciam, ale samotná šírka informácií zo súčasnej biblistiky (napr. štrukturalizmus, existenciálny výklad Biblie a pod.) naznačuje potrebu novej interpretácie vieroučných výrokov.“
Recenzia na vydanie v taliančine: „Slovník je určený študentom teológie a všetkým, ktorí sa na univerzitách zaujímajú o štúdium Biblie, seminaristom, študentom na vysokých školách, ako aj biblickým krúžkom a účastníkom rozličných kongresov. Slovník môže byť výbornou pomôckou aj pri vypracúvaní akademických prác doktorandov. Najdôležitejším cieľom Slovníka však je poskytnúť čitateľom možnosť nadobudnúť vedecky podložené znalosti o Božom slove a o jeho posolstve.“

</doc>
<doc id="560557" title="Klinček lesklý" url="https://sk.wikipedia.org/wiki?curid=560557">
Klinček lesklý

Klinček lesklý ("Dianthus nitidus") je rastlina z čeľade silenkovité ("Caryophyllaceae"). Je to západokarpatský paleoendemit. Na Slovensku je zákonom chránený.
Rozšírenie.
Druh sa delí na dva poddruhy:
Opis.
Vytvára hustý porast nad ktorý rastú kvitnúce výhonky vysoké 10 až 30 cm s piatimi ružovými zúbkatými lupeňmi. Byľ nemá konáre, je holá. Je to trvalá rastlina, hemikryptofyt. Kvitne v júli, opeľujú ju prevažne motýle. Rastie na skalách pri nízkych trávnych porastoch. Rastie v nadmorskej výške , len na vápencovom podklade. Kvitne v júli a auguste.

</doc>
<doc id="560587" title="Rosička okrúhlolistá" url="https://sk.wikipedia.org/wiki?curid=560587">
Rosička okrúhlolistá

Rosička okrúhlolistá ("Drosera rotundifolia") je mäsožravá rastlina z rodu "Drosera" rastúca v rašeliniskách, mokradiach a močiaroch. Patrí k najbežnejším druhom rosičiek – je rozšírená v celej severnej Európe, na Sibíri, v Severnej Amerike, Japonsku a na Novej Guinei.
Opis.
Rosička okrúhlolistá je charakteristická jasne červenou farbou, na ktorú v kombinácii s lepkavou sladkastou látkou vábi drobný hmyz, ktorý jej slúži ako potrava. Od júla do augusta kvitne ružovo až bielo. Kvety sa nachádzajú pomerne vysoko nad listami. Semienka sú čierne 1 – 1,5 mm dlhé. Kvety sa otvárajú v závislosti na osvetlení a celé kvetenstvo sa natáča v závislosti na polohe slnka na oblohe. Rosičky sú viacročné a môžu sa dožívať aj viac ako 50 rokov.
V zimnom období rosička okrúhlolistá vytvára takzvaný hibernákulum – tesne združené listy blízko pri zemi, čo jej umožňuje prestáť chladné zimné počasie.
Zriedkavo sa krížia s rosičkou anglickou ("Drosera Anglica" Mert. Et Koch) a vzniká kríženec rosička obrátenovajcovitá ("Drosera" x "obovata" Mert. et Koch).
Mäsožravosť.
Živí sa hmyzom, ktorý priťahuje svojou jasne červenou farbou a lepkavými kvapkami obsahujúcimi sladkú látku, ktoré pokrývajú listy. Mäsožravý spôsob obživy rosička vyvinula v dôsledku nedostatku živín v kyslých biotopoch kde rastie. Na rozpustenie chyteného hmyzu prilepeného k výrastkom na listoch používa enzýmy a získava tak dusičnany a iné výživné látky.
Rozšírenie.
V Severnej Amerike rastie vo všetkých častiach Kanady okrem kanadských prérií a tundry; vyskytuje sa na južnej Aljaške, na severozápadnom pobreží Pacifického oceánu a pozdĺž Apalačských vrchov ďalej na juh až do štátov Georgia a Louisiana.
Rastie vo veľkej časti Európy vrátane Britských ostrovov, vo Francúzsku, krajinách Beneluxu, Nemecku, Dánsku, Švajčiarsku, Česku, Slovensku, Poľsku, Bielorusku, Pobaltí, Švédsku a Fínsku, ďalej v severnom Španielsku, Rumunsku, na Islande a v južných častiach Nórska a Grónska. Riedko sa vyskytuje v Rakúsku, Maďarsku a v niektorých ďalších balkánskych krajinách.
V Ázii rastie na Sibíri a v Japonsku, v častiach Turecka, v oblasti Kaukazu, polostrovu Kamčatka, v Južnej Kórei a na Novej Guinei.
Rozšírenia na Slovensku.
Rosička okrúhlolistá sa vyskytuje po celom území s výnimkou teplých oblastí.
Ochrana.
Na Slovensku je jej zber zakázaný, rastlina patrí medzi zraniteľné druhy a je zákonom chránená. V Česku ide o silno chránený druh. Je chránená aj v Poľsku, Srbsku, Nemecku a Švajčiarsku.
Použitie.
Rosička sa používa na liečenie, je súčasťou niektorých liekov. Zriedkavo sa pestuje v zbierkach, najmä medzi pestovateľmi mäsožravých rastlín.

</doc>
<doc id="560639" title="Slovenské národné futsalové družstvo žien" url="https://sk.wikipedia.org/wiki?curid=560639">
Slovenské národné futsalové družstvo žien

Slovenské národné futsalové družstvo žien je národné družstvo žien, ktoré reprezentuje Slovensko v medzinárodných futsalových súťažiach a priateľských zápasoch. Pôsobí pod záštitou Slovenského futbalového zväzu (SFZ), resp. jej futsalovej sekcieSlovenský futsal (SF). Bolo schválené v júni 2014 a prvý medzinárodný zápas absolvovalo ešte v tom istom roku, keď sa zúčastnilo turnaja vyšegrádskej štvorky. Jeho prvým trénerom sa stal Patrik Beer.
Výsledky.
Prvý zápas absolvovalo slovenské družstvo 7. decembra 2014, keď sa zúčastnilo turnaja vyšegrádskej štvorky v Ostrave, v Česku. V stretnutí s reprezentáciou (tá absolvovala medzinárodný debut v decembri 2012) prehralo . V druhom stretnutí zaznamenalo výhru nad českým družstvom žien do 19 rokov v pomere a turnaj zakončilo prehrou s . Prvé víťazstvo získalo o 3 mesiace neskôr v druhom z dvoch priateľských zápasov proti domácemu českému výberu v pomere .
"Aktualizované 23. novembra 2015"
Zostava.
Zostava družstva vo februári 2015:

</doc>
<doc id="560648" title="Regionálny rýchlik" url="https://sk.wikipedia.org/wiki?curid=560648">
Regionálny rýchlik

Regionálny rýchlik je kategória vlakov Železničnej spoločnosti Slovensko. Na Slovensku sa používa od GVD 2015/2016. Vznikli preradením vybraných spojov z kategórie rýchlik. Spravidla majú rovnaké zastávky a idú v takte s rýchlikmi, ale majú oproti nim skrátenú trasu. Dôvodom bolo použitie vozňov obstarávaných formou eurofondov na tieto spoje, keďže po novom sa vlaky RR považujú za regionálne, nie diaľkové spoje, na ktoré sa spravidla eurofondové vozne použiť nemôžu. 
Radenie regionálnych rýchlikov je podobné ako pri rýchlikoch - až na niekoľko málo výnimiek je radený vozeň prvej triedy (s povinnou rezerváciou miest na sedenie) i vozeň umožňujúcie prepravu bicyklov, opäť na základe povinnej rezervácie.
Spoje.
Linka Bratislava – Trenčín – Žilina
Linka Bratislava – Žilina – Košice
Bratislava – Žilina – Prešov – Humenné
Linka Zvolen - Košice
Linka Bratislava – Zvolen – Banská Bystrica
Linka Bratislava – Nové Zámky / Levice
Linka Košice - Čop - Mukačevo
Linka Poprad - Stará Ľubovňa - Muszyna

</doc>
<doc id="560692" title="Turbina corymbosa" url="https://sk.wikipedia.org/wiki?curid=560692">
Turbina corymbosa

Turbina corymbosa (syn. Rivea corymbosa) je veľká drevnatá popínavá rastlina z čeľade pupencovité. Pochádza z Ameriky, kde sa vyskytuje od juhu Mexika po Argentínu. V Latinskej Amerike sa používajú aj jej nasledovné pomenovania: "xtabentún", "coaxihuitl", "bado", "ololiuqui alebo konope (corymbosa)."
Charakteristika.
Pre jej veľké srdcovité listy a zvonkovité biele kvety sa pestuje najmä ako ozdobná rastlina. Na Kube sa jej chutný nektár využíva na získavanie priehľadného a aromatického medu.
Obľubuje mierne teplé podnebie a je citlivá na mrazy. V mayskom jazyku, yucatéčtine, znamená názov “xtabentún” 'popínava rastlina, ktorá rastie na kameni'. Tento názov je odvodený z povesti o ženskom démonovi Xtabay.
Semená rastliny sú okrúhle, tmavohnedej kávovej farby a obsahujú amid kyseliny lysergovej, hydroxyetylamid kyseliny lysergovej a ergnovín. Mixtékovia, Mazatékovia, Činantékovia a Zapotékovia ich využívali pri veštení, hľadaní stratených osôb a objektov a pri diagnostikovaní chorôb. V dávnych časoch sa tieto semená používali na obradoch, ktoré predchádzali obetným rituálom osôb, keďže požitie semien spôsobovalo menšiu bolesť, odosobnenie a následne spánok.
V roku 1941 Richard Evans Schultes určil taxonómiu rastliny. V auguste roku 1960 Albert Hofmann opísal a izoloval psychotropné látky tejto rastliny.
Wade Davis v druhej kapitole svojej knihy "Rieka - výskumy a objavy v Amazonskom pralese" ("One River: Explorations and Discoveries in the Amazon Rain Forest"), kladie dôraz na fakt, že rastlina, ktorá bola už pred príchodom dobyvateľov používaná Aztékmi, sa odlišuje od LSD iba tým, že namiesto dvoch atómov vodíka má dve etylové skupiny.

</doc>
<doc id="560808" title="Historický fond Diecéznej knižnice" url="https://sk.wikipedia.org/wiki?curid=560808">
Historický fond Diecéznej knižnice

Historický fond Diecéznej knižnice sa nachádza v priestoroch Kňazského seminára sv. Gorazda na Samovej ulici č. 14/983 v Nitre v rozsahu 65 288 knižničných zväzkov (podľa inventarizácie z roku 1981), dá sa hovoriť o 71 341 tituloch. Diecézna knižnica () je umiestnená v prízemí severovýchodného krídla seminára. Historický fond bol vyhlásený roky 1990 Nariadením vlády Slovenskej republiky č. 478 z 23. mája za hnuteľnú národnú kultúrnu pamiatku. Tiež k nej treba pripočítať cca 1 000 neskatalogizovaných zväzkov, čo sú príspevky správcu Ladislava Belása po roku 1990. Za oficiálne otvorenie knižnice možno brať 30. november 1885.
História.
Tvorba fondu knižnice siaha do 12. storočia, kedy sa začali zhromažďovať v katedrálnom kostole rukopisné kódexy. Tieto sa stali základom Katedrálnej knižnice(z roku 1828 sa spomína index knih katedrálnej knižnice ako "Index Librorum Bibliothecae Cathedralis Ecclesiae Nitriensis" a z roku 1850 ako "Maculatori Elenchi Operum Bibliothecae Cathedralis Ecclesiae Nitriensis collectum"), predchodcu Diecéznej knižnice.
Zachariáš Mošovský (1582 – 1587) bol prvým zberateľom kníh, ktorý sa zaslúžil o obohatenie zbierky inkunábulami a tlačami zo 16. storočia. Je ich 1 405.
O rozvoj knižnice sa starali Nitrianski biskupi:
Ďalší biskupi rozvíjajúci knižnicu:
Zloženie fondu.
Jazykové:
Chronologické:

</doc>
<doc id="560912" title="Eva Kramerová" url="https://sk.wikipedia.org/wiki?curid=560912">
Eva Kramerová

Eva Kramerová (rod. Gloneková; * 20. máj 1990, Dolný Kubín), známa pod pseudonymom Evelyn alebo Gitka, je príležitostná herečka, stand up komička, moderátorka, youtuberka a vlogerka, ktorá si získala popularitu viacerými virálnymi videami.
Život.
Narodila sa v Dolnom Kubíne. Stredoškolské štúdium absolvovala na EGJT. V rokoch 20092012 absolvovala bakalárske štúdium v odbore andragogika na Filozofickej fakulte Univerzity Komenského v Bratislave. Neskôr študovala mediálnu a marketingovú komunikáciu.
Tvorba.
Medzi ďalšími mediálnymi aktivitami, v ktorých účinkuje, alebo účinkovala patria:
TVOJA TVÁR ZNIE POVEDOME (televízna spevácka a tanečná show)
Aktuálne je na 3.mieste s 170 bodmi

</doc>
<doc id="560939" title="Astronomicko-geodetické observatórium" url="https://sk.wikipedia.org/wiki?curid=560939">
Astronomicko-geodetické observatórium

Astronomicko-geodetické observatórium je observatórium v Bratislave, ktoré sa nachádza na budove Slovenskej technickej univerzity na Mýtnej ulici.
Založené bolo v roku 1956. Pôvodne bolo zamerané na oblasť určovania parametrov rotácie Zeme metódami optickej astrometrie a ich využitie pri definícii svetového času UT1 v rámci aktivít Medzinárodného úradu pre čas.
Po roku 1990 sa výskum orientuje na realizáciu geodetických priestorových referenčných systémov a štúdium kontinentálnej a regionálnej geokinematiky využitím globálnych navigačných družicových systémov (GNSS).
V súčasnosti je observatórium Lokálne analytické centrum permanentnej siete Európskeho referenčného rámca, spracovateľské centrum siete permanentných staníc GNSS v strednej Európe a venuje sa analýzam družicových meraní uskutočňovaných v rámci medzinárodných a domácich epochových projektov zameraných na priestorové geodetické siete.

</doc>
<doc id="560973" title="T-62" url="https://sk.wikipedia.org/wiki?curid=560973">
T-62

 
T-62 alebo Objekt 166 (rus. Объект 166) bol sovietsky stredný tank používaný v 60. a 70. rokoch 20. storočia. Vznikol modernizáciou konštrukcie T-55 inštaláciou lepšieho 115 mm kanóna. Vozidlo nepredstavovalo veľký pokrok v konštrukcii sovietskych tankov a bolo onedlho nahradené tankami T-64 a jeho lacnejšou verziou T-72.
Vznik a vývoj.
V polovici 50. rokov 20. storočia bolo jasné, že tanky T-55 bude potrebné nahradiť modernejšou konštrukciou. Túto potrebu urýchlili snahy Francúzska a SRN v produkcii vlastnej tankovej konštrukcie, ktorá neskôr vyústila do tanku Leopard 1. V tej istej dobe sa objavilo nebezpečenstvo v dôsledku príchodu západných tankov M60 a Centurion Mk 7. Predovšetkým nový 105 mm kanón tanku Centurion vzbudzoval v sovietskych ozbrojených zložkách veľké obavy.
Modernizáciou T-55 bol poverený OKB-520 v Nižnom Tagile, ktorý pripravil nový prototyp tanku označeného ako Objekt 165 so 100 mm (neskôr označovaný ako T-62A) a Objekt 166 so 115 mm kanónom. Stroj mal hmotnosť 37,5 t a posádku 4 mužov (vodič, veliteľ, strelec, nabíjač). Od T-55 sa líšil predĺženým trupom, a väčšou vežou, do ktorej sa zmestil nový 115 mm kanón U-STS s hladkým vývrtom a stabilizáciou. Bol to prvý sériovo vyrábaný tank s kanónom s hladkým vývrtom. Vyrábal sa v rokoch 1961 - 1975. Vyrobených bolo viac než 19 000 ks. Išlo o poslednú konštrukciu stredného tanku vo výzbroji ZSSR.
Neskôr bol nahradený výrazne modernejšou konštrukciou T-64.
Nasadenie.
Celkovo sa tank neosvedčil, bol ťažko ovládateľný a málo odolný, predstavoval len nepatrné zlepšenie oproti svojim predchodcom. Väčšina štátov Varšavskej zmluvy si teda ponechala stroje T-54/55.
Počas vojny Jom Kippur prišla Sýria o stovky týchto tankov a Izrael ukoristené tanky otestoval. Bolo zistené, že jeho 115 mm kanón je síce nebezpečná zbraň, ale rýchlosť strely je nižšia ako u porovnateľných západných strojov, pri vzdialenostiach nad 1200 m stráca kanón presnosť a teda v súboji s modernými tankami NATO nemôže obstáť.

</doc>
<doc id="561019" title="Judit Bárdos" url="https://sk.wikipedia.org/wiki?curid=561019">
Judit Bárdos

Judit Bárdos (* 12. máj 1988, Bratislava) je slovenská filmová a divadelná herečka maďarského pôvodu. Je dcérou novinárky Ágnes Bárdos a politika Gyulu Bárdosa.
Životopis.
Skôr ako začala s herectvom, štyri roky študovala na konzervatóriu hru na klavíri. Študovala herectvo na Vysokej škole múzických umení v Bratislave.
Judit Bárdos hrá prevažne na divadelnej scéne, účinkuje v Divadle Andreja Bagara i Jókaiho divadle, hosťovala tiež v Slovenskom národnom divadle. Filmovo debutovala v roku 2011 v celovečernom filme "Dom" režisérky Zuzany Liovej, kde stvárnila postavu Evy, za ktorú získala na Art Film Fest 2011 ocenenie Modrý anjel za najlepší ženský herecký výkon, ďalej cenu Igric a napokon významné ocenenie Slnko v sieti.

</doc>
<doc id="561042" title="Igor Slobodník" url="https://sk.wikipedia.org/wiki?curid=561042">
Igor Slobodník

Mgr. Igor Slobodník (* 23. október 1962, Bratislava) je slovenský prekladateľ, novinár a momentálne slovenský veľvyslanec vo Francúzsku od 1. augusta 2017, v druhej vláde Róberta Fica bol medzi 1. májom 2015 a 22. marcom 2016 štátny tajomník Ministerstva zahraničných vecí a európskych záležitostí.
Životopis.
Narodil sa v rodine Dušana Slobodníka a Viktórie Slobodníkovej. Je ženatý, má dvoch synov.
Vyštudoval rusistiku a anglistiku na Filozofickej fakulte Univerzity Komenského. Pracoval ako redaktor a novinár v bratislavskej redakcii ČSTK a týždenníku "Výber". V období rokov 19911992 bol šéfredaktorom časopisu Výber.
Diplomacia.
V diplomatických službách pôsobí od roku 1992, keď nastúpil ako radca zastupiteľského úradu v Kodani. Následne bol jeho vedúcim. V rokoch 1997 až 2000 bol veľvyslanec v Spojenom kráľovstve. V rokoch 2001 až 2003 pracoval ako generálny riaditeľ Ministerstva obrany. V rokoch 20032008 zastával funkciu veľvyslanca Slovenska pri NATO a v rokoch 2008 až 2010 bol generálnym riaditeľom sekcie politického riaditeľa Ministerstva zahraničných vecí. V roku 2009 sa mal stať nástupcom Jána kubiša v ministerskom kresle. V rokoch 2010 až 2015 bol veľvyslancom Slovenska v Nemecku. Štátnym tajomníkom Ministerstva zahraničných vecí a euróskych záležitostí sa stal k 1. máju 2015, nahradil odvolaného Petra Buriana. V rokoch 2016 až 2017 pracoval v kancelárii ministra zahraničných vecí.
K 1. augustu 2017 sa stal veľvyslancom vo Francúzsku. Jeho predchodcom bol v rokoch 2010 až 2017 Marek Eštok. Poverovacie listiny veľvyslanca odovzdal prezidentovi Macronovi 13. októbra 2017.
Ďalšie činnosti.
Je autorom viacerých prekladov, najmä významných historiografických diel, ktoré súvisia s jeho študijným zameraním, najbližšie mu vychádza preklad štandardného diela popredného britského historika Orlanda Figesa pod názvom "Ruská revolúcia : 18911991" (2015), spolu s bratom Martinom Slobodníkom (sinológom a tibetológom) preložil bestseller "Krvavé územie: Európa medzi Hitlerom a Stalinom" (2013) od amerického historika Timothyho D. Snydera. Podieľal sa na preklade diela Alexandra Solženicyna "Súostrovie Gulag: 19181956" (1991) a na jeho reedícii v modernej jazykovej úprave (2012).

</doc>
<doc id="561181" title="Radoslav Banga" url="https://sk.wikipedia.org/wiki?curid=561181">
Radoslav Banga

Radoslav Banga (* 27. marec 1982, Praha), známejší pod pseudonymom Gipsy, je reper, spevák, textár a hudobník rómskeho pôvodu, ktorý už od svojich 13 rokov pôsobí na českej hip hopovej scéne. 
Život.
Už od roku 1994 sa spolu s bratom Patrikom pokúšal preraziť na hudobnej scéne, ale neuspel. Miesto pokračovanie v duu Twins sa obaja rozhodli založiť hip-hopovú skupinu Kalo Rikonos, z ktorej sa nakoniec časť odtrhla a stala sa z nej Paranormalz Cru. Jedinou oficiálne nahranou snímkou Kalo Rikonos sa v roku 1996 stala agresívna pieseň s tematikou ulice a rasizmu zvaná Syndrom Snopp. Ani ten sa však vtedajší Universal Music nerozhodla vydať. 
V roku 1997 sa stretol s DJ smogom a založil rovnomennú hip-hopovú skupinu Syndrom Snopp a z party Paranormalz Cru sa stalo undergroundové vydavateľstvo. Na vlastné náklady začali vydávať alba. Gipsy sa stal hlavným producentom a od roku 2000 vydalo Paranormalz cez 30 albumov undergroundového hip-hopu. 
Okolo roku 2000 pod menom Ramonis pôsobil na popovej scéne, vydal album "Ramonis.cz" u BMG a napísal text ku skladbe "Letím ke hvězdám" pre prvý ročník súťaže Česko hledá SuperStar, ale tiež spolupracoval na debutovej platni "Busted" R'n'B speváka Sámera Issy. Ďalej vydal platňu "Rýmy a blues", ktorú priblížil tento žáner českým priaznivcom rapu. 
V roku 2004 prišiel na myšlienku spojiť prvky hip-hopu, breakbeatu a funku s rómskym folklórom. Vzniklo album "Ya favourite CD Rom" a neskôr sa stretol so známym rómskym huslistom Vojtechom Lavičkou. Z počiatku iba vystupovali naživo na Gipsyho solo albumu, avšak o rok neskôr už z experimentu vznikla štvorčlenná skupina Gipsy.cz. V roku 2006 vydali album Romano Hip Hop. 
Kapela získala mnoho ocenení, napr. Anděl (Objav roka 2006), Filter (Koncertná kapela roka 2006) a ďalšie ceny. V roku 2007 získal Radoslav Banga prestížnu cenu OSA a stal sa najúspešnejším mladým autorom populárnej hudby. Ďalší album "Reprezent" (2008) sa umiestnilo ako tretí najlepší v rebríčku World Music Charts Europe. 
Banga sa presadil tiež mimo hudobnú oblasť a v roku 2007 sa stal ambasadorom Európskeho roka rovnakých príležitostí. Gipsy.cz si ako prvá a zrejme jediná česká kapela zahrala na najväčšom festivale na svete Glastonbury. Videoklip k singlu Romano Hip Hop sa hral na MTV a kapela hrá po celom svete. Gipsy.cz sa zúčastnilo tiež dvoch národných kôl Veľkej ceny Eurovízie a jedného medzinárodného.
Je prasynovcom spisovateľa Dezidora Bangy.

</doc>
<doc id="561221" title="Jozef Vadovič" url="https://sk.wikipedia.org/wiki?curid=561221">
Jozef Vadovič

Jozef Vadovič (* 13. apríl 1922, Boleráz – † 1. október 2010) bol slovenský rímskokatolícky kňaz.
Životopis.
Vyštudoval teológiu. Primičnú sv. omšu mal 8. júla 1956 v Bolerázi a 24. júna 1956 bol vysvätený za kňaza. Pôsobil ako kaplán v Litoměřiciach 19561958 a od 1958 ako farár v Údliciach (severné Čechy), 1959 Klášterci nad Ohří, 1963 Kopčanoch, 1964 Hrušove, 1970 Šipiciach, 1990 Rykynčiciach. Zomrel 1. októbra 2010 vo veku 88 rokov. Pohrebnú svätú omša 4. októbra 2010 celebroval mons. Róbert Bezák, trnavský arcibiskup v kostole Narodenia Panny Márie v Šipiciach.

</doc>
<doc id="561242" title="Supercell (herný vývojár)" url="https://sk.wikipedia.org/wiki?curid=561242">
Supercell (herný vývojár)

Supercell je spoločnosť zaoberajúca sa vývojom mobilných hier. Firma bola založená v júni 2010. Sídlo má v Helsinkách, vo Fínsku. Prvá hra tejto firmy bola "Gunshrine.net". V roku 2011 začal Supercell vyvíjať hry pre mobilné zariadenia. Doteraz vydal plnú verziu hier: Boom Beach, Clash of Clans, Hay Day, Clash Royale a Brawl Stars.
"Clash of Clans", "Boom Beach" a "Hay Day" sú freemium hry, ktoré sú pre Supercell veľmi úspešné, v roku 2013 zarábali $2,5 milióna za deň.
Accel Partners investovali 12 miliónov $ do Supercellu v roku 2011. V roku 2014, Supercell vydal hru "Boom Beach" na iOS a Android. Táto hra začala byť populárna, kvôli veľkej reklame.

</doc>
<doc id="561286" title="Darina Bancíková" url="https://sk.wikipedia.org/wiki?curid=561286">
Darina Bancíková

ThB. Darina Bancíková (* 31. december 1922, Kokava nad Rimavicou – † 30. júl 1999, Horné Saliby) bola slovenská evanjelická farárka; prvá žena, ktorá bola v ECAV na Slovensku ktorá bola ordinovaná na kňaza. 
Bancíková bola vnučkou evanjelického farára Samuela Bancíka, narodila sa ako nemanželské dieťa. Vyštudovala na Slovenskej evanjelickej bohosloveckej fakulte Univerzity Komenského v Bratislave.
Ordinovaná bola 15. júla 1951. Bola najprv kaplánkou v Liptovskom Mikuláši, Starej Turej a Lučenci. V roku 1958 sa stala námestnou farárkou Dolných Salibách. Odtiaľ ju preradili do Drienova, kde bola v roku 1962 obžalovaná z nepriateľstva proti štátu a spoločenskému zriadeniu. Odsúdili ju na 1 rok odňatia slobody a 5 rokov zákazu činnosti. 
Štátny súhlas na výkon duchovenskej činnosti získala opäť až roku 1968. Nastúpila ako farárka v obci Veľký Lom v okrese Veľký Krtíš, kde pôsobila až do 31. januára 1996. Súdne aj cirkevne bola rehabilitovaná až koncom roku 1990.
Svoj život naplno zasvätila službe a nikdy sa nevydala. Dôchodok trávila v Lučenci. Zomrela 30. júla 1999 v evanjelickom domove dôchodcov so sídlom v Horných Salibách.
Bola literárne činná. Jej najznámejšou knihou je autobiografický spis "Divné sú cesty Božie".

</doc>
<doc id="561308" title="Majstrovstvá sveta v hádzanej žien 1975" url="https://sk.wikipedia.org/wiki?curid=561308">
Majstrovstvá sveta v hádzanej žien 1975

Majstrovstvá sveta v hádzanej žien 1975 boli v poradí 6. majstrovstvá sveta v hádzanej žien, ktoré organizuje Medzinárodná hádzanárska federácia (IHF). Konali sa v troch sovietskych mestách: Kyjev, Rostov nad Donom a Vilnius, v dňoch od 3.13. decembra 1975, za účasti 12 tímov. Nováčikmi turnaja boli družstvá Tuniska a Spojených štátov. Titul získalo , ktoré sa vo finálovej skupine umiestnilo pred domácim a . 
Turnaj slúžil zároveň ako jedno z kvalifikačných podujatí na hádzanársky turnaj Letných olympijských hier 1976, ktoré hostil Montreal. Kvalifikovali sa ne 4 najlepšie družstvá.

</doc>
<doc id="561767" title="DMS" url="https://sk.wikipedia.org/wiki?curid=561767">
DMS

DMS je slovenská hudobná skupina, ktorej žánrom je hip-hop a rap. Skladá sa z troch oficiálnych členov: D ako Dame (rap), M ako Monsignor Separ (rap) a S ako Smart (producent), a jedného neoficiálneho člena - DJ Mika, ktorý podporuje raperov gramcami najmä na koncertoch. Do 14. októbra 2013 boli zastrešení hudobným vydavateľstvom a zároveň hudobnou skupinou Gramo Rokkaz. Ako náhle vyšla skladba „Vitaj vo finále“ začínajú títo traja spolupracovať a spoločne vytvárajú si vlastné vydavateľstvo DMS Records, pod ktorým vydáva napríklad aj Separova exmanželka Tina. Na svojom konte majú 4 albumy (ten druhý ešte pod vydavateľstvom Gramo Rokkaz) s názvom "Teraz už naozaj" (2008) "Čo sa stalo?!" (2011) "MMXV" (2015) "Prepáčte (Official)" (2018) a MDMS (2019)

</doc>
<doc id="561856" title="Diaľnica 401 (Ontário)" url="https://sk.wikipedia.org/wiki?curid=561856">
Diaľnica 401 (Ontário)

Diaľnica 401 (oficiálne alebo , bežne alebo hovorovo je diaľnica v kanadskej provincii Ontário. Jej dĺžka je od Windsoru po hranicu s Quebecom. Časť diaľnice, ktorá prebieha Torontom je najrušnejšia diaľnica na svete. a jedna z najširších.
Diaľnica 401 sa tiahne cez juhozápadné, stredné a východné Ontário. Očakávajúc budúce rozširovanie diaľnice Ministerstvo dopravy kúpilo 91,4 m pás pozdĺž celej diaľnice. Všeobecne však diaľnica okupuje len časť tohto priestoru. Je to jedna z najrušnejších diaľnic sveta; podľa analýzy z roku 2008 bola ročná priemerná denná premávka medzi Weston Road a Diaľnicou 400 v Toronte približne 450 000, kým iná štúdia odhadla počet vozidiel využívajúcich tento úsek niektoré dni na viac než 500 000. Toto z diaľnice robí najrušnejšiu cestu v Severnej Amerike pred Santa Monica Freeway v Los Angeles a I-75 v Atlante. Just-in-time dodávka autočastí vo vysoko integrovanom automobilovom priemysle v Michigane a Ontáriu prispeli k statusu diaľnice ako najrušnejšej trase nákladných áut, nesúcej 60% automobilovej dopravy medzi Spojenými štátmi a Kanadou.
Diaľnica 401 tiež obsahuje najrušnejší most s viacerými časťami v Severnej Amerike, nachádza sa v Hogg's Hollow v Toronte. Štyri mosty, dva v každom smere pre kolektorové a expresné pruhy niesli priemerne 373 700 vozidiel denne v roku 2006. Diaľnica je jedna z chrbtíc siete v regióne Veľkých kanadských jazier, spájajúca husto obývaný koridor Quebec–Windsor s Michiganom, New Yorkom a Cottage country (Chatovou krajinou) stredného Ontária. Je to hlavné spojenie medzi Torontom a Montrealom, na hranici s Quebecom sa z nej stáva Diaľnica 20.

</doc>
<doc id="562132" title="The Paranoid" url="https://sk.wikipedia.org/wiki?curid=562132">
The Paranoid

The Paranoid je slovenská rocková kapela z malej dedinky Úľany nad Žitavou pri Nitre. Skupina vznikla v roku 2007 a tvorí ju aktuálna zostava - gitarista Roman Birkuš, basgitarista Patrik Sýkora a bubeník Miloš Zaujec. Kapela The Paranoid v roku 2013 podpísala zmluvu s najväčším slovenským vydavateľom Universal Music Group pod ktorým vydala posledný album s názvom Sedem. Tento album je oproti prvým dvom (Posledný nádych - 2010) a (Dva svety - 2012) vyspelejší po produkčnej a kreatívnej stránke, čím si kapela získala omnoho viac poslucháčov.

</doc>
<doc id="562487" title="Jan Góra" url="https://sk.wikipedia.org/wiki?curid=562487">
Jan Góra

Jan Wojciech Góra OP (* 8. február 1948, Prudnik† 21. december 2015, Poznaň) bol poľský dominikán, presbyter, doktor teológie a študentský kaplán v Poznani. Od roku 1997 až do svojej smrti organizoval Celopoľské stretnutie mládeže Lednica 2000 pri jazere Lednica za účasti až stovky tisíc mladých ľudí. Bol blízkym priateľom pápeža sv. Jána Pavla II.
Zomrel 21. decembra 2015 večer počas slávenia svätej omše následkom opuchu pľúc a zástavy srdca. Zármutok nad jeho úmrtím verejne vyjadrili mimo iných poľský prímas Wojciech Polak a prezident Andrzej Duda.

</doc>
<doc id="562531" title="Pablo Escobar" url="https://sk.wikipedia.org/wiki?curid=562531">
Pablo Escobar

Pablo Escobar (* 1. december 1949 – † 2. december 1993) bol drogový díler, ktorého kartel na vrchole moci ovládal 80 % pašovaného kokaínu do USA. Často bol nazývaný „kráľ kokaínu“. Bol najbohatším kriminálnikom v dejinách, jeho majetok na začiatku 90. rokov mal hodnotu 30 miliárd dolárov a približne 100 miliárd vrátane hotovosti zakopanej na rôznych miestach v Kolumbii. Na svojom vrchole patril medzi desať najbohatších ľudí na svete. 
Pripisujú sa mu viaceré bombové útoky ako napr. odpálenie budovy DAS 6. decembra 1989 (52 mŕtvych a tisíc zranených) a 27. novembra 1989 výbuch letu Avianca 203 (110 mŕtvych). Zavraždil aj viacerých svojich oponentov, eliminoval policajných aj politických oponentov. Po jeho smrti prevzal moc nad územím konkurenčný drogový kartel "Cali".

</doc>
<doc id="562629" title="Renesančná zvonica v Poprade" url="https://sk.wikipedia.org/wiki?curid=562629">
Renesančná zvonica v Poprade

Renesančná zvonica v Poprade je významná umeleckohistorická stavebná pamiatka stojaca v centre Popradu na Námestí svätého Egídia. Stavba je súčasťou unikátneho historického súboru spišských renesančných zvoníc.
Stavba, ktorá spolu s vedľa stojacim Kostolom svätého Egídia dodnes tvorí charakteristickú dominantu hlavného popradského námestia, je v poradí druhou zvonicou stojacou na rovnakom mieste. Pôvodne tu v roku 1592 v blízkosti farského kostola postavil Ulrich Materer, staviteľ z neďalekého Kežmarku, zvonicu, ktorá v takejto podobe vydržala sedemdesiat rokov. V roku 1663 ju do takmer dnešnej podoby prestaval Georgius Exoticus. Túto udalosť dokladal latinský chronostikový nápis na zvonici, ktorý sa našiel pri jej obnove v roku 1924 (dnes však neexistuje). Podľa tohto nápisu výstavba prebiehala od júna do augusta 1663.
Trojpodlažná stavba má na všetkých stranách hladkú fasádu. Pritom ešte do 50-tych rokov 20. storočia veža obsahovala nárožnú bosáž, ktorá bola v uvedenom období odstránená, rovnako ako sgrafitové zdobenie.
Múry vo výške tretieho podlažia obsahujú na všetkých stranách okná - na severnej a južnej dvojdielne (bifóriá) a na východnej a západnej trojdielne (trifóriá). Stavba je ukončená atikou, tvoriacou pravidelne sa opakujúcimi stĺpikmi s poloblúčikmi a volútami, a po celom obvode obiehajúcou slepou arkatúrou. V nej sa v minulosti nachádzali maľby evanjelistov, apoštolov a alegorických postáv.
Pôvodne zvonica obsahovala tri zvony pochádzajúce zo 17. storočia. V roku 1844 však zvonicu zachvátil veľký požiar, pri ktorom sa zvony roztavili. Tento dátum na svojom tele nesie aj jediný súčasný zvon, pochádzajúci až z konca 19. storočia.

</doc>
<doc id="562646" title="Starčevská kultúra" url="https://sk.wikipedia.org/wiki?curid=562646">
Starčevská kultúra

Starčevská kultúra bola neolitická kultúra. Rozšírená bola na území juhovýchodnej Európy v 1. pol. 6. tisícročia pred Kr. Delí sa na 4 stupne. V záverečnom stupni sa začínajú objavovať vplyvy vinčianskej kultúry. 
Spolu s krišskou kultúrou tvorí kultúrny komplex Starčevo – Kőrős – Criş.
Charakteristika.
Sídliska tejto kultúry boli budované na riečnych terasách a tvorili ich príbytky, ktoré mali štvorcovitý pôdorys. Ručne vyrábaná keramika je prevažne hrubých tvarov a zdobia ju ryhy, vpichy, plastické lišty alebo barbotino. Obyvateľstvo sa zaoberalo poľnohospodárstvom (pšenica, proso, jačmeň), chovom (hovädzí dobytok, ovca, koza), lovom (jeleň, diviak) a rybolovom. Kult úrodnosti a plodnosti dokladá viacero hlinených antropomorfných či zoomorfných sošiek.

</doc>
<doc id="562647" title="Čierne vlajky" url="https://sk.wikipedia.org/wiki?curid=562647">
Čierne vlajky

Čierne vlajky () je americký dobrodružno-dramatický televízny seriál, ktorý vysielala stanica Starz od 25. januára 2014 do 2. apríla 2017. Na Slovensku seriál ho vysielala JOJ od 3. januára 2016, neskôr reprízy vysielala Plus. 
Dej.
Seriál je zasadený zhruba dve dekády pred udalosťami na ostrove pokladov počas zlatého veku pirátov, kedy obávaný kapitány Flint príjme na palubu mladého člena posádky, pričom bojujú o prežitie na ostrove New Providence. Prvá séria sa sústredí na lov pokladu španielskej plachetnice Urca de Lima. Na začiatku druhej série poklad uviazol na brehoch Floridy, kde ho chránia španielski vojaci. Ku koncu druhej série padol poklad do rúk Jacka Rackhama a jeho posádky, ktorí ho prinesú na ostrov New Providence.

</doc>
<doc id="562666" title="Gaijin Entertainment" url="https://sk.wikipedia.org/wiki?curid=562666">
Gaijin Entertainment

Gaijin Entertainment je ruská vývojárska spoločnosť založená v roku 2002.
Prehľad.
Gaijin Entertainment má viac ako 160 zamestnancov a špecializuje sa na vytváranie hier pre rôzne platformy (Xbox One / PlayStation 4 / Microsoft Windows / iOS). Projekty spoločnosti získali ocenenia, vrátane niekoľkých japonských herných ocenení ako „Najlepší simulátor pre next-gen konzoly“ ( pre Xbox 360 a PlayStation 3), „Najlepšia technológia pre Dagor Engine“, „Najlepší zvuk“ a ďalšie.
Dnešný Gaijin Entertainment je najväčším nezávislým videoherným vývojárom v Rusku a oficiálnym partnerom: Activision, 505 Games, Microsoft, Topware Interactive, SouthPeak Interactive, Sony Computer Entertainment, 1C Company, Apple Inc. a mnohých ďalších.
Recenzie.
Najúspešnejší titul Gaijinu je War Thunder, ktorý dostal 7,2 bodov z 10 bodov od IGN, 8 z 10 od GameSpotu a dostal priemerné ohodnotenie 82/100 na stránke Metacritic.

</doc>
<doc id="562744" title="Kostol svätého Ladislava (Nitra)" url="https://sk.wikipedia.org/wiki?curid=562744">
Kostol svätého Ladislava (Nitra)

Kostol svätého Ladislava tvorí komplex objektov na Piaristickej ulici v Nitre. Komplex pozostáva z kostola, kolégia a gymnázia. Kostol sa zaraďuje medzi jednu z najvýraznejších architektonických dominánt mesta a zároveň je aj najväčším kostolom v Nitre a okolí.
História.
Základný kameň položili členovia rehole piaristov k stavbe 9. júna 1701. Výstavba komplexu napredovala pomaly, keďže sa stavba realizovala počas stavovského povstania Františka II. Rákociho a tiež bola výstavba poznačená požiarmi. Iba konvikt (obytnú časť) sa podarilo postaviť do roku 1714. Takmer hotový kláštorný kostol bol zničený požiarom v roku 1716. Nový dvojvežový kostol sa začal budovať v rokoch 1742 - 1748 podľa projektu Kristiána Morvaya. K jeho vysväteniu došlo v roku 1789.
Architektúra.
Chrámová loď rozdeľuje vnútorné nádvorie kláštora na dve časti. Nachádzajú sa tu kaplnky otvorené do priestoru lode. V južnej veži kostola sú umiestnené štyri zvony.
V interiéri sa nachádza oltár baldachýnového typu. Za výzdobu oltára je zodpovedný rakúsky sochár Martin Vögerle. V kostole je ešte okrem hlavného oltára ďalších šesť párových bočných oltárov. Piaristickí umelci tu zanechali stopu v podobe pruských klenieb, ktoré nesú neskorobarokové nástenné maľby. Neskôr boli doplnené o ďalšiu freskovú výzdobu s motívmi z dejín mesta Nitra. Z nástenných malieb tu môžete ešte vidieť príchod sv. Cyrila a Metoda na Veľkú Moravu, vyobrazenie Pribinovho kostola a vysviacku prvých troch slovenských biskupov v Nitre.

</doc>
<doc id="562751" title="Giulio Natta" url="https://sk.wikipedia.org/wiki?curid=562751">
Giulio Natta

Giulio Natta (* 26. február 1903, Imperia – † 2. máj 1979, Bergamo) bol taliansky chemik, nositeľ Nobelovej ceny za chémiu za rok 1963. Získal ju spolu s Karlom Zieglerom za objavy v oblasti chémie a technológie vysokých polymérov.
Vyštudoval Milánsku polytechniku a niekoľko rokov tu učil. Roku 1933 sa stal profesorom a riaditeľom Ústavu všeobecnej chémie pri Univerzite v Pavii. Roku 1935 sa stal profesorom fyzikálnej chémie na Univerzite La Sapienza v Ríme a toho istého roku sa jeho manželkou stala Rosita Beatiová, s ktorou mal dvoch synov. V rokoch 1936 až 1938 pôsobil ako profesor a riaditeľ Ústavu priemyselnej chémie na Polytechnike Turín. Roku 1938 sa stal vedúcim Katedry chemického inžinierstva Milánskej polytechniky; to prebehlo za kontroverzných okolností, pretože jeho predchodca Mario Giacomo Levi bol nútený ako Žid odstúpiť kvôli tomu, že fašistické Taliansko zaviedlo protižidovské zákony. Roku 1956 u Nattu prepukla Parkinsonova choroba.

</doc>
<doc id="562782" title="Žilinská pahorkatina" url="https://sk.wikipedia.org/wiki?curid=562782">
Žilinská pahorkatina

Žilinská pahorkatina je geomorfologický podcelok Žilinskej kotliny.
Vymedzenie.
Rozkladá sa v centrálnej časti Žilinskej kotliny a zaberá oblasť mesta Žilina a mierne zvlnenú krajinu západným, južným a východným smerom. Na severe hraničí s podcelkom Kysucké bradlá, patriacim do Kysuckej vrchoviny, západnejšie na krátkom úseku s Nízkymi Javorníkmi, ktoré sú súčasťou Javorníkov. Západ ohraničujú Súľovské vrchy s podcelkami Manínska vrchovina, Súľovské skaly a Skalky, južným smerom pokračuje Žilinská kotlina podcelkom Rajecká kotlina. Juhovýchodný okraj vymedzuje výrazný okraj Malej Fatry, konkrétne podcelku Lúčanská Fatra a na východe nadväzuje Varínske podolie. 
Vodstvo.
Východo-západným smerom preteká rieka Váh, do ktorej v Žiline ústí rieka Kysuca a Rajčanka. Vo východnej časti pahorkatiny je vybudované Vodné dielo Žilina s rastúcim rekreačným využitím. 
Osídlenie.
Územie pahorkatiny je osídlené už od doby kamennej, čo dokladá množstvo nálezov na území Žiliny i v okolitých obciach. Nachádza sa tu Žilinská aglomerácia, v ktorej žije okolo 110 tisíc obyvateľov. 
Pamiatky.
Husto urbanizované územie ponúka množstvo atraktívnych lokalít, medzi nimi Lietavský, Budatínsky a Strečniansky hrad, Kostol svätého Štefana Kráľa v Žiline, drevený Kostol svätého Juraja v Trnovom, či Katedrála Najsvätejšej Trojice v Žiline. 
Doprava.
Žilina na križovatke ciest z východu, severu, západu i juhu bola oddávna významným dopravným uzlom. Po vybudovaní ciest údoliami riek v stredoveku a neskôr i železnice sa tieto komunikácie križovali práve v Žiline. Súčasné koridory nadnárodného významu obchádzajú centrum mesta. Južným okrajom pahorkatiny sa buduje diaľnica D1 (Bratislava – Trenčín – Žilina – Ružomberok – Košice), na severozápade vedie diaľnica D3 na Kysuce a do Poľska. Mestom vedú medzinárodné cesty E 50, E 75 a E 442 a križujú sa tu cesty I/11, I/18, I/60, I/61 a I/64. V železničnej stanici Žilina sa križujú trate z Bratislavy, Rajca, Ostravy a Košíc.

</doc>
<doc id="562862" title="Kláštor a Kostol svätých Petra a Pavla (Nitra, Horné Mesto)" url="https://sk.wikipedia.org/wiki?curid=562862">
Kláštor a Kostol svätých Petra a Pavla (Nitra, Horné Mesto)

Kostol a kláštor svätých Petra a Pavla sa nachádza v bezprostrednej blízkosti Nitrianskej galérie. Komplex tvorí súvislú zástavbu ohraničujúcu priestranné námestie Horného mesta. 
Architektúra.
Pôvodne renesančný jednoloďový kostol zasvätili sv. Petrovi a Pavlovi. Veža v barokovom slohu bola pristavaná až v roku 1732, keďže v tom období kostoly žobravých rádov nemali vežu. Výška veže aj s krížom je 40 metrov. Zo západnej strany kostola dal pristavať nitriansky biskup Juraj Selepčéni 4 kaplnky. Nad kaplnky postavili oratórium, ktoré je prepojené s chórom. Neskôr bol kostol upravený na barokový štýl. Steny kostola a kaplniek zdobí 33 reliéfnych vypuklých plastík z dubového dreva znázorňujúcich ucelený cyklus výjavov zo života zakladateľa rádu sv. Františka
. Tvorcom umeleckého diela bol František Xaver Seegen. Hlavný oltár znázorňuje obraz apoštolov sv. Petra a Pavla. Kamenný reliéf apoštolov Petra a Pavla zamurovali do vonkajšej fasády. Kláštor prilieha ku kostolu zo severovýchodnej strany a je s ním spojený krížovou chodbou.
Rehoľa menších bratov.
Po vysvätení kostola nitrianskym biskupom Jakubom odovzdal ho do užívania rehole menších bratov - známi ako františkáni. Po požiaroch a viacerých útokoch sa rozhodli františkáni kostol aj kláštor opustiť a odišli do Bratislavy. Františkánov pritiahol späť do mesta biskup Ján Telegdy, aby mu pomohli vyhnať z mesta kalvínov a protestantov. Biskup im dal postaviť v meste kláštor a kostol. Kostol sa zmenil počas tureckej okupácie na moslimskú modlitebňu, ktorá niesla meno sultánovej matky. Po opätovnom vypálení františkánskeho kláštorného komplexu a ďalších domov tureckými vojskami tentoraz mnísi neopustili mesto a kláštor. Mnísi sa spolupodielali na jeho obnove, ktorá trvala až do 18. storočia.

</doc>
<doc id="562876" title="Majstrovstvá sveta v alpskom lyžovaní" url="https://sk.wikipedia.org/wiki?curid=562876">
Majstrovstvá sveta v alpskom lyžovaní

Majstrovstvá sveta v alpskom lyžovaní () je vrcholná súťaž alpského lyžovania, ktorú organizuje Medzinárodná lyžiarska federácia (FIS). 
Dejiny.
Prvý svetový šampionát sa konal v roku 1931. V nasledujúcich rokoch boli majstrovstvá organizované každoročne na európskom kontinente, a to až do vypuknutia druhej svetovej vojny. V roku 1941 sa uskutočnili iba za účasti krajín Osi a štátov, ktoré neboli s mocnosťami Osi vo vojnovom stave. V roku 1946 však boli výsledky z vojnového šampionátu Medzinárodnou lyžiarskou federáciou zrušené z dôvodu obmedzenia účasti viacerých krajín.
Po druhej svetovej vojne došlo na niekoľko desaťročí k prepojeniu majstrovstiev sveta s pretekmi na zimných olympijských hrách. V období 19481982 sa samostatný šampionát konal každé štyri roky, hoci boli majstri sveta vyhlasovaní v dvojročnom intervale. V rokoch, keď boli olympijské hry, sa preteky na tejto udalosti považovali súčasne aj za oficiálne súťaže majstrovstiev sveta. V medziobdobí zimnej olympiády sa potom konali svetové šampionáty samostatne. Prvé samostatné majstrovstvá od roku 1939 oddelené od olympijských hier sa uskutočnili v roku 1950 v americkom Aspene. Predstavovali tiež premiérový šampionát, ktorý sa neuskutočnil na európskom kontinente.
V rokoch konania olympiády boli naviac udeľované tituly majstrom sveta v kombinácii, hoci samostatné kombinačné preteky neboli na programe olympijských hier až do roku 1988 v Calgary. Výsledky sa tvorili na základe súčtu časov z olympijskej súťaže v zjazde a slalome.
Od roku 1985 sa majstrovstvá sveta konajú nezávisle na olympiáde. Nedostatok snehu na MS 1995 v španielskej Sierra Nevade spôsobil preloženie šampionátu na nasledujúci kalendárny rok 1996.
Lyžiari podľa medailí.
Uvedení sú lyžiari s piatimi a viacerými medailami z individuálnych pretekov po Majstrovstvách sveta 2015.
Štáty podľa medailí.
Tabuľka neobsahuje medaily zo Zimných olympijských hier 19481980, kedy boli preteky v alpskom lyžovaní počítané ako majstrovstvá sveta, ale obsahuje len samostatné svetové šampionáty.

</doc>
<doc id="563012" title="Jazídíja" url="https://sk.wikipedia.org/wiki?curid=563012">
Jazídíja

Jazídíja alebo jezídíja je islamská sekta, ktorá má dualistické a synkretické črty. Jej príslušníci sú označovaní ako jazídi, jezídi alebo jezidi (sg. Jazíd, jazíd, jezíd, jezid); žijú najmä v severnom Iraku, menšie skupiny v severnej Sýrii, východnom Turecku, Arménsku a Gruzínsku.
Sami používajú etnonymum Dásim alebo Dawásim (dosl. poslední).
Jazídi sa považujú za Kurdov, časť, ktorá žije v diaspóre a Arménsku, za samostatnú etnickú skupinu. Až na niekoľko skupín, ktorých jazyk je arabčina, je kurdčina ich materinský a obradový jazyk.
Väčšina súčasných jazídov odmieta akúkoľvek súvislosť medzi jazídíjou a islamom.
Všeobecná charakteristika.
Jazídíja obsahuje prvky:
Islamské prvky sú však najvýraznejšie: obriezka, pôst, púť, a množstvo sufijských prvkov.
Náuka je silne dualistická: svet stvoril Boh, ktorý je však absolútne transcendentný a je príliš vysoko nad stvorením, takže sa oň viac ďalej nestará. Jeho vplyv na svet reprezentujú stvorené bytosti - sedem anjelov, z ktorých najvyššie postavený je Páví anjel (Malak Tá’ús), okolo uctievania ktorého sa jazídíja sústreďuje. Ten sa pôvodne vzbúril voči Bohu, ale kajal sa a svojimi slzami uhasil plamene pekla. Jazídíja verí v reinkarnáciu.
Okrem Boha, siedmych archanjelov uctievajú aj svätcov, z ktorých časť má rovnaké meno ako osobnosti raného sufizmu. Ich učenie sa prenáša najmä ústnym podaním, v podobe príbehov a posvätných hymnov.
Často ich neprávnom považujú za uctievateľov diabla (Iblís).
Dejiny.
Hoci niektoré zdroje udávaju vznik v 7.-8. storočí po Kr., potvrdená je až existencia jázidíje v horách pred rokom 1111. Ich náboženstvo bolo pravdepodobne iránskeho pôvodu. Sufijský mystik Adí ibn Musáfír al-Umawí založil v mieste Láliš (severne od Mosulu) svoj sufijský rád. Tento mal nasledovníkov aj mimo Kurdistanu. Po smrti Musáfíra v roku 1162 sa vedúcim rádu stal Hasan ibn Adí a kurdské skupiny, ktoré k nemu patrili sa postupne začínali líšiť od ostatných členov rádu. Narastajúce rozdiely ich odcudzovali od väčšinovej moslimskej populácie a k prvému väčšiemu konfliktu došlo v roku 1414. Mocné kurdské kmene, ktoré sa k jazídíji pripojili, mali významnú mocenskú úlohu v miestnej politike. Postupne ich moc slabla a od 16. storočia čelili narastajúcim perzekúciam. V 19. storočí časť jazídov emigrovala do Arménska a Gruzínska a následne počas 2. polovice 20. storočia najprv tureckí a potom aj irackí jazídi imigrovali do západnej Európy, čo sa zosilnelo po 3. vojne v Perzskom zálive a najmä po vzostupe Islamského štátu.

</doc>
<doc id="563067" title="STOPY" url="https://sk.wikipedia.org/wiki?curid=563067">
STOPY

STOPY je edícia kníh vydavateľstva Mladé letá.
Zameriavala sa na žánre, zaujímavé pre mládež a tak v rokoch 1964 až 1990 vydalo 130 kníh a 18 opakovaných vydaní. Prevažne dobrodružná, no tiež historická, detektívna a sci-fi literatúra pochádzala najmä od nemeckých, poľských, anglických, amerických a sovietskych autorov. 
Od decembra 2015 začali knihy v edícii znova vychádzať. Knihy sú vydávané pôvodnom formáte s tvrdými väzbami bez prebalu.
Najväčšia rarita z tejto edície je dielo Bašta civilizácie od Josepha Conrada (len 6500 výtlačkov , napr. Winnetou od K. Maya mal okolo 60 000 výtlačkov ) 

</doc>
<doc id="563107" title="Frankistické Španielsko" url="https://sk.wikipedia.org/wiki?curid=563107">
Frankistické Španielsko

Frankistické Španielsko (tiež historicky známe ako Nacionalistické Španielsko počas Španielskej občianskej vojny) odkazuje na obdobie španielskej histórie medzi rokmi 1939, kedy Francisco Franco prevzal kontrolu Španielska (dovtedajšej Druhej španielskej republiky po tom čo vyhral občiansku vojnu, až do roku 1978, kedy nadobudla platnosť nová španielska ústava.
Počas občianskej vojny bolo Francovým cieľom premeniť Španielsko na totalitný štát ako bolo nacistické Nemecko a fašistické Taliansko. Po porážke síl Osi v druhej svetovej vojne sa vyvinulo na klasický autokratický režim. Časti Španielska ktoré boli pod kontrolou povstaleckých síl počas obdobia pred vznikom tohto štátu sa nazývali Nacionalistické Španielsko.

</doc>
<doc id="563142" title="Múzeum špeciálneho školstva v Levoči" url="https://sk.wikipedia.org/wiki?curid=563142">
Múzeum špeciálneho školstva v Levoči

Múzeum špeciálneho školstva v Levoči je múzeum s celoslovenskou pôsobnosťou v oblasti špeciálneho školstva. Jeho sídlo je v Levoči.
Organizačne spadá pod Centrum vedecko-technických informácií SR. Vedúcou múzea je Štefánia Petreková, kurátorkou a lektorkou Elena Gurová, a ďalšou lektorkou Viktória Bartková. „"Základným poslaním Múzea špeciálneho školstva v Levoči je sprístupňovať širokej verejnosti, špeciálnym pedagógom a žiakom špeciálnych škôl stálu expozíciu Dejiny špeciálneho školstva na Slovensku. Zároveň spracúvať oblasť špeciálneho školstva a pedagogiky, aktuálnymi formami prezentovať poznatky odbornej verejnosti a záujemcom o problematiku špeciálneho školstva.“"
História.
Múzeum vzniklo na podnet Spoločnosti pre špeciálnu a liečebnú výchovu a Vladimíra Predmerského. Otvorené bolo 16. novembra 1990. Autorom pôvodného libreta a scenára bol Viktor Jasaň zo Spišského múzea, neskôr ich doplnil Štefan Vaško z Pedagogickej fakulty Univerzity Komenského v Bratislave. V čase založenia fond obsahoval 380 položiek. V rokoch 2014-2017 prešla pôvodná stála expozícia rozsiahlou rekonštrukciou a modernizáciou, múzeum bolo zavreté celý rok 2016 a otvorilo v máji 2017.
Zbierky, fondy a knižnica.
Po komplexnej reinštalácii a rekonštrukcii stálej expozície, múzeum návštevníkom ponúka atraktívne a prakticky riešené priestory, možnosť vyskúšať si repliky vzácnych exponátov, nenútenou formou spoznávať potreby a život znevýhodnených jedincov, a to na štyroch podlažiach. Nová expozícia bola vybudovaná tak, aby sa v nej návštevníci počas prehliadky cítili príjemne, prostredníctvom viacerých zmyslov spoznávali vystavované exponáty a nenútenou, zaujímavou formou sa dozvedeli o problematike a histórii zdravotného znevýhodnenia. Stála expozícia je rozdelená do štyroch samostatných celkov:
Okrem stálej expozície múzeum obsahuje dve výstavné miestnosti s plochou 111 metrov štvorcových a depozitár.
Knižnica múzea je „"historickou špeciálno-pedagogickou knižnicou.“" V knižnici sa nachádza viac než 4 000 knižničných jednotiek a viac než 15 000 listinno-dokumentačných materiálov.
Ďalšie činnosti.
Múzeum špeciálneho školstva v Levoči svoje poslanie realizuje prostredníctvom činností:

</doc>
<doc id="563180" title="George Porter" url="https://sk.wikipedia.org/wiki?curid=563180">
George Porter

George Hornidge Porter, barón Porter z Luddenhamu (* 6. december 1920 – † 31. august 2002) bol anglický fyzikálny chemik, nositeľ Nobelovej ceny za chémiu za rok 1967. Získal ju spolu s Manfredom Eigenom a Ronaldom G. W. Norrishom za výskum mimoriadne rýchlych chemických reakcií.
Štúdia zahájil na Univerzite v Leeds, potom bojoval za druhej svetovej vojny v námorníctve. Po vojne prešiel do Cambridge, kde so svojím vedúcim Ronaldom Norrishom robili výskumy, ktoré im potom obom zabezpečili Nobelovu cenu. Ako učiteľ a akademický funkcionár vykonával rad dôležitých funkcií v britskom akademickom systéme a v roku 1972 bol povýšený do šľachtického stavu. Bol tiež významným popularizátorom vedy.

</doc>
<doc id="563283" title="Naši (seriál)" url="https://sk.wikipedia.org/wiki?curid=563283">
Naši (seriál)

Naši je slovenský sitkom, ktorý mal premiéru vo štvrtok 7. januára 2016 na TV JOJ. Po úspešnom stabilizovaní seriálu potvrdila TV JOJ aj druhú sériu, ktorá mala premiéru 6. septembra 2016.
Bola potvrdená aj tretia séria, ktorá mala premiéru 6. septembra 2017. V roku 2018 zas Televízia JOJ potvrdila aj štvrtú sériu, ktorá sa vysielala od 11. septembra do 11. júna 2019. Bola potvrdená aj 5. séria, ktorá bude už posledná.
Predloha.
Sitkom je nakrútený podľa kanadskej predlohy s názvom "Les Parent" (doslovný slovenský preklad „Rodičovci“). V Kanade sa bude vysielať jeho ôsma a zároveň aj posledná séria. Stanica Ici Radio-Canada Télé ho vysiela od septembra 2008. Keďže je sitkom nakrútený v kanadskej provincii Quebec, vysiela sa vo francúzštine.
Série.
TV JOJ nakrútila 20 častí počas júna a júla 2015. Režisérom slovenskej verzie seriálu je Peter Begányi, produkciu zastrešuje spoločnosť Piknik Pictures, ktorá pracovala aj na seriáli Superhrdinovia RTVS. Tretia séria sa začala nakrúcať 1. júna 2017.

</doc>
<doc id="563343" title="Emlyon Business School" url="https://sk.wikipedia.org/wiki?curid=563343">
Emlyon Business School

Emlyon Business School je európska biznis škola nachádzajúca sa v Paríži, Lyone, Saint-Étienne, Casablance a Šanghaji. Bola založená v roku 1872.
Charakteristika.
Emlyon je trojnásobne akreditovaná medzinárodnými AMBA, EQUIS a AACSB. Škola má cca 26 000 absolventov v 80 krajinách sveta, reprezentujúcich vyše 107 národností. Významnými absolventmi sú Jean-Pascal Tricoire (CEO Schneider Electric), Stéphane Bern (reportér) a Gwendal Peizerat (francúzsky krasokorčuliar).
Študijné programy.
Emlyon má svoj Master in Management program, niekoľko Masters programov v rôznych oblastiach ako napríklad marketing, financie, šport, ľudské zdroje. V portfóliu sú tak isto Executive MBA a MEB, ktoré je podobné dennému štúdiu MBA. Emlyon udeľuje aj PhD titul.

</doc>
<doc id="563518" title="Ray Donovan" url="https://sk.wikipedia.org/wiki?curid=563518">
Ray Donovan

Ray Donovan je americký kriminálno-dramatický televízny seriál. Vysielala ho káblová televízia Showtime od 30. júna 2013 do 19. januára 2020. Na Slovensku sa vysiela na Jednotke od 22. januára 2016.
4. februára 2020 bolo náhle oznámené, že seriál skončil, čo prekvapilo aj showrunnera Davida Hollandera, nakoľko ôsmy séria mala byť podľa plánu posledná. O týždeň neskôr Liev Schreiber na Instagrame komentoval situáciu a ubezpečil fanúšikov, že "Ray Donovan" bude pokračovať.
Dej.
Seriál je zasadený do Los Angeles v štáte California, kde Ray Donovan (Liev Schreiber) pracuje pre prestížnu právnickú spoločnosť Goldman &amp; Drexler, ktorá zastupuje bohatých a známych ľudí. Donovan je "fixer", čo je kriminálny slang pre osobu, ktorá dojednáva úplatky a odmeny pre skorumpovanú políciu, vládnych zástupcov alebo iných zločincov, aby neboli kriminálnici vzatí do väzby. Ray zažíva súkromné problémy s jeho otcom Mikeym (Jon Voight), ktorého nečakane prepustia na slobodu, pričom sa FBI snaží dostať Raya a jeho komplicov.
Série a časti.
Časti, ktoré mali slovenskú premiéru tesne po polnoci (napr. 3x07 a 3x08) majú uvedený dátum predchádzajúceho dňa.

</doc>
<doc id="563597" title="Myrón (sochár)" url="https://sk.wikipedia.org/wiki?curid=563597">
Myrón (sochár)

Myrón ("Myrón") (* okolo 500 pred Kr., Eleutherai – † okolo 440/430 pred Kr.) bol jeden z najvýznamnejších sochárov starovekého Grécka.
Myróna pri tvorbe po prvýkrát v dejinách gréckeho antického umenia zaujala prirodzená podoba vecí, pohyb života a fyzická senzibilita človeka a tak vytvoril diela, ktorým vdýchol skutočný život. 
Biografia.
Narodil sa v boiótskych Eleuterách a za vlasť si zvolil Atény. V staroveku ho pokladali za žiaka argejského sochárskeho majstra Agelada. Spočiatku v Eleuterách a neskôr hlavne v Aténach tvoril diela, určené prevažne na odlievanie do bronzu. Bol prvý, kto prelomil staré konvencie a vyriešil problém, ako docieliť, aby boli postavy jeho sôch znázornené v pohybe a preto sa jeho diela odlišovali od diel ostatných súvekých umelcov. Zomrel okolo roku 430 pred Kr. na neznámom mieste.
Sochárske diela.
Z antických literárnych prameňov je známych devätnásť jeho sôch, z ktorých sa v origináli nezachovala ani jedna, v kópiach len dve. Najznámejšou jeho sochou je "Diskobolos" (cca 460 pred Kr.), ktorá sa zachovala vďaka viacerým starovekým kópiam. Je to mladý atlét, vrhajúci disk. Obdivuhodný je najmä jeho dynamický postoj. Celé jeho telo sa nakláňa vpred, aby mohlo prudkým švihom pravej ruky vyhodiť disk. Ľavá ruka akoby sa zľahka dotýkala kolena, ktoré Diskobolos vysunul tak ako dnešní atléti, ktorí sa pred vrhom raz alebo dva razy obrátia okolo vlastnej osi. Zaujímavé sú aj jeho krátke vlasy, ktoré netvoria prstence, čo vyhovovalo technike odlievania. Z jej kópii je najlepší "Diskobolos Lancelotti" z parského mramoru, vyhotovený podľa originálu v 1. stor. pred Kr. (dnes spolu s torzom z rovnakých čias v Rímskom národnom múzeu v Termách). Antickí kritici sa o tomto diele vyjadrovali rozdielne. Kým jedni, ako napríklad Lukianos hovorili o Myrónovom Diskobolovi ako o veľdiele, iní, ktorí akoby nevideli jej technickú dokonalosť, ako rímsky rétor Marcus Fabius Quintilianus sa o ňom vyjadrovali pohŕdavo: „"Môže byť ešte niečo väčšmi vyumelkované a kŕčovitejšie ako Myrónov Diskobolos?"" 
Nemenej uchvacujúce je aj ďalšie jeho dielo, súsošie zvané "Aténa a Marsyas", ktoré vytvoril okolo roku 450 pred Kr. Jeho postavy sa zachovali v kópiách, ale oddelene. Bolo objavené aj ich spoločné vyobrazenie na "Finlayovej" váze z 1., stor. pred Kr., takže predstavu ako dielo kedysi vyzeralo máme. Bohyňa Aténa tu odhadzuje dvojitú píšťalu (diaulos, flautu), ktorú práve vymyslela, lebo hra na tento nástroj jej „kriví" tvár a Silén Marsyas nástroj nadšene dvíha. Jeho tvár dokonale odráža údiv a nadšenie poločloveka, ktorý túži po tomto hudobnom nástroji, kým si ho bohyňa sotva všíma. (Námet bol odrazom vtedajších sporov medzi zástancami tradičnej gréckej kithary a barbarskej píšťaly.) V obidvoch týchto dielach ešte badať vplyv dórskej tradície a školy archaických bronziarov, ale vyhotovením a ideovým obsahom už patria medzi diela vrcholného obdobia.
Myrónovi sa v antike pripisovali aj iné diela, ktoré sa ale žiaľ stratili. Bola to napríklad socha Dia, ktorá stála v Ríme, v edikule, čo dal postaviť cisár Augustus na Kapitole, alebo sochy bohov a atlétov, o ktorých píšu antickí autori. V staroveku bol obdivovaný jeden z jeho bronzov, znázorňujúci kravu, ktorá bola ako živá, píšu básnici v Palatískej antológii. Aj v Olympii stáli štyri Myrónove bronzové sochy. Staroveký cestovateľ a spisovateľ Pausanias o dvoch Myrónových sochách dvojnásobného olympijského víťaza Lykina zo Sparty, umiestnených v olympijskej Altide, uvádza: „"Lykinos si priviedol do Olympie žriebätá, a pretože jedno z nich nebolo pripustené, zaradil žriebätá do preteku dospelých koní a zvíťazil s nimi; i venoval do Olympie dve sochy, diela Aténčana Myróna."“ 
Odraz v kultúre.
Pred Myrónom vznikli veľkolepé umelecké diela v Egypte, v Oriente či v Grécku, ale boli to len diela neosobné a ostali preto pre ľudstvo anonymné. Myrón ako „majster sochárskej momentky" otvoril dvere do sveta klasického sochárstva. Bol svojim vkusom a záujmami nielen veľký umelec, ale aj, ako by sme to dnes povedali, „modernista".

</doc>
<doc id="563642" title="Montgomery Clift" url="https://sk.wikipedia.org/wiki?curid=563642">
Montgomery Clift

Edward Montgomery Clift (* 17. október 1920, Omaha, Nebraska, USA – † 23. júl 1966, New York, New York) bol americký herec, ktorého sláva vrcholila v 50. rokoch 20. storočia. Často bol označovaný za prototyp novej hollywoodskej hviezdy tej doby, rebelskejšej a menej uhladenej než v klasickej ére, spolu s Jamesom Deanom a Marlonom Brandonom.
Kariéra.
Prvú profesionálnu rolu získal v hre "Fly Away Home" na Floride, v hraní pokračoval v divadle v Stockbridge (Connecticut), v roku 1935 už hral na Broadwayi, kde slávil úspech v rolí Tonka v Čapkovej "Matke".
Trikrát bol nominovaný na Oscara za výkon v hlavnej úlohe – už za svoju vôbec prvú filmovú rolu v snímke "The Search" ("Poznamenaní") (1948), za rolu robotníka George Estmana v dráme "A Place in the Sun" (1951) a za úlohu vo filme "Odtiaľto až na večnosť" ("From Here to Eternity") z roku 1953. Týmto filmom vyvrcholila éra postáv mladých, búriacich sa charizmatických mužov.
Táto etapa bola násilne prerušená v roku 1956, kedy havaroval so svojím autom. Ochrnula mu časť tváre a zmenil sa aj psychicky, keď sa stal po havárii závislým na alkohole a liekoch proti bolesti. Tým sa zmenil charakter jeho rolí, ale stále dostával veľké príležitosti ("The Young Lions", "Suddenly, Last Summer", "Wild River", "Mustangy (Misfits)", "Freud (Freud: The Secret Passion"). K najoceňovanejším výkonom druhej etapy jeho kariéry patrí úloha Rudolpha Petersena v dráme "Judgment at Nuremberg", za ňu bol nominovaný na Oscara za výkon vo vedľajšej úlohe, rovnako ako na Zlatý glóbus a cenu BAFTA. Ani tentoraz však žiadnu cenu nezískal, tak ako po celú svoju kariéru.
Mal homosexuálne vzťahy, ale aj vzťahy so ženami, médiá radi špekulovali najmä o jeho vzťahu s Liz Taylorovou, ktorá bola jeho najbližšou priateľkou a veľa mu pomohla po jeho nehode. Preslávil sa vetou „v posteli mám rád mužov, ale milujem len ženy“.
Zomrel v 45 rokoch na srdcové zlyhanie, zrejme po predávkovaní liekmi či drogami.
Pieseň "The Right Profile" skupiny The Clash na ich albume "London Calling" pojednáva o Cliftovi, jeho ochrnutej tvári a drogovej závislosti.

</doc>
<doc id="563690" title="The Butchers" url="https://sk.wikipedia.org/wiki?curid=563690">
The Butchers

The Butchers je slovenská rocková kapela zo Šamorína. 
História.
Kapela vznikla začiatkom roka 2012 v Šamoríne, bola založená Andrásom Hushegyim. Začínala iba ako trio hrajúce prevzaté bluesové pesničky. Prvý koncert odohrali v marci 2012 v miestnom pube. Na druhom koncerte už kapela vystupovala v úplne inej formácií, v ktorej aj ostala dlhší čas. Kapelu vtedy tvorili bratia, dvojičky András Hushegyi a János Hushegyi a Zoltan Petrakovič. Pre bratov to bola prvá väčšia skúsenosť hrať v spoločnej kapele, predtým hrávali zvlášť, každý so svojou vlastnou kapelu s odlišným štýlom hudby. The Butchers začali písať vlastné pesničky a pomaly vznikal materiál na ich prvý album.
Koncom roka 2012 sa ku kapele pripojil basgitarista Tamás Bartha, a tak János mohol opäť hrať na svojom pôvodnom nástroji, gitare. Skupina štyroch mladých ľudí rýchlym tempom dokončovala pesničky na debutový album. Nahrávať sa začalo vo februári 2013 a v júni už bolo na svete ich prvé CD s názvom "Train to freedom". V strede leta 2013 sa kapela rozhodla pre výmenu bubeníka. Novým členom sa stal Félix Mózes. Félix spolupracoval s kapelou do konca roka, v roku 2014 sa novým bubeníkom kapely stal Ladislav Šebo.
Vo februári roku 2015 kapela začala nahrávať svoj druhý album v Gila štúdiu (Galanta). Krátko po ukončení nahrávania došlo k ďalšej výmene bubeníka, Ladislav Šebo bol nahradený Šamorínskym bubeníkom Richardom Szilvássym. 13. júla pod vlastnou značkou kapela vydala svoj druhý album s názvom "The Butchers". Cez jeseň z kapely odišiel Richard Szilvássy kvôli pracovnej ponuke do zahraničia, dočasne bol nahradený bubeníkom Dávidom Mérym ("Renton and The Error Jam"). V decembri 2015 sa novým bubeníkom kapely stal Andrej Jošt.
Rok 2016 je jedným z najaktívnejších rokov v živote kapely, s množstvom koncertov doma a v zahraničí, kapela precestuje množstvo kilometrov v Strednej Európe a zahajuje svoju "Middle European Summer Tour". Najvýznamnejším vystúpením bol koncert na Suwalki blues festival v Poľsku. Koncom roka kapela oslavuje svoje 100. vystúpenie a päťročnú existenciu koncertom v Šamoríne.
Rok 2017 sa nesie v duchu vystúpení na domácej pôde.
Začiatkom roku 2018 z rodinných dôvodov opúšťa kapelu Andrej Jošt, je nahradený dlhodobým fanúšikom kapely Mucha Attilom. Kapela zároveň spraví remix a remaster svojho prvého albumu "Train to freedom" a vydáva ho v celosvetovej distribúcií.
V roku 2019 sa kapela intenzívne pripravuje na nahrávanie svojho nového albumu a koncom roka opäť zavíta do Gila štúdia v Galante, aby nahrala svoje nové pesničky. Nahrávanie prebieha vo veľmi dobrej atmosfére. 30 mája 2020 vychádza nové EP s názvom "Wounds".

</doc>
<doc id="563736" title="Eduard Blasy" url="https://sk.wikipedia.org/wiki?curid=563736">
Eduard Blasy

Eduard Dávid Blasy, Eduard David Blásy, (Blazy), (* 3. máj 1820, Veľká† 25. jún 1888, Veľká) bol starostom Veľkej, turistickým nadšencom, kurátorom evanjelickej cirkvi, horským vodcom, členom lekársko-prírodovedeckého spolku. 
Životopis.
Po absolvovaní základnej školy vo Veľkej (miestna časť Popradu), študoval na lýceu v Kežmarku. V roku 1851 sa oženil s Kežmarčankou Lujzou Sziftovou, s ktorou mal dcéru Hermínu Lujzu. 
Základné vzdelanie dostal vo Veľkej, stredoškolské štúdiá zamerané na obchod v Kežmarku. Po ich dokončení bol v roku 1834 učňom u obchodníka Steinhausa v Levoči. Po náhlej smrti jeho otca v roku 1840 prevzal rodinné hospodárstvo. V roku 1848 bol účastníkom maďarskej revolúcie za čo bol v rokoch 1848/49 väznený v Krakove a v Prešove. Po návrate z väzenia sa zapojil do hospodárskeho života vo Veľkej. Založil tu koncom 60. rokov 19. storočia Doobrovoľný hasičský zbor pre mestá Poprad, Spišskú Sobotu, Matejovce, Stráže a Veľkú. V roku 1856 sa stal členom Bratislavského lekárskeho a prírodovedeckého spolku. Zakrátko sa stal starostom Veľkej a kurátorom miestnej evanjelickej cirkvi. Bol členom výboru Uhorského karpatského spolku a stál pri vzniku bývalého Tatranského múzea vo Veľkej. Počas leta v rokoch 18691874 spravoval Starý Smokovec. Bol všestranným propagátorom tatranskej prírody, horským vodcom a sprievodcom. V roku 1871 vo Velickej doline vybudoval turistickú chatu – Blasyho chatu. O tri roky ju zničila lavína. V lete 1877 pomáhal pri stavbe turistického chodníka vo Velickej doline k Dlhému plesu. V médiách propagoval tatranskú turistiku a horolezectvo. V roku 1840 Eduard Blasy so sprievodcom Jánom Rumanom Driečnym starším uskutočnil prvý známy letný prvovýstup na Rysy, kde mu bola odhalená pamätná tabuľa. S horskými vodcami Jánom Breurerom mladším a Jakubom Luxom urobil druhý známy výstup na Ľadový štít. Traduje sa, že bol prvý, kto v spoločnosti poľovníka na kamzíky Jakuba Gellhofa v zime 15. januára 1873 vystúpil na Slavkovský štít. 

</doc>
<doc id="564005" title="John Warcup Cornforth" url="https://sk.wikipedia.org/wiki?curid=564005">
John Warcup Cornforth

Sir John Warcup Cornforth (* 7. september 1917, Sydney, Austrália – † 8. december 2013,Brighton, Spojené kráľovstvo) bol austrálsky organický chemik.
V roku 1975 získal Nobelovu cenu za chémiu za štúdium stereochémie enzýmových reakcií.
Životopis.
Už v detstve začal trpieť otosklerózou následkom ktorej úplne ohluchol. Vyštudoval univerzitu v Sydney. Na univerzite spoznal svoju budúcu manželku Ritu Harradenceovú (* 1915 – † 2012); spolu potom odišli študovať do Anglicka na University of Oxford, kde bol ich učiteľom Robert Robinson. Obaja získali doktorát v roku 1941. V tom čase ešte nebolo možné postgraduálne študovať v Austrálii. V roku 1941 sa Cornforth a Harradenceová zosobášili; mali potom spolu syna a dve dcéry.
Spolupráca s Robertom Robinsonom pokračovala aj po získaní doktorátu a manželia Cornforthovi sa venovali medicínskemu výskumu, okrem iného penicilínu. Roku 1965 sa stal profesorom na univerzite vo Warwicku, roku 1975 odišiel na University of Sussex v Brightone, kde zostal až do dôchodku.

</doc>
<doc id="564025" title="Gustáv Alexander Luczy" url="https://sk.wikipedia.org/wiki?curid=564025">
Gustáv Alexander Luczy

Gustáv Alexander Luczy (* 5. október 1900, Gelnica, Slovensko† 26. august 1977, Vysoké Tatry, Slovensko), bol spišský Nemec, obchodník, vynikajúci horolezec, skialpinista, znalec Vysokých Tatier.
Životopis.
Žil so svojou rodinou v Poprade, kde mal obchod s potravinami. Po druhej svetovej vojne bol prenasledovaný novými povojnovými predstaviteľmi verejnej a štátnej moci. V januári 1945 bol v Poprade, pravdepodobne na udanie, že spolupracoval s fašistami, spolu s bratom Jánom - lekárnikom naložený do transportu smerujúceho na nútene práce v Rusku. Z vlaku sa im podarilo dostať von. Boli to partizáni, ktorí ich oslobodili, lebo ich Gustáv Luczy, počas Slovenského národného povstania, podporoval a zdarma zásoboval potravinami. Partizáni potrebovali potraviny aj keď sa po bojoch vrátili do Popradu. Preto sa Luczyovci zachránili. V transporte do Ruska, ktorý napokon odišiel, bol otec tatranského horolezca a kameramana Juraja Weinczillera, ktorý sa už domov nevrátil a v ruskom gulagu zomrel. Bol tam, okrem iných aj tatranský lekár Fiedler. Z transportu sa po desiatich rokoch domov vrátilo asi 20 % odvlečených.
Udávanie sa však neskončilo. V októbri 1947 Luczyovcov obvinili z nepriateľského postoja k novej Československej republike. Gustáv Luczy a jeho brat Ján boli medzi 43 občanmi Popradu, štátnymi úradníkmi a obchodníkmi maďarskej a nemeckej národnosti, ktorých vtedajší miestni predstavitelia moci v Poprade dali na pranier a žiadali odstrániť z politického a verejného života. Bol perzekvovaný aj napriek tomu, že bol zarytým nepriateľom fašizmu a jeho manželka bola Židovka. Doma sa rozprávali po nemecky, nie po maďarsky, ale ani to úradom nebránilo, aby ho zaradili k maďarským šovinistom. Odobrali mu živnosť, zlikvidovali obchod a poslali ho pracovať do Železorudných baní v Kišovciach pri Poprade. Neskôr sa zamestnal ako kvalitár v potravinárskom veľkoobchode v Poprade.
Gustáv Alexander Luczy mal dvoch synov Gustáva a Alexandra. Alexander emigroval do Švajčiarska (je horský vodca s medzinárodným patentom UIAGM), Gustáv ostal na Slovensku. Ich otec od mladosti navštevoval Vysoké Tatry a podnikal v nich náročné i menej náročnejšie horolezecké a turistické túry. V jeho horolezeckom zápisníku je zaznamenaných vyše 600 horolezeckých, skialpinistických a vysokohorských túr, ktoré podnikal so svojou rodinou, manželkou, bratom Jánom a synmi Gustávom a Alexandrom.
Patril medzi priekopníkov skialpinistického športu na Slovensku. S lyžami do vysokohorského prostredia chodieval už v 20-tych rokoch 20. storočia. V tej dobe uskutočnil unikátne zjazdy na lyžiach do dolín z Volieho chrbta, Dračieho sedla, Patrie, Slavkovského štítu JZ žľabom, Malého Závratu, urobil prechod z Veľkej Studenej doliny do Mengusovskej doliny cez Prielom a mnohé iné. Skialpinizmu zostal verný po celý život. Ako 75 ročný zlyžoval zo Zbojnickej chaty na Hrebienok.
Horolezectvu venoval nemenej času. Podnikal výstupy Mengusovským hrebeňom cez Martinov komín na Veľký Mengusovský štít, južnou stenou na Žabieho koňa, Broclekmannovou cestou na Ostrý štít, na Gerlachovský štít. Medzi inými urobil s bratom Jánom prvovýstup na Zbojnícke veže (V. stupeň horolezeckej obťažnosti). Horolezectvu sa venoval aj v pokročilom veku. Vystúpil ako 77 ročný na Gerlachovský štít, Rysy, Vysokú, Ždiarsku vidlu, Kôprovský štít, Slavkovský štít a mnohé iné. Nevynechal ani Belianske Tatry a Západné Tatry.
Osudnou sa mu stala takmer každoročná túra na Širokú vežu. Dňa 28. augusta 1977 pri zostupe zo štítu na Priečne sedlo sa mu rozviazali šnúrky na topánkach. Keď si ich išiel zaviazať tak sa mu zatočilo v hlave a po 20 - 30 metrovom páde na mieste zahynul.

</doc>
<doc id="564074" title="Naya Riverová" url="https://sk.wikipedia.org/wiki?curid=564074">
Naya Riverová

 
Naya Riverová (neprechýlene: Naya Marie Rivera; * 12. január 1987, Santa Clarita, Kalifornia, Spojené štáty - † 8. júl 2020, Piru, Kalifornia, Spojené štáty) bola americká herečka a speváčka. Preslávila ju rola Santany Lopezovej v seriáli televízie FOX, "Glee". Keď mala 4 roky, stvárnila rolu Hillary Winstonovej v seriáli "The Royal Family", za ktorý získala nomináciu Young Artist Award. 17. septembra 2013 vydala prvý sólo single s názvom „Sorry“, na ktorom spolupracovala s americkým raperom, Big Seanom. 8. júla 2020 z nezistených príčin zmizla z člnu, po tom, ako sa vybrala na výlet so svojím synom, pri jazere Lake Piru. Na vodnom člne našli spať jej 4-ročného syna, ktorý povedal, že si bol s mamou zaplávať. Ihneď bolo po nej vyhlásené pátranie. Jej telo sa našlo počas záchrannej akcie, dňa 13.7.2020 bola vyhlásená za mŕtvu. Pravdepodobnou príčinou smrti bolo utopenie.
Detstvo.
Riverová sa narodila a vyrástla vo Valencii v Kalifornii a väčšinu života prežila v alebo popri Los Angeles. Má portorické, africko-americké a nemecké korene. Jej rodičia sú Yolanda, bývalá modelka a George Rivera. Jej mladší brat, Mychal Rivera, hrá americký futbal a mladšia sestra, Nickayla Riverová, je modelka. V 8 alebo 9 mesiacoch začala byť zastupovaná rovnakým agentom ako jej matka, ktorá sa presťahovala do Los Angeles kvôli modelingu.
Zmiznutie a úmrtie.
8. júla 2020 bola Riverová vyhlásená za nezvestnú osobu po tom, ako sa jej štvorročného syna Joseya objavili samého v prenajatej lodi pri jazere Piru. Hľadanie Rivery a Joseyho sa začalo o 04.00 miestneho času, čo bolo tri hodiny potom, čo sa nevrátili na prístavisko. Okolo 05.00 miestneho času bol objavený jej syn, Josey, ktorý spal na lodi so svojou záchrannou vestou. Loď sa nachádzala v oblasti Narrows, čo je oblasť na severe jazera, ktorá môže byť dosť hlboká. Na palube sa našla záchranná vesta Rivery. Josey vyšetrovateľom povedal, že jeho matka mu pomohla vyliezť späť na loď, ale nedokázala vyliezť s ním na palubu a zmizla pod vodou. Jazero Piru je známe pre silné, nepredvídateľné prúdy vody, ktoré v minulosti zapríčinili smrť niekoľkých plavcov. 
Na nasledujúci deň, pátranie po Rivere pokračovalo.
11. a 12. júla sa k prieskumnému tímu pri jazere pripojili rodičia Rivery, brat, bývalý manžel Ryan Dorsey aj jej kolegyňa zo seriálu "Glee", Heather Morris. Dňa 13. júla bolo oznámené, že potápači našli plávajúce telo v jazere Piru, zhruba okolo 9:30 ráno miestneho času, ktoré patrilo Rivere. 13. júla bola oficiálne vyhlásená za mŕtvu. Šerif z okresu Ventura prišiel s teóriou, že Riverová a Josey sa mohli ocitnúť v silnom prúde vody, ktorý je v tejto oblasti bežný najmä v popoludňajších hodinách, a že zhromaždila energiu na záchranu svojho syna, ale nie na záchranu seba samej.
Posledná rozlúčka s Riverovou sa konala 24. júla 2020 na cintoríne Forest Lawn Memorial Park v Hollywood Hills.

</doc>
<doc id="564110" title="Sam Smith" url="https://sk.wikipedia.org/wiki?curid=564110">
Sam Smith

Samuel Frederick „Sam“ Smith (* 19. máj 1992, Londýn, Anglicko) sú anglický spevák-skladateľ. V októbri 2012 ich preslávila spolupráca na prelomovom singli „Latch“ od skupiny Disclosure, ktorá dosiahla číslo jedenásť v britskom rebríčku singlov. Ďalej s Naughty Boy spolupracovali na singli „La La La“, ktorý sa stal ich prvým singlom číslo jeden, v máji 2013.
V decembri 2013 boli nominovaní na Brit Critics' Choice Award 2014 a v ankete BBC's Sound of 2014, obe vyhrali. V máji 2014 vydali pod vydavateľstvom Capitol Records UK, svoj debutový štúdiový album s názvom "In the Lonely Hour." Vedúci singel, „Lay Me Down“, bol vydaný pred „La La La“. Druhý singel s názvom „Money on My Mind“, sa stal ich druhým singlom číslo jeden v Spojenom kráľovstve. Ich tretí singel s názvom „Stay with Me“, dosiahol medzinárodný úspech a obsadil prvú priečku v britskom rebríčku a druhú v americkom rebríčku "Billboard" Hot 100. Pieseň, „I'm Not the Only One“, sa stala štvrtým singlom a dosiahla číslo päť v oboch krajinách. Piaty singel, „Like I Can“, obsadil deviate miesto v Spojenom kráľovstve. 
V decembri 2014, obdržali šesť nominácií Grammy Awards, a na 57. ročníku udeľovania cien Grammy vyhrali štyri z nich: Najlepší nováčik, Nahrávka roka, Pieseň roka („Stay with Me“), a Najlepší vokálny popový album ("In the Lonely Hour"). Na Brit Awards, vyhrali ceny v kategórii „Britský objav roka“ a „Cena za celosvetový úspech“. V októbri 2015 vydal pieseň s názvom „Writing's on the Wall“, ako ústrednú pieseň k filmu Jamesa Bonda, "Spectre." Sam za túto pieseň dosiahli "Guinness World Record", pretože sa stala prvou Bondovou piesňou, ktorá obsadila prvú priečku v Spojenom kráľovstve. V januári 2016 vyhrali za túto pieseň aj Zlatý glóbus za najlepšiu filmovú pieseň.

</doc>
<doc id="564140" title="Kew Railway Bridge" url="https://sk.wikipedia.org/wiki?curid=564140">
Kew Railway Bridge

Kew Railway Bridge je priehradový most mrežovanej sústavy preklenujúci Temžu, ktorý sa nachádza medzi londýnskymi časťami Richmond a Chiswick.
Most je využívaný systémom London Overground, v rámci ktorého sa nachádza na linke North London Line medzi stanicami "Kew Gardens" a "Gunnersbury" a od 1. januára 1877 linkou District londýnskeho metra. Autorom návrhu mosta bol W. R. Galbraith a most bol postavený v rokoch 1864 – 1869 ako súčasť rozšírenia železničnej trate North and South Western Junction Railway do Richmondu. Celková dĺžka mosta je a každé z piatich rozpätí je dlhé. Výška mosta nad hladinou Temže pri nízkom prílive je .
V blízkosti mosta sa z richmondskej strany Temže nachádza britský národný archív The National Archives.

</doc>
<doc id="564248" title="Teodor Augustín Sauter" url="https://sk.wikipedia.org/wiki?curid=564248">
Teodor Augustín Sauter

Teodor Augustín Sauter (Theodor August Sauter) (* 15. august 1886, Kežmarok, Slovensko† 30. jún 1949, Český Krumlov, Česko) bol kežmarský rodák, vydavateľ, tlačiar.
Životopis.
Narodil sa v rodine Teodora Pavla Sautera a jeho manželky Hedvigy Alžbety rodenej Wahlissovej. Študoval v Kežmarku na evanjelickom lýceu. Strednú odbornú školu vychodil v Kežmarku. V rokoch 19031904 bol praktikantom v kožiarskej fabrike v Liptovskom Mikuláši, potom pracoval v otcovom podniku, ktorý v roku 1908 prevzal a riadil.
V rokoch 19081942 bol šéfredaktorom a vydavateľom týždenníka Karpathen Post (Kartpatská pošta), v rokoch 19221937 aj jeho prílohy "Zipser Heimat" (Spišská vlasť), roku 1922 "Zipser Landwirt" (Spišský roľník).
Aktívne spolupracoval so "Spolkom obchodníkov a živnostníkov" v Kežmarku, bol jeho tajomníkom. Účinkoval v spišskonemeckej politickej strane "Zipserdeutche Partei", v školstve a v iných verejnoprávnych združeniach. Bol novinárom a vydavateľom, podporoval niektorých spišských básnikov. V novinách, ktoré vydával a viedol sa po prvej svetovej vojne zasadzoval za ochranu záujmov spišských Nemcov, udržanie nemeckých škôl a nemeckej kultúry. Noviny Karpathen Post, ktoré viedol (šéfredaktorom bol Julius Andreas Hefty) sa zasadzovali za vytvorenie samostatnej "Spišskej republiky", boli proti vzniku novej Československej republiky.
Bol zakladateľom a predsedom "Sociálnej demokracie na Spiši" a v Kežmarku, potom podporoval "Zipser Deutsche Partei" (Spišsko – nemeckú stranu). Po roku 1942 bolo vydávanie jeho novín Karpathen Post zastavené pre nesúhlas s nacistickou politikou "Karpathendeutsche partei" (Karpatskonemeckej strany), ktorú viedol Franz Karmasin.
Roku 1921 sa oženil s Margarétou Helenou, rodenou Kopp. Mali spolu tri deti. Starší syn Erhard pokračoval v otcovej práci, bol autorom hudobného diela "Zipser Volktänze" (Spišské tance). Padol ako 21 ročný na fronte.
Roku 1945 ho s celou rodinou evakuovali a až do svojej smrti žil s rodinou v ubytovni pre vysídlených v Českom Krumlove. Pracoval tu ako pastier oviec. Ich mladší syn Kurt Sauter žil v nemeckom Herne.

</doc>
<doc id="564366" title="Iránska kríza z roku 1946" url="https://sk.wikipedia.org/wiki?curid=564366">
Iránska kríza z roku 1946

Iránska kríza z roku 1946, tiež známa ako Iránsko-azerbajdžanská kríza, sa udiala po skončení druhej svetovej vojny a bola spôsobená odmietnutím Sovietskeho zväzu vzdať sa okupovaného územia Iránu a to aj napriek opakovaným uisteniam, že tak urobí. V roku 1941 Irán spoločne okupovali spojené sily sovietskej Červenej armády na severe a Britov v centre a na juhu. Irán používali Američania a Briti ako dopravnú cestu na dopravu zásob na podporu vojnového úsilia vtedy spriateleného Sovietskeho zväzu.
Po okupácii Iránu spojenecké sily súhlasili, že sa stiahnu z Iránu do šiestich mesiacov po ukončení nepriateľských akcií. Avšak keď táto lehota na začiatku roka 1946 vypršala, Sovieti, pod vedením Stalina, zostali v Iráne a miestni prosovietsky orientovaní Iránci vyhlásili separatistickú Azerbajdžanskú ľudovú republiku. 

</doc>
<doc id="564376" title="Protesty na námestí Tchien-an-men" url="https://sk.wikipedia.org/wiki?curid=564376">
Protesty na námestí Tchien-an-men

Protesty na námestí Tchien-an-men boli protesty obyvateľov na námestí Tchien-an-men kuang-čchang (Nebeského pokoja) v čínskom hlavnom meste Pekingu medzi 15. aprílom a 4. júnom 1989, ktoré násilne potlačila armáda. 
Demonštrujúci požadovali demokratizáciu spoločnosti, rovnako ako sa tomu dialo v rovnakej dobe vo východnej Európe. Protesty ukončila armáda; podľa čínskej vlády tu bolo zabitých 200 až 300 civilistov; 7 000 - 10 000 ich potom malo byť zranených. Podľa vyjadrenia študentskej organizácie a Čínskeho Červeného kríža zomrelo 2 000 - 3 000 ľudí.
Medzi niektorými historikmi je udalosť označovaná ako Pekinský masaker. Protestujúci na námestí pochádzali z najrôznejších sociálnych vrstiev (intelektuáli, robotníci atď.). Potlačené povstanie obsahovalo mnoho socialistických elementov, demonštranti napríklad spievali "Internacionálu". Niektorí z nich, ako napr. Wang Chuej, ďalej aktívne rozvíjajú kritiku vlády zľava v tzv. Čínskej Novej ľavici.
Dňa 20. mája vyhlásila čínska vláda stanné právo a v noci 3. júna a v ranných hodinách 4. júna začala armáda konať. Na námestie Nebeského pokoja boli vyslané tanky a ozbrojená pechota, aby protesty ukončili. Oficiálne údaje o počtoch obetí pri potláčaní povstania sa rôznia, rozchádzajú sa od 23 osôb (podľa Komunistickej strany Číny), 400 - 800 (podľa americkej CIA) až po 2 600 osôb (podľa Čínskeho Červeného kríža). Po zásahu bola z krajiny vyhostená zahraničná tlač a domáca tlač bola pod starostlivou kontrolou a cenzúrou, takže o ich krvavom potlačení sa čínsky ľud dozvedal len veľmi ťažko.
Svetový politický a kultúrny ohlas.
Európske štáty na masaker zareagovali vyhlásením embarga na vývoz zbraní do Číny. Pôvodný úplný zákaz však postupne nahradila regulácie vývozu; je možné exportovať len určité druhy zbraní a každý jednotlivý obchod podlieha schváleniu vlády príslušnej krajiny. Napríklad česká vláda v roku 2008 udelila súhlas s predajom súčiastok pre lietadlá L-39 v cene 190 tisíc eur; najvyššieho rozsahu v tom roku dosiahol vývoz z Francúzska (227 miliónov eur). 
Zábery z demonštrácií boli použité v klipe k piesni "Power to the People" od Johna Lennona. 12. júna 2007 bola vo Washingtone predstavená bronzová socha napodobňujúca sochu "Bohyne demokracie", ktorá sa objavila na záznamoch z revolty krátko pred potlačením.

</doc>
<doc id="564381" title="Milan Sečánsky" url="https://sk.wikipedia.org/wiki?curid=564381">
Milan Sečánsky

JUDr. Milan Sečánsky (* 20. január 1929, Vysočany, okr. Bánovce nad Bebravou) je bývalý poslanec Slovenskej národnej rady a Národnej rady Slovenskej republiky, politik HZDS a bývalý kandidát na prezidenta Slovenska. Patrí medzi spoluautorov Ústavy Slovenskej republiky.
Vzdelanie a kariéra.
Milan Sečánsky absolvoval po skončení základnej školy vzdelanie na Štátnej vyššej lesníckej škole v Banskej Štiavnici. Následne sa zamestnal na okresnom národnom výbore v Topoľčanoch. Neskôr externe študoval na Právnickej fakulte Univerzity Komenského v Bratislave. Pre svoje postoje k udalostiam v roku 1968 bol vylúčený z KSČ. Od roku 1969 pôsobil ako pedagóg na Strednej ekonomickej škole v Topoľčanoch, kde vyučoval právo a hospodársku korešpondenciu. V roku 1989 bol zvolený do funkcie tajomníka Západoslovenského krajského Národného výboru.
Poslanec parlamentu.
V prvých slobodných parlamentných voľbách v júni 1990 bol zvolený za poslanca Slovenskej národnej rady za VPN v Západoslovenskom kraji. Na ustanovujúcej schôdzi SNR, ktorá sa konala 26. júna 1990 bol zvolený za predsedu Ústavnoprávneho výboru a člena predsedníctva SNR. Po rozporoch premiéra Vladimíra Mečiara s vedením VPN sa ako člen predsedníctva parlamentu zúčastnil na hlasovaní o jeho odvolaní z postu predsedu slovenskej vlády, spolu s ďalšími piatimi členmi predsedníctva SNR hlasoval Milan Sečánsky proti odvolaniu. Na jar 1991 11 poslancov VPN (R. Hofbauer, M. Miček, R. Žingor, A. M. Húska...) vytvorili nový poslanecký klub HZDS, ktorého sa stal predsedom a viedol ho až do najbližších volieb. Zúčastnil sa ustanovujúceho snemu HZDS, ktorý sa konal 22. júna 1991 v Banskej Bystrici. V júli 1991 je zvolený do 15-členného politického grémia HZDS.
V parlamentných voľbách v roku 1992 je po druhýkrát zvolený za poslanca SNR v Západoslovenskom kraji, teraz už za HZDS. 23. júna 1992 na ustanovujúcej schôdzi SNR je opäť zvolený za predsedu Ústavnoprávneho výboru a člena predsedníctva SNR. 17. júla 1992 svojím hlasom podporil Deklaráciu SNR o zvrchovanosti Slovenska. Podieľal sa aj na tvorbe Ústavy SR, za ktorú 1. septembra 1992 aj zahlasoval. Po vzniku samostatného Slovenska pri voľbe prezidenta v NR SR bol predsedom volebnej komisie, ktorá regulovala jej priebeh.
V predčasných parlamentných voľbách, ktoré sa konali na jeseň 1994 je po tretí raz zvolený za poslanca za Západoslovenský kraj, za koalíciu HZDS – RSS. Opäť pôsobil v Ústavnoprávnom výbore NR SR, no teraz už ako podpredseda. V tomto volebnom období bol spolu s Petrom Brňákom a Milanom Ftáčnikom autorom zákona o rokovacom poriadku NR SR, na základe ktorého sa parlament riadi dodnes.
Kandidát na prezidenta SR.
V apríli 1998 ho HZDS nominovalo na funkciu prezidenta SR. V tej dobe išlo už o tretie kolo volieb, pretože sa poslancom stále nepodarilo zvoliť hlavu štátu. Jeho protikandidátmi boli Brigita Schmögnerová (SDĽ) a Zdeno Šuška (kandidát nezaradeného poslanca Miroslava Kočnára). V prvom skrutíniu získal najviac hlasov (59) a spolu s Brigitou Schmögnerovou postúpil do druhého, ktoré sa konalo 30. apríla 1998. V ňom ale žiadny z kandidátov nezískal potrebných 90 hlasov. V Národnej rade zotrval do konca volebného obdobia v septembri 1998. V ďalších parlamentných voľbách už nekandidoval.
Ocenenie.
V roku 1998 mu bolo udelené štátne vyznamenanie Rad Andreja Hlinku I. triedy za mimoriadne zásluhy o vznik samostatnej Slovenskej republiky.

</doc>
<doc id="564514" title="The Willis Family" url="https://sk.wikipedia.org/wiki?curid=564514">
The Willis Family

The Willis Family je americká reality šou z prostredia muzikantskej rodiny, vysielaná v televízii TLC. 
Rodina Tobyho (* 1968) a Brendy (*1967) žije v Nashville v Tennessee a je známa ako "Willys Clan". Ich 12 detí (4 chlapci a 8 dievčat, všetci s menom na "J") tvorí hudobnú a tanečnú skupinu, ktorá je známa aj vďaka účinkovaniu v americkej sérii šou "America's Got Talent" (Amerika má talent) ako aj z vystúpení v Grand Ole Opry. Rodina má silnú kresťanskú a hudobnú tradíciu s koreňmi z Írska a juhu Chicaga, ktorá sa odzrkadľuje v ich produkcii. 
Dokument má 7 častí, ktoré mali premiéru v lete roku 2015. 

</doc>
<doc id="564581" title="František Švec (poslanec)" url="https://sk.wikipedia.org/wiki?curid=564581">
František Švec (poslanec)

Ing. František Švec (* 21. jún 1942, Zbehy) je technik, bývalý politik HZDS a bývalý poslanec NR SR.
Životopis.
V 90-tych rokoch pôsobil ako prednosta Okresného úradu v Nitre. V predčasných parlamentných voľbách v roku 1994 kandidoval za koalíciu HZDS – RSS v západoslovenskom volebnom kraji. Mandát nadobudol až dodatočne, ako náhradník na neuplatňovaný mandát Oľgy Keltošovej, ktorá sa stala členkou vlády. V parlamente pôsobil vo výbore pre zdravotníctvo a sociálne veci a v mandátovom a imunitnom výbore. V parlamente zotrval do konca volebného obdobia, s výnimkou krátkeho obdobia, keď sa asi na mesiac do parlamentu vrátila Oľga Keltošová, ktorá hneď odišla na post veľvyslankyne SR pri OSN. 24. marca 1998 opäť zložil sľub poslanca. V parlamentných voľbách v roku 1998 opäť kandidoval za HZDS a opäť mandát poslanca nadobudol až ako náhradník, tentoraz však iba na ustanovujúcej schôdzi NR SR dňa 29. októbra 1998 za Ivana Hudeca, ktorý bol v tom čase členom končiacej vlády.

</doc>
<doc id="564586" title="Eva Garajová" url="https://sk.wikipedia.org/wiki?curid=564586">
Eva Garajová

PhDr. Eva Garajová (* 13. august 1946, Šurany) je členka Matice slovenskej, pedagogička, bývalá poslankyňa NR SR a bývalá veľvyslankyňa SR pri Rade Európy v Štrasburgu.
Biografia.
Eva Garajová vyštudovala Filozofickú fakultu Univerzity Komenského v Bratislave, odbor slovenský a francúzsky jazyk. Absolvovala študijné pobyty vo Francúzsku. V rokoch 19681970 pôsobila ako stredoškolská profesorka cudzích jazykov na Strednej ekonomickej škole v Nových Zámkoch, od roku 1970 pôsobila na Gymnáziu v Nových Zámkoch. V roku 1968 sa stala členkou Matice slovenskej a v roku 1990 bola zvolená za predsedníčku Výboru Matice Slovenskej. V predčasných parlamentných voľbách, ktoré sa konali 30. septembra a 1. októbra 1994 kandidovala za koalíciu HZDSRSS v západoslovenskom volebnom kraji. Poslankyňou sa stala až po vymenovaní novej vlády SR, keď 14. decembra 1994 nastúpila ako náhradníčka na neuplatňovaný mandát Petra Baca, ktorý sa stal ministrom pôdohospodárstva. V parlamente pôsobila vo výbore pre financie, rozpočet a menu a od septembra 1996 bola členkou aj novovzniknutého Výboru NR SR pre európsku integráciu. V parlamente zotrvala do konca volebného obdobia v roku 1998. Od septembra 1998 do apríla 2002 pôsobila ako vedúca Stálej misie Slovenskej republiky pri Rade Európy v Štrasburgu. Vo volebnom období 20022006 pôsobila ako asistentka poslanca NR SR Miroslava Maxona. V predčasných parlamentných voľbách v roku 2006 kandidovala za HZD, ktoré sa do NR SR nedostalo.

</doc>
<doc id="564618" title="Pavol Kiniži" url="https://sk.wikipedia.org/wiki?curid=564618">
Pavol Kiniži

Pavol Kiniži z Kniže (, , * 1432† 24. november 1494, Smederevo) bol vojvodca, maramurešský župan (146770), temešský župan (147894), báčsky župan (148494).
Pavol Kiniži pochádzal zo zemianskej rodiny, vlastniacej obec Kinizs v Abovskej stolici. Údajne už od roku 1449 slúžil ako radový pešiak v mestskom žoldnierskom oddiele Košíc. Jeho veliteľom bol Blažej Maďar, ktorý si ho natoľko obľúbil, že ho po čase adoptoval a dal mu za manželku svoju dcéru Benignu.
Kiniži bol jedným z podveliteľov vojska, ktoré vpadlo počas uhorsko-českej vojny roku 1468 na Moravu, počas protirakúskej vojny do Rakúska roku 1477. Bojoval aj proti Turkom a v rokoch 147981 bol veliteľom uhorských vojsk na Balkáne. Za svoje vojenské zásluhy zastával najvýznamnejšie vojvodcovské posty v uhorskom vojsku a patril medzi rytierov kráľovského dvora Mateja Korvína. Dostal od kráľa viaceré majetky aj na území dnešného Slovenska, napríklad panstvo Lietava r. 1474, panstvo Strečno r. 1483, patrili mu aj Košeca a Ilava, ktoré však spolu so Žilinou dal za 40 tisíc zlatých do zálohu Zápoľskovcom.
Po smrti kráľa Mateja Korvína sa pridal na stranu Vladislava II. Jagelovského. V júli roku 1490 porazil protikandidáta Jána Korvína, nemanželského syna kráľa Mateja. Za túto lojalitu ho kráľ Vladislav II. odmenil vymenovaním za krajinského sudcu. Túto funkciu vykonával až do svojej smrti. Pavol Kiniži zomrel 24. novembra 1494 počas obliehania tureckej pevnosti Smederevo v dnešnom Srbsku. Pochovaný je v pavlínskom kláštore v Nagyvázsony, ktorý sám založil spolu s Blažejom Maďarom okolo roku 1483.

</doc>
<doc id="564722" title="Neil Diamond" url="https://sk.wikipedia.org/wiki?curid=564722">
Neil Diamond

Neil Leslie Diamond (* 24. január 1941, New York, New York, USA) je americký spevák, skladateľ, klavirista a gitarista. 
Narodil sa v Brooklyne a svoju kariéru začal ako člen dua "Neil and Jack", ktoré sa, hoci vydalo niekoľko singlov, nikdy nepresadilo. Neskôr začal pracovať ako autor piesní v Brill Building (je napríklad autorom piesne "Sunday and Me" pre skupinu "Jay and the Americans"). Svoj prvý album s názvom "The Feel of Neil Diamond" vydal v roku 1966 pod značkou "Bang Records". 
Dňa 14. marca 2011 bol uvedený do Rock and Roll Hall of Fame.

</doc>
<doc id="564764" title="Martina Jelenová" url="https://sk.wikipedia.org/wiki?curid=564764">
Martina Jelenová

Mgr. Art. Martina Jelenová (rod. Oslejová; * 23. február 1981, Komárno) je slovenská divadelná herečka, speváčka, autorka textov piesní, scenárov i bábok Divadla na kolesách a podnikateľka.
Životopis.
Po absolvovaní základnej školy a gymnázia, kde sa čoraz viac prejavovali jej umelecké vlohy (napríklad stala víťazkou celoslovenského kola recitačnej súťaže v prednese poézie Hviezdoslavov Kubín, tancovala vo folklórnom súbore DUNAJ, navštevovala výtvarný odbor ZUŠ, či divadelný krúžok počas štúdia gymnázia) sa rozhodla pre štúdium herectva na Akadémii umení v Banskej Bystrici. V divadle JGT vo Zvolene stvárnila niekoľko rolí a v bábkovom divadle Žilina, avšak ťahalo ju to skôr k vlastným projektom, v ktorých by sa komplexne spojili viaceré jej talenty a záujmy, ako vymýšľanie príbehov, maľovanie, navrhovanie a šitie kostýmov, poézia, herectvo, hudba, spev a iné.
Po polročnom pobyte v USA sa usadila v Bratislave, kde založila vlastné divadlo – Divadlo na kolesách, ktoré za 12 rokov svojho pôsobenia v umeleckej sfére vytvorilo viac ako 20 projektov pre deti a mládež. Spolupracovala s TV Lux na tvorbe relácie pre deti "Klbko", kde stvárnila hlavnú postavu Katky. Vymyslela a zorganizovala Festival autorskej slovenskej tvorby (FAST) v Pezinku.
V roku 2007 sa vydala a s manželom má 2 deti – Terezku (2010) a Elišku (2014) . Jej manžel Branislav Jelen je bubeník, ktorý spolupracuje s mnohými slovenskými interpretmi (Zuzana Smatanová, Mária Čírová, Sima Martausová a podobne a zároveň výrobca bicích nástrojov. Manželia Jelenovci založili spoločnú firmu JELEN DRUMS, ktorá je značkou spomínaných ručne vyrábaných bicích nástrojov a zároveň vydavateľstvom, zameraným na produkciu audiovizuálnych, hudobných a knižných diel pre deti.
V roku 2011 dostala nápad na vytvorenie postavy a programu pre deti. Postavičku nazvala FÍHA, je to škriatok, ktorý pomocou pesničiek objavuje svet . Milý škriatok Fíha býva v knihe, rozpráva vo veršoch a prostredníctvom autorských príbehov a pesničiek učí deti objavovať krásy a tajomstvá okolitého sveta.
V máji roku 2012 tento nápad autorsky aj herecky „uviedla do života“, doteraz najúspešnejší projekt – FÍHA tralala. Divadelné predstavenia o škriatkovi Fíha mali za 3 roky existencie vyše 500 repríz na Slovensku, v Česku i v Rakúsku.
Muzikálové turné pod názvom FÍHA tralala a rozprávková družina patrí medzi najnavštevovanejšie kultúrne podujatia na Slovensku. Veľkej obľube medzi slovenskými a českými deťmi sa tešia taktiež DVD a "CD" tituly a knihy o škriatkovi Fíha tralala. V slovenskom jazyku boli vydané DVD FÍHA tralala (2012), CD FÍHA tralala a kamaráti (2012), DVD FÍHA tralala - Farebný svet (2013), CD FÍHA tralala - Farebný svet (2013), DVD FÍHA tralala - Cvičíme od mala (2014), CD FÍHA tralala - Cvičíme od mala (2014), CD BUMBARASA (2015), veršované obrázkové knižky FÍHA tralala – ABECEDA (2013) a FÍHA tralala – Cestovná zábava (2014), leporelo Zvieratká a mláďatká (2015) a ďalšie produkty. V roku 2015 vznikli prvé jazykové mutácie – nemecká pod názvom OHA tralala a anglická pod názvom WOWEE tralalee.
O populárnosti škriatka Fíha svedčí aj hit „Bum bác“ na YouTube, ktorý mal začiatkom roka 2016 viac ako 17 miliónov prehratí. YouTube kanál FÍHA tralala patrí medzi najúspešnejšie na Slovensku a vo svetovom rebríčku sa pohybuje okolo 5000-ej priečky, v spoločnosti speváka Bryana Adamsa, či kapely Simple Plan.

</doc>
<doc id="564866" title="Starý háj (prírodná rezervácia)" url="https://sk.wikipedia.org/wiki?curid=564866">
Starý háj (prírodná rezervácia)

Starý háj je prírodná rezervácia v bratislavskej mestskej časti Petržalka v miestnej časti Petržalka-Východ, v lokalite Petržalka-Východ 3.
Je to starý dunajský ostrov, ktorý bol obkolesený riečnym ramenom. V starších častiach mali porasty tunajších stromov pralesný charakter.
Rozloha rezervácie je 766 520 m², výmera ochranného pásma 107 197 m², vyhlásená bola v roku 2005 Vyhláškou KÚŽP v Bratislave č. 3/2005 z 15.2.2005 - ú. od 1.3.2005. spravuje ju Štátna ochrana prírody - regionálna správa Bratislava. Účelom vyhlásenia rezervácie a ochranného pásma je „"ochrana prirodzeného lužného lesa s výskytom viacerých chránených druhov rastlín a živočíchov"“. Nachádzajú sa tu územia so 4. a 5. stupňom ochrany a celé územie patrí do súvislej európskej sústavy chránených území.

</doc>
<doc id="564983" title="Steak" url="https://sk.wikipedia.org/wiki?curid=564983">
Steak

Steak je pomenovanie pre rez mäsa krájaný z väčšieho kusu kolmo cez svalové vlákna. Tradične sa pod označením steak myslí kus hovädzieho mäsa (u nás tiež známy pod názvom biftek z francúzskeho le biftek).
V širšom význame je však steak akýkoľvek plátok mäsa. Existuje tak napr. bravčový steak, kurací steak, jelení steak či steak z lososa alebo tuniaka.
Príprava.
Steaky sa tradične pripravujú grilovaním alebo pečením na panvici. Hovädzie steaky môžu byť pripravované pri rozdielnych teplotách a čase. Výsledný steak sa tak líši podľa stupňa prepečenia od takmer surového až po úplne prepečený.
Základom prípravy je rýche opečenie mäsa z obidvoch strán, aby sa steak na vonkajšej strane zatiahol a vo vnútri si zachoval šťavnatosť. Rôzny stupeň prepečenia si vyžadujú aj steaky z lososa alebo tuniaka.  
Stupne prepečenia.
Základom pri príprave steakov je preferencia jeho prepečenia. Kratšie prepečenie znamená šťavnatejšie a krehkejšie mäso, preto má každý druh mäsa odporúčaný stupeň prípravy
Druhy steakov.
Na steaky je vhodné mäso, ktoré bolo najmenej namáhané. Je jemné, mäkké a neobsahuje takmer žiadne šľachy. Najznámejší a najjemnejší kus mäsa je takmer vôbec nenamáhaný sval v podobe sviečkovice.
Označenie steakov nie je úplne jednotné. Každá krajina má svoje vlastné označenie rezov. Francúzi napr. niektoré americké steaky nepoznajú a naopak. Najznámejšie druhy steakov sú:
Externé odkazy.
Príprava steaku na panvici

</doc>
<doc id="565053" title="Vahide Perçinová" url="https://sk.wikipedia.org/wiki?curid=565053">
Vahide Perçinová

Vahide Perçinová (po bývalom manželovi známa ako "Vahide Gördümová"; * 13. jún 1965, Izmir, Turecko) je turecká herečka.
Skorý život.
Narodila sa 13. júna 1965 v Izmire na západe Turecka. Jej rodičia majú grécky pôvod (v Izmire žilo mnoho Grékov a nazýval sa Efez, všetci odtiaľ boli vyhnaní tureckými vojskami pod vedením Mustafu Kemala Atatürka v roku 1923). Jej otec bol šoférom kamiónu a matka ženou v domácnosti. Študovala na strednej grafickej škole, neskôr prešla na fakultu ekonómie. Pokračovala na Dokuz Eylül Üniversitesi, konkrétne na Fakulte grafických umení a zložila všetkých deväť skúšok na divadelnú školu. Skončila ako vynikajúca študentka - za výdatnej podpory svojej profesorky Özdemir Nutku. Po ukončení univerzity odišla do Ankary, neskôr do Adany.
Kariéra.
Svoju televíznu kariéru odštartovala v roku 2003, kedy stvárnila Suzan Kozan v seriáli "Bir Istanbul Masalı". S rodinou sa neskôr presťahovala do Istanbulu, krátko po jej účinkovaní v seriáli "Hırsız Polis". V roku 2006 hrala vo filme "Ilk Aşk" s Çetin Tekindor. O rok neskôr za to získala cenu Golden Boll za najlepšiu herečku vo svojej úlohe. V rokoch 2007-2010 hrala v seriáli "Annem" rolu Zeynep Eğilmez. Pred šiestimi rokmi ju vybrali do kino filmu "Zephyr", ktorý bol uverejnený na 45. Medzinárodnom filmovom festivale "Zlatý pomaranč" v Antalyi a 35. Medzinárodnom filmovom festivale v Toronte, kde mal premiéru. Slovákom je známa zo seriálu "Adını Feriha Koydum" (u nás pod názvom Feriha), kde stvárnila starostlivú, osudom ťažko matku hlavnej hrdinky Zehru. Natáčaný bol v rokoch 2010-2012. Od roku 2012 účinkuje v seriáli "Merhaba Hayat", založenom na americkom originále "Private Practice". V júni 2013 sa objavila v seriáli "Muhteşem Yüzyıl", u nás veľmi známom a obľúbenom pod názvom Sultán. Nahradila Meryem Uzerli, ktorá odišla kvôli tehotenstvu a syndrómu vyhorenia. Vahide stvárnila staršiu verziu hlavnej postavy Hürrem.
Súkromný život.
V rokoch 1991-2013 bola vydatá za tureckého herca Altana Gördüma. Po rozvode prešla na svoje dievčenské meno. Majú spolu dcéru Alizem, narodenú v roku 1994. Kvôli rakovine prsníka musela Vahide opustiť seriál Feriha, choroba sa jej v roku 2013 vrátila. Jej exmanžel údajne trpí pokročilou rakovinou kože.

</doc>
<doc id="565069" title="Ivan Ljavinec" url="https://sk.wikipedia.org/wiki?curid=565069">
Ivan Ljavinec

Vladyka Msgre. Ivan Ljavinec (* 18. apríl 1923, Volovec – † 9. december 2012, Žernůvka) bol čelný predstaviteľ českej gréckokatolíckej cirkvi a skrytej cirkvi. Od roku 1969 bol v Prahe kňazom obnovenej gréckokatolíckej cirkvi, s dňom osamostatnenia Česka sa stal biskupským vikárom novozriadeného gréckokatolíckeho vikariátu. Po zriadení Apoštolského exarchátu gréckokatolíckej cirkvi v Českej republike 13. marca 1996 sa stal jeho prvým exarchom a titulárnym biskupom akalissenským. Exarchát zahŕňa 25 farností a 35 kňazov.
Jeho nástupcom sa stal v roku 2003 Ladislav Hučko, Ivan Ljavinec bol emeritným exarchom.
Životopis.
Narodil sa vo Volovci na Podkarpatskej Rusi. Jeho otec bol učiteľ, v rodine bolo 9 detí. Ljavinec maturoval na ruskom gymnáziu v Mukačeve. Teológiu študoval v Užhorode a vo Viedni, na kňaza bol vysvätený 28. júla 1946 prešovským gréckokatolíckym biskupom Pavlom Gojdičom.
Pretože sa po druhej svetovej vojne nemohol vrátiť na Podkarpatskú Rus, zostal v Prešove. Stal sa sekretárom biskupa Gojdiča. Ako redaktor pôsobil v časopisoch "Blahovistnik" a "Zorja". V septembri 1949 bol vymenovaný za špirituála prešovského kňazského seminára.
Po násilnej likvidácii gréckokatolíckej cirkvi v Česko-Slovensku komunistickým režimom v roku 1950 a po uväznení biskupa Gojdiča internovaný svätiaci biskup prešovský Vasiľ Hopko vymenoval Ljavinca za tajne pôsobiaceho generálneho vikára s mimoriadnymi právomocami. V roku 1955 bol Ljavinec zatknutý a roku 1956 spolu s ďalšími 16 obžalovanými odsúdený, a to na 4 roky väzenia. Pretože dostal aj zákaz pobytu v košickom a prešovskom kraji, po prepustení pracoval v Prahe v robotníckych profesiách, napríklad ako smetiar, kurič, sprievodca. Pritom pokračoval vo svojom poslaní zverenom gréckokatolíckou cirkvou. Bol blízky spolupracovník Felixa Davídka, z ktorého rúk prijal 24. marca 1968 biskupskú konsekráciu. S pražským arcibiskupom Františkom Tomáškom organizoval v roku 1968 celoštátnu petičnú akciu na obnovu činnosti gréckokatolíckej cirkvi, petícia bola úspešná.
V apríli 1969 bol vymenovaný za správcu gréckokatolíckej farnosti u sv. Klimenta v Prahe (jeho predchodcom od obnovenia farnosti v roku 1968 bol Emanuel Hlaváč). Po ustanovení českého gréckokatolíckeho vikariátu sa stal biskupským vikárom, po ustanovení českého apoštolského exarchátu sa stal prvým apoštolským exarchom Gréckokatolíckej cirkvi v Česku. Podmienečne ("sub conditione") bol znovu vysvätený na biskupa 30. marca 1996 v Bazilike svätého Klimenta v Ríme.

</doc>
<doc id="565072" title="Ponitrianske múzeum" url="https://sk.wikipedia.org/wiki?curid=565072">
Ponitrianske múzeum

Ponitrianske múzeum sa nachádza v Nitre, v mestskej časti Staré mesto, konkrétne v Dolnom meste. Úradná adresa je Štefánikova 1.
Mestský dom (Radnica), Štefánikova 1.
Ponitrianske múzeum sídli v budove Mestského domu. Táto novorenesančná budova bola postavená v rokoch 1881-82 podľa projektu architekta Jána Lyku, ktorý neskôr prepracoval mestský inžinier Karol Meyer. Prístavba mestského domu sa uskutočnila až v roku 1911 podľa projektu mestského staviteľa Ing. Michala Gyulaiho, v roku 1912 ju realizoval nitriansky architekt Ján Tomaschek. Budova radnice plnila svoj účel až do roku 1990, bola sídlom Mestského úradu.
Ponitrianske múzeum - opis.
Ponitrianske múzeum sídli v budove Mestského domu (radnice) od roku 1990.
Predchodcom Ponitrianskeho múzea bolo Nitrianske vlastivedné múzeum, ktoré založil Mestský národný výbor v decembri 1962 a sídlilo v budove Veľkého seminára v Hornom meste.
Múzeum spravuje takmer 84 tisíc kusov zbierkových predmetov z odborov archeológia, etnografia, história, numizmatika, botanika, geológia a zoológia.
V roku 1993 múzeum otvorilo expozíciu klenotnicového typu "Skvosty dávnovekého Slovenska". Je tu sústredených vyše 2200 zlatých, strieborných i kovových predmetov, dokumentujúcich tvorivú činnosť a umelecké cítenie človeka od najstarších čias jeho prítomnosti na našom území, teda od staršej doby kamennej až do 17. storočia.
Medzi stále výstavy patria "Nitriansko v zrkadle dejín" (expozícia vývoja historického Nitrianska od praveku, cez včasnú dejinnú dobu, až po stredovek so zreteľom na situáciu vo veľkomoravskej dobe, resp. v 9.-10. storočí) a "Život v lesných a vodných biotopoch" (expozícia zahŕňa takmer 100 kusov preparátov rýb, vtákov a cicavcov z okolia Nitry).
V Ponitrianskom múzeu sa okrem stálych expozícií a výstav múzea konajú aj výstavy rôzneho druhu, prednášky a besedy.
V budove Mestského domu (radnice) okrem Ponitrianskeho múzea sídli aj informačné centrum mesta NISYS.
Externé zdroje.
 

</doc>
<doc id="565214" title="Ona (film)" url="https://sk.wikipedia.org/wiki?curid=565214">
Ona (film)

Ona je americká romantická dráma s prvkami vedecko-fantastického filmu (sci-fi) z roku 2013, ktorú režíroval Spike Jonze. Do hlavnej úlohy bol obsadený Joaquin Phoenix, hlas operačného systému, ku ktorému nadviaže emočný vzťah, nahovorila herečka Scarlett Johanssonová. 
Dej filmu.
Dej filmu sa odohráva v časovo bližšie neurčenej blízkej budúcnosti v Los Angeles. Ľudia tu čoraz častejšie využívajú najmodernejšie technologické zariadenia a internet, ktorý im do istej miery nahrádza aj potrebu medziľudských vzťahov. Hlavná postava Theodore Twombly sa živí písaním romantických listov pre rôznych ľudí v agentúre. Žije sám, práve sa rozvádza so svojou manželkou Catherine (Rooney Mara). Stretáva sa síce s pár priateľmi, ale citovo žije pustý život. Aj intímny život rieši prostredníctvom technológií a internetu (sex realizuje vo virtuálnej rovine – telefonickým rozhovorom s osobou, ktorá rovnako vyhľadáva len virtuálny sex). 
Hlavný hrdina napokon nadviaže citový vzťah s prepracovaným a dokonale personifikovaným operačným systémom jeho počítača, ktorý nazve Samantha a dá mu ženskú identitu. Systém sa plne prispôsobuje jeho predstavám, túžbam či požiadavkám. Vo fyzickej podobe sa systém prejavuje napríklad tým, že na Theodora hovorí jemu príjemným ženským hlasom, že s ním komunikuje na jemu príjemné i menej príjemné témy, že mu púšťa zaujímavú hudbu alebo kreslí vtipné obrázky. Neskôr mu systém dokonca „vyhľadá“ a do bytu pošle svoju reálnu predstaviteľku (ktorá zodpovedá predstavám a túžbam Theodora, ktoré pre operačný systém nie sú tajomstvom). 
Theodore po práci trávi čoraz viac času so svojím softvérom, stáva sa od neho emocionálne závislým. Aj Samantha sa však mení, učí sa, a čo je prekvapujúce – sama začína cítiť emócie. Theodorov záujem však opadne, keď zistí, že Samantha komunikuje v podobnom duchu s ďalšími stovkami „klientov“, z ktorých je niekoľko desiatok „špeciálnych“, rovnako ako Theodore. Z tohto dôvodu - i z istého presýtenia Samanthou - sa napokon Theodor napokon operačného systému vzdáva. 
Film je do veľkej miery kritikou ľudského odcudzenia v modernej (alebo aj časovo neďalekej) dobe, v ktorej sú živé, i keď problematické, medziľudské vzťahy vďaka dokonalej technike nahradzované virtuálnymi a zdanlivo bezproblémovými. Zároveň tak príbeh podrobuje kritike aj ľudskú túžbu po dokonalom partnerovi a ľúbostnom vzťahu, v ktorom by neboli problémy a ktorý by neprechádzal zmenami.
Kritika filmu.
Film bol filmovými kritikmi a recenzentmi pozitívne hodnotený. Novinár Miloš Ščepka v jeho recenzii filmu zdôraznil: „Popri neobyčajnom príbehu a skvelom herectve zaujme inscenačná suverenita: kamera, masky, kostýmy, rekvizity i hudba (počítačová Samantha komponuje a Theodore brnká na ukelele) – všetko je do najmenšej podrobnosti premyslené, odôvodnené a zladené. Vyše dvojhodinový film, v ktorom je jediná ako-tak akčná scéna, obstojí po všetkých stránkach. “
Ocenenie.
Zo štyroch nominácií na cenu "Americkej filmovej akadémie" Oscar v roku 2014 film "Ona" premenil jednu nomináciu – pre režiséra a zároveň scenáristu Spike Jonza za pôvodný scenár.

</doc>
<doc id="565330" title="Ingemar Stenmark" url="https://sk.wikipedia.org/wiki?curid=565330">
Ingemar Stenmark

Jan Ingemar Stenmark (* 18. marec 1956, Joesjö, Švédsko) je bývalý švédsky pretekár v zjazdovom lyžovaní.
Na Zimných olympijských hrách 1980, ktoré sa konali v Lake Placid v USA, získal dve zlaté olympijské medaily – v slalome a obrovskom slalome. O štyri roky skôr na ZOH v Innsbrucku získal bronz v obrovskom slalome. V rokoch 1978 a 1982 bol trikrát majstrom sveta.
Je držiteľom zďaleka najvyššieho počtu víťazstiev v histórii medzinárodných pretekov v zjazdovom lyžovaní. Prvé miesto získal celkom v 86 pretekoch (46 obrích slalomov a 40 slalomov), druhý Rakúšan Hermann Maier si pripísal 54 víťazstiev.

</doc>
<doc id="565362" title="Jean-Claude Killy" url="https://sk.wikipedia.org/wiki?curid=565362">
Jean-Claude Killy

Jean-Claude Killy (* 30. august 1943, Saint-Cloud, Francúzsko) je bývalý francúzsky zjazdár.
Stal sa najúspešnejším pretekárom na ZOH v Grenobli v roku 1968, keď získal olympijské zlato vo všetkých vtedajších mužských disciplínach zjazdového lyžovania – slalome, obrovskom slalome i zjazde. Šesťkrát tiež zvíťazil v pretekoch Svetového pohára.
Osobný život.
V roku 1973 sa oženil s francúzskou herečkou Danielle Gaubert, s ktorou žil až do roku 1987, kedy v 44 rokoch zomrela na rakovinu. Mali spolu dcéru Emiliu. Killy tiež adoptoval dve deti z jej predchádzajúceho manželstva s Rhadamésom Trujillom – synom Rafaela Trujilla, v roku 1961 zavraždeného diktátora z Dominikánskej republiky.

</doc>
<doc id="565453" title="Žirafa núbijská západoafrická" url="https://sk.wikipedia.org/wiki?curid=565453">
Žirafa núbijská západoafrická

Žirafa núbijská západoafrická alebo žirafa západoafrická (lat. "Giraffa camelopardalis peralta") je najviac ohrozeným poddruhom žiráf.
Opis.
Žirafa núbijská západoafrická sa od ostatných poddruhov odlišuje červenkastými škvrnami s veľmi bledožltým pozadím.
Výskyt.
Žije len v hraničnej oblasti medzi Nigerom, Čadom a Burkinou Faso. 
Ochrana.
V 90tych rokoch bola celá populácia 49 jedincov. Tento poddruh bol klasifikovaný v roku 2008 medzi ohrozené druhy. V Nigérii sa žirafa núbijská západoafrická dostala pod formálnu ochranu, jej stavy sa podarilo zvýšiť na 400 - 450 jedincov.

</doc>
<doc id="565684" title="Lukáš Oravec" url="https://sk.wikipedia.org/wiki?curid=565684">
Lukáš Oravec

Lukáš Oravec (* 21. október 1988, Žilina) je slovenský trubkár, skladateľ a jazzový producent.
Od roku 2012 pôsobí na európskej scéne so svojim projektom Lukáš Oravec Quartet, s ktorým už má za sebou najvyššie ocenenie v súťaži Nové tváre slovenského jazzu a debutový album "Introducing" vyhral cenu Esprit za najlepší slovenský album roku. Je lídrom československej formácie Kaunis Five a členom Českého Rozhlasového Big Bandu Gustava Broma, CZ/SK Big Bandu Matúša Jakabčica a Bob Mintzer Quinteta.

</doc>
<doc id="565810" title="Mária Jančová" url="https://sk.wikipedia.org/wiki?curid=565810">
Mária Jančová

Mária Jančová (občianskym menom Terézia Hečková; * 25. december 1908, Dolná Lehota (Oravský Podzámok) – † 18. august 2003, Bratislava) bola slovenská spisovateľka, publicistka a prekladateľka, manželka slovenského spisovateľa Františka Hečku.
Životopis.
Narodila sa v Dolnej Lehote, ktorá je dnes súčasťou Oravského Podzámku. V rokoch 19241928 študovala na gymnáziu v Dolnom Kubíne a v Košiciach. V rokoch 19281929 študovala slovenčinu a francúzštinu na Filozofickej fakulte UK (nedokončila). V rokoch 19291930 absolvovala kurz na učiteľskom ústave v Bratislave. Pôsobila ako učiteľka na ľudových školách vo Vozokanoch, v Radošine, vo Veľkých Levároch a v Bernolákove. V rokoch 19611966 redaktorka vo vydavateľstve Mladé letá v Bratislave. Jej prozaické diela boli preložené do češtiny, lužickej srbčiny, maďarčiny, ruštiny, esperanta a srbčiny. Venovala sa aj prekladateľskej činnosti z češtiny. Ako publicistka uverejňovala spomienkové a literárne články v novinách, ale najmä v časopisoch Slniečko, Slovenka, Slovenské pohľady a i.).
Zomrela 18. augusta 2003 v Bratislave, jej urna bola uložená k hrobu manžela Františka Hečku na Národnom cintoríne v Martine. Autorom náhrobníka je Fraňo Štefunko.

</doc>
<doc id="565820" title="Jozef Vajda" url="https://sk.wikipedia.org/wiki?curid=565820">
Jozef Vajda

Jozef Vajda (* 31. júl 1955, Žilina) je slovenský divadelný, televízny, rozhlasový a dabingový herec.
Biografia.
Vyštudoval Vysokú školu múzických umení v Bratislave (1977). V rokoch 19771980 účinkoval v Poetickom súbore Novej scény. V Činohre Slovenského národného divadla pôsobí od roku 1980.
Získal viackrát Cenu Litfondu za rôzne postavy v divadelných hrách. V roku 1998 bol nominovaný na Divadelné dosky, v roku 2004 na cenu Krištáľové krídlo a cenu IGRIC. V roku 2002 získal ocenenie Zlatá slučka za výkon v dabingu.
Daboval viacerých amerických hercov, napríklad Sylvestera Stalloneho, Michaela Douglasa, Arnolda Schwarzeneggera a iných. Za dabing bol ocenený Zlatou slučkou v roku 2002.
Zahral si vo viacerých slovenských televíznych seriáloch, medzi hlavné postavy patril napr. v seriáloch "Hoď svišťom" a "Ordinácia v ružovej záhrade".

</doc>
<doc id="565828" title="Majstrovstvá sveta v ľadovom hokeji hráčov do 18 rokov 2016" url="https://sk.wikipedia.org/wiki?curid=565828">
Majstrovstvá sveta v ľadovom hokeji hráčov do 18 rokov 2016

Majstrovstvá sveta v ľadovom hokeji hráčov do 18 rokov 2016 boli 18. MS tejto vekovej kategórie. Konali sa od 14. do 24. apríla 2016 v americkom meste Grand Forks. Družstvá boli rozdelené do dvoch skupín po 5 tímov. Prví štyria z každej skupiny postúpili do play-off, poslední hrali o udržanie.
Nižšie divízie.
I. A divízia.
Turnaj I. A divízie MS 2016 sa hral v Minsku v Bielorusku od 9. do 15. apríla 2016.
I. B divízia.
Turnaj I. B divízie MS 2016 sa hral v Asiagu v Taliansku od 18. do 24. apríla 2016.
II. A divízia.
Turnaj II. A divízie MS 2016 sa hral v Brašove v Rumunsku od 4. do 10. apríla 2016.
II. B divízia.
Turnaj II. B divízie MS 2016 sa hral vo Valdemore v Španielsku od 26. marca do 1. apríla 2016.
III. A divízia.
Turnaj III. A divízie MS 2016 sa hral v Sofii v Bulharsku od 14. do 20. marca 2016.
III. B divízia.
Turnaj III. B divízie MS 2016 sa hral v Kapskom Meste v Južnej Afrike od 14. do 19. februára 2016.

</doc>
