<doc id="31233" title="Humanizmus (ľudomilnosť)" url="https://sk.wikipedia.org/wiki?curid=31233">
Humanizmus (ľudomilnosť)

Humanizmus je filozoficko-etické stanovisko, ktorým sa ústredné miesto prisudzuje človeku, jeho blahu, potrebám a záujmom, a ktoré spravidla odmieta náboženstvo a zdôrazňuje racionalizmus. Je to aktívny prístup k životu sústreďujúci sa na ľudské riešenia pre ľudské otázky cez racionálne argumenty bez utiekania sa k bohovi, bohom, svätým textom alebo náboženskej viere. 
Definícia podľa filitu:
"filozoficko-etické stanovisko, ktorým sa ústredné miesto prisudzuje človeku, jeho blahu, potrebám a záujmom… Humanizmus je orientácia na hodnotu človeka, jeho práva na šťastie, slobodu, osobný rozvoj a uplatnenie; širšie láska k človeku."
Nasleduje niekoľko definícií humanizmu z anglických slovníkov:
"...hľadanie, bez náboženstva, toho najlepšieho v ľuďoch a pre ľudí." (Chambers Pocket Dictionary)
"... doktrína, postoj alebo spôsob života, zameraný na ľudské záujmy a hodnoty, predovšetkým filozofia, ktorá spravidla odmieta vieru v nadprirodzeno a zdôrazňuje dôstojnosť jednotlivca, ako aj hodnotu a schopnosť sebarealizácie človeka na základe vlastného rozumu." (Merriam Webster Dictionary)
"...nenáboženská filozofia, založená na liberálnych ľudských hodnotách." (Little Oxford Dictionary)
"... obracanie sa na rozum, a nie na zjavenie či náboženskú autoritu, ako prostriedok poznávania prírodného sveta a osudu človeka, ako aj vytvorenia základov morálnosti. Humanistická etika sa odlišuje tým, že cieľ morálnej akcie vidí skôr v blahu ľudstva ako v naplnení božej vôle." (Oxford Companion to Philosophy)
"...odmietnutie náboženstva v prospech pokroku ľudstva vlastným úsilím." (Collins Concise Dictionary)
"...to, čo je charakteristicky ľudské a nie nadprirodzené, čo patrí človeku a nie vonkajšej prírode, čo pozdvihuje človeka na vrchol jeho výšok alebo mu ako človeku dáva najväčšie uspokojenie." (Encyclopedia of the Social Sciences)
"...je to morálne zameraný štýl intelektuálneho ateizmu, ku ktorému sa hlásia ľudia na celom Západe." (Oxford Companion to the Mind)

</doc>
<doc id="31296" title="Martin Benka" url="https://sk.wikipedia.org/wiki?curid=31296">
Martin Benka

Martin Benka (* 21. september 1888, Kostolište – † 28. jún 1971, Malacky) bol slovenský maliar, grafik, ilustrátor, výtvarný pedagóg a esperantista. Pseudonym: Marko Betýn; Janko Synevin.
Životopis.
Zakladateľ moderného slovenského prejavu v maľbe a v kresbe. Venoval sa gobelínovej tvorbe, scénickému výtvarníctvu, hudbe a husliarstvu. V roku 1939 sa presťahoval z Prahy do Martina kde okrem iného zoskupil kruh hudobníkov-amatérov - priateľov komornej hudby: bratia Hirnerovci, Ferenc, Kleinhans, Lukáš Molnár, Pantlík, Dr. Novák, prof. Filip, Dr. Muntág a iní. Na začiatku roka 1950 vzniklo kvarteto hudobníkov: 1. husle V. Belorid, 2. husle E. Muntág, viola M. Benka, violončelo M. Filip. Stretávali sa raz týždenne vo štvrtok až do rozpadu v roku 1951 odchodom M. Filipa na vysokú školu a E. Muntága na základnú vojenskú službu. Vytvoril si sám 13 huslí, sú odložené v Martine - Múzeum Martin Benku. Autor memoárových, spomienkových úvah a cestopisných článkov. Maľoval aj v Banskej Bystrici (1944), najmä jej predmestia. V Martine roku 1945 založil spolu s maliarmi Karolom Ondreičkom, Emilom Makovickým a sochárom Fraňom Štefunkom výtvarné združenie "Trojštít". Malo konzervatívny charakter, jeho cieľom bolo skĺbiť spoluprácu rôznych druhov umení, napr. realizáciami v architektúre.
V oblasti knižného dizajnu a typografie vytvoril Benka množstvo zaujímavých experimentálnych fontov a dizajnérskych úprav kníh, ktoré sú ovplyvnené kubistickou ideou. Benkom vymyslené fonty však často neboli použité. Azda najznámejším použitím Benkovho kubistického písma je oficiálny font názvu Slovenská akadémia vied. Martin Benka vytvoril množstvo obálok kníh pre nakladateľa Leopolda Mazáča v Prahe (edície EMSA - Edícia mladých slovenských autorov a MSK - Mazáčova slovenská knižnica). Takisto je autorom niekoľkých súkromných, nepredajných bibliofílií. Spolu s Fullom a Galandom patrí Benka k zakladateľom slovenskej knižnej ilustrácie.
Martin Benka sa venoval aj tvorbe huslí, v kontexte kubizmu, ktorý sa v našom sochárstve a maliarstve prejavil minimálne, vytvoril aj niekoľko jedinečných kubistických huslí, od roku 1945 - 1963.
Individuálne výstavy v Banskej Bystrici (1964, 1965, 1969, 1983).
Jeho motto: "„Nenadrapovať sa, neliezť privysoko, nehľadať krásu v prázdnote, ale zveľaďovať ju a tešiť sa z nej tam, kde je: medzi ľuďmi, v živote.“"
Zároveň bol aj esperantista. Namaľoval série pohľadníc s textami v esperante alebo na motívy esperanta. Bol tiež autorom štúdie "PRI SLOVAKA ARTO" a poviedok "LA AKVOGUTETO, RUĜAJ DIANTOJ" a "STRANGA KONCERTO".
Je pochovaný na národnom cintoríne v Martine.
Externé odkazy.
[[Kategória:Slovenskí maliari]]
[[Kategória:Slovenskí ilustrátori]]
[[Kategória:Česko-slovenskí národní umelci]]
[[Kategória:Slovenskí esperantisti]]
[[Kategória:Osobnosti z Kostolišťa]]
[[Kategória:Osobnosti na česko-slovenských poštových známkach]]
[[Kategória:Osobnosti na slovenských poštových známkach]]

</doc>
<doc id="31302" title="Ľudovít Fulla" url="https://sk.wikipedia.org/wiki?curid=31302">
Ľudovít Fulla

Ľudovít Fulla (* 27. február 1902, Ružomberok – † 21. apríl 1980, Bratislava) bol slovenský maliar, grafik, ilustrátor, scénograf a výtvarný pedagóg. Je považovaný za jedného zo zakladateľov moderného maliarstva a grafiky na Slovensku. Inšpiroval ho najmä slovenský folklór. Fullove tapisérie sú považované za základné diela tohto umenia na Slovensku. Ako ilustrátor sa zapísal do povedomia výtvarným spracovaním ľudových rozprávok Pavla Dobšinského.
Životopis.
Ľudovít Fulla sa narodil v roku 1902 v Ružomberku. Od útleho veku bol fascinovaný maľbou a kresbou. Z ružomberského gymnázia prestúpil na Vyššiu obchodnú školu v Dolnom Kubíne (1918-1921). Jeden rok navštevoval súkromnú maliarsku školu Gustáva Mallého v Bratislave (1921-1922). V roku 1922 odišiel študovať do Prahy. Na Umeleckopriemyselnej škole u prof. Arnošta Hofbauera a u prof. Františka Kyselu si osvojil princípy moderného umenia. Počas štúdií sa zoznámil s o sedem rokov starším rodákom z Turčianskych Teplíc - Mikulášom Galandom. Vzniklo medzi nimi priateľstvo a dlhodobá spolupráca.
Štúdium ukončil v roku 1927 a vrátil sa na Slovensko. Hneď po návrate začal pracovať ako učiteľ kreslenia na meštianke v Senici, neskôr pokračoval v Malackách (1927-1929).
V roku 1928 pozval prof. Josef Vydra učiť Ľudovíta Fullu na novozaloženú Školu umeleckých remesiel v Bratislave. Tomu sa podarilo stiahnuť späť na Slovensko aj priateľa Mikuláša Galandu. Spolupráca oboch umelcov sa tým naplno rozvinula. Ukončila ju až smrť Galandu v roku 1938. Za jej vyvrcholenie možno považovať prvý manifest slovenského moderného maliarstva "Súkromné listy Fullu a Galandu" (1930-1932). V roku 1943 sa Fulla presťahoval do Martina, no v roku 1949 sa vrátil späť do Bratislavy, kde pôsobil ako vedúci oddelenia monumentálno-dekoratívneho maliarstva Vysokej školy výtvarných umení až do roku 1952. V Žiline si maliar vo svojom dome zriadil malú súkromnú galériu (1958). Po smrti prvej manželky sa v roku 1962 presťahoval ku svojim sestrám do Ružomberka. V roku 1969 mu na pozemkoch jeho starého otca postavil štát Galériu Ľudovíta Fullu. Bola darom za umelcovo celoživotné dielo a zároveň sa mala stať múzeom diel, ktoré maliar daroval štátu. Národný umelec v tejto budove býval aj tvoril celých desať rokov. Ľudovít Fulla zomrel 21. apríla 1980 v Bratislave a pochovaný je v rodnom Ružomberku.
Tvorba a výstavy.
Po návrate z Prahy sa doma snažia spolu s Mikulášom Galandom propagovať moderné maliarstvo.
Na začiatku tridsiatych rokov vystúpili spolu pred verejnosť s manifestom „Súkromné listy Fullu a Galandu“, v ktorých "„vyslovili potrebu skoncovať so starými, nič nehovoriacimi umeleckými metódami a zabehanými manierami a žiadali preraziť a uvoľniť cestu novým výrazovým prostriedkom a postupom, ktoré by zodpovedali dynamickým premenám, ktoré boli charakteristické pre život človeka a spoločnosti 20. storočia“." 
Námety pre svoje obrazy našiel Ľudovít Fulla v jednoduchom vidieckom živote. Ľudové umenie, ale aj inšpirácia ikonami mala na umelcov rukopis najväčší vplyv. Charakteristické žiarivé farby či neochvejná snaha o čitateľnosť/zrozumiteľnosť je typická skoro pre celé Fullovo dielo. Neopomenuteľná je detská kresba, ku ktorej vzhliadali všetci maliari v tom období. Z umeleckých smerov ovplyvnil maliara predovšetkým kubizmus.
Ľudovít Fulla vystavoval v Bratislave, Žiline, Varšave, Prahe a Košiciach. 
Ocenenia.
Roku 1936 bol Ľudovít Fulla odmenený bronzovou medailou za scénografické návrhy na Trienále užitých umení v Miláne. Nasledujúci rok získal Grand Prix za obraz "Pieseň a práca" na svetovej výstave v Paríži. Tapiséria utkaná podľa spomínaného obrazu získala zlatú medailu na Expo 1958 v Bruseli. Titul Národný umelec bol Fullovi udelený v roku 1963.
Najznámejšie diela.
Maľba
Ilustrácia
Grafika
Gobelín
Iné projekty.
[[Kategória:Narodenia v 1902]]
[[Kategória:Úmrtia v 1980]]
[[Kategória:Slovenskí maliari]]
[[Kategória:Česko-slovenskí národní umelci]]
[[Kategória:Osobnosti z Ružomberka]]

</doc>
<doc id="31324" title="Ministerstvo zahraničných vecí Spojených štátov" url="https://sk.wikipedia.org/wiki?curid=31324">
Ministerstvo zahraničných vecí Spojených štátov

Ministerstvo zahraničných vecí Spojených štátov (zriedkavo v presnom preklade Štátny department [Spojených štátov], , akronym "DoS", príp. len "State Department") je súčasťou federálnej vlády Spojených štátov, ktoré riadi medzinárodné vzťahy USA. Vzniklo v roku 1789 ako vôbec prvé ministerstvo.
Sídli v budove Harry S. Trumana vzdialenej niekoľko blokov od Bieleho domu vo Washingtone D.C. Na čele ministerstva je v súčasnosti Hillary Clintonová, konkurentka prezidenta Baracka Obamu z primárnych volieb Demokratickej strany. V administratíve Georga Busha viedla ministerstvo Condoleezza Riceová.

</doc>
<doc id="31412" title="Fajčenie" url="https://sk.wikipedia.org/wiki?curid=31412">
Fajčenie

Fajčenie je vdychovanie a vydychovanie dymu z tlejúceho tabaku, ktoré má znaky naučeného správania s fyzickými, psychickými a spoločenskými zážitkami. Na fajčenie a na nikotín, látku obsiahnutú v dyme z cigariet, vzniká u ľudí závislosť.
Spôsob fajčenia.
Najčastejšie používanou rastlinou na fajčenie je tabak.
Fajčí sa po úprave a vytvarovaní v podobe cigary, zabalený v papieri v podobe cigarety, alebo narezaný pomocou fajky alebo vodnej fajky ( "náradžíla"/"náragíla", "šíša" alebo "hukka").
Vplyv fajčenia a zdravotné riziká.
Pôsobenie v ústnej dutine.
Pri fajčení dochádza v ústnej dutine k niekoľkým procesom:
Pôsobenie na celý organizmus.
Podľa WHO na Slovensku v roku 2000 zomrelo na choroby zapríčinené fajčením 8 100 ľudí (7 200 mužov a 900 žien). Život fajčiara sa priemerne skracuje o 16 rokov oproti nefajčiarovi. Na svete fajčí 3,5 miliardy osôb. Ročne umiera na ochorenie súvisiace s fajčením 3,5 až 4 milióny osôb.
Choroby, ktorých vznik má súvislosť s fajčením:
Pôsobenie v tehotenstve.
Toxické látky vznikajúce pri fajčení obmedzujú v materskom organizme prenos kyslíka vďaka vzniku karboxyhemoglobínu. Nikotín znižuje prietok krvi maternicou. Placentárne funkcie negatívne ovplyvňujú polycyklické aromatické látky a kadmium. Spontánne potraty sú u fajčiarok 1,4 krát častejšie, perinatálna úmrtnosť 1,2 krát vyššia. Deti matiek, ktoré fajčia majú nízku pôrodnú hmotnosť (1,9 krát častejšie) a častejší predčasný pôrod. Rastový deficit sa prehlbuje aj po pôrode, lebo tieto ženy menej často koja. Deti fajčiarok nápadne často umierajú na syndróm náhlej smrti kojencov (SIDS). Majú častejšie astmu a respiračné infekcie.Tehotné ženy by mali úplne prestať fajčiť, pretože samotné obmedzenie fajčenia v gravidite negatívne účinky fajčenia nezmierňuje.
História fajčenia.
Tabak sa pred objavením Ameriky v písomných dejinách vôbec nespomína. Domorodci v Karibskej oblasti ho prvýkrát ponúkli Kolumbovi. Export tabaku zaistil prežitie Jamestownu, jeho predaj financoval americkú revolúciu a prví americkí prezidenti (George Washington a Thomas Jeffeson) boli pestovateľmi tabaku. Ani nie tak dávno používal Hollywood cigarety ako symbol romantiky, šarmu a mužnosti. Americkí vojaci ich dávali ľuďom, ktorých stretávali v krajinách, kde bojovali a po 2.svetovej vojne boli cigarety platidlom od Paríža po Peking. V 20. storočí zažíva úplný rozkvet najmä v rozvojových krajinách a v bývalom východnom bloku.

</doc>
<doc id="31420" title="Borobudur" url="https://sk.wikipedia.org/wiki?curid=31420">
Borobudur

Borobudur (zo sanskritského "Vihara Buddha Ur", čo možno preložiť ako "„budhistický chrám na hore“") je najväčšia budhistická stavba na svete. Nachádza sa v Indonézii.
Je kamennou učebnicou budhistickej náuky a najznámejšia budhistická pamiatka v Indonézii. Nachádza sa na severozápad od mesta Jogjakarta, najdôležitejšieho mesta strednej Jávy. Borobudur vznikol okolo roku 800 po Kr. pod patronátom dynastie Šailendrovcov. Jeho stavitelia sa snažili o napodobenie posvätného vrchu Meru z indickej mytológie. Borobudur sa skladá zo šiestich postupne stúpajúcich štvorcových terás zakončených tromi kruhovými terasami, celá stavba je obložená 2 672 reliéfnymi panelmi a 504 sochami Buddhu, Borobudur je najväčší kamenný monument na južnej pologuli. V roku 1991 bol zapísaný do zoznamu svetového dedičstva UNESCO. 
Raz ročne v areáli chrámu slávia budhisti sviatok vesak (narodenie Buddhu). Chrámový komplex je najnavštevovanejšou indonézskou turistickou atrakciou.
Dejiny.
Chrámový komplex pochádza asi z 9. storočia, výstavba trvala pravdepodobne 75 rokov. V priebehu 14. storočia bol chrám opustený a prestal sa využívať na náboženské účely, pravdepodobne z dôvodu prehlbujúceho sa úpadku buddhistických a hinduistických kráľovstiev na Jáve a postupnej konverzie značnej časti obyvateľov Jávy na islam. V období napoleonských vojen Jávu dobyli a Borobudur objavili Angličania. Roku 1907 začali Holanďania s reštaurovaním chrámu. V rokoch 1970 až 1980 sa konali ďalšie reštaurátorské práce s podporou organizácie UNESCO.
Tvar.
Pri pohľade zhora sa javí ako trojrozmerná mandala (rituálny diagram vesmíru, ktorý symbolicky spája nebo a Zem). 
Chrám postavený na návrší má tvar terasovitej pyramídy. Vysoký je 34 metrov a podľa odhadov obsahuje vyše 55 000 kubických metrov kameňa. Päť hlboko položených terás má štvorcový pôdorys a predstavujú pozemský svet. Nad tým sú položené tri kruhovité terasy symbolizujúce duchovný svet. Na horných terasách sú rady svätýň (stúpy).
Sochy.
Každá socha má zvonovitý tvar a vnútri skrýva jednu Budhovu sochu. Rozdielne gestá rúk jednotlivých sôch poukazujú na rozličné aspekty budhistického učenia. 
Na vrchole komplexu, uprostred najvyššej terasy sa nachádza svätyňa s priemerom , symbolizujúca najvyšší cieľ budhizmu nirvánu, duchovnú slobodu a nebo.
Práve Borobudur bol centrem ríše, ktorá bola odjakživa pod silným vplyvom Indie. Preto sú tu ďalšie skvostné stavby, napríklad impozantný areál v Prambanane.
Kde sa nachádza?
Nachádza sa v meste Magelang uprostred indonézskej provnice Jáva.

</doc>
<doc id="31439" title="Starý hrad (hrad)" url="https://sk.wikipedia.org/wiki?curid=31439">
Starý hrad (hrad)

Starý hrad (-normovaný názov; iné názvy: Starhrad, Varínsky hrad, Varín; historické doložené názvy: "Warna", "Varna", "Owar", "Owaar", "Starigrad") je zrúcanina hradu vypínajúca sa na pravom brehu Váhu vo výške Nachádza sa neďaleko hradu Strečno, ale na opačnom brehu rieky nad Domašínskym meandrom. V roku 2017 bol zapísaný medzi Národné kultúrne pamiatky Slovenskej republiky.
Dejiny.
Hrad postavili na ochranu starej cesty vedúcej Považím, neďaleko brodu, kde stará cesta prechádzala z pravého brehu na ľavý. Patril varínskemu panstvu a spočiatku sa volal Varín. Historici odhadujú jeho vznik pred rok 1235, teda do obdobia vlády Ondreja II., písomne sa spomína v roku 1267. Názov Starý hrad dostal až po postavení Strečna, ktoré prevzalo jeho pôvodnú funkciu. Najstaršou časťou hradu bola útočištná veža, ktorá mohla vzniknúť ešte v 13. storočí. Hrad vtedy patril predkom Balassovcov, potom Matúšovi Čákovi a v roku 1323 zvolenskému županovi Dončovi. Neskôr sa dostal do kráľovských rúk. V 14. storočí, keď sídlil na hrade kráľovský kapitán s posádkou, postavili niektoré obytné a hospodárske budovy. Od roku 1443 patril väčšinou Pongrácovcom, okrem krátkych období, keď sa o hrad bojovalo, ako napríklad v rokoch 1529-1553 v zemepanskej vojne s Mikulášom Kostkom zo Sedlce. Pongrácovci tu bývali až do 16. storočia, keď si v Krasňanoch postavili pohodlný renesančný kaštieľ a nepohodlný hrad opustili. Do začiatku 18. storočia sídlili na hrade jeho strážcovia. Po ich odchode začal hrad postupne chátrať.
Počas SNP sa stal miestom bojov, keď ho 31. augusta 1944 obsadil nemecký prápor. V zrúcanine hradu mali pôvodne zaujať postavenie príslušníci 1. československej brigády M. R. Štefánika (P. A. Veličko), ktorí však pre svojvoľné konanie veliteľa tento rozkaz nikdy nesplnili. Nemci boli schopní z výšin okolo Starhradu ostreľovať pozície francúzskych partizánov, ktorí v dôsledku toho utrpeli značné straty a neskôr boli, pod tlakom ďalších nemeckých jednotiek útočiacich dolinou Váhu, nútení ustúpiť.
Súčasný stav.
Hrad svojím pôdorysom pretiahnutého tvaru sleduje charakter terénu. Na najvyššom bode stála veža podkovitého pôdorysu, na západ od nej stáli spočiatku budovy na neveľkom nádvorí. Až Pongrácovci hrad v druhej polovici 15. storočia doplnili neskorogotickým poschodovým palácom v priestore horného hradu. Na východ od veže v predhradí vybudovali obydlie pre vojenskú posádku a hospodárske budovy, ktoré tvorili súčasť predsunutej obrany hradu. Predhradie uzatvárala šijová priekopa, nad ktorou bol pravdepodobne most.
Hrad si zachoval murivo a dispozíciu stredovekého hradu. Veža je dodnes zachovaná asi do výšky druhého poschodia. Na západ od nej sú viditeľné zvyšky paláca a ostatné poškodené múry sledujú terén skaly. V predhradí je viditeľná šijová priekopa a základy hospodárskych budov. V areáli sa miestami zachovali otvory pôvodných okien a vstupov. Na paláci je vidieť časť gotického arkiera. Zo zrúcaniny je unikátny pohľad na Domašínsky meander Váhu.
Prístup.
Od železničnej stanice v Nezbudskej Lúčke popri trati a Váhu až do krátkej dolinky Hradské, odkiaľ vedie výstup na hradný vrch po turistickej značenej ceste. Turistický chodník pokračuje na vrcholy Krivánskej Fatry.

</doc>
<doc id="31441" title="Pole (algebra)" url="https://sk.wikipedia.org/wiki?curid=31441">
Pole (algebra)

V abstraktnej algebre označuje pole algebrickú štruktúru zloženú z množiny a na nej definovaných dvoch operácií, ktoré sa správajú podobne ako sčítanie a násobenie na racionálnych či reálnych číslach. Tento stupeň abstrakcie nám umožňuje študovať všetky podobné štruktúry naraz. Pole je teleso, v ktorom je multiplikatívna operácia komutatívna.
Úvod.
Polia sú dôležité objekty, pretože poskytujú užitočné zovšeobecnenie mnohých rôznych systémov, vrátane číselných, ako sú racionálne, reálne a komplexné čísla. Platia v nich klasické pravidlá asociativity, komutativity a distributivity. Polia sa vyskytujú v rozmanitých oblastiach matematiky (pozri aj príklady nižšie).
V časoch, keď sa abstraktná algebra ešte vyvíjala, zvyčajne definície polí neobsahovali požiadavku komutativity multiplikatívnej operácie a to, čo dnes nazývame poľom, by sa vtedy nazývalo "komutatívnym poľom" alebo "racionálnou doménou". Všetky bežne zaužívané definície v súčasnosti majú komutatívnu multiplikatívnu operáciu. Štruktúry podobné poliam, v ktorých multiplikatívna operácia nie je komutatívna, dnes nazývame "telesá". Niektoré kultúry a jazyky nemajú ani samostatné slovo označujúce pole, napr. vo francúzštine sa nazývajú "corps commutatif" (komutatívne teleso).
Koncept poľa sa používa napr. aj vo vektorových priestoroch a maticiach, dvoch štruktúrach z lineárnej algebry obsahujúcich prvky daných polí. Galoisova teória študuje symetrie rovníc skúmaním spôsobov, akými polia môžu byť obsiahnuté v iných poliach. (Pozri aj teória polí (algebra)).
Definícia.
"Pole" je usporiadaná trojica ("F", +, *), kde
Inak povedané, pole je teleso s komutatívnou multiplikatívnou operáciou.
Keďže každé pole je teleso, obor integrity a okruh, platia všetky vety dokázané s týmito štruktúrami.
Príklady.
 + 0 1 * 0 1
 0 0 1 0 0 0
 1 1 0 1 0 1

</doc>
<doc id="31460" title="Fedora (operačný systém)" url="https://sk.wikipedia.org/wiki?curid=31460">
Fedora (operačný systém)

Fedora (do verzie 6 vrátane Fedora Core) je linuxová distribúcia založená na balíčkovacom systéme RPM, vyvíjaná za podpory komunity projektu Fedora Project, ktorý je sponzorovaný spoločnosťou Red Hat. Fedora ako komunitný projekt však existovala ako dobrovoľnícka skupina vývojárov vytvárajúcich softvér pre Red Hat Linux ešte pred tým, ako sa Red Hat stal hlavným sponzorom. Podľa jednotlivých vydaní Fedory potom Red Hat vytvára vlastný operačný systém Red Hat Enterprise Linux.
Nové verzie sú vydávané približne každých 6 mesiacov, dĺžka podpory je približne 13 mesiacov.

</doc>
<doc id="31461" title="Alžbeta Uhorská (svätica)" url="https://sk.wikipedia.org/wiki?curid=31461">
Alžbeta Uhorská (svätica)

Svätá Alžbeta Uhorská (Durínska) (* 7. júl 1207, Bratislava alebo Sárospatak – † 17. november 1231, Marburg) je uhorská svätica katolíckej cirkvi. Je jej zasvätená najväčšia sakrálna stavba na Slovensku Dóm sv. Alžbety v Košiciach. Je patrónkou žobrákov, vdov a sirôt, chorých, prenasledovaných, núdznych, pekárov, čipkárov; charitatívnych organizácií
Životopis.
Sv. Alžbeta bola dcérou uhorského kráľa Ondreja II. a jeho manželky Gertrúdy, pochádzajúcej z Bavorska. V Prešporku (dnešnej Bratislave) prežila prvé štyri roky života. Z politických dôvodov bola už ako jednoročná zasnúbená s durínskym grófom Ľudovítom IV., ktorý mal v čase zásnub osem rokov. Do štyroch rokov žila sv. Alžbeta na rodičovskom kráľovskom uhorskom dvore, odkiaľ bola v 1211 prevezená do sídla svojho snúbenca na hrad Wartburg v Durínsku.
Po dovŕšení 14 rokov sa sv. Alžbeta zosobášila s Ľudovítom IV. Z toho manželstva pochádzajú tri deti - syn Hermann, neskorší nástupca Ľudovíta IV.; Sofia, neskoršia brabantská kňažná a Gertrúda, ktorá sa stala rehoľníčkou a je dodnes uctievaná ako blahoslavená.
Sv. Alžbeta užívala síce kniežací majetok, no nie pre seba, ale pre chudobných a chorých, pretože jej život bol zreteľne poznačený ideálmi jej súčasníka sv. Františka z Assisi. Grófovým príbuzným sa počínanie sv. Alžbety nepáčilo. Po tom čo Ľudovít IV. v roku 1227 zahynul v južnom Taliansku počas križiackej výpravy, príbuzní jej manžela proti sv. Alžbete tvrdo zakročili. Odňali jej deti, odmietli uznať jej dedičské nároky po manželovi a vyhnali ju z Wartburgu. 
Sv. Alžbety sa ujal jej posledný spovedník, kazateľ Konrád z Marburgu. Ten pre ňu vymohol časť majetku z jej dedičského podielu. Sv. Alžbeta sa ho vzdala v prospech nemocnice v Marburgu, kde až do svojej smrti v roku 1231 slúžila chorým.
Konrád z Marburgu navrhol vymenovanie za svätú pápežovi. Štyri roky po jej smrti ju pápež Gregor IX. vyhlásil za svätú.

</doc>
<doc id="31487" title="AS Trenčín" url="https://sk.wikipedia.org/wiki?curid=31487">
AS Trenčín

AS Trenčín je slovenský futbalový klub z mesta Trenčín. Dvojnásobný majster a držiteľ prvej trofeje s názvom „Esencia hry“. Domáci stánok oddielu spod Hradu Matúša Čáka je Štadión na Sihoti. Štadión má kapacitu 11 500 miest a je otvorený od jari 2021.
História klubu.
Pred rokom 1992.
Futbalová tradícia v Trenčíne je bohatá. Po vytvorení oddielu Trenčianskeho telovýchovného spolku (TTS) v roku 1905 vstúpil do Trenčína spolu s módou a novozakladajúcou sa firmou aj futbalový oddiel Nehera - predchodca dnešného klubu.
V Trenčíne v povojnovom období existovali viaceré kluby: TJ Odeva, Merina, TTS. V roku 1960 došlo k ich zlúčeniu a vzniku spoločnej Jednoty Trenčín. Jednota postúpila po prvýkrát do 1. československej ligy, s hráčmi ako Vojtech Masný, Hojsík, Bezdeda, Fako, Čemez, Jankech, Mojžiš, Urvay, Nagy, Albrecht. V sezóne 1962/63 sa Trenčín umiestnil na historickom 2. mieste a hral aj Stredoeurópsky pohár. Pod úspech sa pričinili aj nestori slovenského futbalu Karol Borhy a Michal Vičan. V 70. rokoch však došlo k úpadku futbalu a vypadnutiu Jednoty až do 2. SNL. Jednota Trenčín ukončila svoju činnosť v roku 1983 premenovaním na TTS Trenčín. V roku 1981 vznikla opäť TJ Odeva a po jedenástich rokoch na základe zmluvy o spoločnej činnosti prišiel na svet klub Ozeta Dukla Trenčín.
Po roku 1992.
Futbalový klub Ozeta Dukla Trenčín vznikol 12. júna 1992 uzatvorením zmluvy o spoločnej činnosti medzi TJ Odeva Trenčín a VTJ Trenčín. V roku 1997 postúpil do najvyššej súťaže pod vedením trénera Stanislava Grigu. Hneď v prvej sezóne príjemne prekvapil a umiestnil sa na 4. mieste s výrazne aktívnym skóre 47:31. V sezóne 2002/03 zmenil klub svoj názov na FK Laugaricio Trenčín a o sezónu neskôr na AS Trenčín. V roku 1997 sa Trenčín prebojoval do 1. slovenskej ligy, kde hral do sezóny 2007/08, kedy vypadol po jedenástich rokoch do druhej ligy.
Od sezóny 2011/12 hrá AS Trenčín opäť najvyššiu futbalovú súťaž. V sezóne 2012/13 sa umiestnil na treťom mieste a po zmene názvu slovenskej najvyššej futbalovej súťaže v sezóne 2014/15 z Corgoň liga na Fortuna liga sa stal AS Trenčín majster SR. Nebola to však jediná trofej v tejto sezóne, Trenčanom sa podarilo získať prestížny Double po penaltovom triumfe nad Senicou vo finále Slovenského pohára. V nasledujúcej sezóne 2015/16 sa Trenčanom podaril úspech, keď vo finále Slovenského pohára, ktoré sa konalo na neutrálnej pôde zrekonštruovaného Štadióna Antona Malatinského v Trnave, porazili Slovan Bratislava 3–1. O pár dní neskôr sa obaja súperi stretli opäť, tentoraz na bratislavských Pasienkoch, a po výraznej výhre 4–0 Trenčania dokonali obhajobu „double“ ziskom ligového primátu.
V júli 2015, FK AS Trenčín spoločne so ženským hádzanárskym tímom HK Štart Trenčín sa zlučujú a vytvárajú "Asociáciu športov Trenčín". V priebehu sezóny 2015/16 sa Asociácia rozrástla taktiež o tenisový, footgolfový, florbalový a bedmintonový klub. Klub sa taktiež rozšíril o AS Trenčín eSports. 1 
Aktuálna súpiska.
Hráči.
 "(na hosťovaní z MFM FC)"
Hráčske rekordy.
Najviac gólov.
Hráči zvýraznení tučným písmom v klube stále pôsobia. Aktuálne k začiatku sezóny 2019/20.
Fanúšikovia.
Klub má pomerne veľkú podporu v rámci Slovenska a má aj aktívnu ultras skupinu. Jedna časť fanúšikov pôsobí v občianskom združení "Légia Laugarício". Občianske Združenie vzniklo v roku 2014. Jeho členovia sa aktívne starajú o choreografie, výrobu vlajok, ostatných fanúšikovských predmetov a o atmosféru na zápasoch klubu. Navjväčšími rivalmi Trenčanov sú Spartak Trnava spoločne so Slovanom Bratislava. Klub je jedným z mála v regióne s politicky ľavicovými fanúšikmi. Fanúšikovia Trenčína majú priateľské vzťahy s fanklubom Bohemians Praha 1905.
Tréneri pôsobiaci v klube.
Timeline
Hviezda AS.
"Hviezda AS Trenčín - ocenenie pre najlepšieho hráča klubu za konkrétny rok, po prvýkrát udelená v roku 2011."
Najvýznamnejší hráči pôsobiaci v klube.
Hráči zvýraznení tučným písmom v klube stále pôsobia

</doc>
<doc id="31525" title="Kliment Ochridský" url="https://sk.wikipedia.org/wiki?curid=31525">
Kliment Ochridský

Kliment Ochridský (iné mená: (svätý) Kliment Sloviensky, (svätý) Kliment Bulharský, (svätý) Kliment Velický, svätý Kliment; * pred 836 – † 27. júl 916) bol žiakom sv. Cyrila a Metoda, jeden zo svätých sedmopočetníkov. Na jeho počesť je pomenovaná planétka 3903 Kliment Ohridski.
Životopis.
Slovenský slavista prof. Ján Stanislav a viacerí bulharskí historici tvrdia, že pochádzal z Veľkej Moravy. Podľa iných pochádzal z Bulharska a na Veľkú Moravu prišiel spolu s Cyrilom a Metodom.
V roku 868 bol spolu s Metodom, Gorazdom a Naumom vysvätený v Ríme za kňaza. Po Metodovej smrti sa stal druhým mužom byzantsko-slovanskej misie čo do postavenia (po sv. Gorazdovi). Vyhnaný z Veľkej Moravy po roku 885 sa spolu s ostatnými žiakmi sv. vierozvestov uchýlil do Bulharska, kde v Ochride (v dnešnom západnom Severné Macedónsku) založil stredisko slovanskej bohoslužby a školu. V roku 893 knieža Simeon zriadil velické biskupstvo, za prvého biskupa bol vysvätený a ustanovený sv. Kliment. So svätým Naumom Ochridským spolupracoval od mlada až do Naumovej smrti, podľa prameňov tvorili dobre zohratú dvojicu. Spolupracoval aj Konštantínom Preslavským a preslavským strediskom vzdelanosti. Zomrel v júli roku 916, pochovaný bol 27. júla 916 v Ochride v monastieri svätého Pantelejmona, ktorý dal sám postaviť. V Bulharsku je uctievaný ako národný svätec.
Tvorba.
Písal bohoslužobné texty (hymnografické diela), životopisné diela a oslavné diela na počesť svojich učiteľov Cyrila a Metoda, ale aj iných cirkevných osobností. Písal tiež homílie a poučné slová, ktoré sám tvoril alebo čiastočne prekladal z gréčtiny. Bol najplodnejším spisovateľom zo skupiny svätých sedmopočetníkov (čo sa týka zachovaných diel).

</doc>
<doc id="31528" title="Naum Ochridský" url="https://sk.wikipedia.org/wiki?curid=31528">
Naum Ochridský

Naum Ochridský (iné názvy: svätý Naum, (svätý) Naum z Preslavu, (svätý) Naum Preslavský; * okolo 830 – † 23. december 910, Monastier sv. archanjelov neďaleko Ochridu, Severné Macedónsko) bol spisovateľ a žiak sv. Cyrila a Metoda, jeden zo svätých sedmopočetníkov.
Život.
Pochádzal pravdepodobne zo slovanských obyvateľov Byzantskej ríše, ktorí žili niekde pri hraniciach s Bulharskom. Bol vznešeného pôvodu a pochádzal z bohatej rodiny. Od mladosti sa poznal so svätým Klimentom Ochridským.
Ešte pred misiou na Veľkú Moravu vstúpil do monastiera. Na kňaza bol vysvätený v roku 868 počas návštevy solúnskych bratov v Ríme.
Po vyhnaní z Veľkej Moravy po roku 885 sa spolu s ostatnými žiakmi sv. vierozvestcov uchýlil do Bulharska, kde pôsobil najprv v Preslave. V roku 893 odišiel za sv. Klimentom do oblasti Ochridu (v dnešnom západnom Macedónsku), kde pôsobil ako učiteľ v miestnom slovanskom učilišti a podieľal sa aj na fungovaní strediska slovanskej bohoslužby. Napomohol tiež rozvoju mníšskeho života a sám založil významný monastier na juhozápadnom brehu Ochridského jazera (okolo r. 905). Tu aj zomrel 23. decembra 910 a podnes sú tu jeho ostatky. Monastier, dnes známy pod menom sv. Nauma, sa stal významným pútnickým miestom regiónu; sv. Naum je uctievaný ako divotvorca a uzdravovateľ.
Pramene.
Zachovali sa tri slovanské životy sv. Nauma a dva grécke. Najviac informácií o živote a pôsobení sv. Nauma máme v dlhom "Živote Klimenta" od sv. Teofylakta Ochridského. Okrem toho sa Naum spomína aj v ďalších starobylých prameňoch – slovanských i gréckych. Na jeho počesť bola zložená služba, ktorú poznáme vo viacerých slovanských i gréckych redakciách.
Úcta.
Sv. Naum má u južných Slovanov sviatok 23. decembra a 20. júna. U nás nemá svoj osobitný sviatok, ale je uctievaný spolu s ostatnými svätými sedmopočetníkmi 27. júla u gréckokatolíkov a pravoslávnych, resp. u rímskokatolíkov v ten istý deň v rámci spomienky "svätého Gorazda a spoločníkov".

</doc>
<doc id="31529" title="Aleš Votava" url="https://sk.wikipedia.org/wiki?curid=31529">
Aleš Votava

Aleš Votava (* 3. august 1962, Bratislava – † 8. máj 2001) bol slovenský scénograf, kostýmový výtvarník, divadelný a filmový architekt.
Štúdium.
V roku 1987 absolvoval Katedru scénického a kostýmového výtvarníctva na Vysokej škole múzických umení v Bratislave u profesora Ladislava Vychodila. Ešte počas štúdia absolvoval stáže v parížskych divadlách L’Opéra Garnier, Théâtre Gérard Philipe a Théâtre du Soleil. V roku 1998 sa stal docentom po obhajobe habilitačnej prednášky "Farba v priestore javiska". V rokoch 19931994 absolvoval ročný pobyt vo Francúzskej akadémii v Ríme (Villa Medici), ktorý zakončil samostatnou výstavou "Souvenirs" ("Spomienky").
Dielo.
Navrhoval pre profesionálne divadlá scény a kostýmy k viac než 40 činoherným, 25 operným a 10 tanečným inscenáciám na Slovensku, v Česku, v Maďarsku a v Taliansku.

</doc>
<doc id="31539" title="Alexandra Grusková" url="https://sk.wikipedia.org/wiki?curid=31539">
Alexandra Grusková

Alexandra Grusková (* 1968, Bratislava) je slovenská scénografka, kostýmová výtvarníčka, divadelná a filmová architektka.
Štúdium.
V rokoch 19831989 študovala na bratislavskej Strednej škole umeleckého priemyslu v odbore reštaurátorstvo. V roku 1992 absolvovala zahraničný študijný pobyt na "Nottingham Polytechnic" v Nottinghame. Vysokoškolské štúdium ukončila v roku 1994 na Katedre scénického a kostýmového výtvarníctva Vysokej školy múzických umení pod vedením prof. Milana Čorbu a prof. Jozefa Cillera. V súčasnosti sa venuje umeleckej i pedagogickej činnosti a pôsobí ako docent na Katedre scénického a kostýmového výtvarníctva VŠMU.
Dielo.
Spolupracovala so všetkými význajmnejšími slovenskými divadelnými scénami (Divadlo Andreja Bagara v Nitre, Divadlo Jána Palárika v Trnave, Slovenským komorným divadlom v Martine), ale aj s alternatívnymi divadlami ako je GUnaGU, Stoka alebo Bratislavské divadlo tanca. Taktiež vytvorila scénické a kostýmové návrhy pre Činohru, Operu i Balet Slovenského národného divadla.
Zapojila sa tiež do viacerých medzinárodných umeleckých projektov. Jej práce získali ocenenia na prehliadkach a festivaloch. Okrem iného pôsobí aj ako architektka pre televízne a filmové projekty. V roku 2004 získala cenu Tatrabanky za výtvarné umenie.
Výstavy.
Tvorba Alexandry Gruskovej bola prezentovaná na kolektívnych výstavách v Prahe, Novom Sade a Bratislave.

</doc>
<doc id="31576" title="Drevená sakrálna architektúra na Slovensku" url="https://sk.wikipedia.org/wiki?curid=31576">
Drevená sakrálna architektúra na Slovensku

Drevená sakrálna architektúra je skvostom slovenskej ľudovej kresťanskej architektúry. Nachádza sa prevažne na severovýchode Slovenska a väčšina pochádza zo 17. a 18. storočia. Zvláštnosťou je, že objekty sú postavené výlučne z dreva a pri ich stavbe nemohol byť použitý ani jeden klinec. Vyznačujú sa originalitou a jedinečným technicko-umeleckým riešením. Na Slovensku sa zachovalo 59 drevených sakrálnych stavieb – 42 cerkví (38 gréckokatolíckych a 4 pravoslávne), 11 rímskokatolíckych kostolov a 6 evanjelických artikulárnych chrámov.
Architektúra.
Základná konštrukcia je zrubová. Okrem pravouhlých konštrukcií je možné nájsť tiež polygonálne konštrukčné tvary. Mnohé z nich sú trojdielne, čo symbolizuje Svätú trojicu. Tento symbol býva zvýraznený tiež trojicou smerom na západ sa zvyšujúcich veží. Šindľová strecha nesie tiež znaky ľudovej architektúry v podobe tesársko-rezbárskych geometrických ornamentov. Spôsobom ukladania šindľov, šalovacích dosák a líšt bývajú tiež uplatnené rozličné vzory. V dekoračných prvkoch sa používali aj kovové predmety. Pozornosť si zaslúžia železné kríže.
Základnou súčasťou drevených cerkví je ikonostas (z gréčtiny "eikon" = obraz a "stasis" = stavba), čo je vlastne drevená stena s obrazmi oddeľujúca oltár od ostatnej časti chrámu. Ikony sú umiestnené v presnom poradí, ich počet a kompozícia je vopred daná. Z umeleckého hľadiska spája ikonostas v sebe architektúru, maľbu a dekoratívnu drevorezbu. Interiér býva často zdobený nástennými a nástropnými maľbami. Námety malieb pochádzajú zo Starého a Nového zákona a maliari tak jednoduchými výrazovými prostriedkami oboznamovali ľud s ich obsahom.
Podľa historických prameňov bolo na Slovensku okolo 300 drevených sakrálnych stavieb, z ktorých sa nám zachovalo menej ako 70. 27 z nich bolo v roku 1968 vyhlásených za národnú kultúrnu pamiatku. Medzi najstaršie chrámy patria gotickým slohom ovplyvnené rímskokatolícke kostoly. Jedinečné sú tiež evanjelické artikulárne kazateľské chrámy s pôdorysom v tvare gréckeho kríža. Najpočetnejšiu skupinu tvoria drevené gréckokatolícke cerkvi, a to najmä z oblastí obývaných rusínskym etnikom. Vo väčšine chrámov sa pravidelne konajú bohoslužby.
Zoznam svetového kultúrneho dedičstva UNESCO.
Výbor Organizácie OSN pre výchovu, vedu a kultúru (UNESCO) na zasadnutí 8. júla 2008 v kanadskom Quebecu rozhodol o zaradení niektorých slovenských drevených chrámov do zoznamu Svetového kultúrneho a prírodného dedičstva. 
Ide o rímskokatolícke kostoly v Hervartove (okr. Bardejov) a Tvrdošíne, evanjelické artikulárne kostoly v Leštinách (okr. Dolný Kubín), Hronseku (okr. Banská Bystrica) a Kežmarku a gréckokatolícke chrámy v Ruskej Bystrej (okr. Sobrance), Bodružale a Ladomírovej (okr. Svidník).
Zoznam obcí s drevenými sakrálnymi stavbami.
Podľa zákona o ochrane pamiatok z 1987 roku boli dve kategórie pamiatok – kultúrne pamiatky a národné kultúrne pamiatky. V súčasnosti platný zákon č. 49/2002 Z.z. pozná už len jednu kategóriu pamiatok a to národné kultúrne pamiatky. Hrubo sú označené lokality – podľa bývalého zákona "národné kultúrne pamiatky" (NKP), teda tie najhodnotnejšie.

</doc>
<doc id="31612" title="Usáma bin Ládin" url="https://sk.wikipedia.org/wiki?curid=31612">
Usáma bin Ládin

Usáma bin Muhammad bin ’Awad bin Ládin (* 10. marec 1957† 2. máj 2011; (), skrátene Usáma bin Ládin () bol vodca organizácie al-Ká’ida, sunnitskej islamskej teroristickej siete, ktorá stojí za viacerými útokmi na civilné a vojenské ciele po celom svete. Pokladá sa tiež za osnovateľa a financovateľa teroristických útokov 11. septembra 2001 na World Trade Center v New Yorku a na Pentagón vo Washingtone, pri ktorých zomrelo minimálne 2 752 ľudí.
Usáma bin Ládin bol na prvom mieste zoznamu 10 najhľadanejších osôb ako aj najhľadanejších teroristov, zostavenom americkou FBI. Americká vláda ponúkala odmenu 25 miliónov dolárov, v roku 2004 zvýšenú na 50 miliónov dolárov za informácie vedúce k jeho priamemu dolapeniu (k vyplateniu odmeny však nedošlo). Prídavnú odmenu 2 milióny dolárov ponúkali letecké asociácie "Airline Pilots Association" a "Air Transport Association". FBI hľadala Usámu bin Ládina najmä kvôli teroristickým útokom na americké ambasády v Keni a Tanzánii v auguste 1998, no podľa oficiálnych informácii FBI zverejnených na ich stránkach bin Ládin nebol výslovne spájaný s teroristickými útokmi na Spojené štáty 11. septembra 2001.
Aj keď nebolo presne známe, kde sa Usáma bin Ládin nachádzal, najrozšírenejší bol predpoklad, že sa ukrýva v pakistanskom regióne Wazíristán, ležiacom pri hraniciach s Afganistanom. 
2. mája 2011 oznámil Barack Obama v priamom prenose na televízii CNN, že americké jednotky Usámu bin Ládina zabili. Podľa oznámenia Bieleho domu bol bin Ládin zabitý v pakistanskom Abbottábáde, asi 50 km od Islamabadu.

</doc>
<doc id="31630" title="Jagdtiger" url="https://sk.wikipedia.org/wiki?curid=31630">
Jagdtiger

Jagdtiger (SdKfz 186) bol nemecký ťažký stíhač tankov vyrábaný od začiatku roka 1944 až po rok 1945 a používaný na konci druhej svetovej vojny.
Jagdtiger predstavuje jeden z vrcholov snáh zbrojného priemyslu Tretej ríše v smere budovania stále ťažšej a väčšej obrnenej techniky. Bolo to najťažšie a najlepšie pancierované sériovo vyrábané obrnené vozidlo svojej doby. Rekordná bola aj jeho hlavná zbraň – kanón 128mm PaK 44 L/55. Tomu však zodpovedala aj mimoriadna výrobná cena a spotreba paliva. Rovnako ani rýchlosť paľby nebola veľmi veľká.
Bolo vyrobených cca 70 kusov; boli použité v bitke v Ardenách, pri Remagene a ďalej na západnom fronte. Niekoľko strojov celkom úspešne bojovalo v Rakúsku proti Červenej armáde.
Hodnotenie.
Jagdtiger predstavoval vážnu hrozbu aj pre tie najťažšie nepriateľské tanky, ktoré mohol účinne ostreľovať na vzdialenosť minimálne pol kilometra, zatiaľ čo žiaden protivník ho nedokázal spredu vážne ohroziť ani z tesnej blízkosti. No napriek tomu je projekt všeobecne hodnotený ako chybný a neúspešný – Jagdtiger predstavoval luxus, ktorý si Nemecko nemohlo dovoliť. Jeho výroba bola extrémne drahá a pomalá, spotreba paliva príliš vysoká. Stroj trpel celou radou porúch vyplývajúcich z uponáhľaného nasadenia na fronte a prílišného namáhania hnacích systémov. Bol tiež príliš nemotorný a rovnako ako Ferdinand sa nedokázal vysporiadať s útokom väčšieho množstva nepriateľov, ktorý sa dostali do jeho tesnej blízkosti a zvyčajne ho bez problémov vymanévrovali. Rovnako tak bol zraniteľný útokmi nepriateľského letectva.

</doc>
<doc id="31781" title="Slovenský rozhlas" url="https://sk.wikipedia.org/wiki?curid=31781">
Slovenský rozhlas

Slovenský rozhlas (SRo) je organizačná zložka Rozhlasu a televízie Slovenska, ktorá poskytuje službu verejnosti v oblasti rozhlasového vysielania. V rokoch 1991 až 2010 bol Slovenský rozhlas samostatnou inštitúciou zriadenou osobitným zákonom.
Okruhy.
V súčasnosti Slovenský rozhlas vysiela na 9 okruhoch.
Stanice dostupné prostredníctvom analógového pozemského vysielania:
Len digitálne vysielané stanice:
Všetky stanice je možné počúvať prostredníctvom satelitu (Astra 3B), internetu, digitálneho pozemského vysielania a sú dostupné aj v 1. multiplexe televízneho vysielania v štandarde DVB-T.
Súčasťou Slovenského rozhlasu aj po zlúčení do RTVS je Symfonický orchester Slovenského rozhlasu ako najstaršie profesionálne hudobné teleso na Slovensku, Detský spevácky zbor Slovenského rozhlasu a Detská rozhlasová a dramatická družina.

</doc>
<doc id="31796" title="Colin Powell" url="https://sk.wikipedia.org/wiki?curid=31796">
Colin Powell

Colin Luther Powell, (* 5. apríl 1937, New York, New York, USA) je americký politik a diplomat, bol 65. minister zahraničných vecí, slúžiaci od 20. januára 2001 do 26. januára 2005 vo vláde Georga W. Busha. Nominovaný bol 16. decembra 2000 a vo funkcii potom potvrdený Senátom USA. Powell z funkcie odstúpil, Bush jeho žiadosť prijal 12. novembra 2004 (pred začiatkom druhého volebného obdobia), ale ostal vo funkcii pokiaľ senát nepotvrdil nomináciu Condoleezzy Riceovej. 
Powell vystúpil 5. februára 2003 na plenárnom zasadnutí Bezpečnostnej rady Organizácie Spojených národov s prezentáciou argumentujúcou v prospech vojenskej invázie do Iraku. Odvolávajúc sa na početných anonymných irackých prebehlíkov tvrdil, že "nemôže byť pochýb o tom, že Saddám Husajn má biologické zbrane a možnosti rýchlo ich produkovať viac, oveľa viac." Powell tiež uviedol, že podľa neho "úplne bez pochybností" Saddám získava kľúčové komponenty pre výrobu jadrových zbraní. Avšak už o dva dni britský Channel 4 News oznámil, že tajné dokumenty odovzdané Veľkej Británii, ktoré Powell označoval počas svojho vystúpenia ako dôveryhodné boli zostavené na základe starého materiálu, ktorý kopíroval esej amerického postgraduálneho študenta Ibrahima al-Marashiho. Powell tiež tvrdil, že Irak spolupracuje s Usáma bin Ládinom a v Afganistane cvičí členov al-Káidy. 
20 marca 2003 začala invázia do Iraku. 30. septembra 2004 skupina poverená preverením údajov používaných pred začatím zásahu (Iraq Survey Group, ISG) vo svojom záverečnom stanovisku vyhlásila: „ISG nenašla žiadne dôkazy o tom, že Saddám Husajn vlastnil zásoby zbraní hromadného ničenia v roku 2003..." 
Powell sám označil svoje vystúpenie na pôde OSN, ktoré iniciovalo Tretiu vojna v Perzskom zálive za najväčšiu škvrnu na svojej kariére.
Jeho rodičia pochádzajú z Jamajky, pričom obaja majú zmiešaný černošský a škótsky pôvod.

</doc>
<doc id="31803" title="Koceľ" url="https://sk.wikipedia.org/wiki?curid=31803">
Koceľ

Koceľ ("Kocelj", "Gozil", "Chozil", "Chezilo", "Chezul") (* ? – † 876) bol v rokoch 861876 kniežaťom Blatenského kniežatstva.
Koceľ bol synom nitrianskeho kniežaťa Pribinu a jeho bavorskej manželky. Dostal bavorské meno Gozil (Chozil), ktoré užíval v slovienskej podobe Koceľ. 
Po smrti svojho otca sa asi v roku 861 stal kniežaťom v Blatenskom kniežatstve, predtým (najneskôr roku 850) bol grófom, pravdepodobne Blatenského grófstva (časť Blatenského kniežatstva).
Zohral významnú rolu v podpore kresťanstva, keď v roku 867 vo svojom sídle na Blatnohrade v Panónii hostil Konštantína-Cyrila a Metoda. Solúnski bratia získali Koceľa pre myšlienku šírenia slovienskej liturgie a na Blatnohrade vyučili asi päťdesiat žiakov.
Na prelome rokov 869/870 pápež Hadrián II. aj na žiadosť Koceľa vysvätil Metoda za arcibiskupa Panónie. Pozornosti kúrie na jeho panstvo sa nevyhol ani v nasledujúcich rokoch. Pred 14. májom 873 mu poslal nový pápež Ján VIII. list, v ktorom ho osobitne upozorňuje, aby sa jeho panstvo očistilo od smilstva a iných zvyšných pohanských zvykov. Medzitým poslal mu ešte jeden osobitný list v ktorom menuje dvoch mužov, zrejme jeho veľmožov, ktorí podviedli svoje ženy. Žiada od Koceľa aby zamedzil ich rozvedeniu a podobne postupoval aj v iných podobných prípadoch. Z oboch listov je zrejmé, že kúria mala veľmi dobre zmapovanú situáciu v Panónii. Tá jednak súvisí aj so zahraničnopolitickou situáciou. Koceľ bol podriadený Východofranskej ríši a tým ľahšie prechádzali informácie do Ríma, než z iných, neobsadených oblastí ako napr. z Veľkej Moravy.
Príčina smrti kniežaťa Koceľa je zahalená tajomstvom. Po jeho smrti zdedili jeho kniežatstvo synovia Viliama a Engelšaka. Nie však na dlho, v rokoch 882884 vykonal kráľ Svätopluk niekoľko politických čistiek na bývalom Koceľovom panstve a následne i toto jeho územie pripojil k Veľkomoravskej ríši. 

</doc>
<doc id="31850" title="Ludolfovo číslo" url="https://sk.wikipedia.org/wiki?curid=31850">
Ludolfovo číslo

Ludolfovo číslo, hovorovo formula_1 (pí) alebo výnimočne aj Archimedova konštanta (znak je grécke písmeno malé pí) je pomer obvodu kruhu k jeho priemeru. Či je kruh malý, alebo veľký, formula_2 je stále rovnaké, je to matematická konštanta. Táto konštanta sa bežne používa nielen v matematike ale aj vo fyzike, inžinierstve a iných vedách. Ludolfovo číslo je iracionálne, transcendentné číslo, ktorého prvé tri cifry sú 3,14.
Dejiny čísla formula_2.
Podiel obvodu kruhu k jeho priemeru bol už od staroveku objektom záujmu vedcov. Babylončania okolo roku 2000 pred Kr. zistili, že obvod kruhu je približne trojnásobkom jeho priemeru. Matematický postup výpočtu čísla formula_2 sa objavil okolo roku 255 pred Kr. Archimedom zo Syrakrúz. Archimedes pomocou výpočtu obvodu pravidelného vpísaného a opísaného 96 uholníka odhadol hodnotu čísla formula_2 medzi zlomkami formula_6 a formula_7 (3,1408 &lt;formula_2&lt;3,1428). V nemecky hovoriacich krajinách bolo toto číslo nazývané Ludolfovo (Ludolphsche Zahl) podľa nemecko-holandského matematika Ludolph van Ceulen, ktorý ho v roku 1596 určil pomocou Archimedovho postupu na 20 miest a neskôr na 35 miest. Výpočtom sa zaoberal aj Samuel Mikovíny, ktorý pred rokom 1750 určil jeho hodnotu na 25 cifier. Návrh na označenie tohto čísla znakom formula_2 pochádza z roku 1706 od málo známeho waleského matematika Williama Jonesa, ktorý sa v 18. storočí stal viceprezidentom Londýnskej kráľovskej spoločnosti. Označenie formula_2 sa však ujalo až po tom, čo ho začal používať matematik a fyzik Leonhard Euler (prvýkrát v roku 1736 v diele Mechanika). V súčasnosti aj Nemci nazývajú Ludolfovo číslo ako formula_2 . 
Potom, čo Johann Lambert v roku 1768 dokázal, že formula_2 nie je zlomok ale iracionálne číslo, vyriešil Ferdinand von Lindemann najvýznamnejší problém spojený s formula_2, keď dokázal, že formula_2 je transcendentné číslo (teda nie je koreňom žiadnej polynomickej rovnice). 
Vyčíslenie hodnoty formula_2.
William Shanks v roku 1853 oznámil, že vypočítal formula_2 s presnosťou na 607 miest (napokon sa ukázalo, že správnych bolo len 527). V súčasnosti sa snaha o upresnenie desatinného rozvoja čísla formula_2 urýchlila vďaka výpočtovej technike. V roku 1949 určili hodnotu formula_2 s presnosťou na 2 037 desatinných miest, čo pomocou počítača ENIAC trvalo 70 hodín. V roku 2011 bolo známych viac ako 10 000 000 000 000 miest čísla formula_2.
Hodnota čísla.
Nikdy nebudeme poznať presnú hodnotu čísla formula_2, keďže je to iracionálne číslo. Desatinný rozvoj formula_2 je nekonečný a bez predikovateľnej štruktúry. Jeho hodnota na 60 desatinných miest je: 
Výpočet formula_2.
Jeden zo spôsobov ako formula_2 vypočítať:
Na približné účely sa často používa zaokrúhlená hodnota na dve desatinné miesta 3,14, čomu zodpovedá aj zlomok 22/7 (3,1428).
Mnemotechnické pomôcky.
Pomerne jednoducho sa zapamätá 113/355 (po 2 krát za sebou nepárne čísla 1 3 5 rozdelené v strede lomkou), čo je formula_26 s presnosťou na 7 miest odkiaľ opačný pomer 355/113 je formula_2 s presnosťou tiež na 7 miest. 
Číslo formula_2 s presnosťou na viac, napríklad deväť, desatinných miest je možné vytvoriť spočítaním písmen v jednotlivých slovách napríklad pomocou tejto vety: "Tak, ó milá, ó drahá, zapamätaj si týchto čísel rad."
Kruh a guľa.
Kruh.
formula_29
formula_30
Guľa.
formula_31
formula_32
Zaujímavosti.
Deň pí sa oslavuje od roku 1988 každý rok 14. marca. V tento ako aj v dni "približujúce sa k pí" si ho možno pripomenúť odriekaním jeho cifier. V roku 2015 spamäti so zaviazanými očami povedal Ind Rajveer Meena jeho prvých 70 000 cifier, čo mu trvalo skoro 10 hodín.

</doc>
<doc id="31866" title="Donald Rumsfeld" url="https://sk.wikipedia.org/wiki?curid=31866">
Donald Rumsfeld

Donald Henry Rumsfeld (* 9. júl 1932, Evanston, Illinois – † 29. jún 2021, Taos, Nové Mexiko) bol minister obrany USA od 20. januára 2001 do 18. decembra 2006. Pôsobil vo vláde prezidenta Georga W. Busha ako v poradí 21. minister obrany a zároveň bol najstaršou osobou zastávajúcou túto pozíciu. Pôsobil aj vo vláde Geralda Forda ako 13. minister obrany v rokoch 1975 až 1977, čím bol zároveň najmladšou osobou na tomto poste.
Od roku 1954 bol ženatý s manželkou Joyce. Mali tri deti a 6 vnúčat.

</doc>
<doc id="31917" title="SĽUK" url="https://sk.wikipedia.org/wiki?curid=31917">
SĽUK

Slovenský ľudový umelecký kolektív alebo SĽUK je profesionálne umelecké teleso na Slovensku. 
SĽUK bol zapojený do digitalizácie kultúrneho dedičstva Slovenska, vzniknutý digitálny obsah je sprístupnený na portáli Slovakiana.
Charakteristika.
SĽUK nadväzuje na ľudové tradície, umelecky ich spracováva, rozvíja do štylizovaného umeleckého prejavu, ktorý prezentuje prostredníctvom programových predstavení. Celá tvorba SĽUK-u predstavuje kolektívne umelecké výtvory, na ktorých participuje široký okruh spolupracovníkov – skladateľov, choreografov, výtvarníkov, odborných pracovníkov z oblasti folkloristiky, pedagógov a pod. Počas jednotlivých umeleckých období, ktorými SĽUK vo svojom vývoji prešiel, sa na umeleckom profilovaní a smerovaní zúčastňovali významné tvorivé osobnosti.
Zo skladateľov národní umelci Alexander Moyzes (tvorca prvého programu a prvej dramaturgickej línie umeleckej činnosti súboru), Eugen Suchoň, Ján Cikker, ďalej P. Tonkovič, Dezider Kardoš, Július Móži, J. Štelzer, zaslúžilí umelci Tibor Andrašovan, Bartolomej Urbanec a iní. Neskôr sa autorský okruh rozšíril o skladateľov, ktorí boli nositeľmi nových kompozičných pohľadov a prístupov k folklórnemu materiálu. Boli to napríklad zaslúžilý umelec Iľja Zeljenka, Tadeáš Salva, J. Malovec, Igor Bázlik, Hanuš Domanský, Svetozár Stračina a ďalší.
Z umeleckých pracovníkov – choreografov SĽUK-u to boli Š. Tóth, Martin Ťapák, zaslúžilý umelec Štefan Nosáľ. Úspechy telesa od začiatkov dodnes sú spojené predovšetkým s choreografickou a režijnou prácou Juraja Kubánku.
Dramaturgia sa pôvodne orientovala na mozaikové programy. V poslednom období na tzv. uzavretú programovú koncepciu. Programy dosiahli široký repertoárový rozsah čo do typov a interpretačného obsadenia. V súčasnosti má SĽUK v repertoári celosúborové, ako aj komorné programy monotematické i tanečne mozaikové aj samostatné programy speváckeho zboru.
SĽUK okrem bohatej domácej produkcie úspešne reprezentoval slovenské ľudové umenie takmer vo všetkých krajinách Ázie, Afriky, Ameriky. Jeho pracovným sídlom bol v minulosti neogotický kaštieľ v bratislavských Rusovciach.
Do SĽUK-u patria tri organizačné zložky: 
K SĽUK-u patrí aj reštaurácia a kaviareň, ktorá sídli na rovnakej adrese .

</doc>
<doc id="31971" title="Veta (jazykoveda)" url="https://sk.wikipedia.org/wiki?curid=31971">
Veta (jazykoveda)

Veta je základná syntaktická jednotka s uceleným významom, gramaticky usporiadaná a intonačne uzavretá. Presnejšie je to komplexná gramaticko-sémantická systémová jednotka, ktorá má povahu základnej komunikatívnej jednotky. 
Veta sa skladá z vetných členov, ktoré v nej vytvárajú sklady.
Delenia.
Delenie 1.
Na Slovensku sa namiesto toho tradične rozlišuje:
Delenie 2.
Podľa zloženia delíme vety na:
Delenie 3.
Vyjadrením postoja hovoriaceho ku skutočnosti, teda podľa obsahu (modálnosti), delíme vety na:
Delenie 4.
Podľa členitosti delíme vety na:
Slovosled.
Slová vo vete sú usporiadané podľa istých pravidiel slovosledných princípov. Základný slovosledový princíp je aktuálne členenie vety (významová výstavba jej výpovede): 

</doc>
<doc id="31984" title="Jiří Frejka" url="https://sk.wikipedia.org/wiki?curid=31984">
Jiří Frejka

Jiří Frejka (* 6. apríl 1904, Útěchovice – † 27. október 1952, Praha) bol český divadelný režisér a divadelný teoretik.
Po maturite študoval filozofiu, v tom čase sa začal zaujímať o divadlo, roku 1925 sa podieľal spolu s E. F. Burianom na založení Osvobozeného divadla, odkiaľ po sporoch s J. Honzlom odišli a v roku 1927 spoluzaložili divadlo Da-Da.
V rokoch 1930–1945 bol členom činohry Národního divadla v Prahe, potom sa stal (1945–1950) šéfom divadla na Vinhradech. Tu bol často kritizovaný, pretože jeho umenie nebolo dosť socialistické, snažil sa totiž robiť divadlo, ktoré nemalo s politikou takmer nič spoločné, čo v tom čase nebolo dosť možné.
Po jeho preradení do operetného divadla v Karlíne sa predovšetkým jeho zásluhou stalo toto divadlo jedným z najkvalitnejších divadiel tých čias v Česko-Slovensku.
Frejka bol profesorom na konzervatóriu, v roku 1945 sa výrazne podieľal na založení DAMU. Na akadémii sa stal prvým rektorom a pôsobil na nej až do roku 1952, kedy bol prepustený, dôvodom bolo znovu malé nadšenie pre socializmus. 
Dielo.
Vo svojich literárnych dielach opísal svoje názory na divadlo a na herectvo, tieto knihy boli často v rozpore s tým čo si žiadalo socialistické divadlo a keďže J. Frejka nebol príliš ochotný tieto názory meniť dochádzalo ku konfliktom, ktoré nakoniec viedli k jeho prepusteniu z DAMU.

</doc>
<doc id="32021" title="Koruna slovenská" url="https://sk.wikipedia.org/wiki?curid=32021">
Koruna slovenská

Koruna slovenská (skratka: Ks) bola mena vojnovej Slovenskej republiky v rokoch 19391945. Koruna slovenská nahradila predtým používanú česko-slovenskú korunu.
Výmenný kurz voči Ríšskej marke.
Spočiatku sa koruna slovenská vymieňala rovnako ako koruny Protektorátu Čechy a Morava v kurze 10 korún za 1 ríšsku marku. To sa však zmenilo po Salzburských rokovaniach v lete 1940 a od 1. októbra 1940 bol voči ríšskej marke stanovený kurz na 11,62 Ks za 1 RM, pričom výmenný kurz protektorátnej meny voči ríšskej marke zostal nezmenený. Množstvo obeživa sa od apríla 1939 do marca 1945 zvýšilo 9,5 násobne.
Mince.
V roku 1939 boli zavedené mince o hodnote 10 halierov, 5 a 20 korún, neskôr aj 20 a 50 halierov a 1 koruna v roku 1940. 10 a 20 halierové mince boli z bronzu, 50 halierová a 1 korunová medeno-niklová. 5 korunová minca bola z niklu a 20 korunová minca bola zo striebra. V roku 1942 boli zavedené zinkové 5 halierniky a hliník nahradil bronz v 20 haliernikoch. Hliníkové 50 halierniky nasledovali v roku 1943. Strieborné 10 a 50 korunové mince boli zavedené v roku 1944. Ich zavedením sa Peter Zaťko a Imrich Karvaš pokúšali zmenšiť vývoz drahých kovov zo Slovenska do Tretej ríše.
Oproti predvojnovým česko-slovenským korunám, mala koruna slovenská aj mincu s hodnotou 50 Ks, obsah striebra v 10 a 20 Ks minciach bol postupne znížený zo 700 ‰ na 500 ‰ a 5 Ks navyše zmenšilo svoju fyzickú veľkosť. Mince navrhovali Anton Hám, Andrej Peter, Gejza Angyal, Ladislav Majerský a František Štefunko. Mince boli vyrábané v Kremnickej mincovni.
Bankovky.
V roku 1939 sa spočiatku používali česko-slovenské bankovky hodnoty 100, 500 a 1000 korún, avšak s dočasnou potlačou prvej Slovenskej republiky. Do konca roku krajina zaviedla vlastné 10 a 20 korunové bankovky. Nasledujúceho roku Slovenská národná banka uviedla 50, 100 aj 1000 korunovú bankovku, ktorú v roku 1941 doplnila aj 500 korunáčka a 5000 korunáčka v roku 1944. V roku 1945 boli zavedené aj 5 korunové bankovky.

</doc>
<doc id="32022" title="Vasilij Ivanovič Čujkov" url="https://sk.wikipedia.org/wiki?curid=32022">
Vasilij Ivanovič Čujkov

Vasilij Ivanovič Čujkov, (* 12. február 1900, Serebrianyje Prudy, Tulská oblasť – † 18. marec 1982, Moskva) bol sovietsky dôstojník, maršal Sovietskeho zväzu, dvojnásobný hrdina ZSSR (marec 1944 a apríl 1945), a diplomat. Zohrával významnú úlohu v zimnej vojne s Fínskom v rokoch 1939-40, obrane Stalingradu a dobýjaní Berlína.
Život.
Raná kariéra.
Pochádzal z roľníckej rodiny. V roku 1917 vstúpil do Červených gárd a v rokoch 1918-1920 bojoval na Ukrajine, južnom Rusku na Kaukaze a nakoniec v Poľsku. Na konci občianskej vojny velil pluku. V rokoch 1923-1931 rotoval medzi Frunzeho vojenskou akadémiou, kde absolvoval niektoré zvláštne kurzy špecializované na Ďaleký východ, a Ďalekým východom, kde striedavo pôsobil ako diplomatický kuriér v Číne a člen štábu Vasilija Bľuchera.
V rokoch 1932-1935 viedol kurzy pre vyšších dôstojníkov, potom bol preradený k bojovým jednotkám (postupne velil mechanizovanej brigáde, 5. streleckej armáde a nakoniec 4. armáde, s ktorou sa v septembri 1939 zúčastnil obsadenia východnej časti Poľska). Jeho dovtedajšie úspechy urobili dojem na jeho nadriadených a keďže voľných miest pre povyšovanie bolo po Stalinových čistkách v armáde dosť, bolo len logické, že sa mal zúčastniť aj prepadnutia Fínska.
Zimná vojna.
Po porážke pri Suomissalmi, kedy 3 fínskej pluky obkľúčili a zničili 2 sovietskej divízie, nahradil Čujkov veliteľa Duchanova. 
Sovietsko-nemecká vojna.
Navzdory tomu však Čujkov prežil a ani dopad na jeho kariéru nebol drastický. V roku 1940 bol už v hodnosti generálporučíka vyslaný do Číny ako vojenský atašé. V roku 1941 sa vrátil do Moskvy, pracoval v diplomacii, napriek jeho opakovaným žiadostiam o znovupriradenie k frontovým jednotkám. Neskôr bol ale menovaný za zástupcu veliteľa rezervného zboru dislokovaného v jeho rodisku, kde viedol výcvik vojakov, keďže však utrpel ťažké zranenia pri nehode, výcvik viedol väčšinu času iba formálne.
V júli 1942 dočasne velil 64. armáde priradenej k južnému frontu v oblasti Stalingradu. Neskôr ho nahradil generál M.S. Šumilov a Čujkov bol poverený velením nad ľavým krídlom 64. armády. Keďže sa osvedčil, 8. septembra podľa vlastných pamätí 12. septembra bol vymenovaný za veliteľa 62. armády, hlavnej sily, ktorá bránila Stalingrad. Pri preberaní velenia, ktoré štáb frontu odňal generálplukovníkovi Lopatinovi Čujkov vyhlásil, že: „Buď mesto udržíme, alebo tam zahynieme.“ Svojou prítomnosťou v blízkosti frontu, ako aj faktom, že nikdy neevakuoval veliteľstvo armády na bezpečnejší východný breh Volgy podporoval morálku zverených vojsk. Počas bitky Čujkov úzko spolupracoval s náčelníkom štábu 62. armády N.I. Krylovom a komisárom K.A. Gurovom. Nemci počas celej bitky nikdy neuverili spravodajským informáciám o tom, že Čujkovovo veliteľstvo sa skutočne nachádza na pravom brehu.
Velenie nad 62. armádou si podržal až do konca bitky, v marci 1943 bola armáda preorganizovaná a premenovaná na 8. gardovú armádu. Do bojov bola nasadená pri prekračovaní Dnepra a neskôr bojovala na pomedzí Ukrajiny a Bieloruska. V polovici roka 1944 spadala pod velenie 1. bieloruského frontu, s ktorým oslobodzovala Bielorusko počas operácie Bagration a Poľsko pri visliansko-oderskej operácii a mala významnú úlohu v bitke o Berlín. 2. mája prevzal Čujkov v mene Vrchného veliteľstva Červenej armády kapituláciu berlínskej posádky.
Povojnové obdobie.
Po vojne zostal Čujkov vo Východnom Nemecku - do apríla 1949 ako zástupca veliteľa sovietskych okupačných vojsk, potom v hodnosti armádneho generála do mája 1953 ako ich veliteľ.
V roku 1953 sa stal veliteľom Kyjevskej vojenskej oblasti, o dva roky neskôr získal hodnosť maršal ZSSR. V rokoch 1960-1964 bol vrchným veliteľom sovietskych pozemných síl. V roku 1972 odišiel do dôchodku.
Pomáhal navrhnúť pamätník stalingradskej bitky na Mamajovej mohyle, kde je aj pochovaný ako prvý maršal ZSSR, ktorého nepochovali v Moskve.
Dielo.
V rokoch 1950-1972 napísal mnoho kníh a článkov o svojej vojenskej kariére a skúsenostiach. Sú charakteristické zvýrazňovaním vlastných zásluh, skresľovaním historických udalostí v jeho prospech a silne protižukovovským nábojom. Vyhol sa v nich menej úspešným obdobiam svojej kariéry, najmä zimnej vojne.
Knihy vydané v slovenčine:

</doc>
<doc id="32206" title="Abesínska mačka" url="https://sk.wikipedia.org/wiki?curid=32206">
Abesínska mačka

Abesínska mačka alebo habešská mačka je krátkosrsté plemeno mačky a pochádza pravdepodobne z Etiópie (kedysi "Abesínsko"). Patrí medzi najstaršie známe plemená mačiek. 
Na základe genetického výskumu pochádzajú abesínske mačky z Ďalekého východu, odkiaľ boli vraj privezené ako „tickingové suveníry“ do Anglicka, kde malo dôjsť k ich páreniu s malými divými mačkami pochádzajúcimi z Anglicka ("Felis silvestris silvestris" a "Felis silvestris grampia").
Vzhľad.
Abesínske mačky sú charakteristické najmä nezameniteľným sfarbením srsti. Typickým znakom je kresba, tzv. ticking. Spočíva v zvláštnom zafarbení chlpu a po prvýkrát bola definovaná v chovateľských kruhoch zajacov. Každý chlp obsahuje dva až tri prúžky. Svetlé prúžky sa striedajú s tmavými a dávajú plemenu typický prírodný vzhľad. Je to zjavné najmä pri tradičných farbách sorrel a divokom sfarbení (farba podobná farbe divého králika). 
Plemeno má stredne veľké a svalnaté telo, dlhé a štíhle končatiny s oválnymi tlapkami. Chvost je dlhý, široký v mieste nasadenia, zbiehajúci sa do špičky. Mal by ladiť s telom mačky. 
Abesínska mačka má guľatú hlavu klinovitého tvaru, veľké, ďaleko od seba posadené uši, dlhý krk. Výrazné oči mandľového tvaru môžu byť jantárovo žlté, zelené alebo orieškové. Uznané zafarbenie srsti je hnedočervená, modrá, čokoládová, strieborná lila, žltohnedá, červená, krémová a pridružené farby korytnačinovej, uprednostňuje sa však prírodné zafarbenie s tmavými špičkami na chlpoch. Biela farba sa toleruje na brade a nozdrách. 
Temperament.
Abesínske mačky sú temperamentné, sebavedomé, zvedavé a hravé. Veľmi rady sa šplhajú; táto ich vášeň by mala byť dostatočne uspokojená rozličnými škrabadlami a odpočívadlami, inak hrozí poškodenie zariadenia bytu. Neznášajú samotu a vyžadujú značnú pozornosť svojich majiteľov. Nie sú neprimerane hlučné a obľubujú telesný kontakt. 
Niektoré jedince majú vrodený talent otvárať dvere, aportovať predmety a rady sa učia rôzne kúsky. Väčšina rada cestuje. 
Starostlivosť.
Srsť tejto nevyžaduje veľkú starostlivosť, postačuje vyčesanie raz za týždeň. Niektorí chovatelia používajú kefu s krátkymi štetinami, iní dávajú prednosť hrebeňu s jemnými zubami, prípadne hladia srsť vlhkými rukami v proti smere rastu a potom ju uhladia v smere rastu. Tým sa odstránia odumreté chlpy a udržuje sa napätie v koži. 
Pravidelnú návštevu veterinára si vyžaduje starostlivosť zuby a ďasná, pretože plemeno je náchylné na zápaly a tvorí sa u nich zubný kameň. 
Dejiny chovu.
Prvé záznamy o abesínskych mačkách pochádzajú z roku 1896. Do roku 1905 bolo evidovaných 12 záznamov, z ktorých 6 z registrovaných zvierat malo niektorého z rodičov neznámeho. Až v roku 1929 existoval dostatočný počet jedincov na to, aby sa mohol založiť prvý Abyssinian Cat Club a mohol sa zostaviť prvý štandard. 
Dve svetové vojny napáchali škody na chove všetkých plemien a chov abesínskych mačiek nebol výnimkou. Už po prvej svetovej vojne bola chovateľská základňa zdecimovaná a po druhej žilo už len niekoľko chovných jedincov. Záujem o toto plemeno stúpol až v 50. rokoch 20. storočia.
V 70. rokoch 20. storočia utrpel chov abesínskych mačiek v USA. Zmenšujúci sa počet chovných zvierat zapríčinil výskyt rozličných genetických ochorení, ako napr. ochorenie obličiek, zubov a ďasien. Organizácia CFA (The Cat Fanciers' Association, Inc.) teda povolila prikríženie cudzej krvi, aby sa tak zachránilo plemeno pred vyhynutím. Dnes je kríženie s inými, hoci príbuznými plemenami (napr. somálskymi mačkami) zakázané. 
Názov.
Odborníci si na prelome 19. a 20. storočia lámali hlavu nad správnym pomenovaním nového plemena. Niektorí poukazovali na podobnosť mačky s tickingom na divého králika, vďaka čomu Abesínky dostávali vtipné mená ako „bunny cats“ alebo „rabbit cats“.

</doc>
<doc id="32224" title="Bitka pri Kreščaku" url="https://sk.wikipedia.org/wiki?curid=32224">
Bitka pri Kreščaku

Bitka pri Kreščaku bola ozbrojené stretnutie medzi francúzskym a anglickým vojskom, ktoré sa konalo 26. augusta 1346 v severnej časti Francúzska pri obci Crécy-en-Ponthieu (po slovensky Kreščak). Bola jednou z kľúčových bitiek storočnej vojny. Historici ju označujú za koniec „rytierskej éry“, keďže v boji boli použité nové zbrane a nová taktika, vďaka ktorej sa podarilo menej početnému anglickému, prevažne pechotnému vojsku zvíťaziť nad francúzskym ťažkým jazdectvom.
Význam.
V tejto bitke sa stretla oveľa menšia anglická armáda o sile približne 12 000 mužov pod velením Eduarda III. s niekoľkonásobnou presilou Francúzov, ktorým velil Filip VI. Napriek početnej nevýhode anglické vojská porazili Francúzov pomocou kvalitných zbraní a taktiky. Bola to bitka, v ktorej sa preukázala efektívnosť masovo používaného luku proti obrneným rytierom. Francúzski rytieri v plátovom brnení boli porazení bodcovými šípmi, keď sa vrhli na anglickú pozíciu na kopci. Výsledkom bola smrť mnohých francúzskych šľachticov, pravdepodobne až tretiny.
Tento boj je mnohými historikmi označovaný za koniec rytierstva, pretože počas boja boli mnohí väzni a zranení odvedení, na rozdiel od rytierskeho spôsobu vedenia vojny. Miesto boja je zachované a dnes si ho možno obhliadnuť zo špeciálnej vyhliadkovej veže.
Prostredie.
23. júna 1340 sa odohrala bitka o Sluis, ktorá bola prvá väčšia bitka storočnej vojny. Po tomto boji sa Eduard pokúsil vpadnúť do Francúzska cez Flámsko, ale nepodarilo sa mu to. O šesť rokov neskôr Eduard napadol Normandiu a nasledujúce víťazstvá vyvrcholili do bitky pri Kreščaku, druhej väčšej bitky vojny.
Anglické usporiadanie.
Podobne ako aj v predchádzajúcich bojoch so Škótskom Eduard si vybral pre svoju armádu miesto na rovnom, poľnohospodárskom teréne s prírodnými prekážkami po bokoch. Kráľ a jeho sluhovia sa umiestnili vo veternom mlyne na malom vrchu, ktorý ochraňoval zadnú časť, odkiaľ mohol kontrolovať priebeh boja.
V silnej obrannej pozícii Eduard prikázal všetkým bojovať na nohách a rozdelil armádu na tri skupiny. Jeho šestnásťročný syn, Čierny princ Eduard, velil jednej z nich. Tajná zbraň armády, lukostrelci z Walesu, boli zoradení vo formácii tvaru V pozdĺž okrajov vrchu. Počas čakania, ktoré nasledovalo, Angličania vybudovali systém priekop, jám a ostňov, aby zmrzačili a porazili nepriateľskú kavalériu.
Boj.
Francúzska armáda pod velením Filipa VI. bola pre nadbytok sebavedomia jeho urodzených rytierov oveľa menej zorganizovaná. Filip umiestnil svojich janovských žoldnierov ozbrojených kušami do prednej línie s kavalériou za ňou.
Ako prví zaútočili janovskí žoldnieri, ktorí vypálili salvu striel za účelom zmiasť a zastrašiť nepriateľa. Prvý útok sprevádzal zvuk hudobných nástrojov, ktoré doniesol Filip, aby zastrašil protivníka. Ale žoldnieri používajúci kuše sa prejavili ako neužitoční. S palebným intervalom tri až päť sálv za minútu nemali šancu proti lukostrelcom, ktorí mohli vystreliť desať až dvadsať šípov za rovnakú dobu. Navyše ich zbrane boli poškodené dažďom, ktorý bol pred bojom. Lukostrelci predišli poškodeniu zbraní odstránením tetív z lukov, kým sa počasie nevylepšilo. Vystrašení a zmätení janovskí strelci z kuší utiekli s ťažkými stratami, niektorí boli dokonca ušliapaní francúzskou kavalériou.
Francúzska kavaléria, vidiac chabý výsledok útoku strelcov z kuší, sa vrhla na anglické pozície v radovom zoradení. Ale svah, umelé a prírodné prekážky zlomili moc kavalérie. V tom istom čase lukostrelci a sedliaci z Walesu vystrelili salvu šípov na francúzsku kavalériu. Francúzsky útok nedokázal prelomiť anglickú formáciu ani po viacerých pokusoch a utrpel ťažké straty.
Za súmraku Filip VI., sám zranený, prikázal ústup. Výsledkom bola ponižujúca porážka pre Francúzsko.
Straty.
Medzi mŕtvymi boli aj významní šľachtici ako:
Dôsledok.
Potom čo Francúzi opustili bojisko, Angličania skontrolovali zranených Francúzov, aby zistili, kto je vhodný za väzňa, za ktorého by mohli pýtať výkupné. Tí rytieri, ktorí boli vážne zranení, boli zabití "misericordiasmi" (po anglicky "mercy-givers"), čo boli dlhé nože vsunuté cez nechránené podpažie a zabodnuté do srdca, čo bolo proti rytierskemu spôsobu vedenia vojny.
Táto bitka preukázala vojnovú prevahu anglického/waleského dlhého luku oproti francúzskej kombinácii kuše a ozbrojených rytierov a ustanovila nový spôsob vedenia vojny, ktorý bol neskôr dlho využívaný. Po bitke pri Kreščaku Eduard III. pokračoval a obliehal Calais, ktoré sa mu čoskoro vzdalo. Ďalšia veľká bitka storočnej vojny bola bitka pri Poitiers v roku 1356, kde Francúzi prehrali za podobných podmienok ako v bitke pri Kreščaku.

</doc>
<doc id="32235" title="Viktor Béreš" url="https://sk.wikipedia.org/wiki?curid=32235">
Viktor Béreš

Ing. Viktor Béreš (* 21. august 1977, Košice) je slovenský ekonóm a predseda mimoparlamentnej politickej strany NAJ - Nezávislosť a Jednota. V komunálnych voľbách v roku 2018 neúspešne kandidoval na post primátora Bratislavy.
Vzdelanie.
Béreš vyštudoval na Ekonomickej univerzite Bratislava s vyznamenaním. Plynule hovorí anglicky aj nemecky. Je držiteľom certifikátu z Wirtschaftsunivertsität vo Viedni.
Politická kariéra.
Viktor Béreš bol poslancom Národnej rady SR od septembra 2003 za stranu ANO. V roku 2005 však z ANO odišiel a vzdal sa aj funkcie poslanca parlamentu. Stranu Béreš kritizoval z nedostatočného liberalizmu, tá ho naopak obvinila z brania úplatkov.
V roku 2016 sa stal jedným zo spoluzakladateľov politickej strany NAJ - Nezávislosť a jednota a odvtedy je jej predsedom. 
Program strany NAJ deklaruje ukončiť mocenský vplyv finančných skupín a oligarchie na chod Slovenska. Zároveň Béreš deklaroval, že chce zachovať slobodné podnikanie a súčasne zaviesť čiastočnú reguláciu v oblasti energetiky a poľnohospodárstva. Ďalšie jeho ciele sú potravinová sebestačnosť a zásadné zvýšenie miezd a dôchodkov, ktoré majú podľa jeho analýz údajne pomôcť napredovaniu slovenskej ekonomiky.
V Bratislave by v prípade zvolenia za primátora bojoval proti developerom a reklamnému smogu.

</doc>
<doc id="32273" title="Európska organizácia pre jadrový výskum" url="https://sk.wikipedia.org/wiki?curid=32273">
Európska organizácia pre jadrový výskum

Európska organizácia pre jadrový výskum alebo Európska organizácia jadrového výskumu (angl. "European Organization for Nuclear Research", fr. "Organisation européenne pour la recherche nucléaire") alebo CERN je európska organizácia pre základný a aplikovaný výskum najmä v oblasti časticovej fyziky. 
Známa je najmä tým, že vlastní Európske laboratórium pre časticovú fyziku/Európske laboratórium časticovej fyziky (angl. "European Laboratory for Particle Physics", fr. "Laboratoire européen pour la physique des particules"), ktoré je najväčším laboratóriom časticovej fyziky na svete a predstavuje špičku v oblasti výskumu najjemnejšej štruktúry hmoty. 
Nachádza sa v švajčiarskom meste Meyrin na švajčiarsko-francúzskej hranici, severozápadne od mesta Ženeva. CERN vznikla 29. septembra 1954 dohodou dvanástich členských štátov. Dnes ich má CERN 20. Hlavnou funkciou CERN je prevádzka časticových urýchľovačov a ďalšej infraštruktúry potrebnej pre výskum v oblasti fyziky vysokých energií. CERN je známa aj ako miesto vzniku siete World Wide Web.
Slovensko je členským štátom od roku 1993, predtým krátko (v roku 1992) ako ČSFR. Ministerstvo školstva je odborným garantom členstva SR v CERN a vykonáva koordináciu a zabezpečovanie účasti slovenských pracovísk.
Členské štáty.
Zakladajúcimi členmi boli Belgicko, Dánsko, Francúzsko, Taliansko, Juhoslávia (do 1961), Nemecko, Holandsko, Nórsko, Grécko, Spojené kráľovstvo, Švédsko a Švajčiarsko.
Nasledovali ďalšie štáty: Rakúsko (1959), Španielsko (1961-1968 a od 1983), Portugalsko (1986), Fínsko (1991), Poľsko (1991), Maďarsko (1992), Česko (1993), Slovensko (1993), Bulharsko (1999) a Izrael (2013).
Status pozorovateľa majú: Turecko (1961), Rusko (1993), Japonsko (1995), USA (1997), India (2002) a z medzinárodných organizácií tiež EU a UNESCO.
Výhody.
Podľa fyzika Branislava Sitára môžu firmy pôsobiace na Slovensku dostať technológie vyrobené v CERNe zdarma. Slovenské firmy môžu tiež byť dodávateľmi rôznych technológií pre CERN. Podľa Sitára: "„V niektorých rokoch sa nám do slovenského priemyslu vracalo viac, ako platíme na poplatkoch za členstvo v CERN-e.“".

</doc>
<doc id="32399" title="KDE" url="https://sk.wikipedia.org/wiki?curid=32399">
KDE

KDE (K Desktop Environment) je slobodné a prepracované desktopové prostredie pre unixové a linuxové pracovné stanice a vývojová platforma založená na knižnici Qt od spoločnosti Trolltech. Qt je v súčasnosti vlastnené spoločnosťou The Qt Company.
Beží na väčšine unixových systémov, napríklad Linux, BSD, AIX alebo Solaris, ako aj Mac OS X a Microsoft Windows, vďaka použitej knižnici QT aktuálne vo verzií 5, ktorá je platformovo nezávislá.
História.
KDE bolo založené Matthiasom Ettrichom v roku 1996, keď bol študentom Univerzity Eberharda Karla v Tübingene. Bol nespokojný so stavom desktopových prostredí pre Linux, aj Unix. Uprostred svojich pripomienok v diskusii kritizoval, že neexistujú programy s jednotným ovládaním, podobným vzhľadom alebo správaním. Niečo, čo bude vyzerať rovnako a bude jednoduché používať. Nasledovala veľká odozva, a tak sa zrodil projekt KDE.
Matthias použil pre KDE knižnicu Qt. V roku 1997 bola vydaná prvá verzia veľkého a komplexného projektu. V tej dobe ešte Qt nepoužívalo otvorenú licenciu, kvôli čomu niektorí programátori, ktorí sa do KDE nezapojili, založili dva ďalšie projekty: Harmony pre náhradu Qt knižníc a GNOME k vytvoreniu iného obdobného projektu ako KDE, ale postavenom na úplne odlišných knižniciach.
V novembri roku 1998 sa Trolltech rozhodol zmeniť licenciu na voľnejší Q Public License (QPL). Čo síce mierne zlepšilo situáciu, ale debaty o správnosti pokračovali až do roku 2000, kedy Trolltech vydal unixovú verziu pod GNU General Public License (GPL).
V súčasnosti posledná verzia KDE Plasma 5 je založená na Qt verzii 5.
Obe najvýznamnejšie linuxové desktopové prostredia KDE a GNOME sú v súčasnosti zapojené v projekte Freedesktop.org.
Opis.
KDE je v súčasnosti najprepracovanejšie jednoduché používateľské rozhranie pre pracovné stanice. Patrí medzi najpoužívanejšie spolu s prostredím systému MS Windows a Mac OS X.
KDE pozostáva z niekoľkých súčastí, ktoré tvoria kompletné desktopové prostredie:
Súčasťou KDE sú aj niektoré programy, ktoré patria medzi najrozšírenejšie vo svete slobodného softvéru. Dobrý príklad je hudobný prehrávač Elisa.
Kancelárske balíky.
V KDE je možné používať akýkoľvek kancelársky balík pre Unixové systémy. V súčasnosti je najpoužívaniejším kancelárskym balíkom LibreOffice.
Okrem OpenOffice.org a súboru AbiWord+Gnumeric bol tiež populárny KOffice, ktorý neskôr nahradil projekt Calligra. Je to kompletný súbor nástrojov pre prácu s textom, tabuľkami, databázami, prezentáciami a obrázkami. Známa výhoda oproti OpenOffice.org je rýchlejšie spustenie.

</doc>
<doc id="32414" title="GNOME" url="https://sk.wikipedia.org/wiki?curid=32414">
GNOME

GNOME (GNU Network Object Model Environment) je slobodné a robustné desktopové prostredie pre unixové a linuxové pracovné stanice.
Je založené na knižnici GTK+, ktorá bola pôvodne napísaná pre grafický program GIMP.
GNOME súperí o prvenstvo s konkurenčným projektom KDE, ale vyžaduje od počítača ešte o niečo vyšší výkon ako KDE. Nedá sa jednoznačne povedať, ktoré prostredie je lepšie, každý používateľ má svojho favorita. Isté však je, že GNOME spolu s KDE sú najpoužívanejšími desktopovými prostrediami pre Linux a unixové operačné systémy.
GNOME sa snaží byť jednoduché pre bežného používateľa, kvôli čomu však okrem iného aj odstraňuje niektoré možnosti nastavenia. Za to ho však mnohí kritizujú.
Ako štandardný webový prehliadač Gnome používalo program Epiphany (Zjavenie), neskôr bol ako štandardný použitý Mozilla Firefox.
Ciele.
Projekt GNOME kladie veľký dôraz na jednoduchosť, použiteľnosť a nechať veci „jednoducho fungovať“. Ostatné ciele projektu sú:
Architektúra.
GNOME sa skladá z veľkého počtu rôznych projektov. Niektoré z významnejších projektov sú:
Vývoj.
Verzia 2.32, ktorá bola vydaná v septembri 2010 zahŕňa vylepšenia komunikátora Empathy, prehliadača dokumentov Evince a správcu súborov Nautilus. Táto verzia je zároveň posledná pred vydaním verzie 3.0. Verzia 3.0 bola vydaná 6. apríla 2011. Pôvodne bolo plánované vydať túto verziu v septembri 2010 avšak v júli sa vývojári rozhodli tento termín posunúť do ďalšieho roka a miesto toho vydať verziu 2.32.
Popri mnohých čiastkových vylepšeniach je hlavným bodom tejto verzie úplne nové pracovné prostredie GNOME Shell. Gnome ako pracovné prostredie používané v unixových systémoch sa vyznačuje hlavne svojou stabilitou a spoľahlivosťou systému. Gnome je jednoduchšie z hľadiska užívateľského. V KDE, ak to porovnám, často máte k dispozícii aj nastavenia, ktoré pri bežnej práci v domácnosti alebo kancelárii ani možno nevyužijete.
Vzhľad a ovládanie.
GNOME je navrhnutý podľa tradičnej analógie pracovnej plochy. Jeho zobrazovanie a ovládanie okien, aplikácií a súborov je podobné moderným operačným systémom. Pri štandardnej konfigurácii pracovných plôch obsahuje štartovacie menu pre rýchly prístup k nainštalovaným programom a súborovým cestám, otvorené okná môžu byť zvolené pomocou lišty v spodnej časti pracovnej plochy a v pravom hornom rohu je umiestnená oznamovacia oblasť, ktorú môžu používať programy na zobrazovanie oznamov počas behu v pozadí. Tieto prvky sa ale dajú umiestniť takmer kdekoľvek si to používateľ želá, môžu byť nahradené inými funkciami, alebo úplne odstránené.
Výzor GNOME sa dá zmeniť použitím tém, čo sú množiny pozostávajúce zo sád ikon, okrajov okien, GTK+ témových strojov a parametrov. Obľúbené GTK+ témy sú napríklad Bluecurve a Clearlooks (momentálne štandardná téma).
Distribúcie.
Prostredie GNOME sa veľmi rozšírilo hlavne vďaka linuxovej distribúcii Ubuntu. Jej zakladateľ, Mark Shuttleworth, odmietol návrh na použitie KDE ako hlavného prostredia pre Ubuntu. Ako hlavný dôvod uviedol stabilný čas vydávania nových verzií, a to každých 6 mesiacov, teda rovnako ako distribúcia Ubuntu. Ubuntu však časom niektoré komponenty GNOME nahradila vlastnými (napr. užívateľské rozhranie Unity).
Okrem Ubuntu a jeho oficiálnych a neoficiálnych derivácií je GNOME predvoleným prostredím tiež v distribúciách Fedora, Red Hat alebo Debian. 
Linus Torvalds a Patrick Volkerding sa výrazne postavili proti projektu GNOME. Linusovi vadí zameranie distribúcie, ktoré podľa jeho slov nie je práve najlepšie. Patrick Volkerding z podobného dôvodu vypustil kompletne prostredie GNOME zo Slackware Linuxu. Linus Torvalds sa v marci 2013 vrátil k používaniu GNOME 3 .

</doc>
<doc id="32445" title="Tón" url="https://sk.wikipedia.org/wiki?curid=32445">
Tón

Za tón je považovaný každý zvuk so stálou frekvenciou. Tón je základným stavebným kameňom všetkej hudby a tóny zaujímajú v hudbe väčšinu priestoru.
Základnými vlastnosťami tónu sú:
Frekvencia tónov.
Jednotlivé rôzne tóny sa líšia frekvenciou. Ľudské ucho ale nevníma rozdiel frekvencií dvoch tónov ako aritmetický rozdiel, ale vníma frekvenciu logaritmicky a teda konštantný vnemový rozdiel zodpovedá konštantnému podielu frekvencií. Napríklad tón s dvojnásobnou frekvenciou znie pre ľudské ucho o jednu oktávu vyššie.
Preto by mohol byť každý tón označený svojou frekvenciou. Pretože by ale v praxi bolo takéto označenie veľmi nepohodlné, uvádza sa frekvencia len pre tzv. "komorné a"', ktoré má frekvenciu 440 Hz. V hudbe sa totiž jednotlivé tóny označujú písmenami.
Hudobné tóny.
Okrem základnej frekvencie vyludzuje hudobný nástroj aj vyššie harmonické frekvencie. Základná frekvencia je najnižšia frekvencia periodického priebehu signálu. V hudbe je základný tón (fundament) najnižšiu vnímaný tón, ktorý je prítomný. V termínológie superpozície sínusových signálov (vo Fourierovej rade) je základná frekvencia najnižšia frekvencia sínusového priebehu v súčte. Základná frekvencia sa obvykle označuje f0 (alebo FF). Keby nebolo vyšších harmonických tak by nebol žiaden rozdiel medzi "komorným a"' na klavíri a sínusovým signálom alebo pílovým signálom s frekvenciou 440 Hz. Hudobníci tieto rozdiely nazývajú farba tónu. Z tohto pohľadu je najzaujímavejším hudobným nástrojom ľudský hlas, ktorý musí prelaďovať medzi tónmi spojito. Pokiaľ falošný spev rozoznajú všetci, jemné nepresnosti v intonácii sú pre spevákov typické. Absolútne čistý spev po čase zneje strojovo.
Šramoty.
Zvuky, ktoré nemajú pravidelný frekvenčný priebeh sa hudobne nazývajú šramoty. Aj tie majú v hudbe svojej využitie, hoci sú oproti tónom zastúpené výrazne menej. Výnimku tvoria niektoré druhy etnickej a populárnej hudby.
Základné tóny.
Poznáme 7 základných tónov: c, d, e, f, g, a, h.
Najmenšou, bežne v hudbe používanou vzdialenosťou medzi dvomi tónmi, je poltón. Medzi základnými tónmi nie sú vzdialenosti vždy rovnako veľké. Medzi niektorými tónmi je vzdialenosť dvoch poltónov, medzi inými vzdialenosť len jedného poltónu. Vzdialenosť medzi jednotlivými tónmi totiž nie je určená fyzikálne alebo matematicky, ale je určená ľúbozvučnosťou. Táto ľubozvučnosť je pre človeka prirodzená a objavila sa omnoho skôr ako hudobné značenie, alebo hudobná teória.
Tóny sa zapisujú do notovej osnovy ako noty. Tá má 5 liniek.
na obrázku sú tri chyby , správne má byť :
C = 65,41 Hz
g4 = 3135,96 Hz
a4 = 3520,00 Hz

</doc>
<doc id="32447" title="Vitamín" url="https://sk.wikipedia.org/wiki?curid=32447">
Vitamín

Vitamín je organická zlúčenina, ktorú organizmus prijíma vo veľmi malých (stopových) množstvách. Ľudské telo ich potrebuje na svoju existenciu, no nedokáže si ich spravidla samé syntetizovať a musí ich teda získavať v potrave. 
Spolu s bielkovinami, tukmi a sacharidmi patrí k základným zložkám ľudskej potravy.
V ľudskom organizme majú vitamíny funkciu katalyzátorov biochemických reakcií. Podieľajú sa na metabolizme bielkovín, tukov a cukrov. Existuje 13 základných typov vitamínov. Ľudský organizmus si, až na niektoré výnimky, nedokáže vitamíny sám vyrobiť a preto ich musí získavať prostredníctvom stravy.
Pri nedostatku vitamínov (hypovitaminóze) sa môžu objavovať poruchy funkcií organizmu alebo aj veľmi vážne ochorenia. Prebytku niektorých vitamínov (hypervitaminóze) sa organizmus dokáže zbaviť a pokiaľ prestane vitamín prijímať, organizmus z tela nadbytočné množstvo vylúči. Pri niektorých ďalších to však nefunguje – najcharakteristickejší je v tomto vitamín A, pri ktorom existujú prípady smrteľných otráv alebo prípady s doživotnými následkami. Vitamíny sú nevyhnutné pre udržanie mnohých telesných funkcií a sú schopné udržiavať a posilňovať imunitné reakcie.

</doc>
<doc id="32451" title="Umelé kozmické teleso" url="https://sk.wikipedia.org/wiki?curid=32451">
Umelé kozmické teleso

Umelé kozmické teleso (iné názvy: umelé nebeské teleso, umelé vesmírne teleso) je objekt, vytvorený človekom (prípadne inou inteligentnou bytosťou), ktorý sa pohybuje vesmírom. Z hľadiska funkcie ich zvyčajne rozdeľujeme na:
Umelé kozmické telesá sú dopravované na obežnú dráhu spravidla nosnými raketami, v minulosti aj kozmickými raketoplánmi. Za kozmické teleso sa podľa definície prijatej medzinárodným výborom pre kozmický výskum COSPAR pokladá taký hmotný objekt, ktorý vykoná okolo Zeme najmenej jeden úplný obeh, alebo zotrvá v kozmickom priestore najmenej 90 minút. Vzhľadom na to, že hranice kozmického priestoru neboli dosiaľ právne stanovené, je táto definícia do značnej miery vágna. Pre účely registrácie svetových rekordov súvisiacich s kozmonautikou stanovila Medzinárodná letecká federácia FAI ako hranicu medzi atmosférou a kozmickým priestorom výšku nad geoidom.
História.
Prvým umelým kozmickým telesom bola družica Sputnik 1, vypustená z kozmodrómu Bajkonur 4. októbra 1957. Prvým československým umelým kozmickým telesom bola družica Magion 1, vypustená sovietskou nosnou raketou 24. októbra 1978.
Označovanie umelých kozmických telies.
Pre systematické označovanie umelých kozmických telies zaviedol COSPAR v roku 1957 tzv. medzinárodné označenie, pozostávajúce z roku vypustenia tohto telesa na obežnú dráhu a malého písmena gréckej abecedy; v prípade vyčerpania všetkých písmen potom kombináciou dvoch písmen. Telesá, vypustené jednou nosnou raketou sa odlišovali číselným indexom. "Sputnik 1" mal v tomto systéme označenie 1957α2, posledný stupeň rakety, ktorá ho vyniesla, potom 1957α1. Vzhľadom na problémy s počítačovým spracovaním týchto údajov v tej dobe, bol od roku 1963 systém označovania zmenený; teraz pozostáva z roku vypustenia, pomlčky, poradového čísla úspešného štartu v danom kalendárnom roku, doplnených veľkým písmenom (alebo kombináciou dvoch a viac písmen) anglickej abecedy (s výnimkou písmen I a O), odlišujúcich jednotlivé telesá vypustené jedinou nosnou raketou. Pritom prvé písmeno (A) alebo podľa potreby viac písmen zo začiatku abecedy je vyhradených pre funkčné kozmické objekty, ďalšie pre nefunkčné objekty, najskôr pre posledné stupne nosnej rakety, ktorá funkčné teleso (telesá) vyniesla do kozmického priestoru, ďalšie potom pre tzv. kozmický odpad. Napr. "kozmická stanica ISS" má medzinárodné označenie 1998-067A; ide teda o funkčný objekt vypustený pri 67. úspešnom štarte v roku 1998.
Okrem toho kozmické veliteľstvo amerických ozbrojených síl prideľuje v momente jednoznačnej identifikácie umelého kozmického telesa (funkčného alebo nefunkčného) a presného určenia jeho dráhy v kozmickom priestore poradové katalogové číslo, ktorého maximálna hodnota tak do určitej miery zodpovedá počtu registrovaných umelých kozmických telies.
Podmienky pre umelé kozmické telesá.
Podmienky v kozmickom priestore sú značne odlišné od podmienok na Zemi a v porovnaní s nimi sú veľmi nehostinné. Ak má umelé kozmické teleso plniť svoje funkcie, musí byť skonštruované tak, aby odolávalo

</doc>
<doc id="32459" title="Umelá družica" url="https://sk.wikipedia.org/wiki?curid=32459">
Umelá družica

Umelá družica alebo umelý satelit je kozmické teleso, ktoré sa pohybuje v prvom priblížení po krivke (obežnej dráhe, približne elipse) okolo prirodzeného kozmického telesa, napr. planéty alebo jej mesiaca, na rozdiel od kozmických sond, pohybujúcich sa na začiatku ich letu v gravitačnom poli Zeme po otvorených krivkách, po (parabole alebo hyperbole). Podľa špecifických vlastností obežných dráh umelých družíc potom rozoznávame ako zvláštne podkategórie družice stacionárne, polárne a heliosynchrónne.
Umelé družice rozdeľujeme do kategórií najmä práve podľa centrálneho telesa, okolo ktorého sa pohybujú, rozoznávame teda napr. "umelé družice Zeme", "umelé družice Mesiaca", "umelé družice Marsu" a pod. Umelé kozmické telesá, pohybujúce sa po eliptických dráhach okolo Slnka, sa síce v začiatkoch kozmonautiky nazývali analogicky "umelé družice Slnka" alebo "umelé planétky", ale neskôr sa pre ne vžilo skôr označenie "medziplanetárna sonda", prípadne "planetárna sonda".
Iné delenie vychádza z hlavného použitia umelých družíc, podľa ktorého ich môžeme rozdeliť na:
História.
Prvou umelou družicou Zeme sa stal Sputnik 1, vypustený z kozmodrómu Bajkonur 4. októbra 1957 
Štáty s prvou samostatne vypustenou umelou družicou.
V tabuľke sú umiestnené len štáty, ktoré vypustili vlastnú družicu svojimi vlastnými prostriedkami, bez priamej technickej či finančnej pomoci cudzieho štátu (nie je tu zatiaľ umiestnená napr. Južná Kórea, ktorá síce v roku 2013 vypustila zo svojho územia vlastný satelit, avšak na vývoji a výrobe jej nosnej rakety sa priamo podieľalo Rusko).
Francúzska a britská kozmonautika je teraz zahrnutá pod ESA.
Štáty s prvou umelou družicou.
V tejto tabuľke sú uvedené všetky krajiny, ktoré vypustili na obežnú dráhu svoj vlastný satelit, či už vypustený a postavený vlastnými silami, alebo cudzími štátmi.

</doc>
<doc id="32477" title="Karadžičova ulica (Bratislava)" url="https://sk.wikipedia.org/wiki?curid=32477">
Karadžičova ulica (Bratislava)

Karadžičova ulica je ulica v Bratislave. Pomenovaná je podľa významného srbského vzdelanca, lingvistu, jazykovedca, historika, literárneho kritika, zberateľa ústnej ľudovej tvorby a reformátora srbského jazyka Vuka Stefanovića Karadžića. Pôvodne sa volala ulica kráľa Žigmunda (Zsigmond király-Gasse, Zsigmond király-utca). V súčasnosti ulica ohraničuje staršiu a novšiu časť mesta. 
Významné objekty.
Na ulici sa nachádza centrála VÚB banky, kancelárske budovy City Business Center (CBC). S ulicou susedí aj historický Ondrejský cintorín (vchod z Ulice 29. augusta). Na mieste administratívnych budov sa nachádzala železničná stanica Bratislava-Nivy, ktorá zanikla v 80. rokoch 20. storočia. V súčasnosti existuje projekt na jej obnovu ako podzemnej stanice.

</doc>
<doc id="32495" title="Slnečná sonda" url="https://sk.wikipedia.org/wiki?curid=32495">
Slnečná sonda

Slnečná sonda alebo solárna sonda je kozmická sonda vypustená mimo sféru gravitačného vplyvu Zeme s cieľom študovať Slnko a jeho vplyv na medziplanetárne prostredie. Za týmto účelom sú tieto sondy vybavované vedeckými prístrojmi, medzi ktoré patria najmä:
Z hľadiska dráh využívaných pre slnečné sondy ich môžeme rozdeliť do troch základných skupín:
Do mimoriadnej blízkosti k Slnku sa dostala v minulosti tiež planetárna sonda Mariner 10 určená pre výskum planéty Merkúr a neskôr tiež druhá sonda na prieskum Merkúra, MESSENGER. Tieto sondy však neboli špecificky vybavené pre dôkladnejší prieskum Slnka a preto tu nie sú zahrnuté v tabuľkách.
Sonda ISEE-3 bola po splnení úlohy v libračnom centre 20. júla 1982 vyvedená z tohto bodu a nasmerovaná ku dvom kométam (pozri tabuľka); súčasne s tým bola premenovaná na ICE.
Okrem slnečných sond skúmalo Slnko z obežných dráh okolo Zeme celý rad slnečných družicových observatórií.

</doc>
<doc id="32502" title="Vysoká škola múzických umení v Bratislave" url="https://sk.wikipedia.org/wiki?curid=32502">
Vysoká škola múzických umení v Bratislave

Vysoká škola múzických umení v Bratislave (VŠMU) je vysoká škola, ktorá na svojich fakultách vychováva odborníkov v oblastiach divadla, bábkarstva, hudby, tanca, filmu a televíznej tvorby. Bola založená v roku 1949 v Bratislave a nadviazala na Hudobnú a dramatickú akadémiu pre Slovensko (HADAPS). 
Súčasnou rektorkou VŠMU je doc. Mária Heinzová, ArtD. . Ďalšími predstaviteľmi školy sú prorektori - Mgr. art. Martin Čuvaj, ArtD. (prorektor pre vzdelávanie), prof. Daniel Buranovský, ArtD. (prorektor pre rozvoj, výskum a umeleckú činnosť) a Matúš Benža, MA, ArtD. (prorektor pre zahraničie a styk s verejnosťou). Rektorát Vysokej školy múzických umení sídli na Ventúrskej ulici 3 v Bratislave, v bývalej budove Universitas Istropolitana.
Fakulty VŠMU.
Vysoká škola múzických umení má v súčasnosti tri fakulty:
Okrem týchto fakúlt má škola niekoľko pracovísk s celoškolskou pôsobnosťou, a to:

</doc>
<doc id="32503" title="Čingischán" url="https://sk.wikipedia.org/wiki?curid=32503">
Čingischán

Čingischán alebo tradične (ale nesprávne) Džingischán alebo vlastným menom Temüdžin (* 1155/1160/1162, pri rieke Onon – † 18. august 1227, Jin-čchuan) ()) bol veľký mongolský dobyvateľ.
Detstvo.
Jeho otec mu dal meno podľa náčelníka porazených nepriateľov - Temüdžin (v preklade to znamená Železný nôž). Odvtedy, čo mu otca zabil nepriateľský kmeň, žila jeho rodina v neustálom nebezpečenstve. V mladosti ho zajal nepriateľský kmeň. Práve útekom zo zajatia sa začala jeho cesta od negramotného, bezmocného zajatca až k jednému z najmocnejších ľudí histórie.
Mal viacerých súrodencov. Známy je najmä jeho brat Chasar, s ktorého pomocou zavraždil svojho najstaršieho nevlastného brata a po otcovej smrti otčima Begtera.
Vojenské úspechy.
Po úteku sa pridal k Togrilovi, ktorý bol priateľ jeho otca a náčelník príbuzného kmeňa. Niekoľko nasledujúcich rokov sa odohrávali bratovražedné vojny. Počas nich si Temüdžin vybojoval moc. Vďaka diplomacii, krutosti a vojenským schopnostiam sa mu podarilo spojiť všetky kmene pod svoje velenie. Roku 1206 ho zhromaždenie mongolských náčelníkov vyhlásilo za veľkého chána, „vládcu vesmíru“ - Čingischána.
Čingischán napadol štát Si Sia na severozápade Číny a neskôr ríšu Ťin na severe Číny. Počas bojov nastal spor medzi Čingischánom a šáhom Muhammadom, ktorý vládol Chórezmskej ríši . V roku 1219 viedol Čingischán svoje vojsko proti Muhammadovi. Stredná Ázia a Perzia, v ktorej sa Chórezmská ríša nachádzala, bola zničená. Kým jeho ďalšie vojská útočili na Rusko, Čingischán začal nájazdy na Afganistan a severnú Indiu. Domov sa vrátil roku 1225. 
Čingischán mal 4 synov - Jochi, Chagatai, Ogotaj, Tolui. Jeho nástupcom sa stal tretí syn Ogotaj.

</doc>
<doc id="32522" title="Divadelné ocenenia sezóny – DOSKY" url="https://sk.wikipedia.org/wiki?curid=32522">
Divadelné ocenenia sezóny – DOSKY

Divadelné ocenenia sezóny – DOSKY sú každoročnou anketou divadelných kritikov a teoretikov, ktorú vyhlasuje Asociácia súčasného divadla.
Divadelné ocenenia sezóny sa udeľujú od roku 1996, v prvých ročníkoch počas medzinárodného divadelného festivalu Divadelná Nitra a od roku 2015 ako samostatný ceremoniál v Slovenskom národnom divadle v Bratislave.
DOSKY sú ocenením tvorivých činov v oblasti profesionálneho divadla na Slovensku (činoherné, operné, muzikálové, bábkové divadlo, balet a súčasný tanec). DOSKY sa udeľujú fyzickým osobám bez ohľadu na štátnu príslušnosť tvorcov za umelecké výkony, ktoré mali premiéru v divadlách na území Slovenska v príslušnej divadelnej sezóne. 
Umelecké výkony získali body podľa nasledovného kľúča: tri body za výkony uvedené na prvom mieste, dva body za výkony uvedené na druhom mieste a jeden bod za výkony uvedené na treťom mieste. Tri nominácie a víťaza určí súčet dosiahnutých bodov. Pri zhode bodových ohodnotení u dvoch alebo viacerých výkonov rozhoduje počet najvyšších poradí. 
Autormi projektu DOSKY sú divadelná teoretička Silvia Hroncová, divadelná kritička Zuzana Uličianska a René Parák. Cenou je "divadelná" doska s postriebreným štítkom. Autorom výtvarného návrhu je slovenský scénograf Aleš Votava a autorom ich realizácie je akademický architekt Tomáš Lupták.
Kategórie.
Divadelné ocenenia sezóny sa v roku 2018 udeľovali v desiatich kategóriách. Jednotlivé kategórie, nominácie aj víťazov nájdete na www.cenydosky.sk.

</doc>
<doc id="32587" title="Richard Kapuš" url="https://sk.wikipedia.org/wiki?curid=32587">
Richard Kapuš

Richard Kapuš (* 9. február 1973, Bratislava) je bývalý slovenský hokejový útočník, ktorý hral na pozícii centra.
Klubový hokej.
S hokejom začínal v Slovane Bratislava. Je jednou z najvýznamnejších postáv klubu po vzniku samostatnej slovenskej súťaže, keď získal šesť z ôsmich extraligových titulov Slovana.
Pred ročníkom 2005/06 uzavrel zmluvu s klubom Metallurg Novokuzneck v ruskej hokejovej superlige, kde hral dva roky. V sezóne 2006/07 bol štvrtým najproduktívnejším hráčom mužstva, no vedenie mu po jej skončení neponúklo nový kontrakt. Kapuš vyjadril prianie ostať v Rusku.
29. júna 2007 však podpísal trojročnú zmluvu s HC Slovan Bratislava.
 Hral na svojej tradičnej pozícii centra, napr. s Kropáčom a Pištekom. V dramatickej finálovej sérii Slovan porazil HC Košice 4:3 na zápasy a Kapuš získal šiesty titul (všetky so Slovanom), čím utvoril rekord slovenskej extraligy.
Pred sezónou 2008/09 ho opäť angažoval Metallurg Novokuzneck, hrajúci už KHL, Kapuš zaznamenal 10 gólov a 20 nahrávok. V priebehu ďalšieho ročníka prestúpil do Lada Togliatti v rovnakej súťaži.
V ďalšom ročníku pôsobil opäť v Slovana Bratislava, ale v decembri 2010 mu bola dočasne pozastavená zmluva, pretože podľa prezidenta klubu Maroša Krajčiho sa nesústredil plne na hokej (hoci bol vtedy druhým najproduktívnejším hráčom mužstva po Jánovi Lipianskom).
Pred ďalším ročníkom prestúpil do Banskej Bystrice, ale koncom októbra bol vyradený zo súpisky, keď mu fínsky tréner Alpo Suhonen vyčítal pomalý štýl korčuľovania. Podľa Kapuša však išlo o optický klam a korčuľoval rýchlejšie než 60 percent hokejistov, keď pri nižšej frekvencii ťažil zo sklzu.
V januári 2012 podpísal kontrakt s mužstvo Ukrajinskej profesionálnej ligy Berkut Kyjev. Po sezóne ukončil aktívnu kariéru, v októbri 2012 sa stal asistentom trénera dorastencov v Slovane Bratislava.
Reprezentácia.
Richard Kapuš reprezentoval na MS 1998, 1999, 2000 (striebro), 2003 (bronz), 2004, 2006, 2007 a na ZOH 2002 a 2006. Spolu v reprezentácii odohral 136 reprezentačných zápasov, strelil 16 gólov. Nosil reprezentačný dres s číslom 22.
ZOH 2006.
Slovensko skončilo na zimnej olympiáde 2006 na piatom mieste. Po kvalitných výkonoch v základnej skupine, ktorú vyhralo bez straty bodu, bolo vyradené v štvrťfinále Českom. Richard Kapuš bol centrom v druhom útoku na krídlach s Petrom Bondrom a Miroslavom Šatanom. Získal 2 body za prihrávky na gól Petrovi Bondrovi.
MS 2006.
Tréner František Hossa ho nominoval na Majstrovstvá sveta v lotyšskej Rige. Po zranení Mariána Hossu v zápase s Kazachstanom sa stal kapitánom. Strelil 3 góly a mal dve asistencie.
MS 2007.
Tréner Július Šupler ho nominoval na Majstrovstvá sveta 2007 v Rusku. Nastupoval na pozícii centra v útoku s Miroslavom Šatanom a Marekom Uramom. Skóroval v zápase s Nemeckom (5:1), v osemfinálovej skupine s Českom (3:2) i v neúspešnom štvrťfinále proti Švédsku. Okrem toho zaznamenal päť prihrávok – bol druhým najproduktívnejším hráčom svojho tímu po Mariánovi Gáboríkovi.
Rodina.
Richard Kapuš bol ženatý, s manželkou Evou sa rozviedol po 17 rokoch. Majú spolu dve deti – dcéru Gabrielu a syna Marcela.

</doc>
<doc id="32611" title="Slanec (hrad)" url="https://sk.wikipedia.org/wiki?curid=32611">
Slanec (hrad)

Slanec (-normovaný názov; iné názvy: Slanský hrad, Slanecký hrad) bol gotický hrad z 13. storočia, ktorý bol zničený v roku 1679. Zachovala sa jedna trojpodlažná veža a niekoľko stien, architektonicky vyniká okenný gotický lomený oblúk.
Dejiny.
O najstarších dejinách Slaneckého hradu nie sú k dispozícii bezpečné písomné zmienky. Pôvodné hradisko dal údajne postaviť už v roku 1220 jeden z potomkov Abovcov. Prvé historické zmienky o Slaneckom hrade sú z konca 13. storočia a to z roku 1281, kedy už stál kamenný hrad s okrúhlou hradnou vežou. Majiteľ hradu a krajinský palatín Finta sa r. 1281 postavil proti hospodárskym reformám, ktoré zavádzal kráľ Ladislav IV. Kumánsky. Spor vyvrcholil v boji pod hradom a skončil víťazstvom kráľa. Ladislav IV. hrad dobyl a ponechal si ho v držbe. Po vymretí Arpádovcov vládla na hrade rodina Drugethovcov, ktorá prišla s Karolom Róbertom z Talianska. Tá vlastnila hrad od r. 1330 celé dve storočia. V prvej polovici 15. storočia bol hrad aj s obcou vypálený. Neskôr hrad prešiel do majetku rodiny Ladislava Losonczyho, ktorý ho koncom 15. storočia (po odchode bratríckych vojsk z východného Slovenska) opravil. Roku 1601 sa stali vlastníkmi hradu Forgáchovci. Tí dali hrad opevniť. Za rákociovsko-tököliovských povstaní hrad viackrát zmenil svojho majiteľa a bol značne poškodený. Roku 1678 ho obsadilo vojsko Thökölyho, po roku ho však späť dobyli cisárske vojská. Keď sa Juraj Rákoci II. dostal k moci, dal hrad podpáliť. Odvtedy hrad pustol. Ešte do roku 1937 boli v ešte aj dodnes najzachovalejšej časti hradu – v hradnej veži zvanej "Nebojsa" - zariadené tri izby, vyzdobené umeleckými pamiatkami, obrazmi majiteľov hradu a pod. Počas druhej svetovej vojny však pri prechode frontu boli tieto pamiatky sčasti zničené a rozkradnuté.
Exteriér.
V pôdoryse predstavuje stavba hradu jednoduchý obdlžnikový útvar, ktorý je na severozápadnej strane lichobežníkovite zúžený. Voľba hradného typu bola predurčená prírodným prostredím, kedy stačilo upraviť plató kužeľovitého kopca, aby sa stal nedobytným. Jedine na severnej strane, odkiaľ vedie k hradu prístupová cesta, bolo urobené zemné opevnenie s priekopou, ktorej zvyšky sú aj v súčasnosti viditeľné. Prvotnou stavbou bola obytná trojpodlažná veža s obrannou ochodzou. Po prestavbe bola veža vyvýšená o ďalšie dve podlažia. Najvyššie z nich malo obrannú galériu, spočívajúcu na mohutných kamenných krakorcoch. Postupnou prestavbou a dostavbou nadobúda hrad charakter paláca, ktorý mal v prízemí kaplnku. Zachované profilové okno so stĺpikmi a listovým dekorom na pätkách je zo začiatku 14. storočia. Neďaleko hlavnej veže bola pristavaná veľká kruhovitá veža, ktorá mala krakorcovú galériu v rovnakej výške, ako bola palácová galéria. Jej zvyšky sú dobre zachované do súčasnosti. Komplex bol opevnený 140 cm hrubým múrom. V 15. storočí bol bol hrad rozšírený severozápadným smerom na okraj vrcholnej plošiny. Do zúženého cípu návršia bola vsadená bašta, strážiaca prístup k hradu. Vstupná gotická brána bola chránená padacím mostom. Pri bašte bola v skale vysekaná 10 metrov hlboká kruhová cisterna, obmurovaná masívnymi kvádrami.
Súčasný stav.
Hradnú siluetu najcharakteristickejšie vytvára veža "Nebojsa". Na hrade stojí do výšky štyroch podlaží oblá útočištná veža. Prvé podlažie, do ktorého sa dá pohodlne vstúpiť po kamennej plošine, má ešte strop, ostatné podlažia majú poškodenú drevenú konštrukciu medzipodlaží. Hore na veži je pozostatok strechy. Vedľa veže je múr gotického paláca, ktorý má zachovalé gotické okno kaplnky a krásne gotické nosníky klenby. Pred vežou je obranné predhradie s cisternou a preborenými pivnicami.

</doc>
<doc id="32612" title="Tipos extraliga" url="https://sk.wikipedia.org/wiki?curid=32612">
Tipos extraliga

Tipos extraliga (do septembra 2020 Tipsport liga, do septembra 2015 "Tipsport extraliga", do septembra 2011 "Slovnaft Extraliga", do januára 2007 "T-com Extraliga") je najvyššia klubová súťaž na Slovensku v ľadovom hokeji, ktorú organizuje Slovenský zväz ľadového hokeja. V roku 2012 bola renomovaným magazínom The Hockey News v rebríčku najlepších líg sveta umiestnená na šieste miesto za NHL, KHL, Elitserien, SM-liigu, a za českou hokejovou extraligou. V európskom hodnotení skončila piata (vynechaním NHL). Od roku 2018 v lige hrali aj dva tímy z Maďarska, od roku 2020 len jeden.
Základné pravidlá súťaže.
Slovenská hokejová Tipos extraliga je dlhodobá súťaž hokejových mužstiev. Delí sa na základnú časť, ktorá sa obvykle začína v septembri (v súčasnosti ju hrá 12 mužstiev) a play-off, ktoré sa zvyčajne začína v marci.
V základnej časti sa hrá systémom každý s každým, pričom sa každá dvojica stretne celkovo šesťkrát teda 50 kôl potom prvých šesť tímov postúpi priamo do play-off. Tímy umiestnené na 7.-10. mieste budú hrať predkolo play-off. Tímy umiestnené na 11. a 12. mieste končia sezónu. Zápasy sa bodujú nasledovne: výhra v riadnom hracom čase (3 body), výhra po predĺžení (2 body), prehra po predĺžení (1 bod), prehra v riadnom hracom čase (0 bodov). Zápasy sa od sezóny 2006/07 v základnej časti nemôžu skončiť remízou, a tak po nerozhodnom výsledku po troch tretinách nasleduje 5-minútové predĺženie. Ak je niektorý z hráčov vylúčený a dĺžka vylúčenia po skončení riadnej hracej doby neuplynula, toto vylúčenie pokračuje aj v predĺžení (toto pravidlo platí len počas základnej časti). Predĺženie sa končí uplynutím piatich minút čistého hracieho času alebo gólom. Ak sa počas predĺženia nerozhodne, nasledujú po čiastočnej úprave ľadovej plochy samostatné nájazdy. Piati hráči z každého mužstva majú striedavo k dispozícii po jednom samostatnom nájazde. Víťazným tímom zápasu sa stáva tím, ktorý v samostatných nájazdoch dal viac gólov. Ak je aj tento stav nerozhodný, pokračuje sa v samostatných nájazdoch po dvojiciach, kým sa nerozhodne o víťaznom mužstve. Konečný výsledok je po predĺžení a samostatných nájazdoch výsledok po troch tretinách, plus jeden gól v prospech víťazného mužstva. Od sezóny 2018/19 sa bude odovzdávať trofej Pohár Dušana Pašeka pre víťaza základnej časti.
Do play-off postupuje 8 najlepších mužstiev, ktoré sú rozdelené do dvojíc podľa umiestnenia v tabuľke (najlepší s najslabším). Do ďalšieho kola postupuje mužstvo, ktoré vyhrá so svojím súperom 4 zápasy. V play off od sezóny 2016/17 prišlo k zmene formátu predĺženia. Prvé štyri zápasy série v prípade remízy pokračujú klasicky 10-minútovým predĺžením so štyrmi hráčmi na oboch stranách, ak sa počas neho nerozhodne, budú nasledovať samostatné nájazdy. Od piateho stretnutia sa však rozstrel ruší, diváci uvidia 20-minútové predĺženia 5 na 5 až do strelenia tzv. zlatého gólu. V play off od sezóny 2018/19 prišlo k zmene formátu play-off. Do play-off postupuje 10 najlepších mužstiev z toho 6 najlepších postupuje priamo do štvrťfinále a tímy umiestnené na 7.-10. mieste budú hrať predkolo o play-off na tri víťazné zápasy vo formáte siedmy proti desiatemu a ôsmy proti deviatemu klubu. Môžu postúpiť aj maďarské kluby, ale nemôžu vypadnúť z ligy. Víťaz Tipos extraligy získa Pohár Vladimíra Dzurillu.
Tipos extraligové kluby v sezóne 2020/2021.
V sezóne 2020/2021 v nej hrá 12 regulárnych družstiev. V lige hrá aj jeden tím z Maďarska: DVTK Jegesmedvék Miškovec.
Tím MAC Újbuda Budapešť po dvoch rokoch v Tipos extralige skončil a vrátil sa späť do maďarskej súťaže Erste liga. 
Posledný tím v tabuľke po základnej časti mal hrať baráž o zotrvanie v extralige pre sezónu 2021/2022, ale toto pravidlo pre túto sezónu neplatí a všetky tímy majú garantovanú účasť v najvyššej súťaži pre nasledujúcu sezónu. 
Sezóny.
Pozn. Hrubým písmom je označený najlepší strelec Slovenskej hokejovej extraligy v histórii našej najvyššej slovenskej hokejovej súťaže.
Ocenenia.
Najužitočnejší hráč extraligy.
Toto ocenenie sa odovzdávalo od roku 2003 do roku 2005

</doc>
<doc id="32632" title="Ladislav Mňačko" url="https://sk.wikipedia.org/wiki?curid=32632">
Ladislav Mňačko

Ladislav Mňačko (* 29. január 1919, Valašské Klobouky – † 24. február 1994, Bratislava) bol slovenský prozaik, básnik, dramatik a publicista, ktorého nazývali aj „zúrivým reportérom“, „červeným Hemingwayom“ alebo „slovenským Kischom“.
Životopis.
Detstvo a mladosť prežil v Martine. Vyrastal v chudobnej robotníckej štvrti na Marxovej ulici, v ľavicovo orientovanom prostredí, ktoré formovalo jeho zmysel pre spravodlivosť a sociálne cítenie. Už v mladosti mali naňho vplyv marxistické a komunistické myšlienky. Vyučil sa za predavača v lekárni a neskôr pracoval ako stavebný robotník. V roku 1939 sa pokúsil neúspešne utiecť do ZSSR, neskôr sa v roku 1940 pokúsil prejsť cez nemecko-holandské hranice, za čo bol uväznený v koncentračnom tábore a na nútených prácach v Nemecku. V roku 1944 sa mu podarilo utiecť a aktívne sa zúčastnil 2. svetovej vojny v radoch partizánov. V roku 1945 sa stal členom KSČ. Na začiatku 50. rokov patril ako jeden z oddaných komunistickému režimu, k najprominentnejším novinárom. V rokoch 1945 – 1953 pracoval ako redaktor pre Rudé právo a Pravdu, v rokoch 1954 – 1966 bol spravodajcom v mnohých európskych a ázijských krajinách. V roku 1956 bol šéfredaktorom časopisu Kultúrny život. Časom však stratil nielen nadšenie pre komunizmus, priradil sa k jeho kritikom a nekompromisným odporcom, za čo bol perzekvovaný. 
Na jeseň roku 1967 odišiel aj so svojou židovskou manželkou do emigrácie do Izraela na protest proti postoju Československa v izraelsko-arabskej vojne, ktorá bola namierená proti Izraelu. Orgány Československej socialistickej republiky ho zbavili štátneho občianstva, zobrali mu titul zaslúžilého umelca a vylúčili z KSČ. Napriek tomu sa rozhodol vrátiť v marci 1968. 
Druhá emigrácia, tentoraz podstatne dlhšia, nasledovala hneď po augustovej invázii vojsk Varšavskej zmluvy v roku 1968. 28. augusta 1968 emigroval s manželkou do Rakúska aby sa usadili pri Eisenstadte. Bol zbavený členstva v Zväze slovenských spisovateľov a jeho diela boli zakázané, stiahnuté z knižníc a skartované, jeho meno vygumovali z učebníc literatúry.
Mňačko sa v roku 1989 vrátil do Československa a vystupoval proti jeho rozdeleniu. Keď sa Československo pripravovalo na rozdelenie, sklamaný spisovateľ sa opäť sťahoval a v roku 1993 si za svoje bydlisko zvolil Prahu. Zomrel však (po krátkej hospitalizácii v ružinovskej nemocnici) nečakane počas jednej zo svojich návštev Bratislavy začiatkom roka 1994. Je pochovaný v obci Lukovištia na Gemeri. 
Tvorba.
Vo svojich literárnych začiatkoch sa prejavoval najmä ako básnik a dramatik, ktorý sa venuje angažovanej tvorbe. K próze sa začal prikláňať až neskôr, keď vydal zbierku poviedok "Marxova ulica", no úspech dosiahol až v roku 1959, keď s výraznou odozvou vydal autobiografický román "Smrť sa volá Engelchen" (ktorý bol sfilmovaný režisérom Jánom Kadárom a Elmarom Klosom). Na počiatku 60. rokov opísal zákulisie politických procesov 50. rokov v knihe "Oneskorené reportáže", ktorých význam býva porovnávaný dokonca s prácami Alexandra Solženicyna.
V exile sa venoval intenzívne písaniu a svoje (aj predchádzajúce) diela publikoval v nemčine. Vznikol tu celý rad scenárov pre televíziu, z nich deväť bolo zrealizovaných, osem prozaických kníh, a politické eseje "Agresori" "("nem. "Die Aggressoren)" a román "Siedma noc ("nem. "Die siebente Nacht)".

</doc>
<doc id="32670" title="World Trade Center (1973 – 2001)" url="https://sk.wikipedia.org/wiki?curid=32670">
World Trade Center (1973 – 2001)

World Trade Center alebo Svetové obchodné centrum (skr. WTC) bol koncom 20. storočia veľký komplex siedmich budov, ktoré sa nachádzali na Dolnom Manhattane v meste New York v Spojených štátoch. Boli to 2 vysoké budovy Twin Towers, 3 nízke budovy, jedna vyššia budova WTC 7 a Hotel Marriott. Dňa 11. septembra 2001 bol katastrofálne zničený náletmi unesených dopravných lietadiel v rámci série teroristických útokov na USA. Celý komplex WTC pozostával aj spolu s mrakodrapmi zo 7 budov, pri ktorých sa rozprestieralo námestie. Pod ním bola verejná nákupná hala, z ktorej návštevníci a pracovníci boli spojení so všetkými časťami veľkomesta dvomi hlavnými trasami newyorského metra a vlakmi, ktorými ľudia dochádzali do New Jersey. Budovy Twin Towers boli v USA, ale i na celom svete veľmi obľúbené.
História.
Počiatok projektu.
Na počiatku myšlienky postaviť komplex Svetového obchodného centra (ďalej len WTC; World Trade Center) stojí spoločnosť Downtown-Lower Manhattan Development Assiociation, ktorej zakladateľom je prezident Manhattan Bank David Rockefeller. Ten sa spoločne so svojím bratom Nelsonom Rockefellerom, v tom čase guvernérom štátu New York, odhodlal zrealizovať veľký projekt, ktorý mal navždy zmeniť tvár Manhattanu. Tí si najali odborný tím z Michiganu, na ktorého čelo dosadili skúseného architekta, Američana japonského pôvodu, menom Minoru Yamasaki (* 1912 - † 1986).
Tento ambiciózny stavebný inžinier navrhol projekty oboch veží WTC, ktoré napokon aj napriek veľkému odporu mnohých aktivistov spoločnosť a mesto schválili.
Výstavba.
Základové práce pre stavbu Svetového obchodného strediska sa začali v auguste 1966. Plocha, ktorú WTC malo zaplniť, bola veľká asi 64 750 m², pričom sa muselo zdemolovať presne 164 iných budov. Bolo vyťažených viac než 1 600 000 m³ zeminy. Prví nájomníci sa v Severnej veži usadili v decembri 1970, v Južnej veži v januári 1972, ale samotná stavba pokračovala a obe budovy boli oficiálne otvorené 4. apríla 1973. V čase dokončenia bolo WTC najvyšším komplexom budov na svete (do roku 1974), no v New Yorku zostalo najvyšším až do svojho katastrofálneho zničenia v roku 2001. Dohromady sa na stavbe veží vystriedalo 10 tisíc pracovníkov, pričom pri prácach zahynulo 60 z nich. V komplexe sídlilo približne 430 amerických i zahraničných korporácií a firiem (okrem USA aj z ďalších 25 krajín).
Prvý teroristický útok.
26. februára 1993 WTC prežilo svoj prvý útok, keď vybuchla nálož v podzemnej garáži pod Severnou vežou. Pri útoku zahynulo 6 ľudí a asi 1 040 ďalších bolo zranených. Z vplyvu na zosnovanie útoku je obvinená al-Káida.
Druhý teroristický útok.
11. septembra 2001 uniesli moslimskí teroristi lietadlá a dvoma z nich narazili do budov WTC. Budovy po hodine požiaru spadli. Zničené boli i WTC 3, 4, 5, 6, 7. Útok si vyžiadal viac ako 2 900 obetí a budovy boli úplne zničené.
Fakty o Twin Towers.
Opis Twin Towers.
Severná veža alebo veža č. 1 bola vysoká 417 m (nerátajúc anténu) a Južná veža 415 m (oboje mali 110 poschodí; podľa európskeho chápania podlažného systému).
Hĺbka základov pri stavbe dosiahla až 21 m.
Podlahy vo WTC ako i celý pôdorys bol v tvare štvorca s rozmermi 63 m x 63 m.
Celkový počet oceľových skriňových stĺpov dosiahol 35 000 a počet okien 43 000, ktoré obsadili, mimochodom, plochu cca. 55 740 m².
Hmotnosť konštrukčnej ocele sa vyšplhala až na 90 720 ton. Pri prácach sa inštalovalo približne 19 200 kilometrov elektrického vedenia.
V oboch vežiach fungovalo po 97 riadnych výťahov a po 6 nákladných.
Počet zamestnancov.
Po ukončení stavebných prác na ostatných budovách WTC na začiatku 80-tych rokov sa pozvoľna počet zamestnancov celého komplexu pracujúcich na 929 000 m² kancelárskej plochy odhadoval na takmer 50 tisíc, pričom denne oblasťou s vlastným poštovým smerovacím číslom (10 048) prešlo približne 150 tisíc návštevníkov.
Význam komplexu.
WTC sa počas osemdesiatych a deväťdesiatych rokov 20. storočia stalo neodmysliteľnou súčasťou panorámy Manhattanu. 
Ako veľké finančné a ekonomické centrum, v ktorom pracovalo aj mnoho zahraničných zamestnancov, zostalo dlhé roky symbolom amerických globálnych, technologických a finančných úspechov, až sa napokon stali obeťou svojho ikonického postavenia.

</doc>
<doc id="32693" title="HK Dukla Trenčín" url="https://sk.wikipedia.org/wiki?curid=32693">
HK Dukla Trenčín

HK Dukla Trenčín je slovenský hokejový klub pravidelne účinkujúci v najvyššej slovenskej súťaži, v Tipsport lige. Klub je držiteľom štyroch majstrovských titulov (jedného česko-slovenského a troch slovenských) a je zároveň tretím historicky najúspešnejším slovenským klubom.
História oddielu.
Klub vznikol v roku 1962 pomerne zložitou cestou. V súvislosti s reorganizáciou armádneho športu v roku 1956 bola už existujúca Dukla Prešov po postupe do 2. ligy preložená do Hodonína, pretože v Trenčíne nebol zimný štadión. Neskôr klub šiel do Opavy a nakoniec do Trenčína. V roku 1965/1966 Dukla vyhrala 1.SNHL a neskôr aj v sezónach 1967/1969 a 1970/1971. Od roku 1974 bol súčasťou ASVŠ, neskôr ako samostatný armádny klub spočiatku hral v II. hokejovej lige a neskôr v Slovenskej národnej hokejovej lige. Postup do celoštátnej prvej ligy si vybojoval v sezóne 1976/77.
Odvtedy je s výnimkou ročníka 1982/83 stabilným účastníkom najvyššej hokejovej súťaže. V sezóne 1988/1989 sa Dukla prvýkrát prebojovala do finále Česko-slovenskej hokejovej ligy, kde prehrala s Teslou Pardubice 1:3 na zápasy. V sezóne 1989/1990 sa Dukla prebojovala druhýkrát do finále, kde prehrala s klubom TJ Sparta ČKD Praha 1:3 na zápasy. V sezóne 1991/1992 sa Dukla naposledy prebojovala do finále Česko-slovenskej hokejovej ligy. V ňom vyradila klub HC Škoda Plzeň a vyhrala svoj prvý federálny titul a stala sa majstrom Česko-Slovenska. V sezone 2003/2004 naposledy ziskala titul v slovenskej Lige.
Športové úspechy.
Dukla Trenčín patrí medzi elitu slovenskej hokejovej extraligy. Je aj jedným z mála slovenských mužstiev, ktorým sa podarilo získať federálny titul vo vtedajšom Česko-Slovensku. V krátkej histórii slovenskej hokejovej extraligy sa Trenčínu podarilo celkom 11-krát prebojovať do štvrťfinále play-off a z toho v troch prípadoch získať titul majstra Slovenska.
Umiestnenia v jednotlivých sezónach.
Česko-Slovensko.
 Česko-slovenská hokejová liga - 15. ročníkov
 1. slovenská národná hokejová liga - 15. ročníkov
 2. liga - 1. ročník
Slovensko.
 Slovenská extraliga - 24. ročníkov
Majstrovské kádre.
Česko-Slovensko.
Brankári: Vladimír Hiadlovský, Igor Murín
Obrancovia: Lubomír Amrich, Miloš Holaň, Michal Chromčo, Dalibor Kusovský, Jaroslav Modrý, Milan Nedoma, Róbert Švehla, Ľubomír Sekeráš, Marián Smerčiak, Ernest Bokroš
Útočníci: Jaroslav Brabec, Dušan Gregor, Miroslav Hanták, Miroslav Hlinka, Branislav Jánoš, Ľubomír Kolník, Roman Kontšek, Martin Madový, Ján Pardavý, Róbert Petrovický, Žigmund Pálffy, Pavel Pýcha, Marián Uharček, Josef Zajíc
Tréneri: Július Šupler, František Hossa
Slovensko.
Brankári: Eduard Hartmann, Róbert Kompas, Igor Murín
Obrancovia: Radoslav Hecl, Martin Kivoň, Jozef Kohút, Dalibor Kusovský, Stanislav Medřík, Richard Pavlikovský, Ľubomír Sekeráš, Marián Smerčiak, Vladimír Vlk, Milan Žitný
Útočníci:Andrej Andrejev, Jozef Daňo, Peter Dávid, Branislav Gáborík, Miroslav Hlinka, Branislav Jánoš, Peter Konc, Roman Kontšek, Martin Madový, Matej Marcinek, Miloš Melicherík, Martin Opatovský, Ján Pardavý, Pavol Paukovček, Rastislav Pavlikovský, Ronald Petrovický, Roman Stantien, Miroslav Šatan, Bystrík Ščepko, Norbert Vígh
Tréneri: František Hossa, Rudolf Uličný 
Brankári: Róbert Kompas, Igor Murín, Stanislav Petrík, Martin Špillar
Obrancovia: Juraj Ďurčo, Dalibor Kusovský, Richard Lintner, Stanislav Medřík, Richard Pavlikovský, Róbert Pukalovič, Miloš Rehák, Miroslav Sága, Marián Smerčiak, Vladimír Vlk
Útočníci: Peter Barinka, Pavol Demitra, Miloš Fleischer, Marián Hossa, Juraj Jakubík, Branislav Jánoš, Miloš Melicherík, Michal Mravík, Martin Opatovský, Žigmund Pálffy, Rastislav Paľov, Ján Pardavý, Pavol Paukovček, Rastislav Pavlikovský, Marián Uharček
Tréneri: Jaroslav Walter, Rudolf Potsch
Brankári: Miroslav Hála, Petr Přikryl
Obrancovia:Lukáš Bambúch, František Bombic, Jiří Heš, Ján Homér, Slavomír Hriňa, Peter Janík,Andrej Meszároš, Peter Mikuš, Andrej Sekera, Tomáš Starosta, Miroslav Šmidriak
Útočníci: Peter Fabuš, Marián Gáborík, Miroslav Hanták, Marcel Hanzal, Andrej Kmeč, Ivan Koložváry, Miroslav Kováčik, Jaroslav Kóňa, Václav Král, Roman Kukumberg, Anton Lezo, Tibor Melichárek, Michal Mravík, Martin Opatovský, Peter Ölvecký, Róbert Rehák, Tomáš Sax, Ladislav Sikorčin, Peter Sivák, Tomáš Vodička, Ján Zlocha
Tréneri: Dušan Gregor, Július Pénzeš

</doc>
<doc id="32697" title="Novovek" url="https://sk.wikipedia.org/wiki?curid=32697">
Novovek

Novovek je historická perióda v dejinách ľudstva, ktorá nasleduje po stredoveku.
Hranica medzi stredovekom a novovekom.
Presný okamih konca stredoveku a začiatku novoveku je predmetom diskusií, tradične sa za prelomový dátum považuje objavenie Ameriky Krištofom Kolumbom v roku 1492, na Slovensku rok 1526, niektorí za začiatok novoveku pokladajú už objav kníhtlače. Podrobnosti o hranici medzi stredovekom a novovekom pozri v článku stredovek.
Členenie.
Novovek v širšom zmysle (spravidla od 1492 [sk: 1526] do dnes): 

</doc>
<doc id="32716" title="Raketoplán" url="https://sk.wikipedia.org/wiki?curid=32716">
Raketoplán

Raketoplán alebo kozmický raketoplán je viacnásobne použiteľné atmosféricko-kozmické lietadlo, ktoré vzlieta kolmo ako raketa (s pomocnými raketovými motormi), v kozmickom priestore sa pohybuje ako kozmická loď a klesá a pristáva v zemskej atmosfére ako lietadlo na bežnom letisku s dostatočne dlhou betónovou dráhou.
Space Shuttle.
Space Shuttle je americký raketoplán. Pri vzlete sa skladá z viacerých častí: z vlastného raketoplánu (presnejšie orbiter alebo družicový stupeň),pháňaný motormy RS-25 (SSME), ďalej hlavnej nádrže (SSET) na kvapalné pohonné látky (vodík a kyslík) a dvoch pomocných rakiet (SRB) na tuhé palivá. Motory na kvapalné palivá sú umiestnené iba na družicovom stupni a sú zvyčajne použiteľné viacnásobne. Pomocné bočné rakety na tuhé palivá sa odpájajú najskôr a dopadnú do mora pomocou padákov, sú vylovené, dovlečené späť na pobrežie a potom dopravené do továrne, kde sú kompletne rozbrané, opravené a opätovne naplnené. Hlavná nádrž na kvapalné palivá je odhodená tesne pred navedením na orbitálnu dráhu , približne po 8,5 minúty a väčšina zhorí ešte v atmosfére.
Priestor pre posádku je 7-miestny, v núdzových prípadoch až 10-miestny. Povrch raketoplánu je pokrytý systémom tepelnej ochrany, tvoreným najmä dlaždicami zo spečeného penového kremeňa. Pre pristátie je raketoplán vybavený vysúvacím podvozkom a brzdiacim padákom, ktorý je vystrelený po dosadnutí na pristávaciu dráhu.
V USA sú raketoplány známe ako "Space Shuttle" (zhruba „vesmírna kyvadlová doprava“). Pôvodný program NASA lietania raketoplánmi sa volá "Space Transportation System" („vesmírny prepravný systém“), preto sú lety raketoplánov označované skratkou STS nasledovanou číslom. Program STS nasledoval po úspešných kozmických programoch Mercury, Gemini a Apollo.
Raketoplánov bolo celkovo vyrobených 6 kusov, ich mená a sériove čísla sú:
Prvý raketoplán Enterprise bol testovaný vo veľkých výškach na chrbáte obrieho lietadla Boeing 747 ("Jumbo Jet") a vo vesmíre nikdy nebol, aj keď sa s jeho prestavbou na plnohodnotný raketoplán pôvodne rátalo.
Raketoplány vykonali mnoho užitočnej práce – vyniesli na obežnú dráhu družice na vedecké a vojenské účely, Hubblov vesmírny teleskop, posádky kozmických staníc a pod.
Raketoplán Buran.
Program raketoplánov existoval aj v Sovietskom zväze. Uskutočnil sa však iba jeden bezpilotný kozmický let raketoplánu Buran v roku 1988. Potom bol projekt pre nedostatok prostriedkov a zložitú politickú situáciu zastavený. Raketoplán Buran mal niekoľko zaujímavých vlastností – napríklad dokázal vzlietnuť a pristáť v bezpilotnom režime na rozdiel od amerických raketoplánov. Nosná raketa Energija dokázala štartovať aj samostatne bez raketoplánu Buran.
Katastrofy raketoplánov.
V obidvoch prípadoch došlo k úplnému zničeniu stroja a smrti všetkých astronautov na palube.
Po obidvoch katastrofách NASA program STS celkom na 2 roky pozastavila. Lety boli obnovené v júli roku 2005. Po prehodnotení narastajúcih nákladov a pretrvávajúcich problémov s bezpečnosťou, prišlo k ukončeniu programu. Posledným letom bola misia STS-135 reketoplánom Atlantis ktorá trvala od 8. do 21. júla 2011.

</doc>
<doc id="32741" title="Atropín" url="https://sk.wikipedia.org/wiki?curid=32741">
Atropín

Atropín je alkaloid odvodený od tropánu, pôvodne izolovaný z ľuľkovca zlomocného ("Atropa belladona"). Vyskytuje sa aj v iných rastlinách, napríklad durman obyčajný ("Datura stramonium") alebo blen čierny ("Hyoscyamus niger").
Názov rastliny a aj alkaloidu pochádza z mena mytologickej gréckej sudičky Atropos, ktorá rozhodovala o spôsobe smrti.
Vlastnosti.
Biely kryštalický prášok. Je prudko jedovatý.
Pôsobenie.
Pôsobí podobne ako parasympatolytikum a spazmolytikum, má excitačné účinky na centrálnu nervovú sústavu a pôsobí na žľazy s vnútorným vylučovaním.
Atropín zvyšuje dynamogéniu (schopnosť pohybu), sklon k smiechu, výkyvy nálady zrakovým a zvukovým halucináciám. Prejavuje sa značná tendencia k agresii. Vyvoláva ťažké poruchy vedomia, horšie ako hašiš, LSD či DMT (delirogénny účinok).
Využitie.
Používa sa ako liek na uvoľňovanie kŕčov hladkého svalstva (koliky apod.), v očnom lekárstve na rozšírenie zreničiek (mydriáza), pri niektorých poruchách srdcového rytmu a pri otrave organofosfátmi. Atropín sa používa ako antidotum (protijed) pri skonzumovaní muchotrávky tigrovanej.
Príznaky otravy.
Zahrňujú zrakové a sluchové halucinácie, sucho v ústach, dehydrovanú kožu, zvýšenie telesnej teploty, rozšírenie zreníc, nepokoj, poruchy vedomia (delírium) až kóma. Najzávažnejším dôsledkom je smrť spôsobená dychovou nedostatočnosťou a srdcovou arytmiou. Smrteľná dávka pre človeka je 0,1 g.
Ako protijed sa používa fyzostigmín (eserín).
Chémia a farmácia.
Najbežnejšia soľ atropínu používaná v medicíne je atropínsulfát (hemihydrát atropínhemisulfátu; síran atropínia) (C17H23NO3)2. H2SO4 . 1/2 H2O

</doc>
<doc id="32744" title="Informácia" url="https://sk.wikipedia.org/wiki?curid=32744">
Informácia

Informácia je slovo s mnohými významami, ktoré závisia od kontextu, ale spravidla je jeho význam blízky pojmom význam, poznatok, inštrukcia, oznámenie, reprezentácia a mentálny podnet. 
Hoci veľa ľudí hovorí o príchode informačného veku, informačnej spoločnosti a informačných technológií a hoci informatika a počítačová veda sú často stredobodom záujmu, slovo „informácia“ sa často používa bez starostlivého zváženia jeho rôznych významov.
Definícia.
Informácia ako správa.
Informácia sa dá chápať ako správa posielaná odosielateľom príjemcovi. Je to správa, ktorá vyjadruje istý stav, slúži nejakému cieľu alebo vyvoláva nejakú akciu. Správa sa stáva informáciou buď v dôsledku ľudskej interpretácie alebo tým, že ju spracujú algoritmy, alebo že je uložená v súboroch. Podľa Shannonovej teórie informácií je informácia mierou stredného informačného obsahu, prenositeľného daným kódovaním.
Tento typ definície informácie sa dá inak formulovať aj takto: Informácia je správa o tom, že nastal jeden z možných javov z množiny existujúcich javov, čo u prijímateľa zníži neznalosť o tomto jave. Je to myšlienka vyjadrená v danom jazyku (pomocou symbolov) vyjadrujúca stav určitého objektu, jeho správanie sa. 
Informácia v evolučnej ontológii.
Vo filozofii (evolučná ontológia) má slovo informácia širší, no pre opis skutočnosti fffffforiadanosť (opak entropie). Evolučná ontológia rozlišuje informáciu prirodzenú, ktorá vznikla spontánnym tvorivým procesom vesmíru a informáciu sociokultúrnu (umelú), ktorá sa objavila až pôsobením vedomej aktivity človeka. V súčasnosti má sociokultúrna informácia v prevažnej miere protiprírodný charakter (tzn. že poškodzuje a nezvratne ničí prírodné štruktúry), čoho dôsledkom je vážna globálna ekologická kríza. Odvrátenie ekologickej hrozby vidí evolučná ontológia v zmene povahy sociokultúrnej informácie z protiprírodnej na proprírodnú (biofilnú), teda na takú, ktorá bude rešpektovať všetky prírodné štruktúry, ktoré sú pre fungovanie biosféry nevyhnutne dôležité a ktorá sa nebude šíriť na úkor biologickej diverzity (rozmanitosti).
Základné charakteristiky informácie.
Z toho nám vyplýva vzťah medzi údajom a informáciou: Každá informácia musí byť súčasne údajom, ale nie každý údaj musí byť pre nás informáciou s nenulovým obsahom. Rozdiel medzi údajom a informáciou ilustruje napr. takáto situácia: Povieme, že kopec je vysoký 600 yardov. Človek, ktorý vie, akú veľkosť má táto dĺžková jednotka, si môže výšku kopca predstaviť. Pre človeka, ktorý nikdy o yardoch nepočul, je skutočná veľkosť kopca neznáma.
Jednotky informácie.
1 bit (1 b) je množstvo informácií, ktoré získame správou o realizácii jedného z dvoch možných rovnako pravdepodobných stavov. Je to najmenšia jednotka informácie. Nemýliť si ho s 1 Bajtom (anglicky Byte), ktorý nie je jednotkou informácie, ale jednotkou počítačovej pamäte. Na popísanie viac ako dvoch stavov je potrebné použiť viacero bitov. Počet potrebných bitov L matematicky určíme ako logaritmus počtu možností N pri základe 2. 

</doc>
<doc id="32751" title="Efedrín" url="https://sk.wikipedia.org/wiki?curid=32751">
Efedrín

Efedrín je alkaloid z tropických krov čeľade chvojníkovitých ("Ephedraceae") rodu "Ephedra", ako sú chvojník obyčajný ("Ephedra vulgaris"), chvojník dvojklasý ("Ephedra distachya") alebo chvojník čínsky ("Ephedra sinica") ktoré sa nachádzajú vo východnej Ázii a v stredomorskej oblasti a v strednej Európe.
Dejiny.
Najstarší nález peľových zŕn chvojníka v irackej jaskyni Šanidar sa datuje do obdobia 60 000 rokov pred Kr. Na známych indických gandhárskych reliéfoch sa zobrazuje chvojník v blízkosti Budhu. V Číne sa prvenstvo jeho objavu pripisuje legendárnemu cisárovi Šen – nungovi už v 3. tisícročí pred Kr.
Využitie.
Efedrín je látka, ktorá sa používa pri liečbe astmy, proti nízkému tlaku a narkolepsie (chorobná spavosť) a aj ako liečivo uvoľňujúce opuch nosnej dutiny.
Efedrín sa používa na výrobu pervitínu. Efedrín sám o sebe môže pri dlhodobom a nadmernom používaní spôsobiť psychickú i fyzickú závislosť. V kombinácii s kofeínom je to naozaj vynikajúci spalovač tukov. V jeho začiatkoch bol používaný ako tabletka na chudnutie, kým sa nepreukázali jeho vedľajšie účinky. Pri užití s väčšou dávkou kofeínu v niektorých prípadoch dochádza k traseniu rúk, silnému búšeniu srdca a nastáva striedanie telesnej teploty (teplo-zima).
Otrava.
tiež Efedrinizmus je chronická otrava efedrínom, ktorá sa prejavuje potením, nechutenstvom, zvieraním v oblasti srdca, podráždenosťou, výbuchmi náhleho hnevu.
Vedľajšie účinky.
Vyvoláva eufóriu, mobilizuje sily, stimuluje centrálny nervový systém, odstraňuje únavu.
Medzinárodný olympijský výbor práve pre tieto vedľajšie účinky zaradil efedrín na listinu zakázaných látok.

</doc>
<doc id="32753" title="Meskalín" url="https://sk.wikipedia.org/wiki?curid=32753">
Meskalín

Meskalín alebo 3,4,5-trimetoxyfenyletylamín je psychoaktívny alkaloid. Pre jeho halucinogénne účinky ho používali severoamerickí indiáni v Mexiku pri náboženských ceremóniách. Získava sa z kaktusov rodu "Lophophora" (peyotl, peyote) alebo sa syntetizuje umelo. Najznámejší z rodu je "Lophophora williamsii". Ďalším zdrojom prírodného meskalínu môže byť kaktus "Trichocereus pachanoi".
Meskalín bol prvýkrát izolovaný a identifikovaný v roku 1897 a v roku 1919 ho syntetizoval nemecký chemik Arthur Heffter. Názov alkaloidu vznikol z anglického označenia "mezcal buttons", pod ktorým sa predávali sušené rastové vrcholy kaktusov "Lophophora". Išlo o zámenu, pretože slovo "mexcalli" v reči Nahuatl znamená „opojný nápoj zo šťavy agáve“.
Fyzikálne vlastnosti.
V prípade, že je vyčistený alebo vyrobený umelo, je to biely až žltkastý, jemne kryštalický prášok.
Chemické vlastnosti.
Chemická štruktúra meskalínu je podobná adrenalínu, noradrenalínu a dopamínu.
Reakcie a deriváty.
Meskalín sa zvyčajne syntetizuje z 3,4,5-trimetoxybenzaldehydu.
Biologické účinky.
Účinná dávka pre človeka je 200 – 400 miligramov (3,75 mg/kg) s účinkom trvajúcim niekedy až 12 hodín. Po požití meskalínu nevzníká fyzická drogová závislosť. V roku 1970 sa v Spojených štátoch stala zakázanou látkou a v roku 1971, na celom svete, bola kategorizovaná ako halucinogén. Ľudia, ktorí požili meskalín hovoria o vizuálnych halucináciach a radikálnych zmenách vedomia, často považované ako príjemné a osvietenské, ale občas sprevádzané pocitom úzkosti.
Predávkovanie môže poškodiť pečeň a ochromiť dýchacie centrum v mozgu.
Symptómy požitia.
Po požití môžu vznikať rôzne vizuálne halucinácie, nové myšlienkové pochody, pocit snívania, zväčšenie zreničiek, zvýšené vnímanie tepla alebo chladu, závrat, zvracanie, tachykardia, bolesť hlavy, strach, úzkosť, pocit zomierania alebo ničenia sa, strach z toho, že sa človek nevráti do triezveho stavu, alebo iracionálne myšlienkové pochody.

</doc>
<doc id="32756" title="Kofeín" url="https://sk.wikipedia.org/wiki?curid=32756">
Kofeín

Kofeín (teín, guaranín) je stimulant centrálnej nervovej sústavy a alkaloid. Je to veľmi rozšírená droga a prídavná látka v potravinách.
Má povzbudzujúce účinky na centrálnu nervovú sústavu a používa sa ako súčasť mnohých povzbudzujúcich nápojov. Odvar z pražených semien kávovníka, káva, je obľúbeným nápojom na celom svete, najmä vďaka obsahu kofeínu. Je to návyková látka. 
Účinky.
Kofeín ovplyvňuje psychológiu človeka, napríklad zmenou vylučovania melatonínu, čo ovplyvňuje spánok.
Jeden z jeho vedľajších účinkov je aj dočasné zvýšenie krvného tlaku. Nespôsobuje dehydratáciu, ale trochu zvyšuje vylučovanie moču. Používa sa aj ako stimulant na zvýšenie športového výkonu. Kofeínový krém môže zmierniť svrbenie pokožky. 
Pri konzumáciu 1 až 1,5 gramu kofeínu denne zvyčajne nastáva stav zvaný kofeinizmus. Prejavuje sa nepokojom, úzkosťou, nervozitou a nespavosťou. Pri ešte vyšších dávkach kofeínu nastáva tzv. kofeínová intoxikácia (predávkovanie). Symptómy intoxikácie kofeínom sú porovnateľné s príznakmi predávkovania inými stimulantmi: môžu zahŕňať nepokoj, úzkosť, vzrušenie, nespavosť, začervenanie tváre, zvýšené močenie, poruchy tráviaceho traktu, zášklby svalov, podráždenosť, nepravidelný alebo rýchly tlkot srdca a psychomotorický nepokoj.
Pri obrovskom predávkovaní môže nastať aj smrť. Smrteľná dávka sa líši od citlivosti jednotlivcov. Všeobecne však ide o 150 až 200 miligramov na kilogram telesnej hmotnosti (75 až 100 šálok kávy pre 70 kg dospelého).
Zdroje kofeínu.
Kofeín sa nachádza v týchto zdrojoch:
Obsah kofeínu v nápojoch.
Americká norma povoľuje maximálne 72 mg kofeínu na 3 dcl limonády (=0,24 ‰).

</doc>
<doc id="32757" title="Sahara" url="https://sk.wikipedia.org/wiki?curid=32757">
Sahara

Sahara je najväčšia piesočno/kamenistá púšť sveta. Má rozlohu 9 miliónov km² zaberá takmer rovnakú plochu ako Čína alebo USA. (V arabčine znamená „púšť“.) Leží v severnej Afrike a je ju dobre vidieť z vesmíru. Rozkladá sa od Atlantického oceánu až k Červenému moru cez 11 štátov (Egypt, Líbya, Alžírsko, Tunisko, Maroko, Mauritánia, Niger, Čad, Mali, Sudán a Západná Sahara). Má zhruba tvar lichobežníka s dĺžkou 4 500 až 5 500 km v smere západ-východ a šírkou 1 500 až 2 000 km od severu na juh.
Prírodné pomery.
Povrch púšte tvorí najmä plošina s nadmorskou výškou od 200 do . Najvyššími pohoriami, ležiacimi v púšti je Ahaggar (), Aïr () a Tibesti (). Okolo týchto pohorí sa tiež nachádza najviac oáz. Hoci je Sahara často predstavovaná ako piesočná púšť (erg), väčšina jej povrchu je kamenistá. Piesočná časť tvorí iba 19 % jej povrchu. Pri severnom pobreží je takmer v rovnakej výške ako morská hladina. Vo vzdialenosti asi 400 kilometrov sa presne pozdĺž líbyjského pobrežia zdvíha po celej dĺžke strmo o 800 metrov, kde pokračuje opäť ako rozľahlá piesočná planina. V týchto strmých skalách, ktoré tvoria stúpanie 60 – 80 stupňov, a ktoré oddeľujú spodný pobrežný pás od náhornej saharskej planiny, sa prekvapujúco nachádzajú drobné arabské dedinky so stádami kôz na skalách.
V saharských krajinách existujú programy podporované UNESCO na skultivovanie Sahary, zúrodnenie a zväčšenie úrodného pobrežného pásu, a tým k zväčšeniu obývateľného územia.

</doc>
<doc id="32761" title="Hobbit (umelecká postava)" url="https://sk.wikipedia.org/wiki?curid=32761">
Hobbit (umelecká postava)

Hobbiti (v prekladoch V. Krupu a v angličtine) alebo hobiti (v prekladoch O. Kořínka a v češtine) sú fiktívna rasa vymyslená J. R. R. Tolkienom vo svete Stredozem, prvýkrát spomenutá v knihe Hobbit. Významnú úlohu hobbiti hrajú aj v knihách "Pán prsteňov". Sú to mierumilovní malí ľudia, ktorí chodia bosí, lebo na chodidlách majú husté chlpy. Milujú prírodu, nestarajú sa do cudzích vecí a obdivujú elfov. Bývajú v Grófstve, malom území v západnej časti Stredozeme, na ľavom brehu rieky Brandyvín a na západ od Starolesa. Ich vzhľad je takmer rovnaký ako "Veľkých ľudí". Majú od nich len asi polovičný vzrast. Obliekajú si hlavne žltú a zelenú farbu. Cez deň sa dobre stravujú, a pokiaľ to ide, doprajú si jedlo dvakrát, a preto sú väčšinou tuční. Ich pôvod nie je celkom jasný. Tolkien však napísal, že pochádzajú z východného úpätia Hmlistých hôr, ešte dávno predtým, ako padol na Veľký zelený les choroba a tieň a začal sa nazývať Temnohvozd. Po čase odtiaľto odišli za Hmlisté hory a okolo roku 1600 Tretieho veku prekročili Brandyvín po veľkom kamennom moste. Odvtedy založili nový letopočet.

</doc>
<doc id="32769" title="HK Nitra" url="https://sk.wikipedia.org/wiki?curid=32769">
HK Nitra

HK Nitra je slovenský hokejový extraligový klub. Je držiteľom majstrovského titulu a je víťaz Vyšehradského poháru. 
HK NITRA je dnes úspešná značka ovenčená šiestimi medailami, začlenená medzi slovenskú klubovú elitu.
Hokejový klub založili v roku 1931, ale od roku 1925 sa tam hral bandy hokej. Do roku 1945 sa klub nazýval AC Nitra. Neskôr prechádzal častými zmenami názvov, od Sokola cez Komunálny podnik, Spojené závody, Slavoj, Slovan, Štart a znovu návrat k AC. Od roku 1976 vystupoval klub pod názvom Plastika Nitra. Od roku 1991 opäť pod názvom AC Nitra a od roku 1993 HC Nitra. Neskôr k nemu pribudol Corgoň. Po ňom sa klub nazýval MHC Plastika, následne MHC Nitra, HKm Nitra, HK Ardo Nitra, HK Dynamax, HK Dynamax Oil a v sezóne 2009/10 mal klub mediálny názov HC K´CERO Nitra. V súčasnosti vystupuje pod názvom HK Nitra. Od sezóny 2012/2013 majú výkony HK Nitra stúpajúcu tendenciu. Nitrania sa postupne umiestnili na treťom , druhom , treťom a napokon na vytúženom prvom mieste. V sezóne 2015/2016 získala Nitra premiérový titul , čo možno označiť za najväčší úspech Nitrianskeho hokeja. Nitra sa navyše od sezóny 2015/2016 objavila aj v prestížnej Hokejovej lige majstrov, kde vyhrala skupinu a postúpila do Play-Off. Toto obdobie možno jednoznačne označiť za najúspešnejšie v celej klubovej histórii. HK Nitra získala v sezóne 2017/2018 aj Vyšehradský pohár, stala sa majstrom a najlepším klubom Vyšehradskej štvorky.Jednoducho najlepší klub
Umiestnenia v jednotlivých sezónach.
Česko-Slovensko.
 Česko-slovenská hokejová liga - 1 ročník
 1. slovenská národná hokejová liga - 21 ročníkov
 2. slovenská národná hokejová liga - 8 ročníkov (vždy skupina západ)
Slovensko.
 Tipsport liga - 20 ročníkov
 1. hokejová liga SR - 3 ročníky

</doc>
<doc id="32790" title="Buran (raketoplán)" url="https://sk.wikipedia.org/wiki?curid=32790">
Buran (raketoplán)

Buran () bol prvý sovietsky raketoplán. Program stavby raketoplánov začal v roku 1976 ako odpoveď na americký kozmický program. Bol to najväčší a najdrahší program sovietskej kozmonautiky. V rámci programu boli okrem raketoplánu vyvinuté aj nosná raketa Energija a lietadlo Antonov An-225 schopné prepravovať Energiu aj samotný raketoplán. V roku 1988 sa uskutočnil prvý (a posledný) kozmický let raketoplánu. Program bol ukončený v roku 1993 Borisom Jeľcinom pre nedostatok financií a kvôli zložitej politickej situácii.
Technické parametre.
"Buran" mal dĺžku 36 m, výšku 16 m, priemer trupu 5,6 m, objem kabíny mal 73 m3. Štartovacia hmotnosť bola 105 t, pristávacia 82 t. Plánovaná životnosť bola 100 štartov. Tepelnú ochranu tvorilo 38-tisíc doštičiek. Pri svojom jedinom lete pristával pri rýchlosti 310 km/h.
Prototypy a testovacie modely.
Bolo vyrobených 8 prototypov a testovacích modelov na rôzne účely. Ich dnešné využitie je rôzne - slúžia ako múzejný exponát, reštaurácia alebo len tak stoja kdesi v hangároch. Medzi múzejné exponáty môžeme zaradiť OK-2M (označovaný aj OK-GLI), ktorý sa dnes nachádza v leteckom múzeu v Speyeri v Nemecku. Tento exponát má za sebou rádovo cca 2 desiatky testovacích letov.
"Buran" (Raketoplán 1.01).
Bol vyrobený v roku 1986. Jeho prvý štart sa mal uskutočniť 29. októbra 1988, ale 51 sekúnd pred spustením odpočtu bol odvolaný. Štart sa uskutočnil 15. novembra 1988. Na jeho palube nebola posádka, ani nebola nainštalovaná podpora života, let bol plne automatický. Po dvoch obletoch Zeme pristál na pristávacej dráhe na kozmodróme Bajkonur. Pre prípad zlého počasia bola pripravená záložná dráha vo vojenskom priestore Ralsko v Česko-Slovensku.
V roku 1989 sa ešte na chrbáte lietadla Antonov An-225 ukázal na aeroshow v Paríži, ale ďalšieho letu sa už nedočkal. Spolu s novou nosnou raketou Energia bol uložený v hangári na kozmodróme Bajkonur.
13. mája 2002 sa po veternej smršti prepadla strecha hangáru. Zomrelo pritom 8 ľudí a raketoplán spolu s nosnou raketou bol zničený.
Ďalšie exempláre.
Raketoplán 1.02 (Ptička) bol vyrobený v roku 1988 a to vrátane podpory života. Plánovaný štart s posádkou v roku 1992 bol zrušený. Po rozpade Sovietskeho zväzu tiež prešiel do vlastníctva Kazachstanu a dodnes je kdesi na kozmodróme Bajkonur.
Raketoplán 2.01 novej série sa začal stavať začiatkom 90-tych rokov a v roku zrušenia programu (1993) bol asi z polovice hotový. 
Raketoplán 2.02 bol v roku 1993 hotový asi len z desatiny. Bol rozobratý a rozpredaný aj cez internet.
Raketoplán 2.03 (OK 2.03) sa len začal stavať a po skončení programu bol rozobratý.

</doc>
<doc id="32792" title="František II. Nádašdy" url="https://sk.wikipedia.org/wiki?curid=32792">
František II. Nádašdy

František II. Nádašdy () (* 14. január 1622, Čachtice – † 30. apríl 1671, Viedeň) bol jeden z najbohatších zemepánov v Kráľovskom Uhorsku, župan Vašskej stolice, kráľovský dvormajster, krajinský sudca i tajný radca.
Život.
Narodil sa v protestantskej rodine. Pastori vypestovali v ňom záujem o vzdelanie, zaujímali ho hlavne dejiny Uhorska a tiež teológia. Krátky čas študoval v Siene. 
Mal veľké majetky a jeho príjmy v tom čase dosahovali až 200 000 zlatých. 16. novembra 1633, ako jedenásťročný, sa po smrti svojho otca († 15. október 1633) stal hlavným županom Vašskej stolice. V roku 1643 konvertoval na katolícku vieru. V roku 1645 sa stal kráľovským radcom, v roku 1646 hlavným dvorným správcom a v roku 1664 krajinským sudcom, hlavným županom v Zale a Šomode, tajným radcom. 
V tej dobe stále viac rozširovali Turci svoju moc v slovenskej časti Kráľovského Uhorska, preto boli časté bojové potýčky, na ktorých sa František často zúčastňoval. Zúčastnil sa aj slávnej bitky pri Mogersdorfe a Svätom Gottharde 1. augusta 1664, kde boli Turci po prvýkrát porazení.
Bol jedným z organizátorov sprisahania vedeného Františkom Vešelénim. Toto však bolo prezradené a on bol odsúdený na trest smrti sťatím a popravený vo Viedenskom Novom Meste (Wiener Neustadt). Spolu s ním popravili aj ďalších účastníkov sprisahania Petra Zrínskeho a Františka Krištofa Frankopana. Jeho telo previezli do augustiniánskeho kláštora, ktorý založili Nádašdyovci, v Léke a pochovali do rodinnej krypty. Po smrti celý Nádašdyho majetok prepadol v prospech cisára Leopolda I.
Rodina.
Mali spolu 12 detí:

</doc>
<doc id="32808" title="Vlci Žilina" url="https://sk.wikipedia.org/wiki?curid=32808">
Vlci Žilina

Vlci Žilina je slovenský hokejový klub, momentálne účastník 2. najvyššej slovenskej hokejovej súťaže Slovenská hokejová liga. Najväčšími úspechmi klubu sú zisk titulu v sezóne 2005/2006 a zisk bronzovej medaily v sezóne 2016/2017 v najvyššej slovenskej hokejovej súťaži.
História klubu.
Hokejový oddiel bol v Žiline založený v roku 1925 pod názvom ŠK Žilina. V období pred 2. svetovou vojnou a počas nej hrala Žilina župné majstrovstvá a turnaje. V rokoch 1945–49 sa podarilo vybudovať umelú ľadovú plochu, čo značne prispelo k zvýšeniu záujmu o hokej v Žiline. Na krátky čas sa dokonca Žilina dostala do celoštátnej hokejovej ligy. V roku 1961 bola ľadová plocha zastrešená. V sezóne 1964/65 získala Žilina titul majstra Slovenska, ale do celoštátnej ligy sa jej nepodarilo prebojovať. Do elitnej súťaže sa dostala až po osamostatnení Slovenska v sezóne 2000/01. V sezóne 2005/06 sa klub stal majstrom Slovenska, no hneď v ďalšej sezóne sa umiestnil na poslednom desiatom mieste. Posledným úspechom bol zisk bronzovej medaily v sezóne 2016/2017. V sezóne 2018/19 klub po 18 rokoch zostúpil do Slovenskej hokejovej ligy. V máji 2020 bolo 100% akcií odkúpených spoločnosťou LUPIZA s.r.o., čím sa klub stal súkromným. V júni dostal klub nové logo a nové meno - Vlci Žilina.
Športové úspechy.
Česko-Slovensko.
 1. slovenská národná hokejová liga – 22. ročníkov
 2. slovenská národná hokejová liga – 8. ročníkov (skupiny stred a západ)
Slovensko.
 Tipsport liga – 14. ročníkov
 Slovenská hokejová liga – 8. ročníkov
Majstrovský káder.
Brankári: Miroslav Lipovský, Marek Laco
Obrancovia: Jan Dlouhý, Ivan Droppa, Tomáš Ficenc, Dalibor Kusovský, Tomáš Nádašdi, , Adam Ratulovský, Lukáš Sedláček, Miroslav Sekáč, Juraj Senko, Stanislav Škorvánek
Útočníci: Tomáš Červený, Martin Gálik, Stanislav Gron, Michal Hreus, Jaroslav Jabrocký, Michal Kokavec, Roman Kontšek, Róbert Krajči, Václav Král, Pavol Melicherčík, Martin Opatovský, Tomáš Oravec, Róbert Rehák, Gabriel Spilar, Martin Tomko, Rudolf Verčík
Tréneri: Ján Šterbák, Anton Tomko

</doc>
<doc id="32817" title="Východná katolícka cirkev" url="https://sk.wikipedia.org/wiki?curid=32817">
Východná katolícka cirkev

Východná katolícka cirkev (iné názvy: katolícka cirkev/katolíci východného obradu, uniati, východná cirkev zjednotená s Rímom) je niektorá z východných kresťanských cirkví, ktoré sú, rovnako ako Latinská cirkev, súčasťou katolíckej cirkvi, uznávajú za svoju hlavu rímskeho pápeža a ich vierouka je identická s vieroukou latinskej cirkvi. Pri bohoslužbách však na rozdiel od latinskej cirkvi nepoužívajú rímsky obrad, ale svoje vlastné východné obrady. Ďalším rozdielom je, že v právnej oblasti nepodliehajú Kódexu kánonického práva latinskej cirkvi, ale sa riadia vlastným kánonickým právom. Jeho základným prameňom je Kódex kánonov východných cirkví (účinný od r. 1991), ktoré môže byť doplnené partikulárnym právom.
Vznik východných katolíckych cirkví.
Východné katolícke cirkvi vznikali väčšinou pripojením sa nekatolíckych východných cirkví alebo ich častí ku Katolíckej cirkvi, pričom prijali jej učenie vrátane primátu pápeža, ale zachovali si východný obrad a ďalšie špecifiká (napr. možnosť vysviacky ženatých mužov za kňazov). Príkladom takéhoto zjednotenia je napríklad Brest-Litovská únia z roku 1596, ktorou sa zjednotila s Katolíckou cirkvou časť pravoslávnych kresťanov na Ukrajine a v Bielorusku a ktorej vďačí za svoju existenciu napr. dnešná Ukrajinská gréckokatolícka cirkev, ktorá je najväčšou spomedzi východných katolíckych cirkví.
Hierarchické stupne východných katolíckych cirkví.
Kódex kánonov východných cirkví rozoznáva štyri hierarchické stupne východných katolíckych cirkví, pričom čím vyšší je stupeň jednotlivej cirkvi, tým väčšia je jej vnútorná autonómia od Vatikánu v niektorých otázkach. Najvyšší stupeň predstavuje patriarchálna cirkev na čele s patriarchom, nasleduje väčšia arcibiskupská cirkev na čele s väčším arcibiskupom, metropolitná cirkev vlastného obradu na čele s arcibiskupom a metropolitom a napokon ostatné cirkvi vlastného obradu.
Situácia na Slovensku.
Na Slovensku je v súčasnosti jedinou východnou katolíckou cirkvou Gréckokatolícka cirkev na Slovensku, ktorá má na území Slovenska prešovskú metropoliu pozostávajúcu z:
Zoznam východných katolíckych cirkví podľa obradov.
Cirkvi sú zoradené podľa príslušnosti k jednotlivým obradom, ktoré sú rozčlenené do obradových tradícií, a podľa hierarchického stupňa. V zátvorke sú uvedení ich najvyšší predstavitelia s uvedením roku narodenia a sídla.

</doc>
<doc id="32822" title="Dejiny psychológie" url="https://sk.wikipedia.org/wiki?curid=32822">
Dejiny psychológie

Korene vzniku psychológie môžeme chápať už od vzniku antickej kultúry. Po dlhý čas bol predmet psychológie vymedzovaný filozofickými školami. Zo začiatku bol predmet psychológie určovaný špekulatívnymi teóriami a až po istom čase experimentálnym a empirickým skúmaním.
Etapy vývinu predmetu psychológie.
V psychológii môžeme rozlíšiť tri etapy vývinu predmetu psychológie:
Medzi prvými sa dušou zaoberal Aristoteles vo svojom spise „O duši“. V tomto období sa špekulovalo o lokalizácii duše. Aristoteles lokalizoval dušu v srdci, zato Platón v mozgu. Psychologické bádanie starovekých filozofov prispelo k psychológii množstvom psychologických pojmov a nových myšlienkových názorov, ktoré boli neskôr rozpracované do nových a významných psychologických teórií.

</doc>
<doc id="32829" title="Banát (Rumunsko a Srbsko)" url="https://sk.wikipedia.org/wiki?curid=32829">
Banát (Rumunsko a Srbsko)

Banát je historické územie ohraničené riekami Mureš, Tisa, Dunaj a na východe pohorím Južných Karpát. Má rozlohu vyše 28 000 km². Politicky je rozdelené medzi rumunské župy Timiș a Caraș-Severin a východnú časť Vojvodiny v Srbsku.
Od roku 1526 bol súčasťou Osmanskej ríše. Roku 1716/1718 ho znova dobyli rakúske (čiže habsurské) vojská a bola vytvorená rakúska provincia Temešvársky Banát. Vytvorením tejto provincie sa prvýkrát použil výraz banát v tejto súvislosti. V rokoch 1779 až 1918 bol súčasťou Uhorska (len v rokoch 1849-1867 bol rakúskou korunnou krajinou). V roku 1920, po prvej svetovej vojne, bol rozdelený medzi Rumunskom a (budúcou) Juhosláviou, malá časť pripadla Maďarsku.
Od 17./18. storočia obývaný veľkým počtom rôznych národnostní: Maďari, Rumuni, kolonizácia Srbmi, Nemcami, v malej miere Slovákmi a Čechmi.

</doc>
<doc id="32839" title="HK Poprad" url="https://sk.wikipedia.org/wiki?curid=32839">
HK Poprad

HK Poprad je slovenský hokejový klub z Popradu.
História klubu.
Hokejový odbor v rámci Popradského Atletického Clubu (PAC) vznikol v Poprade v závere roka 1930. Prvé zmienky o vzniku hokejového odboru v tomto klube pochádzajú z prvej polovice decembra 1930. Prvý „cvičný“ zápas odohrali popradskí hokejisti 22. januára 1931 vo Vysokých Tatrách proti miestnemu Športovému Klubu Vysoké Tatry (ŠKVT), ktorý Popradčania prehrali 14:0. Nasledovala odveta na domácom ľade 29. januára, ktorú Poprad prehral 0:6. Prvý, už oficiálny zápas, odohrali Popradčania pod hlavičkou Karpathenvereinu na domácom ľade 1. februára 1931 proti LTC Plzeň. Zápas skončil výsledkom 1:6. Prvé mužstvo Popradu tvorili: Ondrej Ggrofcsik, Ján Luczy, Viliam Riczinger, Zoltán Zimann, Jozef Kovács, Jozef Paulik, Štefan Bodó, Imrich Fuch a Gejza Lux. V prvej sezóne 1930/31 pôsobili Popradčania pod hlavičkou PAC i Karpathenvereinu. Už nasledujúcu sezónu 1931/32 ich definitívne prichýlil Popradský Atletický Club, resp. Atletický Club Poprad, ako jeden zo svojich odborov. Od tejto sezóny vystupovali popradskí hokejisti pod názvom Hockey Club Poprad.
HC Poprad bol v predvojnovom období najlepším slovenským mužstvom. Získal titul majstra Slovenska v sezóne 1932/33 a tento úspech zopakoval aj v nasledujúcich sezónach 1933/34, 1934/35 a v sezóne 1935/36 už pod hlavičkou HC Tatry. V sezóne 1936/37 prvýkrát odštartovala v Československu Celoštátna hokejová liga. Ešte pred sezónou 1935/36 došlo k dohode o zlúčení hokejových odborov AC Poprad a ŠK Vysoké Tatry a vznikol nový klub Hockey Club Tatry so sídlom v Poprade a v Starom Smokovci. Prvej sezóny celoštátnej ligy sa zúčastnilo 8 družstiev a tím HC Tatry bol medzi nimi. Udržal sa v najvyššej súťaži až do rozpadu Československej republiky.
Po obnovení československej ligy Poprad po dvoch sezónach 1945/46 a 1946/47 z najvyššej ligy vypadol. V tomto období sa stal majstrom Slovenska v sezónach 1947/48, 1948/49 a 1950/51. Do najvyššej ligy sa vrátil v sezóne 1951/52, ale už sezóna 1953/54 bola pre Poprad poslednou prvoligovou na niekoľko desaťročí. V druhej najvyššej lige – Slovenskej národnej hokejovej lige Poprad zvíťazil v sezónach 1969/70, 1980/81, 1984/85 a 1990/91. Posledné víťazstvo v SNHL zabezpečilo Popradu v sezóne 1991/92 opäť účasť v celoštátnej najvyššej súťaži. Popradčania sa v nej umiestnili na 13. mieste, čo znamenalo účasť v baráži o udržanie v súťaži. O rok neskôr v poslednom ročníku spoločnej česko-slovenskej hokejovej ligy skončili na 12. mieste. Nasledujúcu sezónu sa rozbehla najvyššia slovenská hokejová súťaž – Slovenská hokejová extraliga a Poprad sa stal jej stabilným účastníkom až do súčasnosti. K najúspešnejším sezónam v tomto období patrí finálová účasť Popradu v sezóne 2005/06, 2010/11 a 2020/2021.
HK Poprad je tiež organizátorom hokejového turnaja o Tatranský pohár. Turnaj mal premiéru v sezóne 1929/30. Po Spenglerovom pohári je Tatranský pohár druhým najstarším hokejovým turnajom v Európe. 
Umiestnenia v jednotlivých sezónach.
Česko-Slovensko.
 Majstrovstvá Slovenska - 12 ročníkov
 Česko-slovenská hokejová liga - 9 ročníkov
 II. Česko-slovenská hokejová liga - 10 ročníkov
 1. slovenská národná hokejová liga - 28 ročníkov
Slovensko.
 Tipos extraliga - 28 ročníkov
Poprad na medzinárodnej scéne.
Kontinentálny pohár.
 2. miesto (Dunaferr Dunaújváros 6:6, Essamika Ogre 9:2, Podhale Nowy Targ 3:4)
 2.miesto (IK Herning 4:2, HK Liepajas Metalurgs 5:2, Dukla Trenčín 1:5)

</doc>
<doc id="32844" title="Nukleová kyselina" url="https://sk.wikipedia.org/wiki?curid=32844">
Nukleová kyselina

Nukleové kyseliny (ďalej NK) alebo kyseliny bunkového jadra sú biomakromolekulové látky, ktoré sa spolu s bielkovinami považujú za najvýznamnejšie zložky živých sústav. Sú to polynukleotidy s molekulovou hmotnosťou od 20 000 do viacerých miliónov.
V ich molekulách sa uchováva dedičná (genetická) informácia a prostredníctvom nich sa prepisuje do špecifickej štruktúry bielkovinových molekúl.
Prvýkrát ich izoloval z jadier bielych krviniek prítomných v hnise Friedrich Miescher v roku 1869.
Delenie.
Podľa monosacharidovej zložky rozlišujeme:
Štruktúra.
Primárnu štruktúru určuje presný sled jednotlivých nukleotidov. 
Nukleové kyseliny sa môžu vyskytovať ako jednoreťazcové a dvojreťazcové formy. Dvojreťazcová forma je zložená z dvoch opačne orientovaných reťazcov, ktoré sú držané pohromade vodíkovými väzbami medzi protistojacimi nukleotidmi. Táto štruktúra je najstabilnejšia vtedy, ak sú všetky nukleotidy navzájom komplementárne. Dvojvlákno so 100 % komplementaritou nukleotidov sa nazýva homoduplex. Ak sa správne nepárujú všetky nukleotidy, dvojvlákno sa nazýva heteroduplex. U DNA je v bunkách častejší výskyt dvojreťazcovej formy, u RNA jednoreťazcovej formy. Dvojreťazcová forma DNA je stabilnejšia ako dvojreťazcová forma RNA, navyše, dlhé úseky dvojreťazcovej RNA sú pre bunku neprijateľné z hľadiska funkcie. Je možné vytvoriť aj dvojreťazcovú formu, ktorej jedno vlákno je tvorené DNA a druhé RNA, takáto hybridná forma je však tiež nestabilná.
Sekundárna štruktúra má zvyčajne tvar dvojitej pravotočivej závitnice, ktorú tvoria dva proti sebe prebiehajúce polynukleotidové reťazce. Terciárna štruktúra označuje rôzne formy nadzávitnicového vinutia.
Výskyt.
V závislosti od typu NK a buniek, NK sa nachádzajú v rôznych subcelulárnych štruktúrach. V prípade prokaryotických buniek sa NK (DNA a RNA) nachádzajú v cytoplazme. V eukaryotických bunkách sa DNA nachádza:
RNA sa u eukaryotických buniek vyskytuje v jadre, jadierku, a v cytoplazme. Často vytvára nukleoproteínové komplexy. Neprerušovaná plazmatická membrána nedovolí nukleovým kyselinám uniknúť z buniek. Ak sa napriek tomu z bunky dostanú, napríklad pri ich nekróze, ich životnosť, zvlášť u RNA nie je dlhá. Nukleové kyseliny sa mimo buniek stabilne vyskytujú napríklad v kapside vírusu. 
Vznik.
V bunkách vznikajú nukleové kyseliny polymerizáciou svojich voľných monomérov. Tento proces katalyzujú enzýmy nazývané polymerázy. DNA je vytváraná DNA-polymerázami a RNA RNA-polymerázami. Obe skupiny polymeráz ale vytvárajú vždy iba jeden reťazec ribonukleovej kyseliny a to tak, že na princípe komplementarity pridávajú nukleotidy na už existujúce vlákno, matricu. Matricou je väčšinou v prípade syntézy DNA aj RNA jedno vlákno DNA. Oveľa zriedkavejšie sú prípady, kedy je matricou pre syntézu DNA alebo RNA vlákno RNA. Keďže DNA sa vyskytuje prevažne v dvojreťazcovej forme, tieto dva reťazce musia byť pred syntézou novej nukleovej kyseliny od seba aspoň na krátkom úseku oddelené a to buď činnosťou samotnej polymerázy (v prípade RNA-polymerázy) alebo enzýmom zvaným helikáza.
Syntéza nového vlákna DNA podľa matrice DNA sa nazýva replikácia. Syntéza nového vlákna RNA podľa matrice DNA sa nazýva transkripcia.
Enzýmy meniace primárnu štruktúru nukleových kyselín.
So vznikom a zánikom nukleových kyselín sú spojené tieto základné skupiny enzýmov:
Ligázy sú enzýmy, ktoré sú schopné spojiť kompatibilné konce nukleových kyselín.

</doc>
<doc id="32849" title="HK Skalica" url="https://sk.wikipedia.org/wiki?curid=32849">
HK Skalica

HK Skalica je profesionálny slovenský hokejový ligový klub.
História oddielu.
Hokejový oddiel bol v Skalici založený v roku 1936. V 60-tych rokoch 20. storočia bol postavený zimný štadión, ktorý bol v ďalšom desaťročí zastrešený. Skalica hrávala najskôr v nižších súťažiach. V sezóne 1973/74 postúpila do I. Slovenskej národnej hokejovej ligy. Tu sa skalickí hokejisti udržali 15 sezón až do roku 1989. 
V roku 1993 bolo založené občianske združenie - Hokejový klub HK 36 Skalica, čím sa hokej osamostatnil od Športového klubu Skalica. V elitnej slovenskej hokejovej súťaži Skalica hrala od sezóny 1997/98. Hneď v nasledujúcom ročníku získala historický úspech - bronzové medaily, v roku 2009 aj najväčší doterajší úspech, druhé miesto v Extralige. 
V roku 2016 bol založený nový klub HK Skalica, ako pokračovateľ hokejovej tradície v Skalici v 1. hokejovej lige.
Umiestnenia v jednotlivých sezónach.
Česko-Slovensko.
 1. slovenská národná hokejová liga"15 ročníkov"
 2. slovenská národná hokejová liga"10 ročníkov" (všetko skupina západ)
Slovensko.
 Extraliga"18 ročníkov"
 Slovenská hokejová liga"8 ročníkov"
Súčasný káder (sezóna 2020/21).
Tréneri

</doc>
<doc id="32853" title="Dušan Blaškovič" url="https://sk.wikipedia.org/wiki?curid=32853">
Dušan Blaškovič

Dušan Blaškovič (* 11. september 1930, Dubnica nad Váhom – † 17. september 2001, Bratislava) bol slovenský herec.
V roku 1954 absolvoval štúdium herectva na Vysokej škole múzických umení v Bratislave. V rokoch 19531954 a 19621982 člen činohry Novej scény v Bratislave, v rokoch 19541962 Krajského divadla v Nitre a od roku 1982 člen činohry Slovenského národného divadla v Bratislave. V rokoch 19711975 bol umeleckým šéfom činohry Novej scény. V televízii hral vo filmoch "Canarisova krvavá hviezda" (1966), "A. C. Dupin zasahuje" (1971), "Zypa Cupák" (1976), "Sváko Ragan" (1976), "Štrnásť výstrelov" (1981) a i. Bol aktívnym funkcionárom KSČ. Otec herečky Ľubice Blaškovičovej.
V roku 1972 dostal titul zaslúžilý umelec.

</doc>
<doc id="32869" title="Ministerstvo spravodlivosti Slovenskej republiky" url="https://sk.wikipedia.org/wiki?curid=32869">
Ministerstvo spravodlivosti Slovenskej republiky

Ministerstvo spravodlivosti Slovenskej republiky je ústredným orgánom štátnej správy Slovenska pre súdy a väzenstvo.
Minister spravodlivosti.
Ministerstvo spravodlivosti riadi a za jeho činnosť zodpovedá minister spravodlivosti, ktorého vymenúva prezident SR na návrh predsedu vlády SR.
Súčasnou ministerkou spravodlivosti je Mária Kolíková (ZA ĽUDÍ).
Štátny tajomník ministerstva spravodlivosti.
Ministra spravodlivosti v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra spravodlivosti. 
Súčasnými štátnymi tajomníkmi Ministerstva spravodlivosti sú Michal Luciak (ZA ĽUDÍ) a Michal Novotný.

</doc>
<doc id="32892" title="Ministerstvo zahraničných vecí a európskych záležitostí Slovenskej republiky" url="https://sk.wikipedia.org/wiki?curid=32892">
Ministerstvo zahraničných vecí a európskych záležitostí Slovenskej republiky

Ministerstvo zahraničných vecí a európskych záležitostí Slovenskej republiky je ústredným orgánom štátnej správy Slovenska pre oblasť zahraničnej politiky a vzťahy Slovenska k ostatným štátom a medzinárodným organizáciám.
Ministerstvo bolo zriadené zákonom č. 347/1990 Z. z. pod pôvodným názvom Ministerstvo medzinárodných vzťahov Slovenskej republiky. Zákonom č. 453/1992 Z.z. bolo premenované na Ministerstvo zahraničných vecí Slovenskej republiky. Zákonom č. 287/2012 Z. z. bolo od 1. októbra 2012 premenované na súčasný názov.
Dejiny.
Slovenská zahraničná politika riadená ministerstvom zahraničných vecí začínala na rozdiel od českej po rozdelení federácie z nevýhodnejšej pozície. Štruktúry ministerstva a zastupiteľských úradov SR sa začali budovať ešte v časoch Ministerstva medzinárodných vzťahov, ktoré viedli Milan Kňažko a Pavol Demeš. V januári 1993 bol ministrom Milan Kňažko, štátnym tajomníkom bol Ján Lišuk. Ministerstvo malo 286 pracovníkov. Historickým míľnikom pre rezort bol vstup Slovenska do OSN 19. januára 1993.
V roku 2007 počas ministrovania Jána Kubiša MZV v zmysle Uznesenia vlády SR č. 856/2007 znížilo počet zamestnancov z 1 154 na 1 067 osôb. Na ústredí z 1100 osôb pôsobilo 442 a na 89 zastupiteľských úradoch 658. Ministerstvo kriticky hodnotilo personálne poddimenzovanie rezortu v porovnaní s inými podobne veľkými štátmi, čo sa odrážalo aj v praktickom fungovaní až 45 zastupiteľských úradov SR iba s 1-2 diplomatmi. Takéto tzv. "miniambasády" následne museli venovať viac energie administratívnej než diplomatickej činnosti. 
Od 21. marca 2020 bol povereným ministrom zahraničných vecí a európskych záležitostí Slovenskej republiky Richard Sulík. Úrad zastával až do návratu vtedajšieho slovenského veľvyslanca vo Washingtone Ivana Korčoka z USA a do konca jeho povinnej domácej karantény vzhľadom na pandémiu koronavírusu. 
Ivan Korčok bol do funkcie vymenovaný 8. apríla 2020 prezidentkou Slovenskej republiky Zuzanou Čaputovou.
Minister zahraničných vecí.
Ministerstvo zahraničných vecí riadi a za jeho činnosť zodpovedá minister zahraničných vecí, ktorého vymenúva prezident Slovenskej republiky na návrh predsedu vlády Slovenskej republiky.
Štátny tajomník ministerstva.
Ministra zahraničných vecí v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra zahraničných vecí. V odôvodnených prípadoch môže vláda určiť, že na ministerstve pôsobia dvaja štátni tajomníci - to je aj prípad ministerstva zahraničných vecí. Minister určí, v ktorých otázkach a v akom poradí ho štátni tajomníci zastupujú.
Diplomatický zbor.
Okrem zamestnancov MZVEZ SR na Slovensku patria pod rezort diplomacie tiež diplomatické misie Slovenskej republiky v zahraničí (zastupiteľské úrady, misie, ekonomický a sociálny úrad, konzuláty), na čele ktorých stojí zvyčajne veľvyslanec alebo vedúci misie. K decembru 2013 malo SR 90 misií, z toho 64 veľvyslanectiev.
Sídlo ministerstva.
MZVEZ SR sídli v areáli blízko bratislavskej hlavnej železničnej stanice. Tvoria ho navzájom prepojené tri budovy. Najstaršou z nich je Palugyayov palác na Pražskej ulici 1, vybudovaný ako firemné sídlo Palugyayovcov "Chateau Palugyay" v novorenesančnom štýle v roku 1873. Palác bol zrekonštruovaný pre reprezentačné účely MZVEZ SR v rokoch 2000-2002 a je významný svojimi obrovskými (pôvodne vínnymi) pivnicami. Hlavná budova ministerstva na Hlbokej ceste 2 bola postavená v rokoch 1914-1943 na základe návrhu Juraja Tvarožka z roku 1940 ako sídlo "Slovenskej obilnej spoločnosti". Budova bola koncipovaná vo funkcionalistickom štýle, hoci už nedosahovala kvalít predošlých Tvarožkových realizácií. Následne počas komunistického režimu slúžil objekt ako sídlo Ústredného výboru KSS. Budove štýlovo uškodili dostavby a prestavby v rokoch 1968, 1985, resp. 1998, kedy bolo postupne dostavané štvrté krídlo, nadstavané piate poschodie a klasicizujúci tympanón v atike spolu s mohutnou markízou nad vstupom. Poslednou časťou komplexu je kvalitná administratívna budova na Pražskej ulici 7, ktorá bola postavená kvôli nepostačujúcim kapacitám pôvodných objektov aj v súvislosti s nadchádzajúcim predsedníctvom Slovenska v Rade EÚ. Budova sa realizovala v rokoch 2014-2015 bola víťazného návrhu z roku 2009 z dielne architektov Jána Pavúka a Iľju Skočeka.

</doc>
<doc id="32893" title="Ministerstvo životného prostredia Slovenskej republiky" url="https://sk.wikipedia.org/wiki?curid=32893">
Ministerstvo životného prostredia Slovenskej republiky

Ministerstvo životného prostredia Slovenskej republiky je ústredným orgánom štátnej správy Slovenska pre tvorbu a ochranu životného prostredia. Sídli v budove Lafranconiho paláca na rohu Námestia Ľ. Štúra a Vajanského nábrežia v Bratislave.
Ministerstvo bolo zriadené zákonom č. 96/1990 Zbierky zákonov pod pôvodným názvom Slovenská komisia pre životné prostredie. Zákonom č. 453/1992 Zbierky zákonov bolo premenované na súčasný názov.
Minister životného prostredia.
Ministerstvo životného prostredia riadi a za jeho činnosť zodpovedá minister životného prostredia, ktorého vymenúva prezident Slovenska na návrh predsedu vlády Slovenska.
Súčasným ministrom životného prostredia je Ján Budaj (OĽANO).
Štátny tajomník ministerstva životného prostredia.
Ministra životného prostredia v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra životného prostredia. 
Súčasným štátnym tajomníkom je Juraj Smatana (za stranu Zmena zdola, Demokratická únia Slovenska na kandidátke OĽANO).
História.
Ministerstvo životného prostredia bolo k 1. júlu 2010 zrušené zákonom č. 37/2010 Z. z., ktorým sa mení a dopĺňa zákon č. 575/2001 Z. z. o organizácii činnosti vlády a organizácii ústrednej štátnej správy v znení neskorších predpisov. Agenda ministerstva bola presunutá pod Ministerstvo pôdohospodárstva, životného prostredia a regionálneho rozvoja Slovenskej republiky, kterého názov bol pri tejto príležitosti zmenený. K zrušeniu resp. spojeniu ministerstva malo dôjsť v dôsledku šetrenia štátnych výdavkov, ktoré plánovala vláda Roberta Fica. 
Vláda Ivety Radičovej rozhodla 21. júla 2010 o jeho obnovení. Ministerstvo životného prostredia Slovenskej republiky bolo znova zriadené k 1. novembru 2010 zákonom č. 372/2010 Z. z.

</doc>
<doc id="32894" title="Ministerstvo školstva, vedy, výskumu a športu Slovenskej republiky" url="https://sk.wikipedia.org/wiki?curid=32894">
Ministerstvo školstva, vedy, výskumu a športu Slovenskej republiky

Ministerstvo školstva, vedy, výskumu a športu Slovenskej republiky je ústredným orgánom štátnej správy Slovenska pre školstvo a vzdelávanie.
Minister školstva.
Ministerstvo školstva riadi a za jeho činnosť zodpovedá minister školstva, ktorého vymenúva prezident Slovenska na návrh predsedu vlády Slovenska.
Súčasným ministrom školstva je od 1. apríla 2021 Branislav Gröhling.
Štátny tajomník ministerstva školstva.
Ministra školstva v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra školstva.

</doc>
<doc id="32895" title="Ministerstvo kultúry Slovenskej republiky" url="https://sk.wikipedia.org/wiki?curid=32895">
Ministerstvo kultúry Slovenskej republiky

Ministerstvo kultúry Slovenskej republiky (medzi 1. júlom 2010 a 31. októbrom 2010 Ministerstvo kultúry a cestovného ruchu Slovenskej republiky) je ústredným orgánom štátnej správy Slovenskej republiky pre oblasť kultúry.
Minister kultúry.
Ministerstvo kultúry riadi a za jeho činnosť zodpovedá minister kultúry, ktorého vymenúva prezident Slovenska na návrh predsedu vlády Slovenska.
Súčasnou ministerkou kultúry je od 21.3.2020 Natália Milanová.
Štátny tajomník ministerstva kultúry.
Ministra kultúry v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra kultúry. 
Po parlamentných voľbách v roku 2020 pôsobili na ministerstve dvaja štátni tajomníci, Radoslav Kutaš (bez polit. príslušnosti) a Vladimír Dolinay (nominant strany ZA ĽUDÍ). Štátny tajomník Dolinay, ktorý pôsobil v úrade od 1. júla 2020, 25. júla 2020 tragicky zahynul pri dopravnej nehode. Na jeho miesto od 21. októbra 2020 nastúpila Zuzana Kumanová (ZA ĽUDÍ), ktorá sa chce venovať kultúre národnostných menšín.
História.
Od 1. júla 2010 podľa zákona č. 37/2010 Z. z., ktorým sa mení a dopĺňa zákon č. 575/2001 Z. z. o organizácii činnosti vlády a organizácii ústrednej štátnej správy v znení neskorších predpisov prešli kompetencie v oblasti cestovného ruchu z Ministerstva hospodárstva SR na nový ústredný orgán štátnej správy pre oblasť cestovného ruchu a to Ministerstvo kultúry a cestovného ruchu SR.

</doc>
<doc id="32896" title="Ministerstvo zdravotníctva Slovenskej republiky" url="https://sk.wikipedia.org/wiki?curid=32896">
Ministerstvo zdravotníctva Slovenskej republiky

Ministerstvo zdravotníctva Slovenskej republiky je ústredným orgánom štátnej správy Slovenska pre oblasť zdravotníctva.
Minister zdravotníctva.
Ministerstvo zdravotníctva riadi a za jeho činnosť zodpovedá minister zdravotníctva, ktorého vymenúva prezident SR na návrh predsedu vlády.
Súčasným ministrom zdravotníctva je od 1. apríla 2021 Vladimír Lengvarský.
Štátny tajomník ministerstva zdravotníctva.
Ministra zdravotníctva v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra zdravotníctva. V odôvodnených prípadoch môže vláda určiť, že na ministerstve pôsobia dvaja štátni tajomníci – to je aj prípad ministerstva zdravotníctva. Minister určí, v ktorých otázkach a v akom poradí ho štátni tajomníci zastupujú.

</doc>
<doc id="32897" title="Ministerstvo práce, sociálnych vecí a rodiny Slovenskej republiky" url="https://sk.wikipedia.org/wiki?curid=32897">
Ministerstvo práce, sociálnych vecí a rodiny Slovenskej republiky

Ministerstvo práce, sociálnych vecí a rodiny Slovenskej republiky (skr. MPSVR SR) je ústredným orgánom štátnej správy Slovenska pre oblasť sociálnych vecí.
Minister práce, sociálnych vecí a rodiny.
Ministerstvo práce, sociálnych vecí a rodiny riadi a za jeho činnosť zodpovedá minister práce, sociálnych vecí a rodiny, ktorého vymenúva prezident na návrh predsedu vlády.
Súčasný minister práce, sociálnych vecí a rodiny je Milan Krajniak.
Štátny tajomník ministerstva práce, sociálnych vecí a rodiny.
Ministra práce, sociálnych vecí a rodiny v čase jeho neprítomnosti zastupuje v rozsahu jeho práv a povinností štátny tajomník. Minister môže poveriť aj v iných prípadoch štátneho tajomníka, aby ho zastupoval v rozsahu jeho práv a povinností. Štátny tajomník má pri zastupovaní ministra na rokovaní vlády poradný hlas. Štátneho tajomníka vymenúva a odvoláva vláda na návrh ministra práce, sociálnych vecí a rodiny. V súčasnosti má ministerstvo dvoch štátnych tajomníkov: Borisa Ažaltoviča a PhDr. Soňu Gaborčákovú.

</doc>
<doc id="32983" title="LT vz. 38" url="https://sk.wikipedia.org/wiki?curid=32983">
LT vz. 38

LT vz. 38 (iné názvy TNHP, v slovenskej armáde LT-38, v nemeckej terminológii PzKpfw 38 (t) alebo SdKfz 140) bol ľahký tank česko-slovenskej konštrukcie používaný Wehrmachtom počas druhej svetovej vojny. V roku 1939 bol považovaný za jeden z najlepších ľahkých tankov na svete. Časom sa ale jeho pozícia začala zhoršovať. Nemecko vyrobilo najskôr niekoľko sérii s vylepšeným pancierom, aby napokon výrobu tankov ukončilo. Ponechalo však vo výrobe jeho trup a podvozok, ktorý sa stal základom pre mnoho ďalších zbraní – hlavne pre samohybné delá a stíhače tankov Hetzer.
Vývoj.
Tank LT vz. 38 bol vyvinutý z tanku TNH čo bola pôvodne pokusná verzia, ktorá sa vo vylepšených modifikáciách predávala zahraničným záujemcom. Úlohou nového tanku bolo nahradiť model LT vz. 35, ktorého zložitý podvozok trpel značnou poruchovosťou.
Vývoj nového ľahkého tanku bol začatý v roku 1937. Zatiaľ čo firma Škoda ponúkala vylepšenú verziu typu LT vz. 35 (čo bolo presne to čo armáda nechcela), firma ČKD (po okupácii premenovaná na BMM) prišla s exportným tankom TNH-S a po drobných úpravách ho ponúkla ako TNHP. Na Česko-slovenskú armádu urobil tank TNHP dobrý dojem a po niekoľkých kozmetických úpravách bol prijatý do výzbroje pod menom LT vz. 38. Prvá objednávka činila 150 kusov. K jej naplneniu však nikdy nedošlo, v okamihu okupácie Protektorátu boli dokončené iba tri stroje nultej série.
Ešte pred začiatkom vojny bol tento typ v exportných modifikáciách dodaný do Iránu, Peru, Lotyšska a Švajčiarska. V Peru sa typ vo vysokých nadmorských výškach natoľko osvedčil, že posledné tanky LT vz. 38 / LTP boli vyradené až začiatkom 90. rokov (po 50 rokoch služby).
Po okupácii bola výroba najskôr zastavená, potom ju však ČKD znovu rozbehla, pretože Nemecko prejavilo o tento, na svoju dobu vysoko kvalitný tank, veľký záujem. Bol premenovaný na PzKpfw 38(t), resp. SdKfz 140.
História.
Nešťastím konštrukcie LT vz. 38 bolo, že ňou nestihla byť vyzbrojená Česko-slovenská armáda pred Mníchovských diktátom. V nemeckých službách bol pod označením PzKpfw používaný v prvej fáze druhej svetovej vojny, kde patril k najlepším tankom svojej doby. Podával dobrý výkon v poľskom ťažení roku 1939 a osvedčil sa najmä v bitke o Francúzsko v roku 1940. Bol využitý aj v nemeckej invázii do Sovietskeho zväzu v roku 1941, ale v konkurencii modernejších sovietskych tankov ako napríklad T-34, musel byť z prvej línie postupne stiahnutý. Po roku 1941 bol používaný najmä ako prieskumný tank. Napriek postupnému sťahovaniu tankov z frontových línií, výroba podvozku pokračovala ďalej. Na jeho základe bolo postavených množstvo úspešných konštrukcií, ako boli stíhače tankov Marder III a Hetzer, či samohybná húfnicu Grille.
LT vz. 38 a neskôr jeho modifikácie boli posledné tanky vyvinuté v Československu. Tanky sa síce v Československu vyrábali naďalej aj dlho po vojne, ale išlo už iba o licenčne produkované stroje sovietskej konštrukcie.
LT-38 v slovenskej armáde.
Keďže v období vzniku Slovenského štátu sa výrobu typu LT vz. 38 len rozbiehala, po jeho vzniku tvorili základ slovenskej armády tanky typu LT-35. Začiatkom vojny si Slovensko objednalo 37 tankov LT vz, 38, ktoré dostali v slovenskej armáde označenie LT-38. Tieto tanky boli vojensky nasadené pri invázií do Sovietskeho zväzu. Neskôr v rokoch 1943 až 1944 odkúpilo Slovensko ďalších 37 tankov vyradených z nemeckej výzbroje. Tanky LT-38 zohrali svoju rolu aj počas Slovenského národného povstania. Povstalci disponovali spolu 13 tankami tohto typu. O viacero tankov prišli v bojoch.
Zachované tanky.
Na Slovensku sú zachované dva tanky Lt. vz. 38. Kompletný tank v kamufláži povstaleckej armády je vystavený v Múzeu Slovenského národného povstania v Banskej Bystrici. V roku 2016 k exponátom Múzea Slovenského národného povstania pribudlo torzo povstaleckého tanku 313, ktorý od vojny chátral opustený v lesoch nad Istebným.
Funkčný tank Lt. vz. 38 sa nachádza v inventári Vojenského historického múzea Lešany v Česku.
Sériové typy tankov.
„Ťažké“ verzie.
Verzia s vylepšeným pancierom

</doc>
<doc id="32984" title="Ján Babjak" url="https://sk.wikipedia.org/wiki?curid=32984">
Ján Babjak

Vladyka ThDr. Ján Babjak SJ, PhD. alebo Jeho Vysokopreosvietenosť vladyka Ján (Babjak) (* 28. október 1953, Hažín nad Cirochou) je arcibiskup prešovskej archieparchie a najvyšší hierarcha – metropolita Gréckokatolíckej cirkvi na Slovensku.
Život.
Po štúdiu v bratislavskom seminári bol vysvätený za kňaza 11. júna 1978 v Prešove. Svoju pastoračnú službu vykonával ako kaplán v Prešove od roku 1978 do roku 1983. V auguste 1983 začal pôsobiť ako správca farnosti v Ľubici pri Kežmarku.
18. júna 1987 tajne vstúpil do Spoločnosti Ježišovej. Od roku 1989 do roku 1990 vykonával funkciu prefekta v Kňazskom seminári sv. Cyrila a Metoda v Bratislave. V roku 1990 sa stal farárom gréckokatolíckej farnosti v Bratislave, kde pôsobil jeden rok.
V rokoch 1991 až 1993 študoval na Pápežskom východnom inštitúte v Ríme, kde získal licenciát zo spirituality. Po návrate na Slovensko v rokoch 1993 a 1994 bol zodpovedný za exercičný dom Spoločnosti Ježišovej sv. Ignáca v Prešove . V roku 1994 sa opäť vrátil do Ríma, kde pracoval v slovenskom oddelení Vatikánskeho rozhlasu a popritom pokračoval v štúdiu spirituality, z ktorej v roku 1996 v Pápežskom východnom inštitúte obhájil doktorandskú prácu na tému: „P. Michal Lacko – učiteľ a formátor gréckokatolíkov“.
Od roku 1997 až do svojho menovania za biskupa (2002) zastával úrad riaditeľa Centra Spirituality Východ-Západ P. Michala Lacka, SJ. Zároveň prednášal východnú spiritualitu na Teologickej fakulte Trnavskej univerzity v Bratislave a na Gréckokatolíckej teologickej fakulte Prešovskej univerzity.
11. decembra 2002 rímsky pápež Ján Pavol II. vymenoval Jána Babjaka, SJ, za prešovského eparchiálneho biskupa. Je prvým prešovským biskupom, ktorého vysvätil pápež v Bazilike sv. Petra v Ríme. 6. januára 2003 spolu s Jánom Pavlom II. boli spolusvätiteľmi kardinál Leonardo Sandri, vtedajší substitút Štátneho sekretariátu Vatikánu, a arcibiskup Antonio Mario Veglio, sekretár Kongregácie pre východné cirkvi v Ríme. Ako eparcha Prešovskej eparchie nastúpil na miesto 79-ročného vladyku Jána Hirku, ktorý spravoval eparchiu v úlohe prešovského ordinára a apoštolského administrátora gréckokatolíckej Cirkvi v ČSSR od roku 1968 a od roku 1990 ako eparchiálny biskup.
30. januára 2008 bol menovaný pápežom Benediktom XVI. za prešovského metropolitu a zároveň povýšený do hodnosti archieparchu. Slávnosť povýšenia Gréckokatolíckej cirkvi na Slovensku na metropolitnú cirkev svojho práva so sídlom v Prešove a intronizácia prvého prešovského gréckokatolíckeho arcibiskupa a metropolitu Jána Babjaka SJ sa uskutočnila v nedeľu 17. februára 2008 v Mestskej hale v Prešove.
V roku 2009 bol na 5 rokov menovaný za člena Kongregácie pre východné cirkvi.
V Konferencii biskupov Slovenska je vladyka Ján Babjak na čele sociálnej subkomisie teologickej komisie.
1. júna 2013 vysvätil Milana Lacha za svojho pomocného biskupa.

</doc>
<doc id="33038" title="Milan Bahúl" url="https://sk.wikipedia.org/wiki?curid=33038">
Milan Bahúl

Mgr.art. Milan Bahúl (* 25. september 1960, Bratislava) je slovenský herec.
Pôvodne chcel byť leteckým mechanikom, ale navštevovanie dramatického krúžku v detstve ho natoľko ovplyvnil, že sa rozhodol pre štúdium herectva na bratislavskej VŠMU, ktorú absolvoval v roku 1983. Po základnej vojenskej službe pôsobil päť rokov v martinskom Divadle Slovenského národného povstania, potom sa vrátil do Bratislavy. Spolupracoval s Divadlom Nová scéna a teraz je členom Činohry SND. 
Účinkuje v rôznych inscenáciách: napr. v Goldoniho "Čerticiach", v dramatizácii Timravinej novely "Veľké šťastie", v Shakespearovej komédii "Trojkráľový večer alebo Čo len chcete", v Ionescovej hre "Stoličky a iných". V sezóne 2005/2006 sa predstaví v úlohe mentálne zaostalého Lennieho v Steinbeckovej adaptácii jeho vlastnej novely "O myšiach a ľuďoch".
V seriáli "Dobrá čtvrt" hrá podnikateľa Koreňa, práve nakrúca seriál z hokejového prostredia "Posledná sezóna". Má tri deti, jeho partnerkou je Andrea Martvoňová.

</doc>
<doc id="33039" title="Michal Dočolomanský" url="https://sk.wikipedia.org/wiki?curid=33039">
Michal Dočolomanský

Michal Dočolomanský (* 25. marec 1942, Nedeca, Slovenský štát, dnes Poľsko – † 26. august 2008, Bratislava) bol slovenský herec, spevák, moderátor a imitátor.
Životopis.
Jeho otec Rudolf (1899 – 1954) pôsobil ako učiteľ v rumunskom Sedmohradsku medzi tamojšími Slovákmi. Tam sa oženil s Floriannou (1915 – 1995), pôvodom Rumunkou, ktorá bola od neho mladšia o šestnásť rokov. Spolu mali 10 detí. V roku 1942 sa presťahovali do spišskej obce Nedeca (dnes súčasť Poľska), kde sa v tom istom roku narodil syn Michal. Koncom druhej svetovej vojny sa rodina presťahovala do Mlynčekov (v tom čase bola osada súčasťou mesta Kežmarok). Neskôr rodina žila v obci Nebojsa (dnes časť Galanty), kde jeho otec pôsobil ako riaditeľ základnej školy. Po jeho smrti v roku 1954 sa presťahovali do Svätého Jura. Matka zomrela v roku 1995 a je pochovaná spolu s manželom na cintoríne v Slávičom údolí.
Po ukončení základnej školy sa Michal Dočolomanský vyučil za automechanika. Už v detstve sa venoval ochotníckemu divadlu vo Svätom Jure, jeho záľubami boli aj športová gymnastika, neskôr bezmotorové lietanie. Herectvo absolvoval v roku 1964 na Vysokej škole múzických umení v Bratislave a odvtedy bol členom činohry Slovenského národného divadla.
Zomrel 26. augusta 2008 v predpoludňajších hodinách na Klinike pneumológie a ftizeológie Fakultnej nemocnice s poliklinikou v bratislavskom Ružinove. Podľahol rakovine pľúc vo veku 66 rokov.
Herecké pôsobenie.
Účinkoval v mnohých slovenských a českých filmoch, v televíznych seriáloch, ako boli "Sváko Ragan" (1976), "Jedenáste prikázanie" (1977), "Inženýrská odysea" (1979), "Povstalecká história" (1984), "Alžbetin dvor" (1986), "Horská služba" (1998) a filmoch "Tri gaštanové kone" (1966), "Generácia" (1969), "Medený gombík" (1970), "Zypa Cupák" (1976), "Garsónka" (1990) a mnohých ďalších televíznych inscenáciách.
V úspešnej divadelnej hre "Na skle maľované" stvárňoval titulnú úlohu Jánošíka od roku 1974 až do 2002 (predstavenie zaznamenalo 642 repríz). V slovenskom znení nahovoril všetky postavy poľského večerníčka Macko Uško.
Rodina.
Sestra Petronela je tiež herečka. V roku 1967 sa mu s manželkou narodil prvý potomok. Syn Michal, ktorý pracoval ako manažér, je hudobník, spevák a moderátor. Dcéra Marta sa narodila v roku 1970, žije v zámorí.

</doc>
<doc id="33062" title="Alexander III. (pápež)" url="https://sk.wikipedia.org/wiki?curid=33062">
Alexander III. (pápež)

Alexander III. (lat. "Alexander Tertius"), vl. menom Orlando (Roland) Bandinelli (* asi 1105, Siena, Taliansko – † 30. august 1181, Civita Castellana) bol taliansky duchovný a v rokoch 1159 – 1181 170. rímsky pápež.
Alexander III. sa do histórie rímskokatolíckej cirkvi zapísal o.i. ako pápež, ktorý mal zo všetkých pontifikov najviac – až štyroch – protipápežov.
Životopis.
Narodil sa v Siene okolo roku 1105. Bol slávnym doktorom práva v Bologni (1139 – 1142) a potom kanonikom v Pise. V roku 1150 bol kardinálom-diakonom, rok potom kardinálom-kňazom a v roku 1153 sa stal kancelárom. Bol najbližším poradcom Hadriána IV. a stotožňoval sa s jeho proticisárskou politikou, čo ho dostalo do rozporu s Fridrichom I. Barbarossom.
Po smrti predchodcu, Hadriána IV., niekoľkí kardináli urýchlene zvolili za pápeža kardinála Ottaviana. Veľká väčšina však, v ten istý deň, 7. septembra 1159, zvolila Orlanda. Pretože bolo dohodnuté, že voľba musí byť jednohlasná, po jeho zvolení prišlo k násilným scénam, Orlando sa uchýlil do vatikánskej pevnosti pri Chráme svätého Petra. Až 20. septembra 1159 ho biskup z Ostie vysvätil ako Alexandra III. v Ninfe. Ottaviano bol vysvätený 4. októbra 1159 v cisárskom opátstve Farfa ako Viktor IV. 
Tento rozkol cisárovi vyhovoval. Zvolal vo februári 1160 snem do Pavie. Bol to snem hlavne nemeckých a talianskych biskupov, na ktorom schválili Viktora IV. a exkomunikovali Alexandra III. Pápež Alexander III. však ešte predtým exkomunikoval Viktora IV. a po sneme, 24.marca 1160, dal cisára Fridricha I. do kliatby. Spor sa zdanlivo vyriešil, keď sa v októbri 1160 v Toulouse stretli biskupi a kláštorné rady viacerých západných krajín, vrátane Španielska. Zúčastnili sa aj anglický kráľ Henrich II. a francúzsky kráľ Ľudovít VII. Toto spoločenstvo vyhlásilo ako jediného pápeža Alexandra III. Spor však nebol vyriešený definitívne, pretože po smrti protipápeža Viktora bol zvolený ďalší protipápež Paschal III. a po ňom Kalixt III. 
Spor medzi pápežom a cisárom pokračoval, preto pápež Alexander III. v apríli 1162 premiestnil svoje sídlo do Francúzska. Napriek tomu, že sa v novembri 1165 vrátil do Ríma, nedokázal zabrániť, aby v lete roku 1167 obsadil mesto Fridrich I. a protipápež Paschal III. ho korunoval. Pápežovo trpezlivé vyjednávanie prinieslo svoj výsledok, keď Fridrich I. Benátskym mierom 24. júla 1177 uznal Alexandra III. za právoplatného pápeža, ale za cenu, že ten predtým z neho sňal kliatbu.
Alexander III. podporoval canterburského arcibiskupa Thomasa Becketa v spore s Henrichom II. Po Becketovom zavraždení uvalil pápež na kráľa všetky možné sankcie.
Od 5. do 19. marca 1179 viedol pápež Tretí lateránsky koncil (Jedenásty všeobecný), ktorý ukončil pápežský rozkol, hoci v septembri toho istého roku nastúpil štvrtý protipápež Inocent III., ktorého sa však Alexander veľmi ľahko zbavil.
Medzi najvýznamnejšie dekréty, ktoré pápež Alexander III. vydal, patria tie, ktoré podporujú univerzity, vyzývajú katedrály, aby financovali školy a dekrét stanovujúci potrebu dvojtretinovej väčšiny pri voľbe pápeža. Alexander III. bol prvým veľkým pápežom-právnikom a mnohé jeho rozhodnutia sa dostali aj do neskorších zbierok cirkevného práva.
Čoskoro po Lateránskom sneme ľudová vzbura prinútila Alexandra III. opustiť Rím a posledné dva roky svojho života strávil v rozličných mestách vtedajšieho pápežského štátu. Keď 30. augusta 1181 zomrel, žil v Civita Castellana, severne od Ríma. Jeho telo bolo prenesené do Ríma a pochované v Lateránskej bazilike. Podľa cirkevného historika J.N.D. Kellyho občania ho zhanobili, no v skutočnosti bol veľkým pápežom, ktorý zanechal v cirkvi trvalé stopy.
Alexander III. a Uhorsko.
Pápež Alexander III. zasiahol (i keď nepriamo) aj do dejín ranofeudálneho Uhorského kráľovstva. Po smrti bezdetného Štefana III. v roku 1172 sa rozpútal boj o nástupníctvo na tróne medzi Štefanovými bratmi Belom III. a Gejzom. Do sporu sa zamiešal pápež Alexander III., ktorý sa postavil za Bela potom, čo mu ten sľúbil podporu v Alexandrovom boji proti Fridrichovi I. Barbarossovi a protipápežovi Kalixtovi III. Pápež vyzval kaločského arcibiskupa, aby vykonal korunovačný akt. 13. januára 1173 bol Belo III. v Stoličnom Belehrade korunovaný za uhorského panovníka.

</doc>
<doc id="33078" title="Atmosféra Zeme" url="https://sk.wikipedia.org/wiki?curid=33078">
Atmosféra Zeme

Atmosféra alebo ovzdušie Zeme je plynový obal obklopujúci Zem. 
Nemá výraznú hornú hranicu (splýva s kozmickým priestorom) a otáča sa spolu so Zemou. Chráni nás pred škodlivým kozmickým žiarením, škodlivým slnečným žiarením a slnečným vetrom. Prebieha v nej tvorba počasia. Obsahuje vzduch, ktorý dýchame. Bez nej by nemohol existovať život.
Plyny, ktoré tvoria atmosféru, udržuje okolo Zeme gravitačná sila. Atmosféra sa najčastejšie delí na tieto časti: troposféru, stratosféru, mezosféru, termosféru a exosféru (pozri ďalej). Každá z nich obsahuje zmes plynov, ktorej hustota sa so vzdialenosťou od Zeme zmenšuje. Už vo výške 100 km nad morom (čiže v spodnej termosfére) leží tzv. Kármánova hranica, ktorú FAI (IAF, Medzinárodná astronautická federácia) považuje za začiatok vesmíru (outer space). (Ale napríklad FAA povžuje za hranicu atmosféry výšku 80 km nad morom.) Podľa meraní SOHO a ruského výskumného centra zasahujú najvyššie vrstvy zemskej atmosféry ďaleko za Mesiac, do vzdialenosti . Ide však iba o malé množstvo atómov vodíka.
Do atmosféry vstupuje z okolitého vesmíru elektromagnetické vlnenie rôznych vlnových dĺžok, ale väčšinu z nich atmosféra na dlhé vzdialenosti pohlcuje. Prepúšťa len žiarenie s vlnovou dĺžkou medzi 1 cm až 11 metrov ("rádiové okno") a s vlnovou dĺžkou medzi 300 až 1100 nm. Táto oblasť sa nazýva "optické okno", napriek tomu, že obsahuje aj časť infračerveného a ultrafialového žiarenia. Optické okno je zvlášť dôležité pre život na Zemi. 
Hustota atmosféry s nadmorskou výškou klesá. Približný tlak atmosféry v závislosti od nadmorskej výšky popisuje barometrická rovnica. 
Fyzikálne procesy prebiehajú v atmosfére takmer nepretržite. Okamžitý stav atmosféry nazývame počasie, dlhodobý charakter atmosféry nad určitým územím je podnebie.
Delenia.
Z hľadiska zmeny teploty s výškou v danej časti atmosféry sa zemská atmosféra delí na viacero vrstiev z dola nahor:
Troposféra sa označuje aj ako „spodná atmosféra“, mezosféra a stratosféra aj ako „stredná atmosféra“ a termosféra a exosféra ako „vrchná atmosféra“. Vo výške nad 500/600 km termosféra (ionosféra) pozvoľne prechádza do exosféry, ktorá sa tiahne smerom k vesmíru do výšky niekoľko tisíc kilometrov. Všetky molekuly plynu, ktoré sa tu nachádzajú, sú už na ceste do vesmíru.
Vrstvy (nie vždy pokrývajúce celú atmosféru) podľa iných hľadísk:
Zloženie.
Atmosféra je v podstate zmes:
Zloženie atmosféry závisí aj od výšky. V časti homosféra (čiže asi do výšky 95 km, ktorú obyčajne nazývame „vzduch“) je prakticky rovnaké, s výnimkou CO2 (podiel sa mení s časom a výškou), ozónu (podiel sa mení s výškou) a vody vo všetkých skupenstvách (najmä vodnej pary; voda tvorí do výšky 10 km asi 4% atmosféry). 
Celkové zloženie v číslach.
Hodnoty oxidu uhličitého a metánu sú aktualizované (1998) podľa IPCC TAR a neustále medziročne stúpajú, predovšetkým pre CO2.
Ostatné zložky so stopovým výskytom:
Priemerná molárna hmotnosť vlhkého vzduchu je 28,96 g/mol.
Vývoj atmosféry.
Atmosféra sa neustále vyvíja. Krátko po vzniku Zeme bolo zloženie zemskej atmosféry veľmi podobné zloženiu atmosféry iných planét. Najhojnejšie v nej bol zastúpený vodík a hélium, v menšej miere sa v nej vyskytovali aj amoniak, metán, vodné pary a oxid uhličitý. Voľný vodík a hélium však postupne unikali do vesmíru. Zem nemá dostatočnú gravitáciu na dlhodobé udržanie si týchto plynov. Množstvo vodných pár v atmosfére sa naopak zvyšovalo, pravdepodobne dopadom komét na zemský povrch. Tieto vodné pary sa neskôr skondenzovali a dopadali na povrch Zeme, kde vytvárali oceány. Oxid uhličitý sa za pomoci vody postupne absorboval v horninách. 
Pre vznik dnešnej atmosféry však bol najvýznamnejším momentom vznik života. Pred 2,3 miliardami rokov začali živé organizmy v moriach produkovať kyslík. Kyslík z vody postupne prechádzal do vzduchu, kde jeho množstvá pozvoľna stúpali. Pred 1,9 miliardami rokov bolo množstvo kyslíka asi 15%, pred 540 miliónmi rokov to bolo 18% (v minulosti však boli aj obdobia s vyššou koncentráciou kyslíka, než je tomu dnes, napríklad v období karbónu). Obohacovanie atmosféry o kyslík bolo významným geochemickým dejom, ktorý spôsoboval oxidáciu, predtým chemicky stabilných látok. Došlo napríklad k nahromadeniu obrovského množstva páskovaných železných rúd. Hladina oxidu uhličitého počas vývoja kolísala, ale vo všeobecnosti mala klesajúcu tendenciu, nakoľko živé organizmy využívajú oxid uhličitý pre svoj rast. So vzrastajúcimi množstvami kyslíka súvisí aj vznik ozónovej vrstvy. Až po vzniku prvotnej ozónovej vrstvy sa život rozšíril z mora na súš.

</doc>
<doc id="33084" title="Daniel Dangl" url="https://sk.wikipedia.org/wiki?curid=33084">
Daniel Dangl

Daniel „Dano“ Dangl (* 5. február 1975, Bratislava) je slovenský režisér, scenárista a herec.
Po skončení štúdií na strednom odbornom učilišti polygrafickom ho prijali na Vysokú školu múzických umení v Bratislave. Po skončení vysokej školy v roku 1997 pôsobil dva roky v Košiciach. Má slobodné povolanie, živí sa najmä dabingom, účinkuje v bratislavských divadlách GUnaGU a LUDUS. 
V STV účinkoval v humoristickej relácii S.O.S. Okrem iného účinkoval v zábavnej relácii Partička (v Markíze od 4. okt. 2009 do 31. dec. 2012), ktorá sa v Česku pod názvom Partička.cz vysiela od marca 2011 s jednou prestávkou doteraz. 
Je ženatý, má syna Olivera a dve dcéry Lauru a Siennu, s rodinou žije v Ivanke pri Dunaji.

</doc>
<doc id="33088" title="Ján Gallovič" url="https://sk.wikipedia.org/wiki?curid=33088">
Ján Gallovič

Mgr. art. Ján Gallovič (* 22. november 1960, Poprad - Spišská Sobota) je slovenský herec.
Detstvo a mladosť prežil v Poprade. Na gymnáziu, kde úspešne zmaturoval v roku 1979 sa zároveň zoznámil s divadlom v súbore OKO. Po absolvovaní štúdia na Divadelnej fakulte VŠMU pod vedením profesora Karola L. Zachara sa z neho stáva profesionálny herec. V rokoch 1983 - 1985 bol sólista spevohry Novej scény v Bratislave. V rokoch 19851988 bol členom Divadla Andreja Bagara v Nitre. Na Novej scéne pôsobil najmä v oblasti muzikálu v rokoch 19881996. V tom istom roku odišiel do činohry SND, kde pôsobí v stálom angažmán až dodnes. Popri divadle spolupracuje aj so Slovenským rozhlasom, Rádiom Twist, dabingovými štúdiami. Na Divadelnej fakulte VŠMU prednáša umelecký prednes.

</doc>
<doc id="33089" title="Stratosféra" url="https://sk.wikipedia.org/wiki?curid=33089">
Stratosféra

Stratosféra (z lat. "stratum", prikrývka a gr. "σφαίρα, sfera", guľa) je druhá hlavná vrstva zemskej atmosféry po troposfére. Presnejšie leží medzi tenkými vrstvami tropopauza a stratopauza. 
Nachádza sa vo výške 9-17 km až 45-50 km. Možno v nej ešte pozorovať aj mierne meteorologické javy. 
Horná časť stratosféry je ozónosféra, čiže ozónová vrstva. 
V spodnej stratosfére (asi do 20 km) teplota veľmi mierne stúpa s výškou (prakticky sa nemení), vyššie – v ozónovej vrstve - už s teplotou stúpa citeľne (z asi –60 stupňov na tesne pod 0 stupňov), čo je spôsobené pohlcovaním ultrafialového žiarenia ozónom. 
Stratosféru – podobne ako tropopauzu – objavil roku 1902 francúzsky meteorológ Léon-Philippe Teisserenc de Bort.

</doc>
<doc id="33098" title="Aspartám" url="https://sk.wikipedia.org/wiki?curid=33098">
Aspartám

Aspartám alebo aspartam je umelé sladidlo.
Je asi 180-krát sladší ako cukor. Na trhu sa objavuje pod rôznymi obchodnými značkami (napríklad NutraSweet). Je tepelne nestály, preto sa nemôže používať na pečenie. Jeho kalorická hodnota je prakticky nulová.
Je zložený z dvoch aminokyselín (L-asparagovej a L-fenylalanínu), ktoré sa bežne vyskytujú v prírode. Tretia zložka je metanol.
Toto náhradné sladidlo sa v súčasnej dobe používa vo väčšine „light“ nápojov a v potravinách. Na potravinách je toto náhradné sladidlo označované ako aspartám alebo E 951.
Škodlivosť.
Od roku 2002 Európsky úrad pre bezpečnosť potravín (EFSA) udržiaval bezpečnosť aspartámu pravidelne a jeho vedecké pracovné skupiny vydali niekoľko stanovísk o štúdiách týkajúcich sa tohto sladidla. V súčasnosti za túto prácu zodpovedá Vedecký panel pre prídavné látky a arómy (FAF).
Štúdia z roku 2005 poukázala na možnosť, že veľmi vysoké dávky aspartámu môžu spôsobiť lymfóm a leukémiu u potkanov. Po preskúmaní štúdie však americký Úrad pre potraviny a liečivá (FDA) identifikoval mnohé nedostatky a nezmenil svoj predchádzajúci záver, že aspartam je bezpečný.
V roku 2005 Národný toxikologický program v USA uviedol, že expozícia aspartámu nespôsobuje nádory ani neovplyvňuje prežitie dvoch typov geneticky modifikovaných myší. 
V roku 2006 Národný Onkologický Ústav v USA skúmal údaje o ľuďoch z veľkej štúdie NIH-AARP ktorej sa zúčastnilo viac ako pol milióna dôchodcov. Rastúca spotreba nápojov obsahujúcich aspartám nebola spojená s rozvojom lymfómu, leukémie alebo rakoviny mozgu. 
Revízia epidemiologických dôkazov z roku 2013 tiež nezistila konzistentnú súvislosť medzi používaním aspartámu a rizikom rakoviny. 
V decembri 2013 vydal Európsky úrad pre bezpečnosť potravín (EFSA) svoje prvé úplné hodnotenie rizík aspartámu. V stanovisku sa dospelo k záveru, že aspartám a jeho rozkladné produkty sú pre celú populáciu (vrátane dojčiat, detí a tehotných žien) bezpečné. Výnimkou sú jedinci trpiaci fenylketonúriou (PKU). 
Aspartám nespôsobuje zvýšenie telesnej hmotnosti, pretože je nízkokalorický. Podľa štúdií, náhrada cukru aspartámom môže byť užitočná na zabránenie budúcemu prírastku hmotnosti.
EFSA potvrdila Akceptovatelnú dennú dávku (ADI) pre aspartám: 40 mg / kg telesnej hmotnosti / deň.
Výskyt.
V liekoch Septofort, Makrofer, ale aj v Tantum verde. Umelé sladidlá Vitar Sweet, Nutra Sweet. Rôzne iónové, diétne a light nápoje (napr. diétna kola, Pepsi Max, Diet Pepsi, Coca-Cola Zero, Kofola bez cukru, Kofola so stéviou). V niektorých nápojoch sa Aspartám používa ako konzervačná látka, napr. ako sú sladené minerálky (Kláštorná, Sprite).
V žuvačkách Orbit, Airwaves, Spearmint... ako aj v rôznych výživových doplnkoch.

</doc>
<doc id="33146" title="Luna 3" url="https://sk.wikipedia.org/wiki?curid=33146">
Luna 3

Luna 3 bola kozmická sonda určená na výskum Mesiaca.
Táto sonda poskytla ľudstvu prvý pohľad na odvrátenú stranu Mesiaca. Na Mesiaci však nepristála, jej minimálna vzdialenosť od povrchu bola 7940 km. Štartovala 4. októbra 1959 a 7. októbra na povel zo Zeme začala fotografovať odvrátenú stranu. Fotografovanie trvalo štyridsať minút a po vyvolaní filmu priamo na sonde posielala snímky na Zem. Okrem toho ešte skúmala plynnú zložku medziplanetárneho priestoru, kozmické žiarenie a mikrometeority. Po oblete Mesiaca potom pokračovala naspäť k Zemi a v apríli 1960 zhorela v zemskej atmosfére.

</doc>
<doc id="33147" title="Andrej Hryc" url="https://sk.wikipedia.org/wiki?curid=33147">
Andrej Hryc

Andrej Hryc, známy aj pod menom Andy Hryc (* 30. november 1949, Bratislava – † 31. január 2021, Bratislava) bol slovenský herec, diplomat a podnikateľ. Bol členom VPN a zakladajúcim členom HZDS".
Životopis.
V roku 1971 absolvoval štúdium herectva na VŠMU v Bratislave. Hereckú kariéru začal v Štátnom divadle v Košiciach (19711978). V rokoch 19781981 bol v slobodnom povolaní a od roku 1981 členom súboru bratislavskej Novej scény.
Po Nežnej revolúcii najprv vstúpil do politiky a potom založil nezávislé rádio Twist, ktorého riaditeľom bol do konca roku 2004 (licenciu získalo v roku 1991, začalo vysielať vo februári 1993 a vysielalo do apríla 2006). Od roku 2005 bol podpredsedom predstavenstva a. s. Rádio Twist. Krátky čas pôsobil ako riaditeľ Novej scény. Účinkoval v množstve filmov, televíznych a rozhlasových inscenácií. V českom televíznom seriáli "Černí baróni" (2004) v réžii Juraja Herza hral hlavnú úlohu legendárneho majora Terazkyho.
Andrej Hryc bol tiež signatárom Anticharty.
Diplomacia.
Pôsobil ako honorárny konzul Seychelskej republiky v Slovenskej republike. Honorárny konzul je podľa Viedenského dohovoru o konzulárnych stykoch osobou, ktorá je vyňatá z jurisdikcie súdnych a správnych orgánov prijímacieho štátu. Hryc spomínal výhody konzula najmä pri dopravných priestupkoch. 

</doc>
<doc id="33166" title="Fujara" url="https://sk.wikipedia.org/wiki?curid=33166">
Fujara

Fujara je slovenský ľudový drevený dychový nástroj. Fujaru používali pastieri na holiach pri pasení oviec a tiež pri rozličných slávnostných a smutných príležitostiach. Používala sa aj ako signálny komunikačný nástroj. Hra na fujare si vyžaduje, aby mal hráč hudobný sluch. Hráč na fujare striedal svoju hru so spevom.
Oblasť používania fujary bola oblasť Podpoľania na ploche cca. . Jej melodický zvuk použili vo svojej hudobnej tvorbe i slovenskí hudobní skladatelia (Svetozár Stračina a ďalší). „Nikde inde, u žiadneho národa, spoločenstva či kmeňa sa s nástrojom zhodným s našou fujarou nestretneme. Preto je detvianska fujara považovaná za nástrojovú raritu a skvost slovenského ľudového inštrumentára.“
Fujara a fujarová hudba bola v roku 2005 zapísaná do Zoznamu majstrovských diel ústneho a nehmotného dedičstva ľudstva (súčasný Reprezentatívny zoznam nehmotného kultúrneho dedičstva Slovenska) a v roku 2008 bola zapísaná na Zoznam nehmotného kultúrne dedičstva ľudstva UNESCO.

</doc>
<doc id="33193" title="Leopold II. (Svätá rímska ríša)" url="https://sk.wikipedia.org/wiki?curid=33193">
Leopold II. (Svätá rímska ríša)

Leopold II. Habsburský (* 5. máj 1747, Viedeň – † 1. marec 1792, Viedeň) bol rakúsky arcivojvoda, toskánsky veľkovojvoda (v r. 17651790), rímskonemecký cisár (od r. 1790), uhorský a český kráľ (od r. 1790), syn cisára Františka I. Štefana Lotrinského a Márie Terézie.
Mladosť.
Leopold bol tretím synom Márie Terézie, a preto sa nepredpokladalo jeho nástupníctvo. Bol preto určený na cirkevnú kariéru a tým smerom sa uberalo i jeho vzdelávanie a výchova.
Teologické vzdelanie, do ktorého bol prinútený, určitým spôsobom negatívne ovplyvnilo jeho náhľad na cirkev.
Toskánsky veľkovojvoda.
Po smrti staršieho brata Karola bolo rozhodnuté, že by mal byť nasledovníkom svojho otca vo Veľkovojvodstve Toskánskom, ktoré bolo určené pre „druhorodeného“ alebo ako apanáž pre druhého syna. Toto „zaopatrenie“ bolo podmienené jeho sobášom. Preto sa 5. augusta 1764 oženil s Máriou Ludovikou, dcérou španielskeho kráľa Karola III. Po smrti otca (1765) sa stáva veľkovojvodom toskánskym.
Matka mu určila niekoľko poradcov, ktorí mali plniť úlohy riadenia veľkovojvodstva. Po piatich rokoch mal tohoto „tútorstva“ dosť, a preto sa vybral do Viedne. Odtiaľ sa vrátil do Florencie s voľnými rukami.
Počas 20 rokov, ktoré uplynuli od jeho návratu do smrti jeho najstaršieho brata Jozefa II. (1790), pracoval na reformách a úpravách vlády svojho malého štátu. Postupne rušil obmedzenia rozvoja priemyslu a osobnej slobody zavedené jeho predchodcami (zavedenie nového daňového systému, zrušenie cechov, zrušenie toskánskej armády a jej nahradenie občianskou milíciou a iné). Aplikoval reformy v postupných krokoch a pokiaľ možno v takej podobe, aby nevyvolával konflikty. Nebol zástancom budovania mohutného centrálneho aparátu, aký vznikal vo Viedni. V Taliansku nebol príliš obľúbený pre jeho uzavretosť a chlad. Jeho návyky boli jednoduché, na hranici biedy.
Jeho pevná, dôsledná a inteligentná vláda priniesla postupne veľkovojvodstvu zvýšenie prosperity.
Jeho duchovná politika, ktorá porušovala hlboko zakorenené zásady jeho ľudu, ho priviedla do konfliktu s pápežom a nebola úspešná.
V posledných rokoch jeho vlády v Toskánsku sa začal obávať zväčšujúcich sa nepokojov v Nemecku a Uhorsku, domíniách jeho rodiny, ktoré boli priamym dôsledkom metód vládnutia jeho brata. Leopold a Jozef boli k sebe citovo pripútaní a často sa stretávali pred i po smrti svojej matky. No keď ho Jozef už ťažko chorý požiadal, aby prišiel do Viedne a stal sa spoluvládcom, Leopold sa chladne vyhol odpovedi. Vedel, že bude musieť nastúpiť po bezdetnom bratovi, no nechcel zdediť jeho nepopulárnosť. Keď brat zomrel (20. februára 1790), bol stále vo Florencii a odišiel až 3. marca.
Cisár.
Po príchode do Viedne, ako následne korunovaný cisár Svätej ríše rímskej a uhorský kráľ (korunovaný 11. novembra 1790), sa rozhodol rýchle riešiť zdedené problémy, ktoré sa nahromadili predovšetkým v poslednom roku. Pre upokojenie šľachty potvrdil zrušenie berného a urbariálneho patentu, a cirkev si priblížil, keď vrátil výchovu kňazov z generálnych seminárov do jej rúk. Uvoľnil tiež poriadanie pre ľud skôr obvyklých procesií a pútí.
Pokoj sa snažil Leopold II. nastoliť i na ďalších miestach, kde jeho predchodca vyvolal rozpory. Rýchlo ukončil mierom vo Sviščove vojnu na Balkáne proti Turkom, pretože potreboval upokojiť Prusko. Podarilo sa mu rýchlo zvládnuť nepokojnú situáciu na území Uhorska a povstanie na území Rakúskeho Holandska (dnešné Belgicko). 
Časom stále viac upieral zrak k Francúzsku, kde zúrila revolúcia, ktorá sa dotýkala jeho sestry Márie Antoinetty a predovšetkým hrozila prekročením hraníc i do iných krajín. Vydal teda s pruským kráľom Fridrichom Viliamom II. a saským kurfirstom Fridrichom Albertom II. v Pilnitzi (blízko Drážďan) v auguste 1791 Pilnickú deklaráciu, na ktorej základe bola na ďalší rok vo februári medzi Pruskom a Habsburskou monarchiou uzatvorená spojenecká zmluva namierená proti revolučnému Francúzsku.
Leopold II. sa od svojho brata odlišoval aj tým, že vrátil Čechom svätováclavské klenoty do Prahy a 6. septembra 1791 prijal pri obrade v katedrále sv. Víta titul českého kráľa. Cisár rozumel po česky a v centre Čiech vtedy dokonca pobudol niekoľko týždňov. Nielen Praha žila touto udalosťou niekoľko mesiacov. Technika sa pri príležitosti takejto vzácnej návštevy predháňala s umením, keď sa v Klementine konala prvá česká priemyselná výstava a v Nosticovom divadle pre zmenu bola hraná objednaná Mozartova opera La Clemenza di Tito.
Smrť a nástupníctvo.
Cisár Leopold II. zomrel nečakane rýchlo, sotva stačil stabilizovať pomery v krajine a jej vonkajšie vzťahy. Na cisársky stolec zasadol jeho syn František Jozef Karol, ako František II.
Rodinné pomery.
Leopold II. sa v r. 1765 oženil so španielskou infantkou Máriou Ludovikou, dcérou španielskeho kráľa Karola III. a Márie Amálie Saskej. Počas ich dvadsaťsedemročného manželstva sa im narodilo šestnásť detí:

</doc>
<doc id="33203" title="Vladislav Müller" url="https://sk.wikipedia.org/wiki?curid=33203">
Vladislav Müller

Vladislav Müller, známy ako Vlado Müller (* 19. marec 1936, Bratislava – † 20. jún 1996, Bratislava) bol slovenský herec. Otec speváka Richarda Müllera.
V roku 1954 absolvoval Odborný divadelný kurz pri Štátnom konzervatóriu v Bratislave. V rokoch 19541956 a 19561966 bol členom Krajského divadla v Nitre. Vojenčinu vykonával ako herec Armádneho divadla v Martine (19561958). V rokoch 19661990 bol členom činohry Novej scény v Bratislave. Od roku 1990 podnikateľ, majiteľ denného baru a reštaurácie. V divadle vytvoril desiatky výrazných charakterových postáv vážneho a komediálneho charakteru. Popri divadelnej činnosti sa od začiatku 60. rokov 20. storočia uplatnil výrazným spôsobom v českom a slovenskom filme, televízii, rozhlase a dabingu. Významné herecké príležitosti mu poskytla televízia vo filmoch (napr. "Bašta" – 1969, "Americká tragédia" – 1977, "Chlap prezývaný Brumteles" – 1982) a v seriáloch "Straty a nálezy" (1975), "Louis Pasteur" (1979), "Přátelé zeleného údolí" (1979). V roku 1979 dostal titul zaslúžilý umelec.

</doc>
<doc id="33219" title="Kostol" url="https://sk.wikipedia.org/wiki?curid=33219">
Kostol

Kostol sa najčastejšie definuje ako kresťanská budova určená primárne na bohoslužby (v užšom zmysle len na verejné bohoslužby). Existujú však aj iné definície - podrobnosti pozri v kapitole Definícia. Daktorým kostolom postavili na ochranu obranný múr - hradbu (opevnenie), iné môžu mať len nepevnostný tenší múr (ohradu).
Definícia.
V literatúre sa vyskytujú nasledujúce definície slova "kostol":
A. Kostol ako budova (definície sú zoradené približne od najširšej po najužšie, najčastejšie sa vyskytuje definícia č. 2a ): 
B. Kostol ako obrady: 
C. Kostol ako organizačná jednotka (tieto významy sú len historické):
Nasledujúci text článku sa zaoberá iba kostolom ako kresťanskou budovou (t. j. definície č. 2-7 hore, primárne definícia č. 2a). O chráme všeobecne (t. j. definícia č. 1 hore) pozri článok chrám; o obradoch (t. j. definícia č. 9 hore) pozri v článku bohoslužba; o cirkvi (t. j. definícia č. 10) pozri článok cirkev; o farnosti (t. j. definícia č. 11) pozri článok farnosť.
Kostol ako kresťanská budova.
Kostol v Kódexe kánonického práva.
Podľa Kódexu kánonického práva (§ 1214) je kostol „posvätná budova, určená na božský kult, do ktorej veriaci majú právo prichádzať, aby v nej najmä verejne vykonávali božský kult“. Opakom je kaplnka a súkromná kaplnka. Pozri aj vyššie uvedené poznámky k definícii č. 3.
Kostol u slovenských východných kresťanov.
Východní kresťania (čiže gréckokatolíci a pravoslávni) nepoužívajú slovo kostol a označujú svoje kostoly ako cerkev alebo chrám. Jeden typ pravoslávneho a gréckokatolíckeho chrámu sa volá sobor.
Kostoly na Slovensku.
Na Slovensku je vyše 4000 kostolov (vrátane cerkví). Za najstarší sa považuje kostol sv. Margity Antiochijskej v Kopčanoch. 
O dejinách kostolov na Slovensku pozri:

</doc>
<doc id="33225" title="Počasie" url="https://sk.wikipedia.org/wiki?curid=33225">
Počasie

Počasie je dané stavom všetkých atmosférických javov pozorovaných na určitom mieste a v určitom krátkom časovom úseku alebo okamihu. Tento stav sa opisuje súborom hodnôt meteorologických prvkov, ktoré boli namerané meteorologickými prístrojmi alebo zistené pozorovateľom.
Počasie je na rozdiel od podnebia stavom atmosféry na určitom mieste a v určitom (krátkom) čase, zatiaľ čo podnebie popisuje dlhodobý stav počasia na určitom mieste. Počasie sa zvyčajne chápe ako stav troposféry, pretože tá je človeku najbližšie a bezprostredne ho obklopuje. 
Veľká pozornosť sa venuje predpovedi počasia, pretože počasie ovplyvňuje všetky ľudské činnosti. Počasím sa zaoberá meteorológia, respektíve fyzika atmosféry.
Hlavným činiteľom zmien počasia na Zemi je Slnko a pohyby Zeme. Ročné obdobia sa striedajú, lebo sa mení množstvo slnečného žiarenia zasahujúceho Zem. Slnko rozohrieva kontinent aj svetový oceán, a tým spôsobuje vírenie vzduchu. Táto energia ovplyvňuje aj počasie. Zmeny počasia sa odohrávajú vo vrstve atmosféry označovanej troposféra.
Extrémy počasia na Zemi.
Najnižšia teplota bola zaznamenaná na výskumnej stanici Vostok v Antarktíde, kde 21. júla 1983 namerali -89,2 °C. Najvyššia teplota bola zaznamenaná vo Furnace Creek Ranch (v tej dobe "Greenland Ranch") v kalifornskom Death Valley v USA, kde dňa 10. júla 1913 namerali 56,7 °C. V minulosti dlhú dobu tento titul patril líbyjskej El 'Azizii, kde 13. septembra 1922 teplota údajne dosiahla 57,8 °C, tento rekord však bol medzinárodnou expertnou komisiou vyvrátený. Najsuchším miestom na Zemi je Arica v Čile, kde takmer vôbec neprší.
Extrémy na Slovensku.
Podnebie.
Slovensko leží v miernom pásme s charakteristickým striedaním ročných období. Podnebie je prechodné medzi oceánskym a kontinentálnym a počasie veľmi premenlivé. Kontinentálna klíma sa o niečo viac prejavuje vo východnej časti územia, no blízkosť morí nedovoľuje výraznejším prejavom. Charakteristické sú preto teplé a pomerne suché letá a chladné, mierne vlhké zimy s priemernými teplotami od 0°C v januári po 21 °C v júli a auguste. Priemerná ročná teplota je od 6 °C na severe (najnižšiu. -3,7 °C má Lomnický štít) po takmer 10,4 °C v okolí Štúrova v Podunajskej nížine a množstvo zrážok je od 500 mm v nížinách po 2000 mm v Tatrách. Množstvo slnečného svitu sa pohybuje od 1052 hodín v okolí Trstenej po 2190 hodín v okolí Hurbanova. Na počasie má výraznejší vplyv členitosť a nadmorská výška jednotlivých regiónov a vo všeobecnosti sa územie rozčleňuje na tri klimatické oblasti: teplú, mierne teplú a chladnú klimatickú oblasť.
Teploty.
Najteplejším mesiacom na území Slovenska je júl, kedy priemerné teploty dosahujú od 20°C v najteplejších oblastiach, po 4 °C v Tatrách. Teplotné maximum 40,3 °C bolo namerané 20. júla 2007 v Hurbanove, kde bola v roku 2000 zaznamenaná aj najvyššia priemerná ročná teplota s hodnotou 12,1 °C. Počet letných dní (s teplotou nad 25 °C) je v nížinách priemerne okolo 70, tropických s denným maximom nad 30 °C je v najteplejších oblastiach od 15 do 20. V polohách nad sa letné dni vyskytujú veľmi ojedinele. 
Najnižšia nameraná teplota na území Slovenska má hodnotu -41 °C a bola zaznamenaná 11. februára 1929 v Pstruši neďaleko Zvolena. Januárový teplotný priemer dosahuje od -1 °C v Podunajskej nížine, po -11 °C v najvyšších vrcholoch Tatier. Priemerný počet mrazových dní sa pohybuje od 70 v Podunajskej nížine, cez 160 v Poprade, až po 280 na Lomnickom štíte. Ľadových dní (kedy teplota nevystúpi nad 0 °C) býva v nížinách v priemere 30 - 40, na vrcholoch Tatier 190 a arktických dní (s teplotou pod -10 °C) je v nížinách len 1,4, no na Lomnickom štíte až 30.
Zrážky.
Množstvo zrážok ovplyvňuje výrazná členitosť povrchu Slovenska, spôsobujúca veľké rozdiely v úhrnoch na pomerne malých územiach. Najnižšie úhrny sa vyskytujú na rovinách Podunajskej nížiny v okolí Galanty (ročný priemer 483 mm), najviac zrážok sa vyskytuje vo vysokých pohoriach, kde ročný úhrn dosahuje až do 2000 mm (Zbojnícka chata vo Vysokých Tatrách s ročným priemerom 2130 mm). Najvyšší denný úhrn zrážok 231,9 mm bol zaznamenaný 13. júla 1957 v Salke, najnižší ročný úhrn 262 mm bol zaznamenaný v roku 2011 v Malých Kosihách. Zrážky v podobe snehu tvoria okolo 20% ročného úhrnu (s rastúcou nadmorskou výškou podiel narastá až do 70% na hrebeňoch Tatier) a snehová pokrývka trvá od 40 dní v Podunajskej nížine po viac ako 200 dní v najvyšších polohách Tatier.

</doc>
<doc id="33227" title="Jana Oľhová" url="https://sk.wikipedia.org/wiki?curid=33227">
Jana Oľhová

Jana Oľhová, rod. Geišbergová (* 31. december 1959, Myjava) je slovenská herečka. Sestra herca Mariána Geišberga a ex-manželka režiséra Matúša Oľhu.
Životopis.
V roku 1982 absolvovala štúdium herectva na Vysokej škole múzických umení v Bratislave. V rokoch 19851988 bola členkou hereckého súboru Divadla Jozefa Gregora Tajovského vo Zvolene, od roku 1988 je členka Slovenského komorného divadla v Martine. Pôsobí ako pedagóg na Fakulte dramatických umení Akadémie umení v Banskej Bystrici, Konzervatóriu v Žiline a Konzervatóriu Jána Levoslava Bellu v Banskej Bystrici. Má šesť detí.
Okrem svojej domácej scény v Martine, Jana Oľhová pravidelne účinkuje v Mestskom divadle Žilina a posledné roky dobýja aj bratislavskú scénu, kde účinkuje v Divadle Aréna, v MDPOH a taktiež v Slovenskom národnom divadle.

</doc>
<doc id="33243" title="Anna Šišková" url="https://sk.wikipedia.org/wiki?curid=33243">
Anna Šišková

Anna Šišková (* 30. jún 1960, Žilina) je slovenská herečka. 
Život.
Študovala na Pedagogickej fakulte Univerzity Pavla Jozefa Šafárika v Košiciach (1979 – 1982), kde v rokoch 1980 – 1981 bola členkou činohry Divadla Jonáša Záborského. Od roku 1981 pôsobila v trnavskom Divadle pre deti a mládež (dnešné Divadlo Jána Palárika) a neskôr prešla do bratislavského Divadla Astorka Korzo '90. Za svoje herecké kreácie získala v rokoch 2001 a 2003 cenu DOSKY.
Bola vydatá za režiséra Juraja Nvotu, má dve dcéry – Dorotu a Terezu.

</doc>
<doc id="33248" title="Boris Filan" url="https://sk.wikipedia.org/wiki?curid=33248">
Boris Filan

Boris Filan (* 30. jún 1949, Bratislava) je slovenský spisovateľ, textár, dramaturg, scenárista, moderátor a cestovateľ, syn scenáristu, režiséra a dramatika Ľudovíta Filana, manžel herečky Ingrid Filanovej. 
Životopis.
Vyštudoval filmovú a televíznu dramaturgiu a scenáristiku na VŠMU v Bratislave (1972). 
Tvorba.
V rokoch 1973 – 1987 pracoval ako dramaturg v literárnej redakcii a redakcii zábavných programov vtedajšej Československej televízie v Bratislave. Od šestnástich rokov písal texty pesničiek, neskôr hlavne pre Paľa Hammela a skupiny Prúdy a Elán. Vydal ich v dvoch zbierkach textov „Túlavý psík“ a 69 textov. 
Je autorom viacerých scenárov televíznych inscenácií, scenáru k hudobnému filmu Rabaka (so skupinou Elán v titulnej úlohe), muzikálov Snehulienka a sedem pretekárov (hudba Vašo Patejdl) a Dievča z klubu. 
Autorsky pripravoval a uvádzal televíznu talkshow „"Gala Borisa Filana"“, relácie "Ligapasáž" a ""Cesta okolo seba"." V Slovenskej televízii uvádzal svoju talkshow Gala-Gala. 
V rádiu Okey mal každú nedeľu napoludnie talkshow "Tri opice". V Slovenskom rozhlase každú sobotu dopoludnia uvádza publicisticko-úsmevnú reláciu s názvom "Pálenica". Na nedeľné dopoludnie pripravuje rozhlasový seriál o použiteľnej minulosti "Verejné tajomstvá".
V 1991 rokoch vydal svoju prvú knihu pre dospelých "Paternoster". Cestoval po svete a pre denníky Smena a SME napísal sto pokračovaní cestopisných Tam-tamov. Tvrdí o sebe, že nie je cestovateľ ale tulák, ktorý navštívil mnohé krajiny a priniesol z nich zaujímavé písomné záznamy, ktoré vyšli knižne. Po prvom vydaní Tam-tamov v roku 1993 napísal viacero ich pokračovaní. Celkove sa TAM-TAMOV dodnes predalo vyše sto tisíc. Svoje 70. narodeniny oslávil 26. septembra 2019 veľkolepým koncertom. 
25. novembra 2020 mu vo vydavateľstve Slovart vyšla nová kniha pod názvom "Nebo, peklo, hraj".
Plánovaná tvorba.
Boris Filan rád oznamuje svoje literárne plány. V súčasnosti pripravuje román "ŠNR" z prostredia československej televízie a pracuje aj na príprave poviedkovej knižky s pracovným názvom "Miliónta kvapka".
Ocenenia.
Za publicistickú aktivitu dostal v roku 1994 cenu Egona Erwina Kischa. V roku 2000 získal Cenu za najpredávanejšiu knihu za dielo "Tam tam 3", ktorú udeľovala za rok 1999 VÚB. V roku 2009 získal cenu Zlaté pero 2009 za najhodnotnejšie pôvodné dielo s knihou "Dole vodou". Ľúbostný román "Klimtov bozk" sa stal Knihou roka 2009. V januári 2011 sa stal víťazom Krištáľového krídla za rok 2010 v kategórii publicistika a literatúra za knihu "PrešpoRock". V novembri 2014 bol ocenený Veľkou cenou SOZA za celoživotné dielo.

</doc>
<doc id="33261" title="Pásla kone na betóne" url="https://sk.wikipedia.org/wiki?curid=33261">
Pásla kone na betóne

Pásla kone na betóne (angl. "She Kept Crying for the Moon"; "She Grazed Horses on Concrete") je tragikomický príbeh režiséra Štefana Uhera z prostredia východoslovenského regiónu. Film vznikol na motívy poviedok z knihy "Pásla kone na betóne" od Emílie Zimkovej. S režisérom Štefanom Uhrom napísala scenár a predstavila sa v úlohe Johany Ovšenej. Film "Pásla kone na betóne" mal premiéru 22. decembra 1982.
Synopsa.
Dej filmu "Pásla kone na betóne" režiséra Štefana Uhra je tragikomickým príbehom z prostredia východoslovenskej dediny. Ústredná téma deja vychádza z prostredia, v ktorom je výchova dieťaťa bez manžela istou formou zatratenia. Johana Ovšená (Emília Zimková) vychováva svoje jediné dieťa, dcéru Pavlínku (Veronika Jeníková) bez manžela. Pri pomyslení, že by sa dcéra mohla dopustiť rovnakej chyby, ako kedysi ona, Johana robí všetko možné, aby uchránila dcéru od spoločenského poníženia a zatratenia. Keď sa jej obavy napriek snahe naplnia, Johana svoju pozornosť upriami na hľadanie ženícha pre svoju tehotnú dcéru. Tragikomický element celému príbehu dodáva spleť vyhrotených situácií, ktoré vyvoláva zúfalá snaha matky vydať svoju dcéru.
Vznik filmu.
Prvý impulz k výrobe filmu "Pásla kone na betóne" dal režisér a dokumentarista Fero Fenič. V roku 1980 odovzdal do II.tvorivej skupiny sfilmovanú poviedku "Vstupenka do neba", ktorá vznikla na základe poviedky z knihy "Pásla kone na betóne" od Emílie Zimkovej. Na základe predošlej spolupráce sa Fenič so Zimkovou pustili do prvej verzie filmovej poviedky na tému "nemáš chlapa - nemáš pravdu", ktorá už niesla názov "Pásla kone na betóne". V apríli roku 1981 ju odovzdali I. tvorivej skupine. O niekoľko mesiacov neskôr na sa Zimková obrátila na I.tvorivú skupinu s rozhodnutím, aby scenár podľa jej predlohy nerežíroval Fero Fenič. Toto Zimkovej rozhodnutie vychádzalo z konfliktu medzi ňou a Feničom. Ten totiž Zimkovú neplánoval obsadiť do úlohy Johany a plánoval upriamiť pozornosť práve na dcéru Pavlínku a na jej vzťah s vojakom. Výsledkom roztržky bol zásah vedúceho tvorivej skupiny Andreja Lettricha, ktorý požiadal o realizáciu scenáru Štefana Uhra. Iróniou vzniku tohto slovenského filmu je aj skutočnosť, že Feničove zásahy do scenára, ktoré boli jablkom sváru medzi ním a Zimkovou, sa rozhodol Uher vo filme ponechať, avšak meno Fera Feniča by ste v titulkoch márne hľadali. (Vyjadrenie Fera Feniča z r. 2012 k uvedeným udalostiam odznelo v jednej z častí dokumentárneho seriálu „Težká léta československého filmu 1969-89“)
Exteriéry, lokality.
Film "Pásla kone na betóne" (1982) režiséra Štefana Uhra sa nakrúcal v exteriéroch a lokalitách miest Bratislava, Ostrava a Prešov, a v obciach Hubina, Fintice, Šarišské Michaľany JRD.

</doc>
<doc id="33268" title="Oľga Vronská" url="https://sk.wikipedia.org/wiki?curid=33268">
Oľga Vronská

Oľga Vronská, vlastným menom "Oľga Wagnerová" (* 13. december 1920, Levoča – † 3. máj 2002, Bratislava) bola slovenská herečka.
V roku 1941 absolvovala štúdium herectva na Štátnom konzervatóriu v Bratislave. V rokoch 19411946 členka Činohry SND, 19461981 činohry Novej scény v Bratislave. Od roku 1981 na dôchodku. Film využíval jej herectvo iba v drobných žánrových epizódkach. Menšie úlohy vytvorila v televízii ("Sváko Ragan" - 1977, "Moje kone vrané" - 1980 a "Bičianka z doliny" - 1981).

</doc>
<doc id="33308" title="Szidi Tobias" url="https://sk.wikipedia.org/wiki?curid=33308">
Szidi Tobias

Sidónia Tobiášová, známa ako Szidi Tobias (* 28. máj 1967, Kráľovský Chlmec) je slovenská herečka a speváčka maďarského pôvodu. Je bývalou manželkou herca Borisa Zachara.
Životopis.
Pochádza zo železničiarskej rodiny. Skôr ako vstúpila do umeleckého sveta, prešla rôznymi povolaniami. Pracovala ako robotníčka v koksovni, v mestskej knižnici i v divadle ako šepkárka. Vyštudovala herectvo na Vysokej škole múzických umení v Bratislave. Už počas štúdia hosťovala na doskách Činohry SND.
Je členkou súboru bratislavského Divadla Astorka Korzo '90, kde hrala napríklad v inscenácii hry Rudolfa Slobodu "Armagedon na Grbe", v Goldoniho komédii "Sluha dvoch pánov", v dramatizácii Dostojevského románu "Zločin a trest", pod názvom "Vražda sekerou v svätom Peterburgu", v Ostrovského dráme "Les", v Daumasovej hre "Cintorín slonov" a v ďalších. 
Za stvárnenie hlavnej postavy Evy v televíznom filme Petra Krištúfka "Dlhá krátka noc" získala na festivale Art Film 2004 v Trenčianskych Tepliciach ocenenie Igric. Za herecký výkon vo filme "Pod hladinou" získala prémiu Literárneho fondu. 
Okrem herectva sa venuje aj spevu. Spolupracuje na hudobných projektoch autorskej dvojice Hapka – Horáček.

</doc>
<doc id="33309" title="Silvio Berlusconi" url="https://sk.wikipedia.org/wiki?curid=33309">
Silvio Berlusconi

Silvio Berlusconi (* 29. september 1936, Miláno) je bývalý viacnásobný premiér Talianska, zakladateľ a vodca politickej strany „"Forza Italia"“, zakladateľ a vodca strany „"Ľud slobody"“ (). 
Úrad premiéra Talianska zastával štyrikrát. Premiérom bol v rokoch 1994-1995, v rokoch 2001-2005, 2005-2006 a v rokoch 2008-2011. 
Na kreslo premiéra zasadol prvýkrát v roku 1994, po marcových parlamentných voľbách. Jeho vláda sa však zrútila po siedmich mesiacoch, kvôli vnútorným sporom so stredopravicovou koalíciou. V roku 1996 znovu kandidoval na premiéra, no bol porazený opozičným kandidátom Romanom Prodim. V parlamentných voľbách roku 2001 kandidoval opäť, tentokrát úspešne.
V parlamentných voľbách 9. a 10. apríla 2006 ho tesne porazil opozičný kandidát Romano Prodi. Silvio Berlusconi potom 2. mája podal demisiu, ale vtedajší taliansky prezident Carlo Azeglio Ciampi ho požiadal aby ešte zastával úrad premiéra, kým sa nevyriešia vtedajšie udalosti. Jeho demisia vstúpila do platnosti 17. mája kedy ho oficiálne vystriedal Romano Prodi.
Berlusconi je najbohatší človek v Taliansku. (jeho majetok sa odhaduje na približne 12 miliárd USD - údaj z roku 2005) Je zakladateľ a akcionár druhej najväčšej talianskej korporácie Fininvest a od roku 1986 je prezident prominentného talianskeho futbalového klubu, AC Miláno.

</doc>
<doc id="33312" title="Vranie" url="https://sk.wikipedia.org/wiki?curid=33312">
Vranie

Vranie je mestská časť mesta Žilina. Leží na pravej strane rieky Kysuca pred Kysuckou bránou. Od mestskej časti Brodno ho oddeľuje rieka Kysuca a na juhu susedí s mestskou časťou Považský Chlmec. Susedí s obcami Divinka, Divina a Rudinka. Hranica s Divinou meria 138,95 metra a nachádza sa na turistickom chodníku označenom modrou značkou kúsok od divinskej osady Bálovce. Obce Vranie a Brodno vznikli v rozšírenom priestore údolia rieky, tesne pred Kysuckou bránou, ktorej dominujú vrchy Rochovica a Brodnianka. Údolím rieky Kysuca prechádza aj Košicko-bohumínska železnica a štvorpruhová komunikácia, budúca diaľnica D3. 
Dejiny.
Pri kopaní základov rodinného domu sa tu našlo sídlisko púchovskej kultúry z konca mladšej doby železnej. Vranie sa spomína roku 1438 ako Vranye a roku 1598 ako Wranie. V erbe malo vranu, sediacu na kríku, ktorý vyrastá z pažite. Patrilo pod budatínske panstvo. Obyvatelia sa zaoberali košikárstvom a bolo známe dobrými slivkami. Roku 1784 malo 30 domov a 168 obyvateľov a roku 1980 už 832 obyvateľov. V tomto roku bolo pripojené k mestu Žilina.
Zástavba.
Pôvodne bola obec postavená na strmých svahoch s malebnými výhľadmi do údolia Kysuce a smerom do Žilinskej kotliny. Od severu bola chránená vrchom Rochovica, ktorý bol v roku 1972 vyhlásený za štátnu prírodnú rezerváciu, neskôr prekategorizovanú na prírodnú rezerváciu. Výstavba sa postupne rozširovala po svahoch popri ceste do Považského Chlmca a smerom k Rochovici. Neskoršie sa výstavba sústredila aj okolo cesty smerom ku rieke Kysuca. V posledných rokoch bol zastavaný aj rovinatý priestor okolo rieky Kysuca. Stará časť Vrania postavená na strmých svahoch si aj naďalej zachovala malebný charakter.
Uprostred obce je malé námestie, v skutočnosti je to malý rozšírený priestor, do ktorého prichádzajú štyri cesty. Tu končí aj MHD autobusová linka č. 30 zo Žiliny, ktorá prichádza úzkou komunikáciou v strmom svahu. V tomto úseku môže prechádzať po ceste len jedno vozidlo. Autobus na námestí nemá priestor na otáčanie, a preto sa musí otáčať úvraťovo. Vyžaduje to zručnosť vodiča, lebo priestor na otáčanie sa nachádza ešte na šikmom svahu. Na námestí je postavená Kaplnka sv. Cyrila a Metoda z roku 1947, kultúrny dom a neďaleko vyviera pramenistá voda. Škola v obci bola postavená až za prvej republiky, ale už neexistuje. Teraz sa tam nachádza materská škola, ktorú už tiež zrušili, a blízko je pamätník obetiam II. svetovej vojny. V starej časti je aj cintorín a nad obcou sa nachádza záhradkárska osada. Menšia záhradkárska osada sa nachádza aj na dolnom konci obce, hneď vedľa ihriska a neďaleko od rieky Kysuca.
Po pričlenení k mestu Žilina dostali cesty a uličky vo Vraní pomenovanie po vtákoch. Ulice Vrania, Drozdia, Jastrabia, Ďatlia, Holubia, Stračia, Labutia a Stehlíčia sú nezameniteľné. Vranie patrí pod Rímskokatolícky farský úrad v Brodne, ktorý leží za riekou Kysuca, cez ktorú je postavená lanová lávka.
Turistika.
Na území mestskej časti Vranie sa nenachádza nijaký priemysel. Pekné prírodné prostredie je využívané na turistiku a cykloturistiku. V blízkosti sa nachádza vrch Rochovica (), ktorý bol vyhlásený v roku 1972 za štátnu prírodnú rezerváciu aj vďaka tomu, že práve tu končí severná hranica výskytu drieňa obyčajného (Cornus mas) na Slovensku. Rozprestiera sa na katastrálnom území obcí Vranie a Rudinka. Má výmeru 31,58 ha a predmetom ochrany sú teplomilné spoločenstvá rastlín s drieňom, ktoré sa nachádzajú na južnom svahu. Obdobne ako na blízkej Brodnianke (), s ktorou vytvárajú známu Kysuckú bránu, dominujú bukové porasty. Z vrcholu je krásny výhľad na údolie rieky Kysuca a Žilinskú kotlinu. 

</doc>
<doc id="33321" title="Magda Vášáryová" url="https://sk.wikipedia.org/wiki?curid=33321">
Magda Vášáryová

Magda Vášaryová, vlastným menom Magdaléna Vášáryová (* 26. august 1948, Banská Štiavnica) je slovenská herečka, diplomatka a politička. Jej filmová kariéra sa viaže na 60. až 80. roky 20. storočia. Bola veľvyslankyňou ČSFR vo Viedni (19901993) a SR vo Varšave (20002005). V roku 1999 neúspešne kandidovala v prezidentských voľbách na post prezidentky SR. V rokoch 20062016 bola poslankyňou Národnej rady SR za stranu SDKÚ-DS. Od roku 2013 je predsedníčkou spolku Živena.
Štúdium a umelecká kariéra.
V rokoch 19661971 študovala sociológiu na Filozofickej fakulte Univerzity Komenského v Bratislave. Od roku 1970 pôsobila ako herečka v Divadle na Korze, Novej scéne (19711983) a v Slovenskom národnom divadle (19831990). Je autorkou knižných spomienkových impresií o Banskej Štiavnici "Krátke listy jednému mestu" (1988).
V roku 1988 dostala titul zaslúžilá umelkyňa.
Diplomatická a politická kariéra.
Diplomatická kariéra.
V rokoch 19901993 pôsobila ako veľvyslankyňa Česko-Slovenska v Rakúsku. Počas diplomatickej misie bývala spolu s dcérami vo Viedni kým jej manžel ostal v Bratislave. Kým pre diplomatov poskytujú podporu manželky, Vášáryová ako diplomatka nedostávala kompenzáciu pre nepracujúcu manželku diplomata. Václav Havel s Jiřím Dienstbierom jej vyplácanie kompenzácie presadili.
3. mája 1993 u seba doma usporiadala stretnutie, kde sa začala formovať Slovenská spoločnosť pre zahraničnú politiku (SFPA). V rokoch 19932000 bola jej riaditeľkou. V roku 2020 je čestnou predsedníčkou rady SFPA. V roku 1998 založila Občianske oko.
Vo voľbách v roku 1999 kandidovala ako nezávislá kandidátka na post prezidenta Slovenska. Vo voľbách získala 194 635 hlasov, 6,6 %. Do druhého kola sa nedostala. Svoju kandidatúru oznámila vo februári 1999 v Banskej Bystrici. Chcela potvrdiť zmeny v roku 1989 a 1998. Do prezidentského úradu kandidovala ako prvá žena na Slovensku.
V rokoch 20002005 pôsobila ako veľvyslankyňa Slovenska v Poľsku. Jej predchodcom bol Ondrej Nemčok a nástupcom František Ružička. 
Politická kariéra (20052016).
Od 21. februára 2005 zastávala funkciu štátnej tajomníčky Ministerstva zahraničných vecí SR v druhej vláde Mikuláša Dzurindu.
V lete 2005 vstúpila do SDKÚ. 12. decembra 2013 spoločne s Luciou Žitňanskou a Miroslavom Beblavým vystúpila z SDKÚ-DS. Do nástupu tzv. Tretej vlády Roberta Fica (2016) pôsobila v NR SR ako nezaradená poslankyňa. V roku 2016 do parlamentu znovu nekandidovala. 
Ďalšie aktivity.
Od 15. novembra 2013 je predsedníčkou spolku Živena. Jej ciele po zvolení boli „Zatiaľ v rámci Živeny mám tri ciele. Jedným z nich je najmä zmodernizovanie komunikácie, doplnenie členskej základne a tiež by som chcela získať viac peňazí modernejšími spôsobmi, napríklad v podobe grantov“. Jej predchodkyňou bola Zora Breierová. Popri Živene viedla aj Inštitút pre kultúrnu politiku. Vyučuje tiež na CEVRO INSTITUTe v Česku. 
V roku 2020 pred parlamentnými voľbami podporila politika Progresívneho Slovenska Miroslava Kocúra.
Rodina.
Sestra herečky Emílie Vášáryovej. Prvým manželom bol herec Dušan Jamrich. Druhým manželom je Milan Lasica. S Lasicom má dve dcéry.

</doc>
<doc id="33326" title="Skylab" url="https://sk.wikipedia.org/wiki?curid=33326">
Skylab

Skylab (v preklade: "Nebeské laboratórium") bol americký projekt orbitálnej vesmírnej stanice, ktorá krúžila na orbite Zeme 6 rokov. Na obežnú dráhu bol vypustený 14. mája 1973 a 11. júla 1979 bol navedený do atmosféry, kde až na drobné úlomky zhorel. V rokoch 1973 – 1974 na nej pracovali tri trojčlenné posádky, všetci občania USA. Dĺžkou pobytu (28, 59 a 84 dní) vytvorili kozmonautické svetové rekordy prekonané po štyroch rokoch (1978) posádkou sovietskeho Sojuzu 26. 
Zámer.
Skylab vznikol ako pokračovanie utlmeného mesačného programu Apollo. Ako základ stanice bol využitý upravený modul S-IVB, ktorý bol normálne montovaný buď ako 2. stupeň nosnej rakety Saturn IB alebo ako 3. stupeň nosnej rakety Saturn V.
Pôvodne sa počítalo s tým, že Skylab vynesie na obežnú dráhu raketa Saturn IB. Vzhľadom na jej obmedzenú nosnosť sa teda plánovalo, že stanica bude vynesená na obežnú dráhu v neobývateľnom stave a že bude dokončená až tam. Tento postup by však bol technicky náročný a riskantný. Vzhľadom na zastavenie programu Apollo však NASA mala k dispozícii nosnú raketu Saturn V s podstatne vyššou nosnosťou. Projekt bol preto upravený a orbitálna stanica bola vynesená na obežnú dráhu v obývateľnom stave.
Vynesenie stanice.
Vynesenie stanice Skylab na obežnú dráhu sa označuje ako let Skylab 1, ktorý odštartoval 14. mája 1973 z Kennedyho vesmírneho strediska dvojstupňovou modifikáciou nosnej rakety Saturn V. Na prvý pohľad vlastne na štartovacej rampe stála normálna trojstupňová raketa známa z letov programu Apollo, ktorá však teraz neniesla servisný a veliteľský modul, ale v jej treťom stupni bola namiesto motorov a nádrží s palivom vstavaná orbitálna vesmírna stanica. 
Počas štartu sa však vinou neutesnených ventilov na plášti stanice uvoľnil a odtrhol jej protimeteorický a súčasne tepelný štít. Ten poškodil solárne panely. Následkom toho sa jeden z dvoch hlavných solárnych panelov úplne odtrhol, kým druhý zostal zablokovaný v čiastočne otvorenej polohe. Stanica tak trpela nedostatkom elektrickej energie. Zároveň kvôli chýbaniu tepelného štítu nadmerne stúpala vnútorná teplota. Riadiace stredisko sa snažilo absenciu tepelného štítu kompenzovať diaľkovým manévrovaním a rozličným natáčaním stanice voči Slnku, tým sa však rýchlo míňali rezervy jej dusíkových trysiek. Vznikli pochybnosti či bude stanica vôbec obývateľná. Následky týchto poškodení však sčasti odstránila prvá posádka stanice, ktorá napríklad odblokovala zaseknuté krídlo zostávajúceho solárneho panelu a umožnila jeho plné vysunutie. Okrem toho astronauti nainštalovali na stanicu na Zemi narýchlo vyvinutý a vyrobený, improvizovaný "slnečník", ktorý zlepšil jej teplotnú reguláciu.
Lety ku stanici.
Na orbitálnu stanicu potom boli vyslané tri pilotované lety:
Pre všetky tieto tri pilotované lety bola použitá nosná raketa Saturn IB, ktorá na obežnú dráhu vyniesla kozmickú loď, tvorenú veliteľským a servisným modulom používaným v programe Apollo, ktorá sa na obežnej dráhe spojila s orbitálnou stanicou Skylab.
Zánik.
Vesmírna stanica Skylab bola navedená do oblasti Tichého oceánu aby zhorela v atmosfére. Časti stanice ale v atmosfére nezanikli a dopadli na zemský povrch. 11. júla 1979 o 16:37:00 UTC dopadli trosky neďaleko austrálskeho mesta Perth na západe Austrálie. Mestská rada následne poslala americkej agentúre NASA pokutu za znečisťovanie verejného priestranstva. Následne do mesta zatelefonoval osobne americký prezident Jimmy Carter, ktorý sa za dopad telesa v mene USA ospravedlnil.

</doc>
<doc id="33335" title="Gemini 6A" url="https://sk.wikipedia.org/wiki?curid=33335">
Gemini 6A

Gemini 6A (oficiálne Gemini VI-A) bol kozmický let s ľudskou posádkou v rámci programu Gemini americkej agentúry NASA.
Gemini 6.
Pôvodné označenie letu bolo Gemini 6 a úlohou jeho posádky v zložení veliaci pilot Walter Schirra a pilot Thomas Stafford bolo priblížiť sa na obežnej dráhe okolo Zeme k cieľovému telesu Agena Target Vehicle a spojiť sa s ním. Cieľové teleso mala vyniesť na obežnú dráhu okolo Zeme dňa 25. októbra 1965 raketa Atlas. Tá však pri štarte explodovala. Let Gemini 6 tak stratil zmysel a bolo potrebné pre neho naplánovať nový let.
Priebeh letu.
Problémy so štartom.
Nový let dostal označenie Gemini 6A. Jeho úlohou bolo uskutočniť stretnutie s loďou Gemini 7, ktorá odštartovala dňa 4. decembra 1965. Pri štarte Gemini 6A dňa 12. decembra 1965 však došlo k poruche. Rozpojil sa kontakt na spodnej časti rakety, k čomu malo dôjsť až keď by sa raketa naozaj vzniesla. V dôsledku tejto poruchy bol štart prerušený. Pre prípad samovoľného vypnutia motorov v tejto fáze štartu mali astronauti inštrukciu katapultovať sa z lode. Hrozilo totiž nebezpečenstvo, že ak by k vypnutiu motorov došlo až potom, čo sa raketa pohla hore, pri následnom páde hoci z výšky niekoľkých centimetrov by mohlo dôjsť k explózii rakety. Astronauti však zachovali chladnú hlavu, spoľahli sa na svoje zmysly, ktoré nezaznamenali žiadny vertikálny pohyb, nekatapultovali sa a Gemini 6 tak zostala naďalej schopná letu. Aj keď nebolo času nazvyš (Gemini 7 už bola na obežnej dráhe) inžinierom sa podarilo vyriešiť problémy so štartom a 15. decembra 1965 o 13:37:26,471 svetového času (UTC) sa konečne štart Gemini 6A uskutočnil.
Operácie na obežnej dráhe a pristátie.
Po dosiahnutí kozmického priestoru bola loď navedená na obežnú dráhu 161 × 259,4 km. V tej chvíli bola Gemini 6 vzdialená od Gemini 7 1 900 km. Pomocou motorických manévrov sa Gemini 6 dostala na prechodovú dráhu k Gemini 7 a lode sa začali k sebe približovať. O 16:59 UTC bol nadviazaný radarový kontakt medzi loďami a o 19:33 UTC oznámil Stafford, že lode sa priblížili na vzdialenosť 36 m. Jemným manévrovaním oblietavala Gemini 6 druhú loď, približovala sa a opäť sa vzďaľovala. Pri najväčšom priblížení boli od seba obe telesá vzdialené len 0,3 m.
Gemini 7 bola počas skupinového letu pasívna a nemanévrovala, pretože na manévre nemala dostatok paliva. Fyzické spojenie sa uskutočniť nemohlo, pretože Gemini 7 k tomu nebola (na rozdiel od cieľového telesa Agena Target Vehicle) vybavená. O deň neskôr kabína Gemini 6 bezpečne pristála v Atlantickom oceáne, 18 km od plánovaného miesta, čo bolo vtedy považované za veľmi presné pristátie. Astronautov vzala na palubu čakajúca lietadlová loď USS "Wasp".

</doc>
