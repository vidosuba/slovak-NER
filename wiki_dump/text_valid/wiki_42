<doc id="308317" title="Cimľanská priehrada" url="https://sk.wikipedia.org/wiki?curid=308317">
Cimľanská priehrada

Cimľanská priehrada () je priehradná nádrž na rieke Don na území Rostovskej a Volgogradskej oblasti v Rusku. S výstavbou hydroelektrárne sa začalo v roku 1948 a priehrada bola naplnená v rokoch 1952-1953. Zavodnením územia boli zaplavené vykopávky starobylého mesta Sarkel.
Priehradné jazero má rozlohu 2700 km², v najširšej časti má 38 km a s priemernou hĺbkou 8,8 metra dosahuje maximálny objem 23,9 km³, čím dokáže vyrovnávať aj dlhodobé výkyvy hladiny Donu a zlepšuje tak splavnosť rieky. V miestach dolných tokov hlavných prítokov Donu sa vytvorili zálivy široké až 5 km a dlhé 15 až 30 km. Vďaka jeho obrovskej ploche ho nazývajú aj morom. Jazero zamŕza v decembri a celkom rozmrzne až v druhej polovici apríla.
Využitie.
Známe je čistotou vody, ktorá sa niekedy porovnáva s Bajkalským jazerom, svojimi širokými plážami a rybolovom. Dno je piesčité s občasnými kamenistými miestami. Vyskytuje sa tu okolo 40 druhov rýb, najrozšírenejšia je belica, loví sa tiež šťuka, pleskáč, kapor a iné. Hlbšie miesta jazera sú ideálnym miestom pre dravé ryby, šťuku zubáča a sumca, ktorý sa tu dodnes loví tradičným donským spôsobom - "na kvok".
Na brehoch ležia prístavné mestá Volgodonsk a Kalač-na-Donu. Okrem vodnej dopravy, ktorá je súčasťou Volžsko-donskej vodnej cesty, sa jazero využíva na zavlažovanie polí v širokom okolí a umožňuje tak pestovať širokú škálu plodín.

</doc>
<doc id="308467" title="Majstrovstvá Európy vo futbale 1964" url="https://sk.wikipedia.org/wiki?curid=308467">
Majstrovstvá Európy vo futbale 1964

Majstrovstvá Európy vo futbale 1964 boli 2. majstrovstvá Európy vo futbale. Konali sa vo Španielsku od 17. júna do 21. júna 1964. Z kvalifikácie postúpili štyri tímy. Turnaj vyhrala reprezentácia Španielska, keď vyhrala vo finále 2-1 nad reprezentáciou ZSSR. 
Kvalifikácia.
Kvalifikácia sa uskutočnila v rokoch 1962 a 1963. Hrala sa formou vyraďovacích kôl. V každom kole súperi odohrali dvoj zápas doma a vonku. Štyria najlepší postupovali na záverečný turnaj. Celkovo sa zúčastnilo kvalifikácii 24 tímov.
Kvalifikované tímy:

</doc>
<doc id="308475" title="Škola života (film z roku 2009)" url="https://sk.wikipedia.org/wiki?curid=308475">
Škola života (film z roku 2009)

Škola života (v origináli "An Education") je dráma z roku 2009 o dospievaní založený na rovnomennom autobiografickom memoári, ktorý napísala britská žurnalistka Lynn Barber. Režisérkou filmu bola Lone Scherfigová, scenár napísal Nick Hornby a vo filme vystupujú v hlavných úlohách Emma Thompsonová, Peter Sarsgaard, Dominic Cooper, Rosamund Piková, Olivia Williamsová a Carey Mulliganová.
Film mal premiéru v roku 2009 na Sundance Film Festival, kde získal uznanie od kritikov. Do amerických kín sa dostal 16. októbra 2009, do britských 30. októbra 2009 a v slovenských kinách bude uvedený 24. júna 2010. "Škola života" bola nominovaná na troch Oscarov, a to v kategóriách za najlepší film, najlepšiu herečku a za najlepší adaptovaný scenár.
Dej.
V roku 1961 je "Jenny" (Carey Mulliganová), 16-ročné dievča, žije vo vplyvnej štvrti Londýna šesťdesiatych rokov a vynikajúca študentka. Stretne 35-ročného "Davida Goldmana" (Peter Sarsgaard), ktorý ju pozve na bohaté večere, do vychytených klubov a aj na cestu do Paríža. Toto vyvolá konflikt medzi jej otcom a ňou a vyskytuje sa otázka, či sa vráti na Oxford.

</doc>
<doc id="308492" title="Grumman F6F Hellcat" url="https://sk.wikipedia.org/wiki?curid=308492">
Grumman F6F Hellcat

Grumman F6F Hellcat („Pekelná mačka“) bolo americké palubné stíhacie lietadlo používané počas vojny v Tichomorí cez druhú svetovú vojnu.
Vznik a vývoj.
Prvý prototyp stroja s označením XF6F-1 vzlietol 26. júna 1942. Ukázalo sa, že výkon motora Wright R-2600 je nedostatočný, preto bol nahradený výkonnejším Pratt &amp; Whitney R-2800. Ešte ten istý rok začala sériová výroba, ktorá prebiehala v masovom počte a v roku 1943 začali byť Hellcatmi vyzbrojované jednotky na amerických lietadlových lodiach. Stroje boli neustále vylepšované, bola tiež postavená verzia nočnej stíhačky s radarom či prieskumná verzia s fotografickým prístrojom. Niektoré lietadlá boli počas Kórejskej vojny prestavané na bezpilotné lietajúce bomby (F6F-5K). Celkovo bolo vyrobených 12 275 kusov.
Bojové nasadenie.
Lietadlá Grumman F6F Hellcat spolu so strojmi F4U Corsair získali v leteckých súbojoch na mori dominantné postavenie. Hellcatom boli v Tichomorí priznané 3/4 všetkých zostrelov nepriateľských lietadiel (v rôznych prameňoch sa udáva buď 5155 alebo 5156 zostrelov japonských lietadiel). Hoci bol Hellcat dvakrát ťažší než japonské Zero, vyrovnával to silnou výzbrojou, robustnou konštrukciou, dobrou pasívnou ochranou pilota aj nádrží a konečne prepracovanou taktikou nasadenia. Vďaka Hellcatom sa vojenská situácia v Tichomorí obrátila. Američania ničili japonské stroje vo veľkom, celkový pomer strát bol 19,1:1 v prospech pilotov Hellcatov. Jedna z bitiek v Tichomorí dokonca dostala názov "Veľké strieľanie moriakov pri Mariánoch". Vďaka dobrým skúsenostiam si 1100 strojov odobrala Veľká Británia. Po druhej svetovej vojne si lietadlá zakúpilo Francúzsko, ktoré ich použilo v bojoch nad Indočínou.

</doc>
<doc id="308499" title="Majstrovstvá Európy vo futbale 1968" url="https://sk.wikipedia.org/wiki?curid=308499">
Majstrovstvá Európy vo futbale 1968

Majstrovstvá Európy vo futbale 1968 boli 3. majstrovstvá Európy vo futbale. Konali sa vo Taliansku od 5. júna do 10. júna 1968. Z kvalifikácie postúpili štyri tímy. Turnaj vyhrala reprezentácia Talianska, keď vyhrala v opakovanom finále 2-0 nad reprezentáciou Juhoslávie.
Kvalifikácia.
Kvalifikácia sa uskutočnila v dvoch fázach v rokoch 1966 a 1968. Prvá fáza bola skupinová, celkovo 8 skupín po 4 tímoch z ktorých postupovali víťazi skupín. V druhej fáze víťazi skupín utvorili dvojice, ktoré hrali proti sebe dvoj zápas, a víťaz postúpil na záverečného turnaja.
Kvalifikované tímy:
Pavúk turnaja.
Poznámky:

</doc>
<doc id="308509" title="Martin Sarvaš" url="https://sk.wikipedia.org/wiki?curid=308509">
Martin Sarvaš

Martin Sarvaš (* 28. marec 1961) je slovenský producent, manažér, hudobník, textár, moderátor, spevák, hudobný publicista a podnikateľ.
Bol dvorným textárom a manažérom hudobnej skupiny Tublatanka. Texty piesní napísal napríklad aj týmto interpretom a skupinám: Pavol Habera, Temeraf, Metalinda, Ľubomír Stankovský, Hex, Elán , Ján Lehotský, Laco Lučenič. 
V deväťdesiatych rokoch spolu s Danielom Mikletičom vytvorili spevácke duo s názvom Duo Haligali. Medzi ich najväčší hit patrí pieseň My nie sme gigolo, ku ktorej nakrútili aj videoklip. V STV moderoval reláciu, ktorú aj autorsky pripravoval s názvom "Boom". V relácii robil rozhovory so známymi ľuďmi z oblasti, napr., filmu a hudby. Relácia sa vysielala z Hollywoodu.
V roku 2019 je podpredsedom mimoparlamentného ľavicové politické hnutia Socialisti.sk, ktorého predsedom je Eduard Chmelár.

</doc>
<doc id="308523" title="Sliačska ulica (Bratislava)" url="https://sk.wikipedia.org/wiki?curid=308523">
Sliačska ulica (Bratislava)

Sliačska ulica je ulica v Bratislave, v mestskej časti Nové Mesto, v okrese Bratislava III. Je to dlhá ulica vedúca od Račianskej ulice do lokality Ahoj-Briežky v Malých Karpatoch; končí sa na hranici bratislavského lesoparku. 
Katastrálne územia.
Nachádza sa v katastrálnych územiach Vinohrady a Nové Mesto. 
Názov.
Ulica bola pomenovaná v roku roku 1945 (pôvodne v tvare Sliačska cesta) podľa kúpeľného mestečka Sliač (okres Zvolen). 
Charakteristika.
Sliačska ulica sa začína ako kolmá prípojka Račianskej ulice oproti podniku Mondelez Slovakia (predtým: Kraft Foods Slovakia, a. s., pôvodne: Figaro). Na začiatku prechádza okolo sídliska (vpravo) s hromadnou bytovou zástavbou, školskými zariadeniami a okolo administratívnych budov (vľavo). Potom podchádza viadukt železničnej trate z Bratislavy hlavnej stanice k Železničnej zastávke Bratislava-Vinohrady a ŽS Bratislava-Nové Mesto. 
Názvy štvrtí, cez ktoré prechádza Sliačska ulica za železničnou traťou, nie sú celkom ustálené - pozri Briežky a Ahoj. Napravo hneď za traťou nasleduje časť lokality Briežky (prípadne lokality Ahoj v širšom zmysle) s vinohradmi, záhradami s chatkami, chatami a rodinnými domami a naľavo lokalita Vtáčnik s ojedinelými rodinnými domami a záhradami s chatkami a chatami. 
V oblasti pri Lopeníckej ulici sú na Sliačskej ulici z oboch strán rodinné domy, chaty a ojedinelé nezastavané záhrady. Na Sliačskej 17 je objekt (bývalej?) Správy diaľkových káblov (vľavo). Odtiaľ vyššie je vľavo les bratislavského lesoparku. Potom sa Sliačska ulica stáča prudko na východ a potom na zas na sever; v tejto oblasti sú rodinné domy a/alebo záhrady s chatkami a chatami; táto najsevernejšia časť Sliačskej ulice sa (pri akejkoľvek definícii názvu Ahoj) nazýva Ahoj. 
Od viaduktu železničnej trate po objekt (bývalej?) Správy diaľkových káblov je Sliačska vyložená kamennou dlažbou (tzv. „mačacími hlavami“).
MHD.
Po Sliačskej ulici chodí jedna autobusová linka .
Územný plán.
Podľa Územného plánu hlavného mesta SR Bratislava a Územného plánu zóny Koliba-Briežky (stav okolo roku 2010) sa ráta v oblasti Briežkov a Ahoja so zastavaním parciel na území vinohradov a záhrad v oblasti ulíc Sliačska, Krahulčia a Lopenícka málopodlažnou bytovou zástavbou, ako aj s vybudovaním inžinierskych sietí (vodojem, splašková kanalizácia).
Susedné ulice.
Na Sliačsku ulicu sa pripájajú (pri pohľade od Račianskej ulice): 

</doc>
<doc id="308834" title="Futbalista roka (Slovensko)" url="https://sk.wikipedia.org/wiki?curid=308834">
Futbalista roka (Slovensko)

Futbalista roka je ocenenie udeľované od roku 1993 najlepšiemu futbalistovi Slovenska. Od roku 2010 nesie pomenovanie "„Cena Jána Popluhára“" na počesť slovenského futbalistu storočia. Organizátormi ankety sú Slovenský futbalový zväz a denník Pravda, konečné poradie je výsledkom hlasovania futbalových odborníkov, trénerov a novinárov. Súčasťou vyhlasovania ankety sú aj ankety Cena Petra Dubovského, "Najlepšia futbalistka SR", "Najlepší tréner" a "Najlepší hráč Fortuna ligy".
Prvým víťazom ankety sa stal Peter Dubovský, vo veku 21 rokov bol najmladším "Futbalistom roka" v doterajšej histórii. Najstarším bol v roku 2001 36-ročný Ľubomír Moravčík, ktorý ako jediný vyhral aj anketu Futbalista roka v Česko-Slovensku. Rekordný bodový rozdiel medzi víťazom ankety a druhým v poradí dosiahol v roku 1999 Vladimír Labant, ktorý predstihol o 186 bodov Ľubomíra Moravčíka. Naopak najtesnejší výsledok sa zrodil v roku 2011, rozdiel medzi Martinom Škrtelom a Marekom Hamšíkom bol len 16 bodov. 

</doc>
<doc id="308934" title="Generálmajor" url="https://sk.wikipedia.org/wiki?curid=308934">
Generálmajor

Generálmajor (genmjr.) je vojenská hodnosť. V Česko-Slovensku ju od 12. júna 1953 a neskoršie aj v ozbrojených silách Slovenskej republiky (SR) vojaci používali ako najnižšiu generálsku hodnosť. Takýto stav platil až do 31. augusta 2002. Od 1. septembra 2002 sa vojenská hodnosť generálmajor stala druhou generálskou hodnosťou v poradí od najnižších. Dnešná najnižšia generálska hodnosť je brigádny generál. Najbližšia vyššia hodnosť je generálporučík.
Vojenská hodnosť generálmajor je vo vojenskej hierarchii ozbrojených síl SR v zmysle ust. § 34 ods.4 zákona č.346/2005 Z.z zaradená do hodnostného zboru dôstojníkov.
Označenie.
Na uniforme sú umiestnené zlatisté, päťramenné hviezdy veľkosti . Insígnie označujúce generálsku hodnosť sú na čiapke, náplecníkoch, golieri a na nohaviciach.
Generálmajor má na ľavej strane obruby čiapky v rovnakej vzdialenosti od horného aj dolného kraja umiestnené dve hviezdy cípom smerom hore. Prvá je umiestnená od zapichovacieho gombíka a druhá vo vzdialenosti od prvej smerom k stredu čiapky.
Generálmajor má prvú hviezdu umiestnenú vo vzdialenosti od ľavej strany ohybu lodičky na ľavej manžete, druhá hviezda je umiestnená vo vzdialenosti vpravo od prvej. Hviezdy sú umiestnené v strede manžety cípom smerom hore.
Profesionálny vojak v generálskej hodnosti má náplecníky orámované zlatistým, pleteným šujtášom. Na náplecníkoch sú ďalej hodnostné označenia, rozlišovacie znaky druhu vojska a gombík.
Každý dôstojník v generálskej hodnosti má na golieri saka dva odznaky v tvare lipovej ratolesti.
Lampasy so šírkou vo farbe podľa druhu uniformy, na nohaviciach na obidvoch stranách bočného šva s výpustkou. Na slávnostných nohaviciach je v strede bočného šva umiestnený široký červený lampas.

</doc>
<doc id="309103" title="Rosomák severský" url="https://sk.wikipedia.org/wiki?curid=309103">
Rosomák severský

Rosomák severský (iné názvy: rosomák sibírsky, rosomák tajgový, staršie: "rosomach (?)sibírsky", zastarano: "mnohožráč"; lat. "Gulo gulo") je jediný recentný druh z rodu rosomák ("Gulo").
Výskyt.
Vyskytuje sa v severnej Eurázii (od Nórska po Kamčatku), na Aljaške, v Kanade a čiastočne v USA. 
Charakteristika.
Je dlhý 65-105 cm a váži 8-14 kg, je to teda značne veľký druh lasicovitých. Samec je väčší ako samica. Celkovým výzorom pripomína medveďa, najmä preto, že je zavalitý, silný. Má silné čeľuste, svalnaté nohy a široké chodidlá - to všetko mu pomáha premôcť korisť a rozdrviť potravu. Srsť je černastohnedá, dlhá a hustá, pričom na boku má od pliec po zadok bledý pás a na hrudi máva bielu škvrnu. Vytvára si brlohy medzi koreňmi či skalami alebo nory v snehu. Živí sa mäsom (jelene, zajace, myši, vtáky), vajciami a plodmi. 

</doc>
<doc id="309151" title="Majstrovstvá klubov FIFA 2001" url="https://sk.wikipedia.org/wiki?curid=309151">
Majstrovstvá klubov FIFA 2001

Majstrovstvá klubov FIFA 2001 mal byť druhý ročník majstrovstiev klubov FIFA. Turnaj sa mal uskutočniť v Španielsku od 28. júla do 12. augusta 2001. Ale ešte pred začatím bol zrušený.
Dôvod zrušenia.
Tento turnaj bol naplánovaný ako druhý ročník majstrovstiev klubov FIFA, mal nasledovať po prvom ročníku v Brazílii. Tentoraz sa mal turnaj uskutočniť v Španielsku. Ale kvôli rozhodnutiu medzi FIFA-ou a jej marketingovému partnerovi International Sports and Leisure sa neuskutočnil.
Toto rozhodnutie oznámila FIFA 18. mája 2001 a že turnaj bude odložený na rok 2003 ktorý sa taktiež neuskutočnil. Boli uvedené tri dôvody tohto rozhodnutia: národné a medzinárodné príslušenstvá, ekonomické problémy niektorých účastníkov, a kľúčový problém, finančné problémy marketingovému partnerovi FIFA International Sports and Leisure ktorý nakoniec zbankrotoval.
Druhý ročník sa uskutočnil až v roku 2005 keď sa musel s týmto turnajom zlúčiť Interkontinentálny pohár. 

</doc>
<doc id="309158" title="Banková sústava Slovenska" url="https://sk.wikipedia.org/wiki?curid=309158">
Banková sústava Slovenska

Banková sústava Slovenska je tvorená všetkými bankami na Slovensku.
Bankou prvého stupňa je centrálna banka Národná banka Slovenska, ktorá má svojím poslaním výnimočné postavenie, lebo jej patrí výhradné právo emitovať nové peniaze.
Druhý stupeň bankovej sústavy vytvárajú obchodné banky (komerčné), ktoré podľa zamerania a rozsahu činnosti môžu byť:
a/ univerzálne - vykonávajú všetky druhy bankových operácií,
b/ špecializované - zameriavajú sa na niektoré druhy bankových obchodov, služieb, napr. Slovenská záručná a rozvojová banka.

</doc>
<doc id="309212" title="Vyšehrad (hradisko)" url="https://sk.wikipedia.org/wiki?curid=309212">
Vyšehrad (hradisko)

Vyšehrad () je hradisko na rovnomennom vrchu v pohorí Žiar, nad obcou Jasenovo a časťou obce Nitrianske Pravno – Vyšehradné.
Sedlo pod Vyšehradom bolo strategickým prechodom z Ponitria do Turca, využívaným už v počiatkoch osídľovania Slovenska. Na ťažko prístupnom vrchu Vyšehrad tak od mladšej doby kamennej možno badať stopy osídlenia. Výrazné stopy sa v lokalite spájajú s bronzovou dobou a ľudom lužickej kultúry (rok 1200700 pred Kr.), ako aj s neskoršou železnou dobou (rok 750 pred Kr. – 0), z ktorých sa tu našlo množstvo nálezov. 
Najvýznamnejšiu úlohu zohralo hradisko v období Veľkej Moravy, kedy bolo centrom regiónu. Osídľovanie územia na sever si vyžadovalo budovať opevnené miesta, z ktorých sa rozširovala moc z Ponitria do Turca, na Oravu či Liptov. Obrannú a obchodnú funkciu výšinného hradiska postupne preberali okolité osady a po zániku Veľkej Moravy upadol i jeho význam.
V 13. storočí sa objavujú prvé písomné správy o Vyšehrade, ktorý spravoval rod Diviackovcov. Z roku 1277 pochádza správa, že po mongolskom vpáde sa Vyšehrad spomínal už len ako bývalý hrad. V 15. storočí sa časť bratríkov, prenasledovaných kráľovskými vojskami, uchýlila aj na Vyšehrade. Z tohto obdobia pochádzajú nálezy zbraní, rozličných železných predmetov, súčastí konských postrojov, hlásny roh, ale najmä mincí z 2. polovice 15. storočia. 
Územie na vrchole je súčasťou NPR Vyšehrad.

</doc>
<doc id="309237" title="Dragan Stojković" url="https://sk.wikipedia.org/wiki?curid=309237">
Dragan Stojković

Dragan Stojković (po srbsky: Драган Стојковић), (* 3. marec 1965, Niš, Juhoslávia) je bývalý srbský futbalista a v súčasnosti tréner mužstva J. League Nagoya Grampus. 
Stojković bol dlhú dobu kapitánom Juhoslávie a Crvenej Zvezdy Belehrad. Je považovaný za jedného z najlepších hráčov v histórií juhoslovanského a srbského futbalu.
Kariéra.
Narodil sa otcovi Dobrivojovi a matke Desanke v meste Niš v býv. Juhoslávií. S futbalom začínal v mladom veku, počas jeho detstva v mestskej časti Pasi Poljana.
Radnički Niš.
Mal výšku 175cm a váhu 73kg a hrával na pozícii stredopoliara a príležitostne aj útočníka. So svojou profesionálnou kariérou začínal v klube Radnički Niš. Za prvý tím debutoval v sezóne 1981-82, kedy odohral v juhoslovanskej najvyššej súťaži jeden zápas. Nasledujúce štyri sezóny odohral celkovo za klub 69 zápasov v ktorých strelil 8 gólov.
Crvena Zvezda.
Po týchto výkonoch sa o neho zaujímali viaceré špičkové juhoslovanské kluby. V lete 1986 nakoniec prestúpil do slávneho belehradského klubu Crvena Zvezda. Tu odohral nasledujúce štyri sezóny, v ktorých za klub odohral celkovo 120 zápasov a strelil v nich 54 gólov. Svojimi výkonmi prevyšoval ostatných hráčov a stal sa najužitočnejším hráčom ligy dvakrát po sebe. Získal aj ocenenie Zvezdina Zvezda, ktoré dostali najlepší hráči klubu v histórií (doteraz ho získali piati hráči + zlatá generácia z roku 1991).
Olympique de Marseille.
V lete 1990 prestúpil do francúzskeho klubu Olympique de Marseille. Stal sa tak spoluhráčov takých hviezd, akými boli Jean-Pierre Papin, Abédi Pelé a Chris Waddle. Dres Marseille obliekal štyri sezóny, počas jeho druhej sezóny hosťoval polroku v talianskej Serie A v drese Hellas Verona. V roku 1991 sa s Marseille prebojoval do finále Pohára majstrov európskych krajín. V tomto finálovom zápase v Bari bol súperom Marseille Stojkovićov bývalý tím Crvena Zvezda. Stojković nastúpil v tomto zápase ako náhradník, nešiel však kopať pokutový kop počas penaltového rozstrelu (hoci bol penaltový špecialista) proti svoju bývalému tímu. Ligu majstrov získal o dva roky neskôr, v roku 1993, kedy Marseille zdolalo vo finále AC Miláno.
Nagoya Grampus Eight.
Na jar 1994 Stojković podpísal zmluvu s japonským klubom Nagoya Grampus Eight. Tím vtedy viedol francúzsky manažér Arsène Wenger a Stojkovićovým spoluhráčom bol aj Gary Lineker. Tu odohral sedem sezón, pred svojím ukončením kariéry v roku 2001. Celkovo odohral v lige 183 zápasov v ktorých strelil 57 gólov. V roku 1995 získal ocenenie najužitočnejší hráč japonskej ligy.
Reprezentácia.
 
 
Stojković odohral 84 zápasov, v ktorých strelil 15 gólov za Juhoslovanské národné futbalové mužstvo a za Národné futbalové mužstvo Srbska a Čiernej Hory. Reprezentoval Juhosláviu na Eure 84 a na Majstrovstvách sveta 1990 a neskôr Srbsko a Čiernu Horu na MS 1998 a na Eure 2000. Debutoval 12. novembra 1983 v zápase proti , ktorý skončil bezgólovou remízou. Svoj posledný zápas v reprezentácií odohral 4. júla 2001 proti krajine kde odohral väčšinu svojej hráčskej kariéry, .
Funkcionár a tréner.
Po svojom odchode do futbalového dôchodku sa stal ako 36-ročný prezidentom Srbskej futbalovej asociácie. Nahradil v tejto pozícií Miljana Miljanića na štyri roky. Jedným z jeho prvých krokov bolo angažovanie jeho bývalého spoluhráča Dejana Savićevića na post trénera reprezentácie. Výsledky reprezentácie však boli neuspokojivé a po prehre s v kvalifikácií na Euro 2004 v júni 2003 Savićević odstúpil. Pri hľadaní nového trénera neúspešne oslovil skúseného Boru Milutinovića. Novým trénerom sa napokon stal Ilija Petković.
V júli 2005 sa stal predsedom klubu Crvena Zvezda. Dragan Džajić, ktorý bol jeho predchodca, zastával pozície vo vedení klubu predošlých 26 rokov. Na začiatku sezóny angažoval na post trénera klubu Waltera Zengu, ktorý sa stal prvým zahraničným trénerom v jeho histórií. Dosiahol taktiež dohodu s viacerými sponzormi, ako napríklad Toyota Motor Corporation, Delta Sport či Telekom Srbija. Počas tejto sezóny získala Zvezda výhrou ligy a pohára "double". V nasledujúcej sezóne 2006/7 tím pod vedením Dušana Bajevića a jeho nástupcu Boška Djurovského zopakoval rovnaký výsledok a Zvezda sa stala prvým srbským klubom, ktorý double obhájil. Na začiatku sezóny 2007/8 muselo z klubu odísť viacero posíl a 12. októbra 2007 Stojković oznámil svoj odchod z funkcie predsedu klubu.
22. januára 2008 sa stal trénerom japonského klubu Nagoya Grampus, kde pôsobil dlhé roky ako hráč. Napriek obavám fanúšikov, ktoré sa opierali o jeho nedostatok skúseností, tím skončil na treťom mieste v lige a prvýkrát v histórii sa klub kvalifikoval do Ligy majstrov AFC.

</doc>
<doc id="309479" title="Mount Logan" url="https://sk.wikipedia.org/wiki?curid=309479">
Mount Logan

Mount Logan je najvyšší vrch v Kanade a druhý najvyšší vrch v Severnej Amerike (po Mount McKinley). Leží na juhozápade Yukonu v území Národného parku Kluane.
Je zdrojom dvoch ľadovcov "Hubbard" () a "Logan". Hora bola objavená v roku 1890 a dostala meno po kanadskom geológovi Sirovi W. E. Loganovi. Prvýkrát na vrchol vyliezol v roku 1925 A. H. MacCarthy spolu s ďalšími členmi svojej výpravy. Existuje 13 rôznych trás na vrchol a výstup je považovaný za jeden z najťažších v Severnej Amerike. Okrem hlavného vrcholu, má hora tri ďalšie vrcholy cez .

</doc>
<doc id="309481" title="Mário Sedlár" url="https://sk.wikipedia.org/wiki?curid=309481">
Mário Sedlár

PaedDr. Mário Sedlár, PhD. (* 20. december 1976, Topoľčany) je slovenský organista, klavirista, muzikológ a pedagóg, pôsobiaci v Opave a Ostrave (Česko). 
Od šiestich rokov sa venoval hre na klavíri na ZUŠ v Topoľčanoch (pedagóg Jana Úradníčková). Vyštudoval hru na organe a cirkevnú hudbu na Konzervatóriu v Bratislave (profesor Imrich Szabó), VŠMU (profesor Ferdinand Klinda) a Universität fur Musik vo Viedni (profesor Herbert Tachezi), ako aj hudobnú vedu na FFUK v Bratislave.
Kariéra.
S úspechom sa zúčastnil a je laureátom domácich i zahraničných organových súťaží a akadémií (Bratislava, Praha, Brno, Varšava, Zürich, Luxemburg, Innsbruck, Norimberg, Karlsruhe, atď.).
Účinkoval na mnohých festivaloch, so slovenskými a českými orchestrami a zbormi (Slovenská filharmónia, Symfonický orchester Slovenského rozhlasu, Štátny komorný orchester, Janáčkova filharmonie Ostrava, Musica Vocalis, atď.) a na koncertoch v Európe i v zámorí. Je zakladajúcim členom umeleckého zoskupenia pre duchovnú hudbu Harmonia Seraphica (1994).&lt;br&gt;
Od roku 2004 pôsobí ako pedagóg na Cirkevnom konzervatóriu Nemeckého rádu v Opave.

</doc>
<doc id="309514" title="FC Red Bull Salzburg" url="https://sk.wikipedia.org/wiki?curid=309514">
FC Red Bull Salzburg

FC Red Bull Salzburg je rakúsky futbalový klub sídliaci v meste Salzburg. Klub bol založený 13. septembra 1933 ako SV Austria Salzburg. Klub kúpila v roku 2005 spoločnosť Red Bull a s touto zmenou prišla i zmena názvu. Počas ligového zápasu s LASK Linz brankára Eddie Gustafssona brutálne fauloval súperov útočník Lukas Kragl. Gustafsson má fraktúru oboch podkolenných kostí.
Úspechy.
Rakúska Bundesliga
Rakúsky pohár
Pohár UEFA
"* ako Austria Salzburg"
Káder mužstva.
Súčasná zostava:

</doc>
<doc id="309562" title="Hana Gajdošová-Letková" url="https://sk.wikipedia.org/wiki?curid=309562">
Hana Gajdošová-Letková

Mgr. Art. Hana Gajdošová-Letková (* 25. apríl 1958, Hlohovec) je slovenská divadelná, televízna, filmová a dabingová herečka a herecká pedagogička.
Pochádza z hereckej rodiny, je dcéra herca a pedagóga Ivana Letka, jej matkou je režisérka a herečka Silvia Stredňanská-Letková.
Jej bývalým manželom je podnikateľ Ivan Gajdoš, s ktorým si zahrala vo svojom prvom filme "Smoliari".
V roku 1982 absolvovala DF VŠMU v Bratislave.
Počas štúdia na VŠMU sa stala členkou činohry Poetického súboru Novej scény v Bratislave. Účinkovala v mnohých inscenáciách Slovenského národného divadla.
V roku 1992 sa stala členkou činohry Novej scény v Bratislave, kde pôsobila do premeny divadla na muzikálovú scénu v roku 1998. Stvárnila množstvo postáv v televízií, hlavne ako predstaviteľka televíznych princezien. 
Od roku 2002 vyučuje hereckú tvorbu, umelecký prednes a dabing na Cirkevnom konzervatóriu v Bratislave. Spolu so svojím otcom Ivanom Letkom viedli ochotnícke divadlo Letkis, kde aj účinkovala a režijne sa podieľala na tvorbe inscenácií. 
Od roku 2016 je členkou hereckého súboru Činoherného klubu Bratislava.

</doc>
<doc id="309581" title="Miralem Pjanić" url="https://sk.wikipedia.org/wiki?curid=309581">
Miralem Pjanić

Miralem Pjanić (* 2. apríl 1990) je bosniansky futbalista, v súčasnosti hráč Španielskeho (Katalánskeho) klubu FC Barcelona. 
Krátko pred vojnou emigroval s rodičmi do Luxemburska. Tu futbalovo vyrastal hraním za klub FC Schifflange 95 v Esch-sur-Alzette. V roku 2004 prestúpil do francúzskeho klubu FC Metz, kde sa o tri roky neskôr prebojoval do prvého tímu. Metz po sezóne 2007-08 zostúpili do nižšej ligy a o Pjanića sa zaujímali viaceré slávne kluby. Stal sa posilou Olympique Lyonnais, ktorý za neho zaplatil osem miliónov eur. Býva označovaný za nástupcu Juninha.

</doc>
<doc id="309633" title="Kolicín" url="https://sk.wikipedia.org/wiki?curid=309633">
Kolicín

Kolicín je spoločný názov skupiny toxických exoproteínov produkovaných kolicinogénnymi kmeňmi čeľade "Enterobacteriaceae" v priebehu rastu bakteriálnej kultúry. Prvý objavený kolicín, kolicín V (v súčasnosti klasifikovaný ako mikrocín V) bol identifikovaný belgickým vedcom André Gratiom v roku 1925; ten ho definoval ako termolabilný produkt prítomný v kultúre "Escherichia coli" V a toxický pre 
"E. coli" Ф. Pomenoval ho „princíp V“ – podľa kmeňa "E. coli" V virulentného pre zvieratá, ktorý Gratia nazýval "coli" V. Tieto baktérie sa podľa neho javili „ako normálne“, boli ale zodpovedné za lýzu iných buniek, konkrétne buniek "E. coli" Ф. Ďalej sa o tento fenomén skoro nikto nezaujímal, až do roku 1946, keď Fredericq začal študovať neobvyklý prípad vnútrodruhového antagonizmu u črevných baktérií. V súčasnosti je identifikovaných viac než 34 typov kolicínov, z nich 24 je dobre preskúmaných.
Kolicíny tvoria samostatnú skupinu v rámci veľkej rodiny bakteriocínov. Bakteriocíny sú charakteristické úzkym spektrom pôsobnosti, sú toxické iba pre baktérie rovnakého druhu ako je producentský kmeň, alebo pre blízko príbuzné druhy. Základnými skupinami bakteriocínov sú 
Klasifikácia a nomenklatúra kolicínov.
Klasifikácia a nomenklatúra kolicínov úzko súvisí s princípom interakcie kolicínu s citlivou bunkou. Interakcia prebieha v troch krokoch: najprv dochádza k väzbe kolicínu na špecifický receptor vonkajšej membrány hostiteľskej bunky, následne k translokácii cez bunkový obal (pomocou translokačného systému Tol alebo Ton) a k "letálnej interakcii" kolicínu so špecifickým intracelulárnym cieľom (vlastný cytotoxický efekt kolicínu).
Kolicíny možno klasifikovať na základe kolicínom využívaného receptoru hostiteľskej bunky. Táto väzba kolícinu na daný receptor predstavuje interakciu dvoch proteínov nevyžadujúcu žiadnu energiu. V prípade využívania jedného receptoru viacerými kolicínmi sa ďalej tieto kolicíny diferencujú na základe absencie skríženej imunity producentských kmeňov a označujú sa číslicami, napr. E1-E9, alebo písmenami Ia a Ib.
Podľa využívaného translokačného systému klasifikujeme kolicíny do dvoch skupín: 
Ďalej možno kolicíny klasifikovať na základe cytotoxického účinku:
Syntéza kolicínov.
V roku 1953 bolo zistené, že schopnosť produkovať kolicíny je viazaná na extrachromozomálne genetické elementy, pomenované ako kolicinogénne faktory. V roku 1965 De Witt a Helinski prezentovali prvý dôkaz lokalizácie genetických kolicinogénnych determinant na plazmidoch. 
Kolicinogénne plazmidy – "Col plazmidy", sú plazmidy s veľkosťou od 6 – 94 kbp.
Sú známe dva základne typy Col plazmidov :
Napriek odlišnému cytotoxickému účinku kolicínov na bunku, majú kolicíny podobnú genetickú štruktúru. Vo všetkých kolicínových genetických elementoch (kolicínových operónoch) je prvým génom gén kódujúci kolicín, ďalej gén "imm" kódujúci imunitný proteín, ktorý je súčasťou všetkých Col plazmidov a gén "kil" kódujúci lytický proteín (prítomný len v malých Col plazmidoch). Imunitný proteín zabezpečuje ochranu kolicinogénnej bunky pred účinkom vlastného kolícinu a pred účinkom kolicínu rovnakého typu z okolitého prostredia. Lytický proteín je malý lipoproteín uľahčujúci uvoľnenie nasyntetizovaného kolicínu z produkčnej bunky. 
Organizácia génov na Col plazmidoch závisí na cytotoxickom účinku kolicínu i na interakcii kolicínu s imunitným proteínom. U kolicínov "depolarizujúcich cytoplazmatickú membránu" hostiteľskej bunky je gén imm transkribovaný nepretržite z vlastného promotora, v smere opačnom ako gén pre kolicín a gén kil. U kolicínov s "nukleázovou aktivitou" je gén imm súčasťou transkripčnej jednotky a je orientovaný v smere transkripcie génu pre kolicín a génu kil. Je kontrolovaný promotorom celej transkripčnej jednotky a navyše aj vlastným promotorom, z ktorého je prepisovaný v prípade, že je kolicínovy operón vypnutý.

</doc>
<doc id="309943" title="Sledge hokej" url="https://sk.wikipedia.org/wiki?curid=309943">
Sledge hokej

Sledge hokej alebo hokej na sánkach (v USA známy tiež pod názvom "sled hockey") je zimný kolektívny šport, obdoba ľadového hokeja primárne určená pre ľudí s telesným postihnutím. Od roku 1994 je súčasťou Zimných paralympijských hier.
História.
Sledge hokej má pôvod vo švédskom Štokholme, kde ho v roku 1960 vymysleli dvaja muži v rehabilitačnom centre, aby mohli hrať hokej aj napriek telesnému postihnutiu. 
Kvôli počiatočnému poklesu záujmu o tento nový šport sa prvá súťaž konala až v roku 1969 a zúčastnilo sa na nej päť družstiev z Európy. Roku 1981 založilo Spojené kráľovstvo prvé národné sledge hokejové mužstvo a o rok neskôr ju nasledovala aj Kanada. Postupne vznikli ďalšie národné reprezentácie Spojených štátov amerických, Estónska, Japonska, Švédska a Nórska.
V roku 1994 bol zaradený do programu Zimných paralympijských hier v Lillehammeri, v Nórsku. Vo finále zvíťazila reprezentácia Švédska nad Nórskom, čím sa stala historicky prvým víťazom v sledge hokeji na zimných paralympijských hrách. Na Zimných paralympijských hrách 2010 vo Vancouveri boli prvýkrát v histórii povolené zmiešané tímy.

</doc>
<doc id="310007" title="Matúš Vallo" url="https://sk.wikipedia.org/wiki?curid=310007">
Matúš Vallo

Ing. arch. Matúš Vallo (* 18. september 1977, Bratislava) je slovenský architekt a od roku 2018 primátor Bratislavy. Venoval sa aj mestskému aktivizmu v iniciatíve "Mestské zásahy." Patril k hlavným textárom slovenskej populárnej skupiny Para, kde dnes stále pôsobí ako basgitarista.
Vzdelanie.
Matúš Vallo vyštudoval strednú školu v Ríme, v Taliansku. Keďže mal záľubu vo výtvarnom odbore a v deskriptívnej geometrii na strednej škole vynikal, rozhodol sa tieto smery spojiť pri štúdiu architektúry. V roku 2004 absolvoval Fakultu architektúry Slovenskej technickej univerzity v Bratislave. V rokoch 20102011 absolvoval v rámci "Fulbrightovho štipendia" výskumný pobyt na Kolumbijskej univerzite v New Yorku na tému občianskej angažovanosti v meste. Pracoval v architektonickom ateliéri v Londýne.
Aktivizmus.
Stál za iniciatívou "Mestské zásahy", ktorá od roku 2008 vygenerovala viac ako 900 projektov na vylepšenie verejného priestoru v 20 slovenských a českých mestách. Projekt vytvoril spolu s kolegami z ateliéru, pričom jeho cieľom bolo urobiť malé zásahy do interiéru Bratislavy, ktoré by mali jej obyvateľom spríjemniť život.
Je zakladateľom občianskeho združenia "My sme mesto", ktoré sa zameriava na verejný priestor s ambíciou stimulovať komunikáciu a interakciu medzi odbornou a laickou verejnosťou, je členom správnej rady a zakladateľom o.z. "Aliancia Stará Tržnica" v Bratislave, stál aj za neformálnym združením "Aliancia 500 bytov," zaoberajúcim sa vizuálnou jednotou tejto bratislavskej štvrte. Od roku 2016 sa spolu s tímom odborníkov venoval príprave dokumentu "Plán Bratislava – Návod na lepšie mesto".
Primátor Bratislavy.
Matúš Vallo sa stal prvým oficiálnym kandidátom na primátora Bratislavy vo voľbách primátora v roku 2018. Kandidoval ako občiansky kandidát s podporou tímu odborníkov zjednotených pod názvom Team Vallo. V tomto tíme bola napríklad dopravná inžinierka Tatiana Kratochvílová či projektový riaditeľ a štatutár občianskeho združenia Vagus Sergej Kára. Vyjadrili mu podporu tiež strany Progresívne Slovensko a SPOLU – občianska demokracia. Nakoniec bol v komunálnych voľbách 10. novembra 2018 so ziskom 36,5 % zvolený za primátora Bratislavy.
Vallo po nástupe rozbehol viaceré veľké projekty vrátane novej parkovacej politiky a postupnej rekonštrukcie električkových radiál, so začiatkom v Karlovej Vsi a Dúbravke.. Občania sa namietajú na zvýšenú hlučnosť zrekonštruovaných tratí a z tohto dôvodu musela byť rýchlosť na novej trati v nočných hodinách znížená, pritom sa uvažuje aj o obmedzení rýchlosti nosného dopravného systému až na 30 km/h.
V prvom mesiaci pôsobenia mestské zastupiteľstvo rozhodlo o zvýšení platu primátora na 5 316 eur mesačne, čo podporil najmä Team Vallo. Vallo sa tak stal najlepšie zarábajúcim primátorom Bratislavy, keď prekonal bývalého primátora Iva Nesrovnala. Ten do augusta 2017 zarábal mesačne 4 500 eur, v júli 2017 však mestskí poslanci rozhodli o znížení jeho platu na 3 300 eur mesačne, od januára 2018 opäť zvýšili na 3 416 eur mesačne. V novembri mu na návrh starostu Vrakune Martina Kuruca zvýšili plat na 6 048 € mesačne.
V roku 2020 mestské zastupiteľstvo pod jeho vedením zvýšilo daň z nehnuteľnosti, v niektorých prípadoch až o 100%.
Osobný život.
Vallo žije v Bratislave, je ženatý a má 1 dieťa.

</doc>
<doc id="310172" title="Posttranskripčná úprava" url="https://sk.wikipedia.org/wiki?curid=310172">
Posttranskripčná úprava

Postranskripčná úprava je súbor procesov, ktoré nasledujú po transkripcii (prepise) DNA do RNA až do jej translácie. Na začiatku procesu postranskripčných úprav je tzv. primárny transkript, čo je ribonukleová kyselina vytvorená RNA-polymerázou. Táto musí v eukaryotických bunkách absolvovať zložité zmeny, aby mohla plniť svoju funkciu.
Posttranskripčné úpravy pre-mRNA (prekurzorovej mediátorovej ribonukleovej kyseliny) prebiehajú v jadre, zatiaľčo posttranskripčné úpravy pre-rRNA (prekurzorovej ribozomálnej ribonukleovej kyseliny) v jadierku. 
Postratnskripčné úpravy sú jednak fyzikálne a jednak chemické. Pri príprave mRNA na transláciu musí prebehnúť napríklad odstránenie nekódujúcich častí genómu, intrónov. Proces odstránenia intrónov sa nazýva zostrih (splicing). Zostrihom sa u eukaryotov odstraňuje značná časť, až 80 – 90 % pôvodnej RNA, čím sa podstatne zníži jej molekulová hmotnosť, ktorá dosahuje u primárneho transkriptu 106 Da (preto sa nazýva tiež vysokomolekulová RNA). Po vystrihnutí intrónov sa musia zostávajúce dôležité kódujúce úseky zase zlepiť, čo sa uskutočňuje činnosťou RNA-ligáz. 
Celý proces úpravy RNA, z ktorej má vzniknúť mRNA (takzvaná pre-mRNA) sa nazýva zretie. Zretie zahŕňa úpravy oboch voľných koncov pre-mRNA. Na 5' konci RNA vzniká ešte počas transkripcie tzv. čiapka (cap), čo je naviazanie 7-metylguanozínu na tento koniec. Čiapka chráni 5' koniec budúcej mRNA pred štiepením exonukleázami a ovplyvňuje pripojenie mRNA na ribozóm, čím sa umožní začiatok translácie. Na 3' konci sa uvoľní časť primárneho transkriptu a pripojí sa naňho úsek pozostávajúci z mnohých adenylových zvškov (u cicavcov 50 až 200). Tento proces, tzv. polyadenyláciu, katalyzuje enzým poly(A)-polymeráza. Polyadenylácia sa u eukaryotickej pre-mRNA neuskutoční iba v tej pre-mRNA, ktorá kóduje históny. 

</doc>
<doc id="310282" title="Archaické obdobie (Grécko)" url="https://sk.wikipedia.org/wiki?curid=310282">
Archaické obdobie (Grécko)

Archaickým obdobím v dejinách starovekého Grécka sa označuje obdobie 800 – 500 pred Kr. Nadväzuje na homérske obdobie (nazývané aj temné obdobie alebo geometrické obdobie), po ňom nasleduje klasické obdobie gréckych dejín.
Archaické obdobie je charakterizované prudkým rozvojom poľnohospodárskej výroby (koncentrácia pôdy v rukách rodovej aristokracie) a zavádzaním pestovania nových plodín (vinič, olivovník). V dôsledku potreby kvalitných remeselných výrobkov (pracovné nástroje, keramika pre prepravu tovarov) sa rozvíja remeselná výroba a obchod.
V archaickom období sa rozvíjajú rôzne spoločensko-hospodárske a politické javy:
Najväčší rozvoj možno sledovať v oblastiach, ktoré neboli príliš zasiahnuté dórskou inváziou v Grécku. Bolo to predovšetkým v strednom Grécku (Boiótia s centrami Téby a Delfy, Atika s centrom v Aténach), na ostrove Euboia (mesto Chalkis), na Korintskej šiji (Istmos – mestá Sikyón, Megara, Korint).
Okrem hospodárskeho a politického rozvoja možno sledovať rozvoj kultúry. Vzniká a rozvíja sa grécka filozofia, grécka literatúra (historický epos – prvýkrát sú písomne zaznamenané Homérove eposy Ílias a Odyssea; epika – Sapfó, Tyrtaios, Anakreón), začína sa rozvíjať dráma. Prudký rozvoj zaznamenáva aj grécke umenie – architektúra, sochárstvo, vázové maliarstvo. Významným rysom rozvoja gréckej kultúry je znovuobjavenie sa písma. Nenadväzuje na staré písmo minojskej a mykénskej kultúry (lineárne písmo B), ale vychádza z fenického hláskového písma, ktoré si Gréci museli upraviť pre svoje potreby – vznikla grécka alfabeta (pretože Feničania nepotrebovali znaky pre samohlásky, ale v gréčtine je veľa samohlások, niektoré znaky fenickej abecedy použili pre samohlásky).

</doc>
<doc id="310356" title="Transparency International Slovensko" url="https://sk.wikipedia.org/wiki?curid=310356">
Transparency International Slovensko

Transparency International Slovensko alebo TIS je nezisková mimovládna organizácia založená v roku 1998 v Bratislave. Patrí k viac ako 100 národným pobočkám celosvetového hnutia proti korupcii Transparency International, ktoré má centrálu v Berlíne. Riaditeľom slovenskej pobočky bol od roku 2009 do 1. marca 2021 Gabriel Šípoš. Pred ním túto pozíciu zastávala Emília Sičáková-Beblavá. Poslaním TIS je znižovať korupciu, zvyšovať transparentnosť inštitúcií a zapájať ľudí do verejnej kontroly.
Činnosť.
Transparency International Slovensko sa podieľala na presadzovaní protikorupčnej legislatívy na Slovensku týkajúcej sa práva na informácie, konfliktu záujmov, verejného obstarávania, protischránkového registra či ochrany whistleblowerov. Analyticky sa venuje predovšetkým oblastiam justície a prokuratúry, verejného obstarávania, financovania politických strán, samosprávy, zdravotníctva či štátnych firiem.
TIS otvorila či pokrývala aj množstvo káuz ako bol výber strategického poradcu pri predaji podielu v Slovenských telekomunikáciách, prípady predražených CT prístrojov a zmlúv na stravovanie v slovenských nemocniciach, zneužívanie premiérovej rezervy, rozkrývanie vlastníckej štruktúry Váhostavu alebo kauza slovenského predsedníctva v Rade EÚ. TIS získala za svoje výstupy viacero nominácií v súťaži Novinárska cena, v roku 2013 cenu získala za mapu rodinných väzieb na súdoch. Portál otvorenesudy.sk, ktorý občanom sprostredkúva súdne rozhodnutia, bol v roku 2019 nominovaný medzi 30 najlepších projektov pomáhajúcich k nastoleniu spravodlivosti vo svete na World Justice Challenge v Haagu. TIS patrí dlhodobo medzi najcitovanejšie neekonomické mimovládne organizácie na Slovensku. Poskytuje občanom aj poradenstvo a pomáha sieťovať protikorupčných aktivistov z celého Slovenska.
Výstupy.
Hlavnými komunikačnými kanálmi TIS je webstránka transparency.sk, facebooková stránka TIS a blogy na portáloch Denníka SME a Denníka N. Okrem stránky Otvorené súdy a podstránky Otvorená prokuratúra prevádzkuje pre občanov aj ďalšie portály s otvorenými a analytickými dátami. Stránka volby.transparency.sk sa zameriava na monitoring financovania politických kampaní, na portáloch samosprava.transparency.sk a firmy.transparency.sk zverejňuje organizácia už od roku 2010 rebríčky transparentnosti miest, žúp a verejných firiem, portál hlasnetruby.transparency.sk je venovaný hodnoteniu objektívnosti a verejnoprávneho charakteru radničných novín a na tender.sme.sk možno nájsť údaje o verejných obstarávaniach do roku 2018. Portály v roku 2020 navštívilo dovedna viac ako pol milióna užívateľov.
Na jeseň 2020 vydala TIS "Moc korupcie: Zákulisie nášho boja za lepšie Slovensko", ktorá opisuje 22-ročné pôsobenie TIS na Slovensku.
Správna rada.
TIS má do desať stálych zamestnancov, na jej činnosti sa príležitostne podieľajú aj expertní spolupracovníci a desiatky dobrovoľníkov. Najvyšším orgánom TIS je podľa stanov Správna rada, ktorú začiatkom roka 2021 tvorili jej predseda a ekonóm Národnej banky Slovenska Martin Šuster, bývalý ústavný sudca Ladislav Orosz, politológ z Univerzity Komenského v Bratislave Pavol Baboš a výskumník z Katedry Politológie UK a Masarykovej Univerzity v Brne Samuel Spáč. Správna rada TIS je predovšetkým poradný orgán, ktorý sa na výstupoch organizácie nepodieľa. Stretáva sa spravidla dvakrát do roka a dohliada najmä na organizačné záležitosti TIS. Na čele správnej rady pôsobili pred jej súčasným predsedom aj zakladateľky slovenskej pobočky Transparency Emília Sičáková-Beblavá a Daniela Zemanovičová.
Financovanie.
Transparency International Slovensko je financovaná predovšetkým z grantových zdrojov rôznych nadácií, individuálnych aj firemných darov, ale aj zo zdrojov Európskej únie či takzvaných nórskych fondov. Podrobnosti o svojom financovaní zverejňuje každoročne vo svojich výročných správach a to aj vrátane účtovných závierok. Zoznam súčasných donorov organizácia pravidelne zverejňuje aj na svojej webstránke v sekcii Súčasní donori.

</doc>
<doc id="310373" title="Chuan-kung (Čchi)" url="https://sk.wikipedia.org/wiki?curid=310373">
Chuan-kung (Čchi)

Chuan-kung alebo Chuan z Čchi (, , pričom "kung" = vojvoda) bol vojvoda a najvýznamnejší panovník štátu Čchi () v Období jari a jesene. Vládol v rokoch 685 až 643 pred Kr. 
Podarilo sa mu ekonomicky posilniť Čchi, najmä v oblasti obchodu so soľou a rybami. Bol prvý z piatich hegemónov obdobia jari a jesene a vládol najdlhšie spomedzi nich. Roku 679 pred Kr. bol oficiálne vymenovaný za ochrancu čouského dvora. Keď na konci 60tych rokov šiesteho storočia pred Kr. zaútočili barbari Ti na čínske štáty, Chuan-kung presunul časť obyvateľstva, čím štáty zachránil a zastavil barbarov. Týmto svojim počinom si získal rešpekt u Konfucia. Roku 656 pred Kr. podnikol mohutnú výpravu proti štátu Čchu, ktoré však neprinieslo väčší výsledok. Zomrel roku 643 pred Kr. a po jeho smrti štát Čchu upadal, dôvodom boli aj nástupnícke zmätky, keďže Čchi Chuan Kung mal veľa potomkov.

</doc>
<doc id="310519" title="Vladimír Mitro" url="https://sk.wikipedia.org/wiki?curid=310519">
Vladimír Mitro

JUDr. Vladimír Mitro je bývalý riaditeľ Slovenskej informačnej služby v rokoch 1993 – 1995 a 1998 – 2003. V súčasnosti pôsobí ako advokát.
Život.
Strednú školu vo Vranove nad Topľou navštevoval v rokoch 1965 až 1968. Následne absolvoval vojenskú prezenčnú službu. V rokoch 1971-1976 študoval na Právnickej fakulte Univerzity P.J. Šafárika v Košiciach. Potom pracoval ako policajný vyšetrovateľ. Od roku 1987 pracoval ako konzultant, neskôr ako riaditeľ kancelárie ministra vnútra, riaditeľ Sekcie vyšetrovania a neskôr i vedúci úradu Ministerstva vnútra. V roku 1993 bol menovaný do funkcie riaditeľa novovznikajúcej SIS. V roku 1995 z funkcie odstúpil pre politický tlak zo strany Vladimíra Mečiara, ktorý od neho požadoval sledovanie nepohodlných novinárov. Jeho nástupcom sa stal Ivan Lexa, pod ktorého vedením bola bezpečnostná služba zapletená do viacerých podozrivých akcií a káuz. V roku 1998 bol opäť menovaný do funkcie riaditeľa SIS, kde sa významnou mierou podieľal na výmene riadiacich kádrov. Mitro odstúpil z funkcie v roku 2003 po viacerých obvineniach zo zlyhania ako aj z nelegálneho odpočúvania. Následne pôsobil ako súkromný podnikateľ.

</doc>
<doc id="310660" title="Sigourney Weaverová" url="https://sk.wikipedia.org/wiki?curid=310660">
Sigourney Weaverová

Sigourney Weaverová, rodným menom Susan Alexandra Weaverová (* 8. október 1949, Manhattan, New York) je americká herečka.
Životopis.
Narodila v New Yorku bývalému prezidentovi televíznej spoločnosti NBS Patovi Weaverovi a prominentnej anglickej herečke Desirée Hawkins Inglesovej. V osemnástich rokoch bola v rámci dobrovoľníckého projektu v izraelskom kibuci. Študovala na Yale a potom sa v roku 1984 vydala za divadelného režiséra Jima Simpsona. Spočiatku spolupracovala s Woody Allenom. Najviac sa však preslávila úlohou Ellen Ripleyovej v štvordielnej ságe "Votrelec". Za úlohu v komédii "Podnikavé dievča" bola nominovaná na Oscara a získala za ňu Zlatý glóbus.

</doc>
<doc id="310726" title="El Cuerpo del Deseo" url="https://sk.wikipedia.org/wiki?curid=310726">
El Cuerpo del Deseo

El cuerpo del deseo ("Túžba tela") je telenovela z roku 2005 napísaná Juliom Jimenézom, ktorá má 143 častí. V hlavných úlohách hrajú Mario Cimarro, Lorena Rojas a Andrés García, vo vedľajších úlohách Erick Elias, Vanessa Villela, Diana Osorio a ako hlavná záporná postava Martín Karpan. Telenovela je remake-om inej telenovely En Cuerpo Ajeno ("V cudzom tele") z roku 1992.
Dej.
Túžba tela rozpráva príbeh Pedra José Donosa, bohatého muža, ktorý vo svojich sedemdesiatich rokoch už dosiahol všetko, čo si zaumienil, vrátane lásky Isabel Arroyovej, mladej a atraktívnej ženy. Nanešťastie, zásahom osudu Pedro José náhle zomiera na infarkt v rovnakom čase ako mladý roľník menom Salvador Cerinza. Duša Pedra José Donosa sa však odmietne vzdať všetkého, čo na tomto svete zanechal a prevtelí sa do tela predčasne zosnulého Salvadora Cerinzu.
Vďaka novej príležitosti, ktorú mu život dal, sa Pedro José vracia, hľadajúc všetko, čo stratil, bez toho aby tušil, čo všetko odhalí. Nezvyčajný a tajomný návrat Pedra Josého, teraz už v tele mladíka, spustí sériu udalostí, pri ktorých vyjdu na povrch mnohé tajomstvá, pravdy a klamstvá.
Takto Pedro José zistí, že Isabel Arroyová bola milenkou jedného z jeho verných zamestnancov Andrésa Coronu, že jasnovidka Gaetana Charryová je podvodníčka, ktorá nedisponuje vlastnosťami, ktorými sa prezentovala, že jeho svokra Nina Arroyová a jej sestra Rebeca Macedová sú ziskuchtivé ženy a že Walter, komorník, o ktorého sa staral, k nemu v skutočnosti prechovával hlbokú nenávisť.
Vďaka novým podmienkam sa Pedro José utvrdí v dôvere k Abigail, jeho vernej gazdinej a jej synom Antoniovi a Simonovi, takisto ako k Valerii, milej a láskavej sesternici Isabel. Vinní alebo nevinní - nikto nebude môcť utiecť pred znepokojivou prítomnosťou tohto cudzinca, ktorý prišiel, aby si vyrovnal účty s nepriateľmi a ochránil tých, ktorí ho mali vždy radi.

</doc>
<doc id="310850" title="Rajecký hrad" url="https://sk.wikipedia.org/wiki?curid=310850">
Rajecký hrad

Rajecký hrad, resp. Rajec sú ruiny, ktoré sa nachádzajú v katastrálnom území obce Jasenové na ostroži severne od kopca Dubová v nadmorskej výške približne Z hradu sa zachovali iba zvyšky kamenného muriva doložené archeologickým prieskumom, s náznakmi valu pomerne skromného objektu. Pred objavením kamenného muriva sa predpokladalo, že ide o predhistorické hradisko. Pôvodne sa poloha hradu Rajec predpokladala na južných svahoch kopca Dubová smerom do Malej Čiernej, prípadne niekde na ostrovoch starého toku Rajčanky.
Dejiny.
Prvá písomná zmienka pochádza z roku 1299, no postavený bol niekedy v poslednej štvrtine 13. storočia, pretože existujú správy, že pôvodným majiteľom hrad násilne zabral v roku 1297 Matúš Čák Trenčiansky. Po jeho smrti hrad pripadol kráľovi. V rokoch 13921397 bol hrad záložným majetkom Kaplaniovcov. Potom ho kráľ Žigmund Luxemburský dal zbúrať a opustený hrad prešiel pod správu lietavského panstva. Archeologický prieskum potvrdil existenciu kamenného objektu chráneného zemným valom s palisádou. Celkové rozmery dosahovali približne 120 x 80 metrov.

</doc>
<doc id="310959" title="Western" url="https://sk.wikipedia.org/wiki?curid=310959">
Western

Western je umelecký žáner, ktorý je prezentovaný v rôznych formátoch, ako je film, televízia, rozhlas, literatúra, či v maľbách a iných vizuálnych umeleckých štýloch. Prezentuje príbehy z prostredia amerického divokého západu, západnej Kanady, Mexika, Aljašky, niekedy aj z Austrálie situované hlavne do obdobia 19. storočia. Niektoré rané westerny sú z obdobia Bitky pri Alame v roku 1836, väčšina rozpráva príbehy, odohrávajúce sa v čase pred koncom Americkej občianskej vojny a masakru pri Wounded Knee v roku 1890. Niektoré westerny čerpajú námety z neskorších období, napríklad z čias Mexickej revolúcie v roku 1913. V roku 1930 boli deje viacerých westernových filmov situované do súčasnosti a aj v neskorších rokoch boli nakrútené niektoré súčasné filmy s westernovou tématikou (napríklad "Junior Bonner", z roku 1972, "Cudzinec" - "Down in the Valley" z roku 2005).
Westerny zobrazujú konfrontáciu medzi primitívnym a zastaraným spôsobom života voči modernizáciou ovplyvnených technologických a spoločenských zmenám. Hlavnými postavami bývajú často kovboji, indiáni a zlatokopovia. Môžu byť inšpirované prezentáciou konfliktov medzi pôvodným obyvateľstvom a prisťahovanými osadníkmi, či vojakmi americkej kavalérie a farmármi, alebo rančermi pod nátlakom priemyselnej revolúcie. Americké westerny zo 40. a 50. rokov alegorizujú hodnoty cti a obetavosti, víťazstva dobra nad zlom. Westerny, nakrútené v 60. a 70. rokoch sú viac pesimisticky ladené, vyzdvihujú rebelujúcich anti-hrdinov, zvýrazňujú cynizmus, brutalitu a neprávosť amerického západu. Napriek tomu, že westernový žáner čerpá z amerického prostredia, westernové témy a príbehy sú nakrúcané na celom svete.
Western prenikol aj do športu. Známe westernové disciplíny sú westernová streľba (western shooting), westernová jazda na koni (western riding), spojená so záujmom o chov amerických westernových plemien koní. Medzi športy, ktoré sú spopularizované aj vďaka tomuto žánru patrí jazda so psími záprahmi.
Literatúra.
Knižné vydania westernov sú zaraďované medzi tzv. brakovú literatúru. Literárny westernový žáner má korene v prvej štvrtine 19. storočia (James Fenimore Cooper, neskôr Karl May), no najväčší rozkvet dosiahol na začiatku 20. storočia. K najznámejším autorom westernov patria:
Filmy.
Za prvú filmovú westernovú snímku je považovaný americký nemý film z roku 1903 od režiséra Edwina Stantona Portera s názvom "The Great Train Robbery" ("Veľká vlaková lúpež"). Populárnym subžánrom westernu sú filmy, ktoré sa nakrúcali v taliansku v 
60. rokoch 20. storočia, pre ktoré sa v kinematografii vžil špecifický názov "spaghetti western".
Zoznam niektorých známejších westernových filmov (vynechané sú filmy nakrútené podľa románov Karla Maya):
Hudba.
Western prenikol v roku 1910 aj do vážnej hudby. V tomto roku taliansky skladateľ Giacomo Puccini skomponoval operu "Dievča zo Západu" ("La Fanciulla del West"), ktorej dej sa odohráva medzi zlatokopmi v Kalifornii.

</doc>
<doc id="311106" title="Alica v krajine zázrakov (film, 2010)" url="https://sk.wikipedia.org/wiki?curid=311106">
Alica v krajine zázrakov (film, 2010)

Alica v krajine zázrakov je fantasy film z roku 2010, ktorý režíroval Tim Burton, scenár napísala Linda Woolvertonová a v ktorom hrajú Mia Wasikowska, Johnny Depp, Helena Bonham Carterová, Anne Hathawayová, Crispin Glover, Michael Sheen a Stephen Fry. Je to rozšírenie románov Lewisa Carrolla "Alica v krajine zázrakov" a "Za zrkadlom". Film využíva techniku, ktorá spája hercov a animáciu.
Vo filme má Alica 19 rokov a vracia sa do Podzeme, na miesto, ktoré predtým navštívila pred trinástimi rokmi. Dozvie sa, že je jediná, ktorá môže zabiť Jabberwocka, draka, ktorého ovláda Červená kráľovná a terorizuje ním obyvateľov Podzeme. Burton povedal, že pôvodný príbeh o Krajine zázrakov bol stále o dievčati, ktorá prechádza od jednej divnej postavy k druhej a nikdy necítil citové prepojenie, tak to chcel spraviť viac ako príbeh než ako sled príbehov. Tento film nepredstavuje pokračovanie predchádzajúcich filmov alebo ich prerobenie. Film mal premiéru na Odeon Leicester Square v Londýne 25. februára 2010 a na Slovensku 11. marca 2010 v klasickej 2D kvalite a vo vybraných kinách v 3D.
Dej.
Alicu Kingsleyovú (Mia Wasikowska) požiada o ruku Hamish Ascot, arogantný a nie príliš zvodný muž. Vtedy spozoruje zvláštneho bieleho zajaca s vreckovými hodinkami a ktorý jej ukazuje, aby ho nasledovala. Alica utečie, predstierajúc že „to prišlo príliš rýchlo“ a nasleduje zajaca ku stromu, pod ktorým sa medzi koreňmi nachádza nora. Nasleduje ho aj do nory, kde po dlhom páde sa dostane do sveta, ktorý už predtým niekedy navštívila: Krajina zázrakov.
Alica si nepamätá nič z poslednej návštevy a spoznáva všetkých z tejto zaujímavej krajiny, ako slávneho Bieleho zajaca, ako aj kocúra Cheshira, Plcha, Marcového zajaca, Tweedledeeho a Tweedleduma a Šialeného klobučníka (Johnny Depp). Alice nevie nič o tom, čo zarmútilo Krajinu zázrakov, ale zistí, že po jej odchode Červená kráľovná (Helena Bonham Carterová) sa uchopila moci v Krajine zázrakov tým, že vypustila Jabberwocka, hroznú príšeru podobnú drakovi. Aby znova zvládol mier a pokoj v Krajine zázrakov, Alica musí ísť za Šialeným Klobučníkom a k Bielej kráľovnej (Anne Hathawayová) a zistiť, ako môže pomôcť Krajine zázrakov.

</doc>
<doc id="311221" title="Pál Závada" url="https://sk.wikipedia.org/wiki?curid=311221">
Pál Závada

Pál Závada (* 14. december 1954, Slovenský Komlóš, Maďarsko) je maďarský spisovateľ, novinár a sociológ slovenského pôvodu.
Jeho starší syn, Péter Závada (Újonc), je básnik a raper v známej maďarskej underground hip-hop skupine Akkezdet Phiai.
Životopis.
Pál Závada sa narodil v Slovenskom Komlóši. Jeho slovenský pôvod sa odráža v jeho diele. V rokoch 1969-1973 študoval ekonómiu na univerzite v Pécsi, potom v roku 1982 vyštudoval sociológiu na Univerzitete Lóránd Eötvös v Budapešti. V rokoch 1978-1982 bol asistent na univerzitete. V rokoch 1982-1993 pracoval ako sociológ na Maďarskej akadémii v Budapešti. Od roku 1990 je redaktor časopisu "Holmi".
Dielo.
Z jeho románu "Jadvigin vankúšik" vznikol v roku 2000 film pod rovnomenným názvom.

</doc>
<doc id="311318" title="Petr Muk" url="https://sk.wikipedia.org/wiki?curid=311318">
Petr Muk

Petr Muk (* 4. február, 1965, Český Krumlov – † 24. máj 2010, Praha) bol český spevák a hudobník. Vyštudoval stavebnú priemyslovku v Českých Budějoviciach. Od svojich pätnástich rokov hral a spieval s rôznymi punkovými a undergroundovými skupinami. V rokoch 1985 až 1993 bol vedúcou osobnosťou skupiny Oceán, neskôr v rokoch 1992 až 1996 v skupine Shalom.
Od roku 1997 kedy vydal prvý sólový album vystupoval ako samostatný interpret, často aj v muzikáloch (Rusalka, Johanka z Arku, Galileo). V roku 2004 vydal a koncertným turné podporil mini-album "Oh L'Amour" obsahujúce české verzie piesní skupiny Erasure, s ktorou ako ich predkapela prešiel Anglicko.
Okrem vlastných sólových hitov („Loď ke hvězdám“, „Neusínej“, „Tančíš sama“) sa preslávil aj viacerými coververziami. Už so Shalomom nahral baladu „Bon soir, mademoiselle Paris“ z repertoáru skupiny Olympic, prespieval aj „Stín katedrál“ Václava Neckářa a neskôr aj „Zrcadlo“ Karla Černocha.

</doc>
<doc id="311480" title="Tupac Shakur" url="https://sk.wikipedia.org/wiki?curid=311480">
Tupac Shakur

Tupac Amaru Shakur (rod. Lesane Parish Crooks;* 16. jún 1971, Spanish Harlem, Manhattan, New York – † 13. september 1996, Las Vegas, Nevada), známy aj pod umeleckým menom 2Pac alebo ako Makaveli, bol americký raper a herec. Do roku 2010 sa po celom svete predalo viac ako 75 miliónov jeho albumov, čím sa stal jedným z najpredávanejších hudobných umelcov na svete. Televízna stanica MTV ho zaradila na 2. miesto vo svojom zozname "The Greatest MCs of All Time" a časopis "Rolling Stone" ho zaradil na 86. miesto vo svojom zozname "Greatest Artist of All Time". Jeho dvojdiskový album s názvom "All Eyez on Me" sa stal jedným z najpredávanejších hiphopových albumov všetkých čias. Tupac mal veľké úspechy aj po smrti, a preto si Eminem zakúpil práva na produkciu Shakurovho albumu Loyal to the Game aby sa album dokončil. Guinnesova kniha rekordov ho taktiež zaradila medzi najúspešnejšieho repera všetkých čias so 75 miliónmi predaných albumov. V hiphopovej komunite je považovaný za najváženejšieho repera. 
Shakur začal svoju kariéru ako roadie, tanečník v pozadí a MC v alternatívnej hiphopovej skupine Digital Underground, z ktorej nakoniec odišiel a začal sólovú kariéru. Vo väčšine svojich textov sa zameriaval na násilie a utrpenie v mestách, rasizmus a ďalšie sociálne problémy. Obaja jeho rodičia a niekoľko ďalších z jeho rodiny boli členmi Strany čiernych panterov , ktorej ideály používal vo svojich skladbách.
Počas poslednej časti svojej kariéry bol vokálnym účastníkom takzvaného sporu East Coast vs. West Coast, v ktorom sa dostal do sporov s ďalšími rapermi, producentmi a členmi vydavateľstiev, a to predovšetkým s The Notorious B.I.G.om a jeho vydavateľstvom Bad Boy Records.
Dňa 7. septembra 1996 bol viacnásobne postrelený počas jazdy na križovatke ulíc Flamingo Road a Koval Lane v Las Vegas. Hneď nato bol prevezený do nemocnice University Medical Center of Southern Nevada, kde po šiestich dňoch podľahol svojim zraneniam.
Mladosť.
Shakur sa narodil dňa 16. júna 1971 vo Východnom Harleme v štvrti Manhattan v New York. Bol pomenovaný po juhoamerickom revolucionárovi z 18. storočia Túpacovi Amaruovi II., ktorý bol uväznený potom, ako viedol povstanie domorodcov proti Španielom. Následne po Shakurovej smrti, Las Vegas Metropolitan Police Department vyhlásil jeho skutočné meno, Lesane Parish Crooks.
Jeho matka Afeni Shakur a otec Billy Garland boli aktívnymi členmi Strany čiernych panterov koncom 60. a začiatkom 70. rokov.
Shakur odmalička vyrastal s ľuďmi, ktorí boli spojení so zločinom a boli tiež väznení. Jeho krstný otec Elmer "Geronimo" Pratt, vysoko postavený člen Strany čiernych panterov, bol odsúdený za vraždu učiteľa počas lúpeže v roku 1968, hoci jeho trest bol neskôr prehodnotený. Jeho nevlastný otec, Mutulu Shakur, bol štyri roky v zozname desiatich najhľadanejších zločincov 80. rokov FBI. Mutulu bol hľadaný pre napomáhanie svojej sestre Assate Shakur pri úteku z väzenia v New Jersey. Assata Shakur bola uväznená pre zabitie člena štátnej polície v roku 1973. Mutulu bol chytený v roku 1986 a uväznený za ozbrojenú lúpež obrneného vozidla s peniazmi z roku 1981, pri ktorej zahynuli dvaja policajti a ochrankár.
V roku 1986 sa jeho rodina prestahovala do Baltimoru v Marylande. V júni 1988 sa Shakur aj so svojou rodinou presťahoval do Marin City v Kalifornii, približne 5 kilometrov severne od San Francisca, kde začal navštevovať "Tamalpais High School", v blízkosti Mill Valley. V roku 1989 začal navštevovať krúžok poézie s Leilou Stenberg. V roku 1990 sa dostal do mladej rapovej skupiny Digital Underground ako roadie a tanečník v pozadí..

</doc>
<doc id="311680" title="Obyčajná diferenciálna rovnica" url="https://sk.wikipedia.org/wiki?curid=311680">
Obyčajná diferenciálna rovnica

Obyčajná diferenciálna rovnica (ODR) je v matematike diferenciálna rovnica, ktorá obsahuje neznámu funkciu o jednej nezávislej premennej a jej prvých "n" derivácií. Rád obyčajnej diferenciálnej rovnice sa definuje ako rád najvyššej derivácie vyskytujúcej sa v rovnici s nenulovým koeficientom. Presnejšie, obyčajná diferenciálna rovnica "n"-tého rádu je rovnica tvaru
kde "y" je neznáma funkcia a funkcia formula_2 naozaj závisí od premennej formula_3. Napríklad rovnica 
je "tretieho rádu". 
Prívlastok "obyčajné" sa u tejto triedy diferenciálnych rovníc používa najmä s cieľom ich odlíšenia od parciálnych diferenciálnych rovníc, ktoré môžu obsahovať aj funkcie o viacerých nezávisle premenných a ich parciálne derivácie. Na základe definície sú obyčajné diferenciálne rovnice podtriedou (špeciálnym prípadom) parciálnych diferenciálnych rovníc, ale diferenciálna rovnica sa väčšinou zvykne označovať ako parciálna len v prípade, že nie je obyčajná. 
Ak je funkcia formula_2 lineárna funkcia v premenných formula_6 (nemusí byť lineárna funkcia nezávisle premennej formula_7) tak hovoríme o lineárnej diferenciálnej rovnici. V opačnom prípade o nelineárnej diferenciálnej rovnici. Napríklad rovnica 
je nelineárna druhého rádu a rovnica 
je lineárna druhého rádu. 
Ak neznáma funkcia formula_10 a funkcia formula_2 majú hodnoty v priestore formula_12 tak hovoríme o sústave obyčajných diferenciálnych rovníc. 
Diferenciálne rovnice majú široké uplatnenie v matematickom modelovaní v prírodných, technických aj humanitných vedách. Napríklad matematické vyjadrenie druhého Newtonovho zákona (pre pohyb v bežnom trojrozmernom priestore) je sústava troch diferenciálnych rovníc 
kde formula_14 je hmotnosť telesa, zobrazenie formula_15 je trajektória, ktorú hľadáme (riešime úlohu o pohybe a jej riešením je práve trajektória) a formula_16 je sila, ktorá pôsobí na teleso. 
Iným príkladom použitia obyčajných diferenciálnych rovníc je tzv. SIR model v matematickóm modelovaní v epidemiológii. Ak uvažujeme populáciu rozdelenú do troch typov: formula_17 (v tomto poradí náchylní, infekční a imúnni) tak predstava celkom úspešného SIR modelu sa vyjadruje ako sústava obyčajných diferenciálnych rovníc 
Čísla formula_21 sú parametre modelu, neznáme formula_22 sú funkcie času formula_23 – ak sa porovnajú experimentálne údaje s riešeniami uvedenej sústavy rovníc dá sa rozhodnúť, či existuje taký výber parametrov, ktoré by zodpovedali reálnym údajom. 
Zoznam aplikácií diferenciálnych rovníc asi nie je možné vyčerpať. 
S obyčajnými diferenciálnymi rovnicami je spojená celá široká matematická teória, ktorá skúma ich vlastnosti ako sú existencia riešenia, jednoznačnosť riešenia, glóbálne charakteristiky riešení, numerické metódy riešenia. Pre špeiálne typy ODR existujú rozsiahle vedomosti o ich vlastnostiach. Napríklad o lineárnych diferenciálnych rovniciach, o Riccatiho rovnici, Clairautovej rovnici, Eulerovej rovnici. 

</doc>
<doc id="311772" title="Chór vážskych muzikantov" url="https://sk.wikipedia.org/wiki?curid=311772">
Chór vážskych muzikantov

Chór vážskych muzikantov, známy aj ako CHVM je slovenskou undergroundovou skupinou, ktorá bola v 80. rokoch lídrom trenčianskej hudobnej scény. Skupina, ktorá funguje takmer v nezmenenej zostave, ovplyvnila alternatívne skupiny akými boli aj Bez ladu a skladu. Napriek svojmu alternatívnemu charakteru má za sebou vystúpenia na najväčších slovenských festivaloch ako Pohoda, či Hodokvas. 
Roky 1980-1983.
Skupina, pôvodne nazvaná ako The We, vznikla v r. 1980. Za jej vznikom stáli gymnaziálni študenti, ktorí si svoje prvé hudobné pokusy nahrávali sami v pivnici. Pôvodnú zostavu tvorili absolventi ľudových škôl Julo Berith (gitara, spev), Paľo Grman (klávesy), Rasťo Dobranský (basgitara), tiež však Ľuboš Dzúrik (bicie), Miro Puna (spev, generátor) a Robo Kútny (spev v angličtine).
Po zohratí jednotlivých členov došlo aj k malým personálnym zmenám, pričom prvý koncert, s Dzúrikom ako basgitaristom, Dobranským ako bubeníkom a novým členom Peťom Hevierom (trúba), absolvovala skupina v r. 1981, pol roka od svojho vzniku. V tom čase kapela vystupovala pod názvom Yellow Dodo and Co., neskôr sa premenovala na Weco. Prvý koncert zaznamenal u publika pozitívne ohlasy, avšak kapela bola odpojená od elektrického prúdu politickým pracovníkom Stanom Malinovským a následne na to obvinená z propagácie fašizmu. Udialo sa tak na základe prestrojenia skupiny, ktorá vystupovala v čiernych oblekoch, úzkych kravatách, bielych ponožkách a tmavých okuliaroch. O päť rokov neskôr takto vystúpila iná undergroundová legenda, Bez ladu a skladu. Skupina bola nútená dočasne sa odmlčať.
Zmena nastala po odchode členov na vysoké školy do Bratislavy. Tu sa skupina, fungujúca už pod súčasným názvom, začala viac formovať a hudobne vyhraňovať. V r. 1983 absolvovala koncert v zostave obohatenej o Ivana Drgoňa (klávesy, spev) a Romana Olžbuta (gitara, spev), pričom v závislosti od politického systému sa na nahrávané kazety podpisovala prezývkami. Skupine nebolo bránené vo vystupovaní, pravidelným návštevníkom koncertov však bola Štátna bezpečnosť.
Roky 1983-1985.
Obdobie rokov 1983-1985 bolo pre CHVM produktívnym obdobím. Skupina sa začala objavovať na koncertoch Jazzovej sekcie spolu s M. Chadimom i vo vysokoškolskom klube Primaf. V tomto období tvorilo koncertný repertoár skupiny až 25 skladieb, pričom dĺžka koncertov sa pohybovala v rozmedzí dvoch až troch hodín. Dochádzalo k pitiu skupinou pripraveného "„alpského rízlingu“" o ktorý sa členovia delili s publikom. V r. 1985 sa objavili vplyvy českej hudobnej scény a v skupine pribudli nové hudobné nástroje. Roman Olžbut začal hrať na saxofón, objavili sa však aj noví členovia. Patrili medzi nich Marián Kulich (klarinet, husle), Roman Dzúrik (saxofón, husle), Dano Pašteka (saxofón, píla) a Janko Julény (trombón).
V tomto období vznikali skladby ako "Underground", "TBC", či "Zamilovala sa". Aktívne vystupovanie skupiny zavŕšil spoločný koncert kapiel Chór vážskych muzikantov, Bez ladu a skladu a E, ktorý sprostredkovala vtedajšia manažérka skupiny E, Lenka Zogatová.

</doc>
<doc id="311788" title="Železničná trať Prievidza – Horná Štubňa" url="https://sk.wikipedia.org/wiki?curid=311788">
Železničná trať Prievidza – Horná Štubňa

Železničná trať Prievidza – Horná Štubňa (v cestovnom poriadku pre verejnosť označená ako železničná trať číslo 145) je železničná trať na Slovensku, ktorá spája Prievidzu a Hornú Štubňu. 
Jednokoľajná spojnica Hornej Nitry a Turca má dĺžku 37 km a prekonáva pohoria Žiar a Kremnické vrchy. Na trati sú 4 mosty (viadukty), 6 tunelov a 8 zastávok. 
Obsluhuje mesto Prievidza, ďalej obce Chrenovec, Jalovec a Ráztočno, nasleduje zastávka v meste Handlová a Remata (tiež uvádzaný názov Remäta). Bralským tunelom trať prekonáva pohorie Žiar a vchádza do obce Sklené, predposlednej zastávky pred Hornou Štubňou, kde sa trať napája na trať 171, spájajúcu Diviaky a Zvolen cez Kremnicu.
Okrem osobnej dopravy je trať využívaná i na dopravu uhlia z Bane Handlová do elektrárne v Novákoch.

</doc>
<doc id="311976" title="Škrečok džungarský" url="https://sk.wikipedia.org/wiki?curid=311976">
Škrečok džungarský

Škrečok džungarský (iné názvy: chrček džungarský, škrečok džungársky, chrček džungársky; lat. "Phodopus sungorus", Pallas, 1773) je malý hlodavec z podčeľade škrečkorodé, pochádzajúci pôvodne zo stepí južnej a strednej Sibíri, no vyskytuje sa aj v Kazachstane, Mongolsku a severnej Číne. Je zaujímavý neobvyklým správaním samca, ktorý asistuje samici pri pôrode a pomáha jej starať sa o mláďatá. Dorastá do dĺžky a dožíva sa maximálne 2 až 4 rokov. Škrečok džungarský je väčšinou veľmi aktívny v noci.
Reprodukcia.
Škrečok džungarský je pohlavne dospelý v troch mesiacoch veku, no najplodnejší je okolo 8 až 12 mesiaca života. Samica po 22 dňoch gravidity vrhne 4 až 8 slepých a bezsrstých mláďat. Je schopná reprodukcie už krátko po vrhu a to až 8 krát ročne.
Škrečok džungarský potrava.
Potrava pre škrečka sa dá kúpiť v každom petshope . Kde kúpite zmes pre škrečka ( tvoria ju väčšinou obilniny + granulky , ktoré sú vitamíni pre škrečky ) . V týchto potravinových balíčkoch z obchodu je Škrečok džungarský celkom vyberavý . A časom uvidíte že keď ho krmíte vyberá si len svoje obľúbene maškrtky. To ale nehrá veľkú úlohu keďže škrečok toho veľa nezje Okrem toho škrečka džungárskeho môžete kŕmiť akoby to bola myš . Takže určite nepohrdne tvrdým rožkom , mrkvou alebo inou zeleninou .

</doc>
<doc id="312118" title="Slovenská autobusová doprava Trenčín" url="https://sk.wikipedia.org/wiki?curid=312118">
Slovenská autobusová doprava Trenčín

Slovenská autobusová doprava Trenčín, akciová spoločnosť skrátene SAD Trenčín, a. s. je autobusový dopravca zabezpečujúci hromadnú dopravu osôb v okresoch Trenčianskeho kraja .
Aktuálne prevádzkuje 329 medzimestských a 36 autobusov mestskej hromadnej dopravy. Dopravca akceptuje dopravné karty aj iných dopravcov zapojených v projekte Slovenský dopravný pas.
Dopravca spúšťa od 13.12.2020 v spolupráci s dopravcom SAD Prievidza, a.s. časové lístky v prímestskej doprave, na výber budú 7-dňové a 30-dňové. Možné budú zakúpiť u vodičov, eshope a v klientskych centrách SAD Trenčín a SAD Prievidza.
Od 1.4.2021 spúšťa dopravca možnosť platby v prímestkej doprave bezhotovostne pomocou bezkontaktnej platobnej karty. Autobusy v ktorých to bude možné bude označený piktogramom "Tu zakúpite cestovný lístok bezkontaktonou platobnou kartou". 
História.
Podnik, pôvodne súčasťou ČSAD odštepného podniku v Novom Meste nad Váhom sa osamostatnil v roku 1960 pod označením Dopravný závod 811 Trenčín. Po vzniku samostatného Slovenska v roku 1993 zmenil podnik názov na Slovenská autobusová doprava a v roku 1996 získal prívlastok štátny podnik. V roku 2002 bol podnik sprivatizovaný, vznikla Slovenská autobusová doprava Trenčín, akciová spoločnosť.
Predmet činnosti.
SAD Trenčín, a. s. zabezpečuje predovšetkým prímestskú dopravu v okresoch Trenčín, Považská Bystrica, Púchov, Ilava, Nové Mesto nad Váhom a Myjava. V meste Trenčín a Nové Mesto nad Váhom podnik prevádzkuje linky MHD. Okrem toho zaisťuje aj niekoľko liniek diaľkovej dopravy v rámci územia Slovenska a jednu linku do Chorvátska.
Autobusy.
SAD Trenčín, využíva prevažne autobusy značky Iveco, Karosa v minulosti Škoda, Praga...
V mestskej doprave využíva autobusy: Iveco Crossway LE 12M , Irisbus Citelis 18M , Irisbus Citelis 12M , Karosa B961, Karosa B952, + dopravca musí využívať v mestskej doprave aj prímestské autobusy(2-dverové) Irisbus Crossway 10,6M .
V prímestskej doprave využíva autobusy: Iveco Crossway 10,6M , Iveco Crossway LE(low entry).
Prevažná časť autobusov disponuje s Wifi, bezbarierovým prístupom a po novom aj platbu bezkontaktne platobnou kartou, TSK sa snaží vymieňať zastarané prímestské autobusy za novšie ktoré už majú moderné motory EURO 6.

</doc>
<doc id="312132" title="Žďákovský most" url="https://sk.wikipedia.org/wiki?curid=312132">
Žďákovský most

Žďákovský most je oceľový cestný most cez rieku Vltava v okrese Písek, v Južných Čechách. Je súčasťou cesty I/19, ktorá spája Tábor s Plzňou a nachádza sa asi 15 km západne od Milevska a 12 km východne od Mirovíc. Leží medzi dedinami Staré Sedlo (Orlík nad Vltavou) na levom brehu a Kostelec nad Vltavou na pravom brehu rieky. 
Dejiny.
Stavba mosta bola zahájená súčasne so stavbou Orlickej priehrady v rokoch 1957 - 1965. Stavba s nákladom 71 miliónov korún česko-slovenských bola definitívne dokončená a uvedená do prevádzky roku 1967. Je najväčší plnostenný dvojkĺbový oceľový oblúkový most na svete. V súčasnej dobe je pravdepodobne na ôsmom mieste na svete a svoje prvenstvo drží v rámci Česka. V roku 2001 bola v rámci sympózia Mosty 2001 v Brne udelená Žďákovskému mostu cena "Most století" v kategórii oceľových cestných mostov.
Technické údaje.
Dĺžka mosta je 542,91 m. Hlavní oblúk s rozpätím medzi kĺbmi 330 m (rozpätie stredného pola vrátane kĺbov 379,60 m) podpiera konštrukciu, po ktorej vedie dvojpruhová cesta vo výške 50 m nad hladinou jazera a 100 m nad dnom rieky Vltavy. Hmotnosť oblúku je 3 100 t, hmotnosť celej použitej oceli je 4 116 ton (iný zdroj 4 465 t). Autormi projektu boli spoločnosti Pragoprojekt a Hutní projekt Praha. Stavbu realizoval podnik Hutní montáže Ostrava-Vítkovice.

</doc>
<doc id="312199" title="Dolomity" url="https://sk.wikipedia.org/wiki?curid=312199">
Dolomity

Dolomity je horský masív, ktorý je súčasťou Álp. Väčšina územia leží v talianskej provincii Belluno, zvyšok územia zasahuje do provincií Bolzano a Trento. Zo západu pohorie ohraničuje rieka Adige a na východe údolie rieky Piava. Sever a juh ohraničuje dolina Pustertal (Val Pusteria) a Sugana (Val Sugana). Na východe pohorie pokračuje aj za rieku Piava.
Pohorie je pomenované podľa francúzskeho geológa D.G. de Dolomieu. Od augusta 2009 je pohorie zapísané na zozname Svetového dedičstva UNESCO.
Dejiny.
Počas prvej svetovej vojny viedla cez Dolomity hranica medzi Talianskom a Rakúsko-Uhorskom. Na Cinque Torri a Mount Lagazuoi sa dnes nachádza vojenské múzeum v prírode. Obľúbeným miestom je navštívenie niektorých zaistených ciest, ktoré vznikli práve počas vojny.
Geomorfológia.
Územie pohoria je zvyčajne rozdelená na Západné (Dolomiti di Brenta), Východné (Dolomiti d'Oltrepiave) a na juhozápade tzv. Malé Dolomity (Piccole Dolomiti), ktoré sú rozdelené údolím rieky Adiža. V pohorí sa nachádza viac ako 40 ľadovcov.

</doc>
<doc id="312226" title="Letecký útvar Ministerstva vnútra Slovenskej republiky" url="https://sk.wikipedia.org/wiki?curid=312226">
Letecký útvar Ministerstva vnútra Slovenskej republiky

Letecký útvar Ministerstva vnútra Slovenskej republiky je slovenská vládna letecká služba so sídlom v Bratislave. Jej hlavná základňa je na Letisku M. R. Štefánika v Bratislave.
História.
Dňa 17. novembra 1961 vznikla v Ivanke pri Bratislave odlúčená skupina Leteckého oddielu Ministerstva vnútra Československej socialistickej republiky. Úlohou skupiny bolo zabezpečovať prepravu vládnych predstaviteľov do Prahy, Brna a Ostravy. V tom čase mala skupina k dispozícii dve lietadlá. Po vzniku samostatnej Slovenskej republiky, 1. januára 1993, pribudol počet lietadiel a pilotov, ktorí dnes majú nalietaných od 4 000 do 12 000 letových hodín, čím sa zaraďujú medzi skúsených pilotov. Svedčí o tom aj fakt, že od vzniku Slovenskej republiky nedošlo k žiadnemu incidentu. Lietadlá slovenskej vládnej letky leteli aj do vzdialenejších krajín ako, napr. Čile, Čína, Japonsko, Argentína, Austrália a Nový Zéland. Vládna letka uskutočnila tiež množstvo humanitárnych letov do Iránu, Pakistanu, Turecka, Srí Lanky, na Haiti, či do Egypta. Od 3. októbra 2011 Letecký útvar MV SR zabezpečuje vrtuľníkom Mil Mi-171 ochranu východnej hranice s Ukrajinou, keďže Ministerstvo vnútra SR ukončilo zmluvu so súkromnou firmou, ktorá dovtedy zabezpečovala ochranu. 
V súvislosti s modernizáciou dosluhujúceho lietadlového parku boli v roku 2015 zakúpené dva vrtuľníky Bell 429 ako náhrada za Mil Mi-17. V roku 2016 bol ako náhrada za Tupolevy Tu-154M zakúpený jeden Airbus A319-115 (ACJ) a dve lietadlá Fokker 100, ktoré nahradili dvojicu Jakovlevov Jak-40. Koncom januára 2017 vstúpil do služby u vládnej letky druhý Fokker 100 a v polovici augusta bol dodaný aj druhý A319-115 (ACJ), ktorý vstúpil do služby začiatkom septembra.
Flotila.
Letka prepravy ústavných činiteľov.
Flotilu Letky prepravy ústavných činiteľov tvoria nasledujúce lietadlá (údaje platné pre . ):
Policajná letka.
Flotilu policajnej letky tvoria nasledujúce vrtuľníky (údaje platné pre . ):

</doc>
<doc id="312391" title="Akihito" url="https://sk.wikipedia.org/wiki?curid=312391">
Akihito

Akihito alebo posmrtným menom Heisei ( * 23. december 1933) je bývalý 125. japonský cisár. Narodil sa v roku 1933, ale na trón zasadol až v 1990, po smrti svojho otca Hirohita 7. januára 1989. Cisár Akihito je prvým japonským cisárom (1989-2019), ktorý nie je považovaný za božského. Jeho otec sa totiž v deklarácii z roku 1946 ohradil proti božskosti cisára, no napriek tomu trval na rodovej línii od Amaterasu. 10. apríla 1959 sa Akihito oženil s Mičiko Šódaovou, narodenou 24. októbra 1934. Manželia majú 3 deti:
Cisár po 2. svetovej vojne stratil mnohé privilégiá a má obmedzenú moc. Dnes je predovšetkým symbolom národného zjednotenia a zachovaním tradície.
Akihito abdikoval k 1. máju 2019.

</doc>
<doc id="312500" title="Elliot Page" url="https://sk.wikipedia.org/wiki?curid=312500">
Elliot Page

Elliot Page, pred tranzíciou Ellen Pageová, celým menom Ellen Philpottsová-Pageová (; * 21. február 1987, Halifax, Nové Škótsko, Kanada) je kanadský herec. Známym sa stal predovšetkým hlavnou ženskou rolou v dramatickej komédii "" z roku 2007, za ktorú bol nominovaný na Oscara. Vo februári 2014 ohlásil coming out, keď sa ako lesbická žena prihlásil k svojej sexuálnej orientácii. V decembri 2020 potom uverejnil informácie o svojej transgender identite, sprevádzané zmenou mena na Elliot.
Detstvo a mladosť.
Page sa narodil 21. februára 1987 Halifaxe. Narodil sa ako Ellen Philpottsová-Pageová. Jeho rodičia boli učiteľka francúzštiny Martha Philpottsová a grafický dizajnér Dennis Page. Až do 10. triedy chodil na Halifax Grammar School, nejaký čas strávil na Queen Elizabeth High School a v roku 2005 školu ukončil na Shambhala School. Následne strávil dva roky v Toronte, študujúc v programe Interact Program na Vaughan Road Academy, spolu s blízkym priateľom a kanadským hercom Mark Rendall. Svoje divadelné vzdelanie začal v Neptun Theatre School.
Herecká kariéra.
Začiatky.
Hereckú kariéru odštartoval v televíznom filme "Pit Pony" a v seriáli "Trailer Park Boys", pred kamerou prvýkrát v roku 1997, vo veku desať rokov. Vo filme od CBC Television, "Pit Pony" Page hral úlohu Maggie Maclean, Z filmu "Pit Tony" bola vytvorená televízna séria rovnakého názvu, ktorá bola vysielaná od 1999 do 2000. Za túto rolu bol nominovaný na Young Artist Award. V roku 2002 Page hral rolu Joanie vo filme "Marion Bridge", ktorý bol jeho prvý celovečerný film. V rovnakom roku bol obsadený do role Treena Lahey v televíznej série "Trailer Park Boys", túto rolu hral v piatich častiach. V roku 2003 mal role vo filmoch "Touch &amp; Go" a "Love That Boy", ako aj v televíznych filmoch "" a "Ghost Cat". Za "Ghost Cat" vyhral Gemini Award za najlepšie účinkovanie v programe alebo seriáli pre deti alebo mládež. V roku 2004 Page hral v dráme "Wilby Wonderful," za ktorú vyhral ocenenie na filmovom festivale Atlantic Film Festival a bol nominovaný na ocenenie Genie Award. V roku 2004 mal tiež opakujúcu úlohu v prvej sérii seriálu "ReGenesis", jeho postava, Lilith Sandström, bola dcérou hlavného hrdinu seriálu.
Po roku 2005.
V roku 2005 Page získal uznanie za rolu vo filme "V pasci" kde hral Hayley Stark, mladé dievča, ktoré drží pedofila ako rukojemníka. 
V šestnástich rokoch dostal rolu v nezávislom filme nakrúcanom v Európe "Mouth to Mouth". Natočil film "Americký zločin", založený na skutočnom príbehu Sylvie Likensovej. Spolu s ním sa vo filme objavila aj Catherine Keenerová. Premiéru mal v roku 2007 na filmovom festivale Sundance.
Page bol producentom a moderátorom v sérii "Gaycation", ktorá mapovala životy LGBTQ komunít vo svete.
Súkromný život.
V polovici februára 2014 vystúpil na konferencii o zdravom živote LGBT mládeže v Las Vegas a zverejnil oficiálne svoju homosexuálnu orientáciu. 
V novembri 2017 Page priznal, že režisér Brett Ratner ho vyoutoval pri stretnutí s hercami a uťahoval si z jeho sexuálnej orientácie pri natáčaní filmu "".
3. januára 2018 Elliot Page uzavrel manželstvo s tanečníčkou a choreografkou Emmou Portner. Pár bol od leta 2020 odlúčený a v januári 2021 Page požiadal súd v New Yorku o rozvod. Page a Portner ostávajú priatelia.
1. decembra 2020 oznámil, že je transgender a prijal meno Elliot: "„Pozdravujem priatelia, chcem vám oznámiť, že som trans, prijímam oslovenie on/oni a moje meno je Elliot. Cítim sa šťastný, že to môžem napísať. Že tu môžem byť. Že som dospel do tohto štádia môjho života.“"

</doc>
<doc id="312514" title="Kamil Susko" url="https://sk.wikipedia.org/wiki?curid=312514">
Kamil Susko

Kamil Susko (* 6. november 1974) je bývalý slovenský futbalový reprezentant. Hrával na pozícií brankára. Naposledy bol hráčom rakúskeho bundesligového klubu Kapfenberger SV. Má dve deti, Kamila Svena a Nelu. 
Jeho otec Kamil je bývalý futbalista a tréner brankárov a jeho mladší brat Michal je obranca, ktorý hrával za Slovan a Dunajskú Stredu. 
V drese odchytal 15 zápasov. Významnú časť svojej kariéry odohral v drese Spartaku Trnava, do ktorého prestúpil v roku 1997 (pôvodne len na istý čas) za obrancu Petra Čmilanského.

</doc>
<doc id="312590" title="Európska cesta 58" url="https://sk.wikipedia.org/wiki?curid=312590">
Európska cesta 58

Európska cesta 58 ("E58") je európska cesta, ktorá začína vo Viedni a končí v Rostove nad Donom. Na Slovensku tvorí južnú cestu "Bratislava – Nitra – Zvolen – Lučenec – Rožňava – Košice – Michalovce – Vyšné Nemecké". Je dlhá približne 2200 km.
Priebeh na Slovensku.
Európska cesta 58 kopíruje trasu viacerých diaľnic a ciest I. triedy na Slovensku:
Trasa.
Viedeň – Bratislava – Nitra – Zvolen – Košice – Užhorod – Mukačevo – Halmeu – Baia Mare – Dej – Bistrița – Vatra Dornei – Suceava – Botoşani – Târgu Frumos – Jasy – Leucheni – Kišiňov – Odesa – Mykolajiv – Cherson – Melitopoľ – Taganrog – Rostov nad Donom

</doc>
<doc id="312801" title="GM Daewoo" url="https://sk.wikipedia.org/wiki?curid=312801">
GM Daewoo

GM Daewoo ("GM Daewoo Auto and Technology Company" alebo "GM DAT") bol štvrtý výrobca automobilov v Kórejskej republike, člen a súčasť General Motors Company.
Jeho korene siahajú do bývalého konglomerátu Daewoo Group, ktorý zbankrotoval v roku 1999. Má 5 výrobných prevádzok v Kórei a montážnu halu vo Vietname. GM Daewoo ponúka diely automobilov na zloženie v prevádzkach v Číne, Thajsku, Indii, Kolumbii a Venezuele. V roku 2008, GM Daewoo v Kórei predalo a exportovalo vyše 1,9 milióna jednotiek, vrátane CKD produktov. Dnes produkuje vozidlá a diely pre Chevrolet, Buick, GMC, Pontiac, Holden a Suzuki, ktoré sa predávajú vo vyše 150 krajinách na 6 svetadieloch.
GM Daewoo bolo premenované na GM Korea 11. Marca 2011.

</doc>
<doc id="312842" title="Spraš" url="https://sk.wikipedia.org/wiki?curid=312842">
Spraš

Spraš je nespevnená, masívna usadená hornina žltej farby, tvorená nadpolovičným obsahom častíc prachovej (aleuritovej) veľkosti. Väčšina spraší vzniká usadzovaním vyvievaných sedimentov. Často sa v nich nachádzajú vápnité konkrécie označované ako "cicváre", ktoré vznikajú vylúhovaním karbonátov. Spraše majú dôležitú pôdotvornú úlohu a sú hlavnou materskou horninou černozeme.
Spraše ako prvý definoval Ch. Lyell. Porovnával spraše z údolia Mississippi so sprašami v údolí Rýna. Pôvodne bol presvedčený, že sú fluviálnym (riečnymi) sedimentami. Až neskôr v roku 1877 F. von Richthofen poukázal na ich eolický (naviaty) pôvod.
Vznik.
Sú to najrozšírenejšie, vetrom naviate (eolické) prachové sedimenty. Glaciálne spraše sa tvorili v pleistocénnych ľadových dobách, keď vplyvom suchého a studeného podnebia prebiehalo silné mrazové zvetrávanie hornín. Pevné horniny sa účinkom mrazu rozpadli až na prach. Vodami topiacich sa ľadovcov boli prachové zvetraliny premiestňované. Stali sa súčasťou glaciofluviálnych sedimentov. Z dolín riek bol jemný prach vyvievaný vetrom a usadzovaný v miestach, kde vietor strácal svoju unášaciu schopnosť (obyčajne v závetrí). Slovenské spraše sa ukladali najmä na miernych svahoch sklonených k V, JV alebo J. Z prachu sa pedogenetickýni procesom vytvorila spraš. Spraše sa tvorili i v močiaroch, resp. v prostredí, kde boli občas zaplavené vodu (riečne nivy). Sprašová prikrývka sa tvorila počas niekoľkých ľadových dôb (gláciálov) a štadiálov (studené obdobia počas ľadovej doby oddelené navzájom teplejšími interštadiálmi).
Neglaciálne spraše vznikajú na púštiach, prípadne iných oblastiach postihnutých silnými vetrami, jazerách typu playa a tiež ukladaním vulkanického popola.
Zloženie a vlastnosti.
Spraš predstavuje svetlookrový až svetložltohnedý, mäkký, pórovitý, nevrstevnatý (masívny) sediment. Je typický svojou stĺpcovou odlučnosťou, často vytvára kolmé steny. Za sucha je to mäkká ale súdržná hornina sivožltej až hnedožltej farby. Obsahuje 45-65 % prachocých (aleuritických) a piesčitých (psamitických) častíc, ktoré tvorí hlavne kremeň a živce. Ílové minerály tvoria 25-35 % objemu. Kalcit tvorí predovšetkým medzizrnový cement, preto šumí pri skúške so zriedenou HCl. Musí mať obsah nad 50% častíc s priemerom 0,05 až 0,01 mm, resp. 0,03 až 0,06 mm. Častice tejto veľkosti možno označiť ako hrubozrnný silt až veľmi jemný piesok. Hrúbka spraší dosahuje až 30 m, na plošinách okolo 5 m. Zo stúpajúcou nadmorskou výškou (asi od 300 m) prechádzajú typické spraše do nevápnitých, často hrubozrnnejších sprašových hlín. Spraše, ako mäkké sedimenty ľahko podliehajú vodnej erózii, preto sú často, najmä na svahoch rozbrázdené. Niekedy v nich možno nájsť kosti stavovcov, ulitníky a a stopy po ľudskej činnosti.
Vyluhovaním CaCO3 z horniny a jeho spätné vyzrážanie má za následok vznik konkrécií nepravidelného tvaru, označovaných aj ako sprašové bábiky alebo cicváre.
Spraše sa z inžiniersko-geologického hľadiska vyznačujú schopnosťou tzv. presadania. Presadavosť spraší je proces, pri ktorom dochádza po ich zvlhčení k objemovej nestálosti. V extrémnych prípadoch môžu 30 m hrubé polohy spraší po zvlhčení zmenšiť svoju hrúbku až o 2,5 m. Stavby založené na sprašiach preto musia byť chránené pred priesakom vody do podložia, prípadne dimenzované tak aby vydržali nerovnomerné sadanie podložia.
Výskyt.
Môžu dosahovať pomerne veľké hrúbky, zriedkavo až stovky metrov. Takéto hrubé polohy spraší sú známe z Číny. Časť z nich nepatrí ku glaciálnym, lebo boli vyvievané z púšte Gobi a iných na severe krajiny, časť však erodovaná Žltou riekou. Rovnako hrubé akumulácie spraší sú známe zo Stredozápadu USA (oblasť Veľkých prérií, Nebraska, Kansas a Colorado). Spraše väčšinou väčšinou tvoria menej hrubé, max. desiatky metrov, avšak pomerne rozsiahle výskyty na desiatkach až stovkách kilometrov štvorcových. Spraše vulkanického pôvodu sú známe z Ekvádoru a Argentíny. Niektoré spraše z Argentíny vznikli v tropickom prostredí rovnako ako v Brazílii a Uruguayi. Španielske spraše sú typické vysokým obsahom sadrovca. Neglaciálne spraše boli nájdené aj v Austrálii a Afrike.
V Česku sú známe z oblasti Znojma, Brna a Vyškova. Tvoria podstatnú časť výplne najmladších častí Panónskej panvy v Maďarsku.
Na Slovensku sa vyskytujú na Záhorí, ale hlavne na Trnavskej, Nitrianskej, Žitavskej, Hronskej, Ipeľskej pahorkatine a na Východoslovenskej nížine. Pozdĺž tokov zasahujú do kotlín Ipeľskej, Lučenskej, Rimavskej a Košickej. Najväčšiu hrúbku okolo 30 m dosahujú spraše v Rišňovskej depresii pri Alekšinciach.
Význam.
Spraše na Slovensku vytvárajú vhodný substrát pre tvorbu kvalitných pôd. Miestami boli alebo sú ťažené ako tehliarska surovina napr. pri Trnave, Modre, Nitre, Leviciach, Nových Zámkoch a inde.

</doc>
<doc id="312844" title="Rudoľf Ivanovič Abeľ" url="https://sk.wikipedia.org/wiki?curid=312844">
Rudoľf Ivanovič Abeľ

Rudolf Ivanovič Abeľ, (), vlastným menom Viliam Genrichovič (August) Fišer () (* 11. júl 1903, Newcastle upon Tyne – † 15. november 1971, Moskva) bol spravodajský dôstojník (tzv. "nelegál") pracujúci na území USA pre sovietsku spravodajskú službu MGB.
Biografia.
Detstvo a mladosť.
Fišer sa narodil v Newcastle upon Tyne v Anglicku v rodine ruských Nemcov. Jeho rodičia boli aktívni revolucionári, ktorí museli v roku 1901 z Ruska utiecť. Jeho otec Heinrich bol vášnivým boľševikom.
Willie vyrástol vo Whitley Bay. Vyštudoval na Monkseatonskom gymnáziu. Vyučil sa kresliarom a v roku 1920 vyštudoval vysokú školu. Rok nato sa aj s rodičmi presťahoval do novo vzniknutého Sovietskeho zväzu.
Raná kariéra.
Po príchode do ZSSR začal Fišer pracovať ako prekladateľ v Kominterne. Počas základnej vojenskej služby v rokoch 1925 – 1926 spravil radistický výcvik. V roku 1927 bol prijatý do OGPU (predchodca KGB) ako radista. Na tejto pozícii slúžil v Nórsku, Turecku, Spojenom kráľovstve a Francúzsku. V roku 1936 sa vrátil späť do ZSSR a nastúpil na pozíciu riaditeľa školy pre výcvik radistov – nelegálov.
V období tzv. "Veľkého teroru" len o vlások unikol odsúdeniu; okrem toho, že bol podozrivý pre svoj anglický pôvod bol navyše obvinený z trockizmu. Stíhaniu síce unikol, ale v roku 1938 musel NKVD opustiť. Počas 2. svetovej vojny znovu spravil radistický výcvik a pripravoval sa pre vysadenie za nemeckými líniami.
V spravodajskej službe.
V roku 1946 spravil v radoch spravodajskej služby ďalší výcvik, ktorým bol pripravený na vysadenie do USA. Tam sa dostal cez Kanadu 17. novembra 1947. S menom Emil Robert Goldfus (skutočný Goldfus zomrel vo veku 14 mesiacov) prijal aj falošnú identitu a fiktívny životopis. Ako krytie si v Brooklyne otvoril maliarsky ateliér. Napriek tomu že nemal talent, vypracoval sa na zručného maliara. Počas svojho pobytu sa stýkal so skupinou mladých umelcov, s ktorými zdieľal sympatie k umeleckému realizmu. Bol známy ako inteligentný, ale trochu tajnostkársky.
V skutočnosti Fišer pôsobil ako rezident a z tejto funkcie riadil sieť agentov a zároveň uskutočňoval nábor nových. Medzi jeho podriadených patrili Lona a Morris Cohenovci, Julius a Ethel Rosenbergovci, David Greenglass a Klaus Fuchs, ktorí sa neskôr stali známymi ako Atómoví špióni.
S Komunistickou stranou USA nemal Fišer nikdy žiadny kontakt, ale v rámci svojho životopisu tvrdil, že bol ako drevorubač členom ľavicovej organizácie IWW.
Zatknutie a odsúdenie.
Dňa 24. júna 1957 bol Fišer zatknutý FBI. Stalo sa tak ako dôsledok zbehnutia jeho asistenta Reino Häyhänena (prípad neskôr vošiel v známosť ako "Prípad dutého nikláku": polícia zatkla Häyhänena potom, čo našla ním odhodenú niklovú mincu s mikrofilmom ukrytým vo vnútri). Za špionáž bol Häyhänen neskôr odsúdený na 30 rokov väzenia.
Po svojom zatknutí Fišer vyšetrovateľom FBI tvrdil, že jeho skutočné meno je Rudolf Abel. Rudoľf Ivanovič Abeľ bol Fišerov priateľ a radový dôstojník NKVD, ktorý v tom čase bol už dva roky po smrti (o čom Fišer nevedel). Dôvodom bola snaha upozorniť sovietske orgány na svoje zatknutie a tým dať ostatným sovietskym špiónom možnosť utiecť.
Po zatknutí spravila FBI vo Fišerovom byte a ateliéri prehliadky, počas ktorých zadržala rad predmetov svedčiacich o protizákonnej činnosti ich majiteľa. Išlo o kamery a filmy pre výrobu tzv. mikrobodiek, krátkovlnné vysielačky a rad dutých predmetov uspôsobených ako tajné skrýše pre prepravu spravodajského materiálu (štetku na holenie, manžetové gombíky atď.)
Fišer bol obvinený zo sprisahania sa s cieľom predať informácie o obrane USA Sovietskemu zväzu, a z tajnej činnosti proti Spojeným štátom. 25. októbra 1957 vyhlásila porota federálneho súdu v New Yorku Fišera vinným a sudca ho odsúdil k úhrnnému trestu 30 rokov odňatia slobody.
Prepustenie.
10. februára 1962 bol Fišer na Glienickom moste (prezývanom tiež "Most špiónov") v Postupime vymenený za Garyho Powersa, pilota špionážneho lietadla U-2 zostreleného nad ZSSR a amerického študenta Frederica Pryora. Po usadení sa v Sovietskom zväze začal Fišer pracovať ako inštruktor v škole KGB. Za svoju činnosť bol odmenený Leninovým radom.
Smrť.
Fišer zomrel v roku 1971 na rakovinu pľúc a pochovaný je v Moskve vedľa svojho otca. Podľa jeho dcéry jeho posledné slova boli: „Nezabudnite, že sme Nemci“.

</doc>
<doc id="313009" title="Newcastle upon Tyne" url="https://sk.wikipedia.org/wiki?curid=313009">
Newcastle upon Tyne

Newcastle upon Tyne (často skrátene "Newcastle") je mesto a metropolitný distrikt grófstva Tyne and Wear v regióne North East England a historické grófstvo Northumberlandu. Nachádza sa na brehu rieky Tyne 13 km od Severného mora. 
Dejiny.
V tejto oblasti sa v minulosti nachádzalo rímske sídlo s názvom "Pons Aelius". Názov Newcastle je odvodený od hradu, ktorý dal v roku 1080 postaviť Róbert III. Curthose, najstarší syn Viliama I. Dobyvateľa. Mesto v 12. storočí nadobudlo význam ako pevnosť na obchodnej ceste do Škótska. Obchodovalo sa tu s vlnou a neskôr bolo mesto centrom ťažby uhlia. V 16. storočí bol v meste založený prístav a lodenice, ktoré patrili medzi najväčšie na svete. Na konci 20. storočia priemysel v meste upadol a v súčasnosti je mesto centrom obchodu a kultúry. Známym je najmä pre svoj nočný život.

</doc>
<doc id="313206" title="Rady skúseného diabla" url="https://sk.wikipedia.org/wiki?curid=313206">
Rady skúseného diabla

Rady skúseného diabla (orig. "The Screwtape Letters") je kresťanská fikcia C.S. Lewisa, prvýkrát publikovaná v roku 1942.
Kniha má formu série listov skúseného pekelného úradníka Krutodraka (orig. "Screwtape") jeho synovcovi Svrabomilovi (orig. Wormwood), ktorý sa ešte len učí ako zvádzať človeka („pacienta“) ku hriechu a zabezpečiť mu tak večné zatratenie. C.S. Lewis v knihe vykresľuje sklony a slabosti človeka, ako aj dôsledky, kam môžu viesť, a nepriamo tak poskytuje čitateľovi mnohé informácie týkajúce kresťanského života a morálky. Ide o jednu z najúspešnejších Lewisových kníh, ktorá bola preložená do desiatok cudzích jazykov.

</doc>
<doc id="313223" title="RTL Television" url="https://sk.wikipedia.org/wiki?curid=313223">
RTL Television

RTL Television (staršie "RTL plus"; často skrátene "RTL") je nemecká súkromná televízna stanica so sídlom v Kolíne nad Rýnom. Stanicu vlastní RTL Group. V skupine divákov vo veku 14-49 rokov je to najsledovanejšia televízna stanica v Nemecku
Stanica začala vysielanie z Luxemburgu 2. januára 1984 o 17:27 ako druhá súkromná televízia (prvá bola Sat.1) pre Nemecko pod názvom "RTL Plus". 1. januára 1988 sa stanica presťahovala z Luxemburgu do Kolína nad Rýnom s pobočkou v Mníchove.
Vysielanie stanice sa skladá z mixu televíznych show, infotainmentu, talkshow, filmov, seriálov, mydlových opier, športových prenosov a ďalších formátov.
Externé odkazy.
Webový portál RTL

</doc>
<doc id="313246" title="Ivica Olić" url="https://sk.wikipedia.org/wiki?curid=313246">
Ivica Olić

Ivica Olić (* 14. september 1979, Davor, Juhoslávia) je chorvátsky profesionálny futbalista momentálne hrajúci za klub VfL Wolfsburg a za Chorvátske národné futbalové mužstvo.
Klubová kariéra.
Začiatky.
Ivica Olić sa narodil a vyrastal v dedinke Davor, Nova Gradiška, Chorvátsko. Profesionálne začal hrať futbal za NK Marsonia a po dvoch úspešných sezónach ho získala Hertha BSC. Ale nedostal príležitosť a za rok sa vrátil naspäť do Marsonii.
Tu zažil dobrú sezónu, keď z 42 zápasoch strelil 21 gólov a hneď na ďalšiu sezónu prestúpil do NK Záhreb. Tu pôsobil jednu sezónu a s 29 zápasoch strelil 21 gólov a spolu s tímom získal titul v domácej lige. Na ďalšiu sezónu sa presunul do NK Dinamo Záhreb, kde s 27 zápasoch strelil 16 gólov. Na konci sezóny sa stal najlepším strelcom chorvátskej ligy.
CSKA Moskva.
V roku 2003 prestúpil do ruského klubu CSKA Moskva. Jeho forma v tomto klube začala rásť a v sezóne 2005 s 20 zápasoch strelil 10 gólov. S CSKA Moskva vyhral Pohár UEFA v roku 2005, Ruská liga v roku 2003, 2005, 2006, Ruský pohár v roku 2005 a 2006 a Ruský superpohár 2004 a 2006.
Hamburger.
V januári 2007 podpísal Olić zmluvu s nemeckým klubom Hamburger SV. Do klubu prišiel kvôli tomu, lebo Hamburg bol po zimnej prestávke v zóne zostupu. Na prvý zápas v novom klube nastúpil proti Energie Cottbus 31. januára. Ale sezóna nakoniec dopadla dobre, lebo Hamburg skončil na siedmom mieste a zaistil si miesto v pohári Intertoto, ktorý nakoniec aj vyhrali. V poslednom zápase sezóny sa blyskol dvoma gólmi vo víťaznom zápase proti Alemannia Aachen 4-0. A stal sa tiež prvým hráčom v klubovej histórii, čo dokázal vstreliť tri góly v prvom polčase. 
Olić sa stal v roku 2008 víťazom Emirates Cupu. S dvoma gólmi sa stal najlepším strelcom. Oba góly strelil v nadstavenom čase v zápase s Juventusom. Počas pôsobenia v Hamburgu sa stal najväčším obľúbencom u divákoch. V poslednom zápase za Hamburg si dal na seba tričko s nápisom Danke fans, čo v preklade znamená Ďakujem vám, fanúšikovia.
Bayern Mníchov.
3. januára 2009 podpísal trojročnú zmluvu s Bayern Mníchovom. Ale pripojil sa k tímu až 1. júla. Spočiatku sa domnieval že bude podporovať v útoku Miroslava Kloseho a Maria Goméza ale po zraneniach sa stal Ivica lídrom v útoku. Debutoval 8. augusta v zápase proti TSG 1899 Hoffenheim keď strelil vedúci gól ale stačilo to len na remízu.
V Lige majstrov vo prvom zápase štvrťfinále strelil Manchesteri United v tretej nadstavenej minúte gól na 2-1. V druhom zápase strelil gól a znižoval na 3-1. Ale Bayern prehral 3-2 ale kvôli viac streleným gólom na ihrisku Manchestru United postúpil so semifinále Ligy majstrov.
Reprezentácia.
Olić sa zúčastnil v chorvátskom mužstve na majstrovstvách sveta v roku 2002. Na turnaji dal vo dvoch zápasoch jeden gól v zápase proti Taliansku. Potom sa zúčastnil aj na majstrovstvách Európy v Portugalsku a na majstrovstvách sveta v Nemecku. Zúčastnil sa aj na majstrovstvách Európy v roku 2008. V zápase proti Nemecku dal v 64 minúte gól na 2-1 a týmto výsledkom vyhrali Chorváti celý zápas. Chorvátsko vyhralo celú skupinu, keď porazili všetkých súperov. Ale vo štvrťfinále prehrali na pokutové kopy s Tureckom. 

</doc>
<doc id="313254" title="Burger King" url="https://sk.wikipedia.org/wiki?curid=313254">
Burger King

Burger King (BK) je celosvetový reťazec reštaurácií rýchleho občerstvenia, ktorý sa špecializuje na veľké, na ohni grilované hamburgery. Prvá reštaurácia bola otvorená 4. decembra 1954 v Miami na Floride v USA. V Austrálii je spoločnosť prevádzkovaná pod značkou Hungry Jack's. Dnes prevádzkuje Burger King 17,796 reštaurácií vo viac než 74 krajinách sveta.
Hlavným produktom je burger Whopper, ktorý sa predáva aj v iných variantoch od najmenšieho Whopper Junior až po Triple Whopper. Skladá sa z grilovaného mletého hovädzieho mäsa v žemli posypanej sezamovými semiačkami s majonézou, zeleninou a inými prísadami.
Na Slovensku bola prvá reštaurácia Burger King otvorená 26. marca 2010 v obchodnom centre Eurovea v Bratislave a krátko na to zatvorená, následne spoločnosť odišla zo slovenského trhu.
Svoju prvú prevádzku od predošlého odchodu zo Slovenska, otvorila v bratislavskom obchodnom centre Bory Mall, spoločnosť Amrest. Druhá v poradí sa usadila v obchodnom centre Avion a tretia bratislavská pobočka je v Auparku. Prvá prevádzka Burger Kingu mimo Bratislavy, je v obchodnom centre Aupark v Košiciach. V pláne je aj samostatne stojaca prevádzka pri obchodnom centre Eperia v Prešove, ktorá by mala byť otvorená na jar 2021.

</doc>
<doc id="313352" title="Parma FC" url="https://sk.wikipedia.org/wiki?curid=313352">
Parma FC

Parma Football Club (pôvodne Parma Associazione Calcio) je taliansky futbalový klub so sídlom v Parme, Emilia-Romagna. Svoje domáce zápasy hrá klub na štadióne Stadio Ennio Tardini.
V talianskej Serie A hrali prvýkrát v sezóne 1925-26. Úspešné boli v histórií klubu predovšetkým 90. roky, kedy sa klub výrazne presadil aj na medzinárodnej scéne. V roku 2003 po finančnom podvode vo firme Parmalat, ktorá bola hlavným klubovým sponzorom sa klub ocitol vo finančných a existenčných problémoch. Do roku 2007 bol klub pod kontrolovanou správou a v sezóne 2007-08 po 19 rokoch zostúpil do Serie B. Získaním druhého miesto v sezóne 2008-09 si zabezpečil postup späť do Serie A.
Káder mužstva.
Súčasná zostava:
 
 

</doc>
<doc id="313441" title="Letisko Chopina vo Varšave" url="https://sk.wikipedia.org/wiki?curid=313441">
Letisko Chopina vo Varšave

Letisko Chopina vo Varšave (; do roku 2001: "Letisko Varšava-Okęcie"; ; IATA: WAW, ICAO: EPWA) je medzinárodné letisko, ktoré sa nachádza v štvrti Okęcie vo Varšave v Poľsku. Letisko je pomenované po poľsko-francúzskom hudobnom skladateľovi Fryderykovi Chopinovi. Ide o najrušnejšie poľské letisko, cez ktoré ide skoro 50 % poľskej osobnej leteckej dopravy.
Varšavské medzinárodné letisko spracováva približne 100 pravidelných letov denne. K najrušnejším medzinárodným spojom patria lety do Londýna, Paríža, Frankfurtu a Amsterdamu, k najrušnejším vnútroštátnym spojom patria lety do Krakova, Vroclavu a Gdansku.
História.
V roku 1924, pri rozširovaní mestskej zástavby okolo varšavského letiska Pole Mokotowskie začalo Ministerstvo železníc v dôsledku rastu letectva nakupovať pôdu pri obci Okęcie k stavbe nového letiska. V roku 1933 prevzalo toto novovzniknuté letisko všetku prevádzku z Pole Mokotowskie. Počas druhej svetovej vojny bolo letisko často používané ako bojové pole medzi nemeckými a poľskými vojakmi, a bolo prakticky zničené. Po oslobodení začali svoju prevádzku na letisku Okęcie Poľské aerolínie LOT. V roku 1956 prevzala vláda správu letiska miesto LOT-u. V roku 1969 bol otvorený nový medzinárodný terminál s kapacitou 1 000 000 cestujúcich ročne. Vnútroštátne lety boli stále vedené v starej predvojnovej budove. V roku 1992 bol otvorený nový terminál T1 s kapacitou 3,5 miliónov cestujúcich ročne, ktorý nahradil existujúci komplex z komunistickej éry. V marci 2001 bolo letisko pomenované na počesť poľsko-francúzskeho klaviristu a skladateľa Fryderyka Chopina (hoci toto meno sa takmer nevyužíva v praxi a väčšina užívateľov pozná letisko ako Okęcie). Od roku 2007 je v prevádzke nový terminál T2, ktorý postupne preberá významnú časť prevádzky.

</doc>
<doc id="313518" title="Turíčky" url="https://sk.wikipedia.org/wiki?curid=313518">
Turíčky

Turíčky boli do roku 1973 samostatná obec obec v dnešnom okrese Poltár. V spomínanom roku bola obec pričlenená k obci Cinobaňa.
Kultúra a zaujímavosti.
Pamiatky.
Evanjelický kostol.
Miestny evanjelický kostol je pôvodne o gotická stavba z obdobia po roku 1300. Z malého jednoloďového kostola sa dochovalo iba pravouhle ukončené presbytérium. V roku 1928 došlo ku stavbe nového kostola s prvkami neorománskeho štýlu, no vďaka hodnotným freskám, ktoré boli v tomto období objavené, bola svätyňa starého kostola z podnetu pamiatkarov zachovaná. Gotická svätyňa je zaklenutá krížovou klenbou. Na jej stenách sa nachádzajú monumentálne fresky z dielne Majstra Ochtinského presbytéria z obdobia okolo roku 1370. Sú tu zobrazené výjavy Zvestovania Panne Márii, Klaňania sa troch kráľov, sv. Juraja zápasiaceho s drakom a ďalšie postavy apoštolov a svätcov. Od roku 1615 je miestny cirkevný zbor evanjelický, v tomto období došlo k zatretiu freskovej výmaľby. Kostol prešiel obnonvami v roku 1622, rokoch 1820 – 1823 a v roku 1886, kedy boli fresky opätovne odkryté. V roku 1928 sa z kapacitných dôvodov prikročilo ku stavbe nového chrámu, jednoloďovej stavby s polygonálne ukončeným presbytériom (kolmo orientovaným k pôvodnému) a predstavanou vežou. 

</doc>
<doc id="313622" title="Stredná priemyselná škola elektrotechnická (Bratislava, Zochova 9)" url="https://sk.wikipedia.org/wiki?curid=313622">
Stredná priemyselná škola elektrotechnická (Bratislava, Zochova 9)

Stredná priemyselná škola elektrotechnická Zochova 9 je jedna z najlepšie hodnotených stredných odborných škôl. Sídli v v historickej budove v Bratislave v Starom Meste. Je to škola s najdlhšou tradíciou zo všetkých stredných odborných škôl elektrotechnických v Bratislave. Vznikla v roku 1950.
Škola je špecifická tým, že pri nej pôsobí ďalšia vzdelávacia organizácia, Vyššia odborná škola pri SPŠE Zochova 9, v čase vzniku Vyššia priemyselná škola elektrotechnická, ktorá sa zameriava na pomaturitné štúdium v oblasti elektrotechniky.
Zabezpečuje vzdelávanie v študijných odboroch:

</doc>
<doc id="313835" title="ŠHK Púchov" url="https://sk.wikipedia.org/wiki?curid=313835">
ŠHK Púchov

ŠHK Púchov je slovenský hokejový klub z Púchova v súčasnosti pôsobiaci v 2. hokejovej lige. 
História.
Klub vznikol už v roku 1946, ale výraznejšie sa na Slovensku začal presadzovať do povedomia až na začiatku osemdesiatych rokov po prvom postupe do 1. slovenskej národnej hokejovej ligy v sezóne 1980/81. Vo svojej histórii však družstvo štartovalo v tejto súťaži len v dvoch ročníkoch. Hneď v prvom ročníku samostatných slovenských súťaží si družstvo vybojovalo postup do 1. hokejovej ligy no dlho sa v nej neudržalo a opäť vypadlo. To malo za následok niekoľkoročný útlm seniorského hokeja v Púchove. Opätovný návrat do celoslovenskej sútaže, respektíve 2. hokejovej ligy prišiel v sezóne 2005/06. V sezónach 2006/07 až 2009/10 klub vyhral svoju základnú skupinu, no v nadstavbových súbojoch neuspel a radoval sa vždy len z druhého miesta. Vyhrať 2. ligu sa Púchovu podarilo až na piaty pokus v sezóne 2010/11 a tým postúpiť do 1. ligy. Žiaľ v nasledujúcej sezóne 2011/12 v nej skončil posledný a s 1. ligou sa rozlúčil. V sezónach 2012/13 a 2013/14 klub nebol prihlásený v žiadnej súťaži. Od sezóny 2014/15, už pod novým menom klub pôsobí opätovne v 2. celoslovenskej lige. 
Klub ŠHK Púchov.
Klub ŠHK Púchov vznikol v roku 2014. Svoju prvú sezónu odohral v 2. Slovenskej hokejovej lige, kde obsadil po základnej časti skupiny A (24 zápasov) 5. priečku s 12 výhrami, 12 prehrami a s celkovým počtom 38 bodov (skóre 132 : 111).
Štadión.
Štadión v súčasnosti prevádzkuje mesto Púchov, respektíve MŠK Púchov, ktorý má pod sebou všetky mládežnícke kategórie. Od roku 1998 bol štadión využívaný na motoristické a cyklotrialové podujatia. V roku 2002 strešná konštrukcia nevydržala zaťaženie snehom a asi polovica z nej sa zrútila. Rekonštrukcia zastrešenia prebehla v roku 2003 a štadión opäť slúžil ako zimný štadión. V roku 2007 prebehla kompletná rekonštrukcia vnútorných priestorov, vyrástla nová tribúna, výmena mantinelov, nové ozvučenie a štadión spĺňa kritériá SZĽH pre najvyššiu domácu sútaž. Stánok sa stal domovským pre domáce mužstvo HK Púchov a reprezentáciu do 20 rokov, ktorá na ňom hrávala extraligu počas sezón 2007/2008 až 2011/12. V roku 2009 prebehla rekonštrukcia strojovne na 800 kg NH3 s plnoautomatickou prevádzkou.
Umiestnenia v jednotlivých sezónach.
Česko-Slovensko.
 1. slovenská národná hokejová liga - 2. ročníky
 2. slovenská národná hokejová liga (skupiny Stred a Západ) - 14. ročníkov
Slovensko.
 1. hokejová liga SR - 5. ročníkov
 2. hokejová liga - 9. ročníkov

</doc>
<doc id="313973" title="SK Rapid Wien" url="https://sk.wikipedia.org/wiki?curid=313973">
SK Rapid Wien

SK Rapid Wien je rakúsky futbalový klub, ktorý hráva v Bundeslige. Svoje domáce zápasy hráva na štadióne Gerhard-Hanappi-Stadion, ktorý sa nachádza vo viedenskom mestskom obvode Penzing. Bol založený v roku 1898 pod názvom "1. Wiener Arbeiter Fußballklub". Meno „Rapid“ nesie od 8. januára 1899. Farby klubu sú zelená a biela. S 32 titulmi v lige je najúspešnejším rakúskym futbalovým klubom.
Úspechy.
Rakúska Bundesliga (32)
Rakúsky pohár (14)
Pohár víťazov pohárov UEFA
Káder mužstva.
Súčasná zostava:
 

</doc>
<doc id="314050" title="Marilyn Manson (skupina)" url="https://sk.wikipedia.org/wiki?curid=314050">
Marilyn Manson (skupina)

Marilyn Manson je americká industriálna metalová skupina z Fort Lauderdale na Floride. V roku 1989 ju založil spevák Brian Hugh Warner (Marilyn Manson) a gitarista Scott Putesky (Daisy Berkowitz) pod názvom Marilyn Manson &amp; the Spooky Kids. Neskôr bol názov skupiny skrátený na Marilyn Manson. Ich názov demonštruje prelínanie dobra a zla. Kombinuje meno hollywoodskej celebrity a masového vraha. Marilyn (Marilyn Monroe) bola slávna americká herečka a Manson (Charles Manson) niekoľkonásobný vrah.
Členovia skupiny.
Súčasná zostava
Bývalí členovia

</doc>
<doc id="314066" title="Ivan Horváth (skladateľ)" url="https://sk.wikipedia.org/wiki?curid=314066">
Ivan Horváth (skladateľ)

Ivan Horváth (* 16. február 1935, Bratislava ) je slovenský hudobný skladateľ, dirigent , redaktor a dramaturg.
Syn spisovateľa Ivana Horvátha. Od detstva sa učil hre na klavír. Vyštudoval Vyššiu školu pedagogickú, hudobná výchovu (profesor Eugen Suchoň) a slovenčinu. Potom externe kombináciu hru na klavír (Vysoká škola pedagogická) a hudobnú teóriu na fakulte Hudobných vied (VŠMU). Venoval sa tiež štúdiu amerických teoretických publikácii z oblasti jazzu a originálnych aranžmánov takých aranžérov ako sú Quincy Jones, Oliver Nelson, Henry Mancini a ďalších.
Medzi rokmi 1956 – 1958 bol členom džezového kvinteta (klavír) Karola Ondreičku. Komponovať začal v roku 1960. Najskôr džezové skladby. Skladba Siluety bola prvou slovenskou skladbou z oblasti slovenského džezu, ktorá bola na albume "Československý jazz" (1962). Skladbu nahralo "Bratislavské jazzové quarteto". Venoval sa však najmä veľkoorchestrálnemu džezu ktorý nahrával s Tanečným orchestrom (neskôr Big band Slovenského rozhlasu). Po roku 1965 sa postupne začal orientovať na populárnu hudbu. Od roku 1970, po udelení Zlatej Bratislavskej lýry (hlasovalo 10 porôt z celého Československa), sa zameral výlučne len na populárnu hudbu. Medzi rokmi 1976 – 1994 bol dramaturgom Tanečného orchestra Československého rozhlasu.
Hudobná spolupráca.
V rámci tvorby piesní spolupracoval s Tatianou Hubinskou, Marcelou Laiferovou, Evou Kostolányiovou, Janou Kocianovou, Marikou Gombitovou, Karolom Duchoňom, M. Drobným, Dušanom Grúňom, Evou Sepešiovou, Evou Mázikovou, Zdenou Studenkovou, Marikou Škultétyovou, Silviou Slivovou, Petrom Stašákom, Evou Strakovou, Blankou Bezákovou, I. Kalmanovou, Elena Martincovà, Zdenom Sychrom, Alenou Tichou, Ivom Hellerom, I. Ivaškom, Evou Biháryovou, Lýdiou Volejníčkovou, Jánom Gregušom, Gabrielou Hermélyovou, Evou Máriou Uhríkovou, Bezinkami, Zuzanou Martinsen, Marcelou Molnárovou, Miroslavom Ličkom a inými.
Iná činnosť.
Ivan Horváth bol členom výboru Medzinárodného jazzového festivalu Praha. Spolu s Igorom Wasserbergerom bol autorom publikácie „Základy jazzovej interpretácie“ ktorú napísali v roku 1966, knihu vydal Opus v roku 1972.

</doc>
<doc id="314175" title="Helena Zrínska" url="https://sk.wikipedia.org/wiki?curid=314175">
Helena Zrínska

Grófka Helena Zrínska (chorvátsky: "Jelena Zrinski", maďarsky: "Zrínyi Ilona", * 1643, Ozalj, Chorvátsko – † 1703 - Nicomedia, Turecko) bola posledným žijúcim členom chorvátskeho rodu Zrínskych, manželkou Františka I. Rákociho, po jeho smrti manželkou Imricha Tököliho a matkou Františka II. Rákociho.
Helena pochádzala zo starého chorvátskeho rodu Zrínskych. V roku 1666 bola zosobášená s Františkom I. Rákocim, s ktorým mala tri deti: Juraja (zomrel ešte ako dieťa), Julianu a Františka - neskôr známy ako František II. Rákoci. Po smrti prvého manžela si podržala správu nad rákociovským majetkom v Regeci, Makovici a Mukačeve. V roku 1682 si zobrala za manžela vodcu protihabsburského povstania Imricha Tököliho, a aktívne sa do povstania zapojila. Preslávila sa svojou hrdinskou obranou hradu Mukačevo, ktorý pred cisárskymi vojskami bránila tri roky. Po zrade vlastným tajomníkom a pri presile cisárskych vojsk bol 14.októbra 1688 hrad dobytý a zbúraný a Helena bola internovaná v uršulínskom kláštore vo Viedni. Z viedenskej internácie ju po troch rokoch Tököli vyslobodil výmenou za zajatého generála podplukovníka Donata Heisslera. Potom žila 12 rokov so svojím manželom v tureckom vyhnanstve, až do svojej smrti (1703). Jej telesné pozostatky boli v roku 1906 prevezené do Košíc. Pochovaná je spolu so svojím synom Františkom II. Rákocim v krypte košického Dómu svätej Alžbety.

</doc>
<doc id="314269" title="Yard" url="https://sk.wikipedia.org/wiki?curid=314269">
Yard

Yard (skratka yd) je britská dĺžková jednotka neskôr prevzatá do tzv. imperiálneho systému jednotiek.
Môže mať rôzne definície:
Dejiny.
Podľa tradície yard historicky údajne odpovedal vzdialenosti medzi špičkou nosa a vztýčeným palcom natiahnutej ruky anglického kráľa Henricha I. V rôznych častiach sveta, vrátane USA, boli v minulosti používané rôzne definície yardu. Súčasná definícia súvisiaca so sústavou SI je kompromisom medzi nimi.
Yard je nepriamo dodnes používaný v mnohých štátoch, lebo jeho pomocou sú stanovené niektoré rozmery futbalového ihriska. 

</doc>
<doc id="314300" title="Sagrada Familia" url="https://sk.wikipedia.org/wiki?curid=314300">
Sagrada Familia

Sagrada Familia (, kat. "Temple Expiatori de la Sagrada Família") je masívna rímskokatolícka bazilika v Barcelone, ktorá je vo výstavbe už od roku 1882. Jej predpokladané dokončenie je stanovené na rok 2026 pri príležitosti osláv 100. výročia smrti architekta tohto chrámu Antonia Gaudího. Pápež Benedikt XVI. oznámil, že 7. novembra 2010 počas svojej návštevy Španielska baziliku posvätí. Do septembra 2010 je plánovaná dostavba časti interiéru a sprístupnenie pre turistov (upravené: interiér už je prístupný pre turistov). 
Je budovaná v štýle stredovekých katedrál s použitím jedinečného Gaudího dizajnu a pohanskej symboliky. Svojou výškou a masívnosťou sa ešte pred dokončením stala dominantou mesta Barcelona. Od roku 2005 sú fasáda zrodenia a hrobka, rovnako ako ďalšie Gaudího diela, spoločne zapísané na zozname Svetového dedičstva UNESCO.
Postup prác.
Táto bazilika je monumentálnym dielom renomovaného katalánskeho architekta Antonia Gaudího (1852 – 1926), ktorý na projekte pracoval posledných 15 rokov svojho života a je v nej aj pochovaný. Projekt bol financovaný zo súkromných zdrojov a práce boli často prerušované. Gaudí sa stal nielen hlavným vedúcim prác, architektom ale pracoval aj na získavaní financií. Stal sa samotárom a nakoniec sa presťahoval a býval priamo na stavenisku. Od roku 1922 bola stavba financovaná verejne. 7. júna 1926 bol Gaudí pri prechádzaní ulice neďaleko svojej stavby zasiahnutý električkou a zomrel v nemocnici o tri dni neskôr.
Prvé plány boli nakreslené v roku 1875 a ako podklad slúžila bazilika v talianskom meste Loreto. O dva roky začal na projekte pracovať španielsky architekt Francisco de Paula del Villar y Lozano. 19. marca 1882 bol na základe Villarových plánov položený základný kameň. 3. novembra 1883 začal po Villarovej rezignácií na projekte pracovať Gaudí a celý dizajn prekonštruoval. Gaudí prebral projekt, keď boli dokončené steny väčšej časti apsidy. V roku 1887 boli dokončené klenby krypty. V rokoch 1884 - 1887 bola dokončená hrobka. V roku 1985 bola vysvätená kaplnka sv. Jozefa. 
Po smrti Gaudího na projekte pokračoval jeho asistent Domènech Sugranyes až kým neboli práce prerušené Španielskou občianskou vojnou. Niektoré modely a časť Gaudího archívu zničil požiar. Súčasný dizajn je založený na rekonštrukcii zničených plánov ako aj použitím moderných úprav. Od roku 1940 na projekte pracovali architekti Francesc Quintana, Isidre Puig Boada, Lluís Bonet i Gari a Francesc Cardoner. Osvetlenie navrhol Carles Buigas. V roku 1954 sa začali budovať základy západnej stavby, ktorá bola dokončená o 31 rokov neskôr.
Súčasný vedúci prác a syn Lluísa Boneta Jordi Bonet i Armengol zapojil v 80. rokoch do projektovania dizajnu a konštrukcií aj počítače. Mark Burry z Nového Zélandu pôsobí ako výkonný architekt a výskumník. Jedinečnú fasádu dekorujú sochári Jaume Busquets, Etsuro Sotoo a kontroverzný Josep Maria Subirachs.
Podľa denníka El Periódico de Catalunya, navštívilo baziliku v roku 2004, keď bola čiastočne otvorená, až 2,26 milióna turistov. Bazilika sa tak stala najviac navštevovanou turistickou atrakciou v Španielsku.
Centrálna hlavná loď bola dokončená v roku 2000 a odvtedy prebiehali práce najmä na dokončení transeptu a apsíd. Po roku 2006 sa práce zamerali na hlavnú vežu.
V júni 2019, po 137 rokoch od začatia výstavby, dostala katedrála stavebné povolenie.
Dizajn.
Veže.
Dominantným prvkom stavby sú zaostrené veže. Z celkového počtu osemnásť, dvanásť reprezentuje apoštolov, štyri evanjelistov, Pannu Máriu a stredová najväčšia Ježiša Krista. Veže evanjelistov budú preklenuté sochami predstavujúcimi ich tradičné symboly: býk (sv. Lukáš), okrídlený človek (sv. Matúš), orol (sv. Ján) a lev (sv. Marek). na veži Ježiša Krista bude masívny kríž a celková výška veže bude 170 m čo je iba o jeden meter menej ako blízka hora Montjuïc. Gaudí tvrdil že jeho dielo by nemalo prevyšovať Boha. Otiepky pšenice a strapce hrozna reprezentujú eucharistiu.
Fasáda.
Bazilika má tri hlavné fasády: na východe je fasáda zrodenia Ježiša Krista, na juhu je fasáda jeho chvály a na západe fasáda utrpenia. Východná fasáda bola dokončená ešte pred rokom 1935 a zo všetkých je najviac poznačená Gaudího vplyvom. Na západnej fasáde, zobrazujúcej utrpenie Krista, dominujú prvky jeho trápenia a ukrižovania, ktoré vytvoril Josep Maria Subirachs.
Interiér.
Pôdorys chrámu má tvar kríža s piatimi ambitmi. Klenby hlavnej lode sú vysoké 45 metrov a bočné lode siahajú do výšky 30 metrov. Transept má tri ambity. Stĺpy sú umiestnené v horizontálnej mriežke a vzdialené 7,5 m. Klenby a stĺpy majú jedinečný Gaudího dizajn. Príkladom používania rôznych geometrických foriem sú stĺpy, ktorých štvorcová základňa prechádza do osemhranu a ako stĺp stúpa mení sa na šesťnásťstennú formu a nakoniec na kruh.

</doc>
<doc id="314367" title="AirExplore" url="https://sk.wikipedia.org/wiki?curid=314367">
AirExplore

AirExplore, s. r. o. je slovenská letecká spoločnosť sídliaca v Bratislave na Krajnej 29, ktorá sa zaoberá ACMI prenájmom lietadiel iným leteckým spoločnostiam. Momentálne prevádzkuje šesť lietadiel. Spoločnosť má medzinárodný certifikát IOSA a ako jediná slovenská spoločnosť je aj členom medzinárodnej organizácie leteckých dopravcov AIR E. Letecký dopravca začne od 3. júla 2021 lietať aj pravidelné sezónne letecké spojenie medzi Košicami a Zadarom prevádzkované 1x týždenne, a prevádzkuje aj pravidelné letecké spojenie medzi Bratislavou a Štokholmom 1x za 2 týždne.
Flotila.
AirExplore prevádzkuje 7 Boeingov 737-800 (OM-FEX, OM-GEX, OM-HEX, OM-IEX, OM-JEX, OM-KEX, OM-LEX). Dňa 28. mája 2010 spoločnosti priletelo prvé lietadlo Boeingy 737-400 (OM-AEX). Dňa 19. apríla 2012 do flotily AirExplore pribudol ďalší Boeing 737-400 s imatrikulačnou značkou OM-CEX. Dňa 31. januára 2013 pribudol tretí Boeing 737-400 s imatrikulačnou značkou OM-DEX. a dňa 29. mája 2014 štvrtý Boeing 737-400 s imatrikulačnou značkou OM-EEX. Dňa 3. októbra na bratislavské letisko priletelo prvé lietadlo typu Boeing 737-800 (OM-GEX) a 18. januára 2015 druhé s registračnou značkou OM-FEX, ktoré AirExplore získalo na lízing od spoločnosti Aircastle a tretie OM-HEX začiatkom februára 2015. V júni 2016 pribudol do flotily spoločnosti štvrtý Boeing 737-800 s imatrikulačnou značkou OM-IEX. V máji 2017 pribudol do flotily piaty Boeing 737-800 s imatrikulačnou značkou OM-JEX. Koncom mája 2017 do flotily pribudol aj Boeing 737-800 s imatrikulačnou značkou OM-NAS, ktorý lieta pre španielskeho dopravcu AlbaStar, ten bol v novembri vrátený. . 
Incidenty a nehody.
Lietadlá používané v minulosti.
V minulosti malo AirExplore vo flotile aj jeden Boeing 737-300 s imatrikuláciou OM-BEX, ten však bol v decembri roku 2013 vrátený lízingovej spoločnosti. Boeing 737-400 s imatrikuláciou OM-AEX bol v marci 2015 predaný španielskej spoločnosti AlbaStar a Boeing 737-400 (OM-CEX) bol vrátený lízingovej spoločnosti začiatkom októbra 2015 a lieta v Kanade pre First Air. OM-EEX odletel z bratislavského letiska 2. januára 2017, následne bol prestavený na cargo verziu. OM-DEX bol 01. novembra 2017 vyradený z flotily a následne prestavený na cargo verziu. Boeing 737-800 s imatrikuláciou OM-NAS bol v decembri 2017 predaný španielskej spoločnosti AlbaStar.

</doc>
<doc id="314467" title="Pétanque" url="https://sk.wikipedia.org/wiki?curid=314467">
Pétanque

Pétanque alebo petank alebo petang je francúzska spoločenská hra pre dve 1-3 členné družstvá, ktoré sa snažia umiestniť gule čo najbližšie k cieľu, ktorý tvorí drevená gulička, tzv. prasiatko. Princíp hry je veľmi jednoduchý, ale dokonalé zvládnutie techniky a taktiky vyžaduje pravidelný tréning. Výraznou prednosťou tohto športu je to, že ho môže hrať prakticky každý (ženy s mužmi, starci s deťmi, aj telesne postihnutí sa môžu zúčastňovať všetkých turnajov) a prakticky kdekoľvek (terén ihriska je ľubovoľný).
História.
Hra vznikla vo francúzskom mestečku La Ciotat neďaleko Marseille a vynašiel ju Jules Le Noir, ktorý sa po nehode ocitol na vozíku. Názov hry je odvodený od polohy chodidiel pri hode. Do konca druhej svetovej vojny sa petanque hral iba v južnom Francúzsku v oblasti od Marseille po francúzsku Riviéru. Neskôr ju turisti z iných oblastí krajiny spopularizovali aj vo svojich domovoch a francúzski emigranti ju rozšírili do ďalších štátov. Slovenská federácia pétanque vznikla v auguste 1994.
Rozšírenie.
Dnes je petanque populárny v Európe, vo frankofónnych krajinách Afriky, v Severnej Amerike a Ázii, čiastočne v Thajsku. Muži aj ženy hrajú petanque rekreačne alebo na medzinárodnej úrovni.
Hra.
V hre sa súťaží v troch kategóriách: jednotlivci (jeden proti jednému, každý má 3 gule), dvojice (každý hráč má 3 gule) a trojice (každý hráč má 2 gule). Jednotlivci aj tímy hrajú rovnakým spôsobom. Hráč vyžrebovaného tímu nakreslí kruh s priemerom 35 až 50 cm a hodí tzv. "bib "(cieľovú guľku) na hraciu plochu do vzdialenosti 6 až 10 m. Prvú guľu hádže tiež ktorýkoľvek člen vyžrebovaného družstva, potom príde na rad hráč súperovho družstva. Družstvo, ktoré hodí guľu bližšie k "bibu "ako súperova, alebo kým neminú všetky svoje gule. Družstvo môže posunúť alebo odraziť súperovu guľu tak, aby mala ich guľa lepšiu pozíciu, prípadne posunúť vlastnú guľu čo najbližšie k "bibu". Body sa spočítajú, keď hráči oboch tímov odhádzali všetky gule. Víťazom sa stáva družstvo, ktorého guľa sa dostala najbližšie k "bibu". Ďalšie body získava tím aj za každú guľu, ktorá je bližšie k "bibu" ako najbližšia guľa súpera. Jedno kolo sa hrá do 13 bodov. Celý zápas sa hrá na 2 víťazné kolá.
Druhy hodov.
Poznáme 2 druhy hodov: "point" a" tir". Hráč, ktorý sa pokúša o "point", sa snaží umiestiť guľu čo najbližšie k "bibu". Ak použije tir, jeho cieľom je odraziť súperovu guľu.
Výstroj.
Guľa.
Vyrába sa z kovu, najmä z ocele. Značka výrobcu a šifra hmotnosti musia byť vyrazené do gule. Priemer gule býva od 7,1 cm do 8 cm. Hmotnosť: 650800 g.
Cieľová guľka ("bib").
Priemer "bibu" je 3 cm.
Meradlo.
Je zvyčajne teleskopické.
Základné polohy.
Poznáme 3 základné polohy pri hádzaní gúľ a bibu:
Výber polohy závisí od dĺžky a druhu hodu.
Ihrisko.
Pétanque sa v zásade dá hrať na akomkoľvek povrchu. Ani oficiálne pravidlá neurčujú druh povrchu, ktorý by bol na túto hru určený. V princípe môžme povedať, že hrať sa dá na každom povrchu, na ktorom sa súperi dohodnú, príp. ktorý určí rozhodca (na súťaži).
Pétanque sa dá hrať rovnako na voľnej ploche ako aj na vymedzenom ihrisku. Pri hre na voľnej ploche však hráči prichádzajú o niektoré taktické možnosti, ktoré im poskytuje možnosť vystreliť košón, alebo guľu do autu a pod. Pokiaľ sa hrá na vymedzenom ihrisku pravidlá určujú jeho rozmery na 15 x 4 m, tieto platia na oficiálnych medzinárodných súťažiach a národných šampionátoch. Pri ostatných súťažiach je možné po vzájomnej dohode tieto rozmery upraviť, avšak nemali by byť menšie ako 12 x 3 m. Hranice ihriska možno označiť ľubovoľným spôsobom tak, aby nebránili v prechode guli ani cieľu. Odporúča sa natiahnuť tesne nad povrchom špagáty, ktoré sa nezamazávajú, nezašľapú a pod.
Čo sa týka povrchu, optimálny je povrch so spevneným podkladom, posypaný vrstvou drobnej kamennej drte (cca 5 - 10 mm). Pétanque sa však hráva aj na úplne jemnom štrku, piesku, trvdej hline atď. Pri tvorbe ihriska je teda možné vyberať si z viacerých možností, treba však brať ohľad na to, aby povrch ihriska čo najmenej neželane ovplyvňoval hru napr. sklonom terénu, nepredvídateľnými odskokmi gule (aj keď i to patrí k hre) a pod.
Ako vyzerá take ihrisko sa možete prísť pozrieť na Národný guľodróm v Bratislave (mapka), ale aj do areálu chaty Elektrovod v Modre Harmónii, nové ihriská vznikli v Seredi, v Bratislave na Kuchajde, v Nitre, v Martine, na Šírave a hádam aj na ďalších miestach na Slovensku.

</doc>
<doc id="314511" title="Roberto Mancini" url="https://sk.wikipedia.org/wiki?curid=314511">
Roberto Mancini

Roberto Mancini (* 27. november 1964) je bývalý taliansky futbalista a v súčasnosti futbalový tréner. Počas hráčskej kariéry hrával za Bolognu, Sampdoriu Janov a Lazio Rím, pričom väčšinu hráčskej kariéry strávil v Janove. V rokoch 1984-1994 bol taktiež členom talianskeho národného futbalového tímu, s ktorým získal na majstrovstvách sveta v 1990 v domácom Taliansku tretie miesto.
Trénerskú kariéru začal v 2001 v talianskej Fiorentine, trénoval aj Lazio, Inter Miláno, v zahraničí anglický Manchester City, turecký Galatasaray Istanbul a ruský Zenit Petrohrad. Od roku 2018 je trénerom talianskeho národného futbalového tímu.

</doc>
<doc id="314537" title="Ark" url="https://sk.wikipedia.org/wiki?curid=314537">
Ark

Ark je druhý štúdiový album Brendana Perryho. Vyšiel 7. júna 2010 vo vydavateľstve Cooking Vinyl. Dve skladby z albumu: „Babylon“ a „Crescent“ boli známe v koncertnej podobe počas reunionového turné Dead Can Dance v roku 2005. Celý album je dielom Brendana Perryho. Na rozdiel od predošlého "Eye of the Hunter" je "Ark" nahratý pomocou samplov a syntetizátorov; celkovo je viac podobný hudbe Dead Can Dance než "Eye of the Hunter".
Brendan Perry sa o albume vyjadril: „Skladby „The Bogus Man“, „This Boy“ a „Babylon“ vytvárajú centrálnu trilógiu v albume, ktorý skúma témy korupcie v politike a ozbrojené konflikty vyrastajúce z dvojice náboženstvo - neokolonializmus v súčasnosti. "Ark" nie je skutočne koncepčný album v tradičnom zmysle, ale skôr séria neprerušených pozorovaní a komentárov k životným podmienkam.“

</doc>
<doc id="314551" title="Rádio Kiss" url="https://sk.wikipedia.org/wiki?curid=314551">
Rádio Kiss

Rádio KISS bola do apríla 2021 lokálna komerčná rozhlasová stanica, vysielajúca z Košíc pre územie východného Slovenska. Dnes už existuje len jeho facebook stránka, ktorá nie je aktualizovaná.
Rádio sídlilo na Hviezdoslavovej 6 v Košiciach a úzko spolupracovalo s mediálnym domom . Po dlhšej odmlke obnovilo moderované vysielanie dňa 7. decembra 2015 na frekvencii 104,5 Košice. V rádiu vystriedala moderátorku Mariu Hulecovú Diana Gabríková, ktorá moderovala spolu s Peterom Dudovičom.
História.
Rádio KISS bolo pokračovateľom jedného z najstarších regionálnych rádií s podobným názvom KIKS, ktoré vysielalo od roku 1993. Vysielacie štúdio i sídlo spoločnosti boli niekoľko rokov v Michalovciach, neskôr sa štúdio presunulo do Košíc.
Rádio sa zameriavalo na informovanie a zábavu poslucháčov a poskytovalo informácie o kultúre, športe a regionálnej politike na východnom Slovensku.

</doc>
<doc id="314626" title="Vietnamistika" url="https://sk.wikipedia.org/wiki?curid=314626">
Vietnamistika

Vietnamistika (vietnamsky Ngành Việt Nam học) je vedný odbor, ktorý sa zaoberá lingvistikou, literatúrou a dejinami Vietnamu. Odborník vo vietnamistike je vietnamista.
Tento odbor je vo svete pomerne ojedinelý. V krajinách okrem Vietnamu je možné študovať vietnamistiku ("Vietnamese studies") napríklad vo Francúzsku, USA, Spojenom kráľovstve a Česku (pri FF UK v Prahe pôvodný odbor vietnamistika zanikol a v roku 2005 vznikol nový bakalársky program "etnológia so špecializáciou vietnamistika"). Vietnamistiku je možné študovať na Seminári vietnamských štúdií na FF MU v Brně a na Katedre ázijských štúdií FF UPOL v Olomouci. Na slovenských akademických pracoviskách vietnamistika ako samostatný študijný odbor neexistuje.
Slovenskí vietnamisti.
Zo slovenských vietnamistov bol známy Ján Múčka, ktorý absolvoval tento odbor na Filozofickej fakulte UK v Prahe. Dcéra Jána Múčku – Eva Antoshchenko Múčková, pracuje na Inštitúte Ázijských a Afrických štúdií na Moskovskej univerzite. Na Ústave ďalekého východu FF UK v Prahe v rokoch 2004 – 2015 pôsobil Ján Ičo. Absolventom odboru vietnamistika na Filozofickej fakulte UK v Prahe je aj Stanislav Mištik (rok ukončenia 2009 v odbore etnológia so špecializáciou vietnamistika), ktorý pracuje ako diplomat.
Okrem vietnamistov sa Vietnamom zaoberal aj Michal Semotam, ktorý vydal "Nový česko-vietnamský slovník", "Vietnamsko-španielsku konverzáciu" a "Orientálne povesti."
Na Slovensku ide o pomerne ojedinelú špecializáciu, napriek tomu, že tu žije niekoľko tisíc vietnamských občanov.

</doc>
<doc id="314713" title="33 (album)" url="https://sk.wikipedia.org/wiki?curid=314713">
33 (album)

33 je druhý sólový album, ktorý nahral Richard Müller. Album vydalo v roku 1994 hudobné vydavateľstvo BMG Ariola. Album produkoval Richard Müller a Henrich Leško. Autorom hudby je až na skladbu "Smutná pieseň" (autor Henrich Leško) v celom albume Jaroslav Filip. Ikonická skladba "Milovanie v daždi" bola venovaná Richardovej exmanželke Soni, skladba "V páse zlomil sa mi človek" bola venovaná primárovi a personálu neurologického oddelenia Železničiarskej nemocnice v Bratislave, skladba "Karel z americkej Prahy" bola venovaná Karlovi Štégrovi a skladba "Očenáš" bola venovaná pamiatke Mareka Brezovského. Názov albumu je pomenovaný podľa veku interpreta, Richard mal pri vydaní albumu 33 rokov, táto tematika sa opakuje aj pri albumoch 44 (2005) a 55 (2015). 

</doc>
<doc id="314797" title="Nočná optika" url="https://sk.wikipedia.org/wiki?curid=314797">
Nočná optika

Nočná optika je štvrtý sólový album, ktorý nahral Richard Müller. Album vydalo v roku 1998 hudobné vydavateľstvo PolyGram. Album produkoval Richard Müller sám. Až na skladbu "Nočná optika" zložil všetku hudbu Jaro Filip, otextoval si ich Richard sám. Album je úzko prepojený aj so slovenským filmom Rivers of Babylon, kde sa vyskytli skladby "24 hodín denne" a "V tom istom meste". Album sa v roku 2002 dočkal svojej reedície už pod taktovkou Universal Music. Narozdiel od albumu LSD, ktorý mal viac rockový nádych, prekvapil Richard novým albumom s "pokojnými" trinástimi skladbami, ktorý bol ako keby ponáškou na niekdajší album Neuč vtáka lietať, svoju zásluhu mal na tom Jaro Filip.

</doc>
<doc id="314807" title="’01" url="https://sk.wikipedia.org/wiki?curid=314807">
’01

’01 je siedmy sólový album, ktorý nahral Richard Müller. Album vydalo v roku 2001 hudobné vydavateľstvo Universal Music. Album produkoval Ivan Tásler. Hudba je autorsky rôznorodá, časť piesní si zhudobnil a otextoval sám Richard, za vznikom niektorých piesní stál Ivan Tásler, na albume sa ďalej podieľali Marcel Buntaj a Vlado Krausz. Jaroslav Filip sa na albume podieľal in memoriam, Jaro bol dlhoročným priateľom Richarda Müllera, preto je posledná skladba "Planý poplach duše" venovaná jeho pamiatke (Jaro ju zložil), album obsahuje aj bonusový neuvedený 12. track s krátkou nahrávkou Jarovho prevedenia tejto skladby. 

</doc>
<doc id="314822" title="Zimný štadión mesta Poprad" url="https://sk.wikipedia.org/wiki?curid=314822">
Zimný štadión mesta Poprad

Zimný štadión mesta Poprad je zimný štadión v meste Poprad.
Hala má kapacitu 4 500 miest. Bola otvorená v roku 1973. Je domovským stánkom hokejového klubu HK Poprad a v sezóne 2011/2012 aj klubu KHL HC LEV Poprad. V roku 1993 sa tu uskutočnili Majstrovstvá sveta kategórie "C", v rokoch 1987 a 1999 bol dejiskom športových disciplín Svetových zimných univerziád a v tom istom roku sa tu odohrávali Európske olympijské dni mládeže. Hráva sa tu aj druhý najstarší hokejový turnaj v Európe Tatranský pohár. Organizujú sa tu aj ďalšie športové a kultúrne podujatia. 
Súčasťou štadióna sú 4 bufety, presscentrum a V.I.P. tribúna. Ľadová plocha má rozmery 60 x 29 metrov. V r. 2018 prešlo chladenie i ľadová plocha komplexnou rekonštrukciou. V prípade potreby je možné zúžiť plochu na 26 metrov.
Poloha.
Štadión sa nachádza v blízkosti centra mesta na križovatke ciest smerom do mestských častí Spišská Sobota a Matejovce (cesta do Matejoviec je zároveň výpadovkou na Kežmarok). Z vlakovej a autobusovej stanice a z centra mesta je to zhruba 10 minút chôdze.
História.
Myšlienka postaviť v Poprade novú krytú halu sa začala realizovať koncom šesťdesiatych rokoch dvadsiateho storočia. Projekt Ing. Zemena z Prahy a dvojice Ing. arch. Krystuf – Ing. Lukáč z popradských Pozemných stavieb začal realizovať v roku 1970 Váhostav Žilina. V roku 1972 prevzali celú akciu Pozemné stavby Poprad. Montáž chladiaceho zariadenia zrealizoval ČKD Praha. Nový štadión privítal prvých hokejistov v roku 1973. Koncom augusta 1973 vkročili popradskí hokejisti po prvý krát na vlastný ľad. Trénovali na ploche a nad nimi pracovali ešte murári. V hale to vyzeralo ako v úli, veď vyše 30-miliónová akcia nebola v tej dobe maličkosť a jej celý komplex chceli dať čo najskôr do poriadku.
Štadión prechádzal priebežne malými úpravami. Od roku 2006 do roku 2008 prešiel postupne komplexnou rekonštrukciou, rozmery ľadovej plochy sa zmenšili na 56 x 26 metrov, vymenila sa technológia chladenia, drevené lavice sa vymenili za umelé sedačky, zrekonštruovala sa strecha. Na štadióne sa ďalej uskutočnila rekonštrukcia vstupných priestorov, prednej fasády zimného štadióna, VIP priestorov, kabín, pribudlo moderné osvetlenie a veľkoplošná obrazovka. Štadión spĺňa aj prísny reglement KHL.
Podujatia.
Výber najvýznamnejších športových podujatí:

</doc>
<doc id="314864" title="Letisko Štokholm-Arlanda" url="https://sk.wikipedia.org/wiki?curid=314864">
Letisko Štokholm-Arlanda

Letisko Štokholm-Arlanda je medzinárodné letisko ležiace v obci Sigtuna v blízkosti mesta Märsta v kraji Stockholm, približne 42 kilometrov na sever od Štokholmu a takmer 40 kilometrov po ceste na juhovýchod od Uppsaly. Vlakom je to z Uppsaly výrazne bližšie. Vzdialenosť cesty alebo železnice zo Štokholmu je približne rovnaká.
Letisko Arlanda je najväčším letiskom vo Švédsku. V roku 2009 tu bolo odbavených 16 064 071 cestujúcich.
História.
Letisko bolo prvýkrát použité v roku 1959, ale len pre výcvikové lety. V roku 1960, začalo slúžiť bežnej doprave. Oficiálny ceremoniál, ktorým bolo letisko otvorené, bol až v roku 1962. Bolo používané pre medzikontinentálne lety už v roku 1960, pretože ranvej na letisku Bromma bola príliš krátka. Meno "Arlanda" bolo zvolené súťažou, ktorá otvoreniu letiska predchádzala. Názov je odvodený od "Arland", starého mena pre farnosť Ärlinghundra (teraz Husby-Ärlinghundra v Märsta) - miesto, kde bolo letisko umiestnené. Písmeno "a" bolo pridané v analógii s ostatnými švédskymi názvami končiacich na "-landa" a tiež tvoria slovnú hračku vo švédčine, kde sloveso "landa" znamená pristáť. Pôvodný terminál je terajší terminál číslo päť.
V roku 1983 sa sem presunuli vnútroštátne lety z letiska Bromma.
Nákres letiska.
Letisko má štyri terminály. Terminály 2 a 5 sa používajú pre medzinárodné lety. Pre vnútroštátne lety slúžia terminály 3 a 4. Nová hlavná budova, Arlanda Sever, otvorená v roku 2003, spája terminál 5 s novo postaveným Mólom F. Všetky medzinárodné lety odbavované spoločnosťou SAS a jej partnermi z aliancie Star Alliance používajú novú budovu. Bola plánovaná aj budova Arlanda Juh, tá by mala spájať terminály 2, 3 a 4. Stavba je zatiaľ odložená pre nedostatok finančných prostriedkov. Medzi terminálmi 4 a 5 je obchodné centrum "Sky City", ktoré má stanicu pre hlavnú železničnú trať, rýchlovlak "Arlanda Express" spája obe stanice na letisku s centrom Štokholmu.

</doc>
<doc id="314886" title="FK Partizan" url="https://sk.wikipedia.org/wiki?curid=314886">
FK Partizan

FK Partizan () je srbský futbalový klub, ktorý má sídlo v Belehrade.Je druhý najúspešnejší klub v Srbsku, je držiteľom 40tich trofejí. Počítajúc 26 ligových prvenstiev, 12 národných poharov , 1 národný superpohár, a jeden stredoeurópsky pohár ( Mitropcup).
Domáce zápasy hrá na Stadione Partizana od roku 1949. 
Vôbec prvý zápas ktorý sa konal v Európskom pohári majstrov si zahral práve Partizan 3.9.1955 proti Sportingu Lisabon. A bol prvý balkánsky a vychodoeurópsky klub ktorý hral finále Európskeho pohára v sezńe 1965/66.
Klub má dlhoročné rivalstvo s Crvenou Zvezdou Beograd. Zápasy medzi týmito dvoma klubmi su známe ako večiti derbi. V roku 2009 Daily Mail označil večiti derbi za štvrté najväčšie rivalstvo všetkých čias .Partizan je v počte fanúšikov druhý najpopulárnejší klub a takisto je aj veľmi populárny v krajínách bývalej Juhoslávie. Fanúšikovia Partizanu sú známy pod menom Grobari (hrobári).
História.
Partizan Belehrad bol založený 4. októbra 1945. Pomenovaný je na počesť partizánov, ktorý bojovali počas druhej svetovej vojny v Juhoslávii. Klub je stále členom športového združenia, v ktorom je 25 rôznych športových klubov, rovnako ako aj Futbalová asociácia Srbska, ktoré majú kompletnú nezávislosť s ohľadom na organizáciu, manažment, financie, hmotné majetky a zariadenia.
Klub bol spočiatku pod juhoslovanskou armádou. Štadión sa volal Stadio JNA (štadión juhoslovanskej armády). Na začiatku päťdesiatych rokoch 20. storočia sa klub stal nezávislý od juhoslovanskej armády. Svoj prvý medzinárodný zápas odohral klub 6. decembra 1945 proti CSKA Moskve.
Partizán sa zúčastnil prvého ročníka Ligy majstrov. Prvý zápas odohrali 3. septembra 1955 v Lisabone proti Sporting CP. Remizovali 3-3. V sezóne 1965-66 sa klub dostal do finále Ligy majstrov proti Realu Madrid. Zápas prehrali 2-1, ale v semifinále porazili Manchester United. 
V novodobej lige majstrov objavil v sezóne 2003-04 keď v 3 predkole po penaltovom rozstrele na St. James Park vyradil Newcastle United, v silnej skupine si zahral s Realom Madrid, Olympique Marseille a FC Porto za domáce remízy vybojoval v skupine 3 body. V sezóne 2010-2011 kam sa taktiež prebojoval cez penaltový rozstrel na štadióne Constant Vanden Stock po dvoch remízach 2-2 proti Anderlechtu Brusel v skupine sa predstavil proti Arsenalu FC, SC Braga a Shaktaru Donetsk. V tomto ročníku partizanov vtedajší kanonier brazílčan Cleverson Cordova Kleo vytvoril rekord v počte strelených gólov v predkolách LM keď zaznamenal 8 presných zásahov. 
V pohári UEFA si na jar naposledy zahral v sezóne 2004-05 a to v osemfinále v dvojzápase proti CSKA Moskva.
V sezóne 2015-2016
Partizán hrá v čierno bielych desoch, ale v prvých štyroch rokoch hrávali v modro-červenej.
Súčasná zostava.
 
 
 

</doc>
<doc id="314998" title="Róbert Semeník" url="https://sk.wikipedia.org/wiki?curid=314998">
Róbert Semeník

Róbert Semeník (* 13. január 1973, Veľký Krtíš) je bývalý slovenský futbalista a reprezentant Slovenska.
Klubová kariéra.
Prvý hráč, ktorý dosiahol 100-gólovú hranicu v slovenskej futbalovej lige po roku 1993. V najvyššej súťaži strelil 120 gólov, tento výkon prekonal až v sezóne 2014/2015 Juraj Halenár . Semeník obliekal v slovenskej lige dres troch tímov – Dukla B. Bystrica, 1.FC Košice a FC Nitra. Najúspešnejšie bolo pre neho pôsobenie v košickom klube, kde vybojoval dva majstrovské tituly a účasť v skupinovej fáze Lige majstrov. Dvakrát získal korunu kráľa strelcov, jeho 29 gólov zo sezóny 1995/1996 je dodnes rekordom novodobej slovenskej ligy. Ďalšie góly pridal v tureckom Genclerbirligi, v českej lige za FK Teplice a v maďarskom klube Győr ETO.
Reprezentačná kariéra.
V reprezentácii Slovenska debutoval 15. novembra 1995 v Košiciach v kvalifikačnom zápase ME 1996 proti Rumunsku (0:2). Reprezentoval osemkrát, strelil jeden gól, 5. februára 1997 v priateľskom stretnutí s Kostarikou (2:2).
Úspechy.
Klubové
Individuálne

</doc>
<doc id="315015" title="Ministerstvo obchodu a cestovného ruchu Slovenskej republiky" url="https://sk.wikipedia.org/wiki?curid=315015">
Ministerstvo obchodu a cestovného ruchu Slovenskej republiky

Ministerstvo obchodu a cestovného ruchu Slovenskej republiky bolo v rokoch 1969 až 1992 ústredným orgánom štátnej správy pre obchod a cestovný ruch.
Ministerstvo obchodu a cestovného ruchu bolo zriadené k 1. januáru 1969 pod názvom Ministerstvo obchodu SSR. V marci 1990 sa z názvu vypustil prívlastok "socialistickej". Zákonom 50/1988 Z.z. bolo transformované na Ministerstvo obchodu a cestovného ruchu. Zákonom 453/1992 Z.z. bolo zrušené. Jeho pôsobnosť prešla na Ministerstvo hospodárstva Slovenskej republiky.

</doc>
<doc id="315089" title="Božie muky" url="https://sk.wikipedia.org/wiki?curid=315089">
Božie muky

Božie muky alebo nesprávne "božia muka" je drobný náboženský stavebný objekt v tvare kamenného alebo murovaného stĺpa alebo štvorbokého murovaného a omietnutého piliera s pätou, driekom, hlavicou, ktorý nesie (často na vrchole strieškou a krížom vybavenú) schránku, v ktorej je pašiový obraz, socha (súsošie) svätca alebo reliéf. Je to druh prícestnej kaplnky. Z 18. a 19. storočia na Slovensku sú najbohatšie zastúpené v okolí Trnavy, na Orave, v okolí Stropkova a na strednom Považí.
Božie muky sú dielom ľudovej architektúry a budovali sa (na Slovensku v 15. – 19. storočí) uprostred dediny, pri rázcestiach, pri výpadových cestách, pri kostoloch alebo na iných významných a legendárnych miestach na pamiatku šťastných či naopak tragických udalostí v živote dediny, pospolitosti alebo jednotlivcov (napr. uzdravenie z ťažkej choroby, morová epidémia, uctenie mŕtvych, uzmierenie sporov o majetok a pod.). 
Pomocou súsoší, obrazov alebo krížov zobrazovali výjavy zo života Krista. Sú rozšírené po celej kresťanskej Európe.

</doc>
<doc id="315168" title="Ľubovnianka (minerálna voda)" url="https://sk.wikipedia.org/wiki?curid=315168">
Ľubovnianka (minerálna voda)

Ľubovnianka je minerálna voda produkovaná na Slovensku. Pramene z ktorých viviera sa nazývajú: Vajcovka, Kvašna voda a Šabľová voda.
Charakteristika.
Možno ju označiť ako prírodnú minerálnu vodu, stredne mineralizovanú, hydrogénuhličitanovú, horečnato-vápenato-sodnú, slabo kyslú.
História.
Táto voda sa nachádza v okolí Levočských vrchov neďaleko Starej a Novej Ľubovne a nachádza sa tam 85 zdokumentovaných minerálnych prameňov. Vývery vôd umožnili vznik Ľubovnianských kúpeľov. S komerčným využitím minerálnych vôd sa začalo neskôr, po vybudovaní prvých prieskumných vrtov. Po roku 1000 sa začala ako prvá využívať voda z prameňa pri obci Sulín. V roku 1998 vznikla plniarenská spoločnosť Prvá Kúpeľná, a. s., ktorá začala predávať i minerálnu vodu Ľubovnianka. V roku 2002 firma zvýšila svoje kapacity o novú plničku PET fliaš.

</doc>
<doc id="315530" title="PET fľaša" url="https://sk.wikipedia.org/wiki?curid=315530">
PET fľaša

PET fľaša je fľaša z PET, vyrábajú sa tepelným sformovaním z PET predliskov. 
História.
Plastové fľaše boli po prvýkrát komerčne vyrobené v roku 1947. Pre svoju vysokú cenu však boli do 60. rokov 20. storočia, kedy bol vynájdený tvrdený polyetylén, pomerne zriedkavé. Po masovom zavedení do výroby, v 90. rokoch 20. storočia ako baliaci prostriedok v potravinárskom priemysle, sa pre svoju nízku hmotnosť a nízku cenu v porovnaní so sklenenými fľašami stali veľmi populárnymi. V Nemecku bola PET fľaša prvýkrát uvedená firmou Coca-Cola Company. Pri niektorých produktoch celkom nahradili pôvodné sklenené fľaše, výnimkami zostalo víno a pivo, ktoré sú stále bežne predávané v sklenených fľašiach.
Na Slovensku.
Na Slovensku sa ročne vyrobí približne 30 tisíc ton PET fľaší. Z tohto množstva sa však k recyklátorom dostane len približne 12 tisíc ton. Najväčší recyklátor Greentech Slovakia ich v Banskej Bystrici spracuje približne 40 tisíc ton. Menší recyklátor General Plastic, je v Kolárove.

</doc>
<doc id="315567" title="Sen o Červenom pavilóne" url="https://sk.wikipedia.org/wiki?curid=315567">
Sen o Červenom pavilóne

Sen o Červenom pavilóne (, ), známy aj ako Príbeh kameňa (, ) je jeden z najznámejších čínskych románov, patrí k štyrom klasickým románom čínskej literatúry. Jeho autorom je Cchao Süe-čchin, dielo bolo prvýkrát publikované až po jeho smrti.
Román je symbolickou autobiografiou, obsahuje fragmenty zo života autora, ktorý v prvých kapitolách píše, že má byť spomienkou na ženy jeho mladosti - kamarátky, príbuzné a slúžky. Hlavný hrdina je prevtelením kameňa (preto pôvodný názov), mladý človek z vyšších vrstiev, ktorý zažíva príbeh lásky. Jeho životné osudy ho však privedú k poznaniu, že život je márnosť a odchádza do kláštora. V príbehu sa odzrkadľujú vplyvy buddhizmu, má aj filozofický a sociálny podtón.
V 19. storočí sa román stal populárnym, klesol z vysokej literatúry do ľudovej a jeho obsah sa zmenil na sentimentálny ľúbostný príbeh. V dvadsiatom storočí ho literárni vedci označili za najväčší čínsky román, a dokonca o ňom vznikla samostatná veda, redológia (angl. "redology", čínsky 红学).
Dielo pozostáva zo 120 kapitol, z ktorých 80 napísal sám Süe-čchin Cchao, zvyšných 40 pridal nakladateľ. Román je charakteristický obrovským množstvom postáv, ktoré v ňom vystupujú (je ich viac ako 350), ako aj detailným popisom a pozorovaním života a sociálnej štruktúry aristokratickej rodiny 18. storočia.
Jazyk románu má niekoľko vrstiev, naratív je napísaný v poloklasickom jazyku, ale dialógy sú v hovorovom jazyku, dokonca sú prítomné i dialekty. V niektorých pasážach je zvýraznená ľudovosť jazyka, ktorá pomáha utvárať charakteristiku postáv. V texte nájdeme i lyrické pasáže, fantastické a rozprávkové motívy.

</doc>
<doc id="315617" title="Logistická funkcia" url="https://sk.wikipedia.org/wiki?curid=315617">
Logistická funkcia

Logistická funkcia alebo logistická krivka je reálna matematická funkcia definovaná ako
kde "f" je funkčná hodnota, "t" je nezávisle premenná a "a, m, n," a "τ" sú reálne parametre. Nezávisle premennú označujeme ako "t", keďže logistické funkcie sa často používajú na modelovanie vývoja v čase. V počiatočnej fáze je rast funkcie približne exponenciálny, neskôr sa spomaľuje a nakoniec sa asymptoticky zastaví. Logistická funkcia sa často používa v empirických vedách na modelovanie rastu populácií, koncentrácií, a pod.
Sigmoida.
Dôležitým špeciálnym prípadom logistickej funkcie je tzv. sigmoida, čo je logistická funkcia s parametrami "a" = 1, "m" = 0, "n" = 1 a "τ" = 1, čiže
Táto funkcia je riešením nelineárnej diferenciálnej rovnice prvého rádu
s okrajovou podmienkou P(0) = 1/2. Často sa používa ako sponová funkcia ("link function") v štatistických modeloch (logistická regresia). 
Aplikácie.
Logistické krivky sa objavujú ako riešenie rôznych matematických modelov napríklad v demografii, biológii a ekonómii. 

</doc>
<doc id="315662" title="Jozef Kožlej" url="https://sk.wikipedia.org/wiki?curid=315662">
Jozef Kožlej

Jozef Kožlej (* 8. júl 1973) je slovenský futbalový útočník. Je známy pre jeho zakončovateľské schopnosti. V súčte gólov zo všetkých ligových súťaží je najlepším strelcom Slovenska v histórii.
Rodák zo Stropkova futbalovo vyrastal v Tatrane Prešov. Ešte ako 17-ročný nastúpil v prvom tíme v prvej československej lige pod vedením trénera Štefana Nadzama. V mladom veku prestúpil za 10 miliónov československých korún do Sparty Praha.
Od roku 2001 do 2010 pôsobil s výnimkou dvoch sezón na Cypre.

</doc>
<doc id="315688" title="Príbeh jazerného brehu" url="https://sk.wikipedia.org/wiki?curid=315688">
Príbeh jazerného brehu

Príbeh jazerného brehu (po čínsky 水浒传 - pchin-jin Shuǐhǔ Zhuàn - šuej-chu čuan; doslova "Príbeh jazerného brehu", po česky vyšlo pod názvom "Příběhy od jazerního břehu") sú popri "Sne o Červenom pavilóne", "Putovaní na západ" a "Príbehoch troch ríš" jedným zo štyroch klasických románov čínskej literatúry. Ich autorstvo je pripisované Š’ Naj-anovi a vznikli na konci štrnásteho storočia.
Román sa voľne zakladá na príbehu Sung Ťianga, ktorý bol zbojníkom za dynastie Sung na začiatku dvanásteho storočia. Príbehy o jeho vyčíňaní sa ústne tradovali, boli obľúbenou témou ľudových rozprávačov a počas dynastie Jüan tieto príbehy spracoval Š’ Naj-an do románu. Š’ Naj-anovi sa pripisuje prvých 70 z celkových 100 kapitol románu, zvyšných 30 napísal Luo Kuan-čung, autor "Príbehov troch ríš".
V diele vystupuje 36 hlavných a asi 70 vedľajších postáv. Popisujú sa rôzne príhody zbojníkov, hlavný hrdina Sung Ťiang je podobný Robinovi Hoodovi, najskôr rebeluje, neskôr sa dáva do služieb cisárovi. Román odzrkadľuje bravúrne zvládnutie rozprávačských techník a zrelosť literárneho prejavu. Je to prvý čínsky román napísaný v hovorovom jazyku, ktorý je bohatý a zemitý, plný opisov násilia a vášní.

</doc>
<doc id="315816" title="Jason Statham" url="https://sk.wikipedia.org/wiki?curid=315816">
Jason Statham

Jason Statham () (* 26. júl 1967,Shirebrook, Spojené kráľovstvo) je anglický herec a bývalý skokan do vody, známy svojimi rolami vo filmoch režiséra Guya Ritchieho ako "Revolver", "Podfu(c)k" a "Zbaľ prachy a vypadni!". Statham bol obsadený vo vedľajších úlohách niekoľkých amerických filmov ako "Lúpež po taliansky", a takisto v hlavných úlohách vo filmoch ako "Kuriér", "Rallye smrti", "Zastaneš a neprežiješ", "Bankový kuriér" a "Osamelý zabijak" (spolu s Jetom Li). Statham takisto spolupracoval s akčnými hercami ako Arnold Schwarzenegger, Sylvester Stallone, Bruce Willis, Jet Li a Dolph Lundgren vo filme "". Vo filmoch zvyčajne predvádza svoje bojové scény a kaskadérske kúsky.
Biografia.
Statham sa narodil v Shirebrooku v grófstve Derbyshire, ako syn Eileen (rod. Yates) a Barry Stathama, klubového speváka. Vyrastal spolu s Vinnie Jonesom, spoločne s ktorým neskôr začal hereckú kariéru. Jones ho uviedol do futbalu a Statham začal hrať pre miestne gymnázium (1978–83), ktoré navštevoval od svojich jedenástich rokov, ale jeho najväčším záujmom bol skok do vody. Tiež bol dvanásť rokov členom britskej "British Swimming" (Národnej potápačskej zostavy).

</doc>
<doc id="315839" title="Berniniho baldachýn" url="https://sk.wikipedia.org/wiki?curid=315839">
Berniniho baldachýn

Berniniho baldachýn je názov sochárskeho diela talianskeho barokového umelca Gian Lorenza Berniniho pochádzajúce z rokov 1624 – 1633. Je to jedna z najznámejších a religiózne najvýznamnejších pamiatok Baziliky svätého Petra vo Vatikáne.
Vznik diela.
Zadávateľom diela bol pápež Urban VIII., ktorý chcel týmto dielom dodať honosný a nanajvýš dôstojný vzhľad miestu nad hrobom prvého Kristovho apoštola svätého Petra. Bernini prijal poverenie s veľkou radosťou.
Prípravné práce spočívali v kopaní základov pre štyri mramorové podstavce gigantických stĺpov. Najväčším problémom pri tvorbe diela sa ukázal nedostatok materiálu - bronzu. Preto Urban VIII. nariadil strhnúť bronzové obloženie antického Panteónu dovtedy stojace v takmer pôvodnej podobe. Čin sa stretol s veľkou nevôľou Rimanov prirovnávajúcich pápeža k barbarom.
Stĺpy Bernini dokončil v apríli roku 1626. Každý z nich vážil 28 000 libier (okolo štrnásť ton) a dosahoval výšku dvadsaťdeväť metrov. Zakončenie diela najprv umelec predstavil ako malý model. V apríli 1628 bola jeho podoba schválená. 
Celkove si tvorba baldachýnu vyžiadala deväť rokov (od pápežovho poverenia v roku 1624 po dokončenie vrchnej časti v roku 1633). Na realizácii sa podieľala Berniniho umelecká dielňa: okrem umelcovho otca a brata v nej pracovali jeho žiaci ako i iní sochári (medzi nimi napr. aj François Duquesnoy, autor sochy sv. Ondreja vo výklenku hlavnej lode baziliky).
Popis diela.
Štyri mohutné bronzové stĺpy spočívajú na mramorových podstavcoch. Ich umelecké stvárnenie symbolicky odkazuje na podobné stĺpy - Boaz a Jachin - tvoriace súčasť niekdajšieho jeruzalemského chrámu. Podstavce sú zdobené ôsmimi erbami Urbana VIII. s „barberiniovskými“ včelami.
Po stĺpoch, charakteristických svojím skrúteným tvarom, sa plazia popínavé rastliny, medzi ktorými sa vznášajú drobné ľudské postavy. Hlavice stĺpov nesú ťažkú štukovanú drapériu so strapcami. Vrcholu baldachýnu dominujú štyria anjeli s roztiahnutými krídlami, zdanlivo dvíhajúci celé monumentálne dielo do výšky. Dielo zakončuje pozlátená guľa s krížom, v ktorom baldachýn dosahuje výšku tridsaťjeden metrov. 
Pôvodný Berniniho plán počítal s iným zakončením diela. Vo Vatikánskej knižnici uchovávajú dokument, podľa ktorého mala byť na vrchole baldachýnu umiestnená socha zmŕtvychvstalého Ježiša, držiaca v ruke vejúcu zástavu.

</doc>
<doc id="315866" title="Cathedra Petri" url="https://sk.wikipedia.org/wiki?curid=315866">
Cathedra Petri

Cathedra Petri ("Katedra svätého Petra", tal. "La Cattedra di San Pietro") je náboženská relikvia v Bazilike svätého Petra, pozlátený drevený trón, podľa náboženskej tradície patriaci prvému pápežovi svätému Petrovi.
S myšlienkou vytvorenia monumentu v závere apsidy baziliky, ktorý by uschoval najvzácnejšiu relikviu svätopeterskej baziliky, prišiel pápež Alexander VII. V roku 1657 poveril sochára a architekta Gian Lorenza Berniniho aby takýto monument navrhol. Podľa malého umelcovho návrhu pripravili jeho žiaci väčší model. 
Svoju pôvodnú predstavu však Bernini na návrh maliara Andreu Sacchiho prepracoval a do nového návrhu zahrnul i okno, ktoré apsidu zhora presvetľovalo.
Išlo o geniálnu Berniniho myšlienku, ktorá v sebe spájala umeleckú i duchovnú stránku diela. Jej vyvrcholením bolo v roku 1666 dotvorenie okna namaľovaním letiacej holubice, symbolu Ducha svätého. Okno je obklopené pozlátenou gloriolou s anjelmi. 
Vrchné zakončenie diela tvorí pápežská tiara, ktorú pridržiavajú dvaja puttiovia.
Berniniho návrh spodnej časti diela predpokladal umiestnenie sôch štyroch cirkevných učiteľov, dvoch západných a dvoch východných. Vpravo vpredu umiestnil sv. Augustína a za ním sv. Atanáza. Vľavo vpredu predpokladal sochu sv. Ambróza a za ním sv. Jána Zlatoústeho. Dvaja z nich - sv. Augustín a sv. Ambróz - symbolicky zastupujú západnú kresťanskú cirkev, sv. Atanáz a sv. Ján Zlatoústy zasa východnú cirkev. Sochy boli hotové začiatkom roku 1663.
Ústredným miestom celého diela je bronzové kreslo. Ide vlastne o kovovú schránku, v ktorej je uložená ako relikvia pôvodný Petrov biskupský trón. Dlho sa uvažovalo o jeho pôvode. Od nepamäti sa verilo v pravosť relikvie. Až v roku 1867 nariadil pápež Pius IX. otvoriť schránku a verejne vystaviť katedru. Príležitosť vidieť relikviu naživo dostali nielen návštevníci baziliky, ale i vedci, ktorí prišli k záveru, že dielo je oveľa mladšie a pochádza pravdepodobne z karolínskej éry stredoveku. Vysloviť definitívne stanovisko sa im však pre krátkosť vystavenia katedry nepodarilo. 
Omnoho väčšia možnosť sa vedcom naskytla pri druhom otvorení schránky počas pontifikátu Pavla VI. Dendrologickým výskumom sa potvrdilo, že drevo katedry pochádza zo stromov vyťatých v tridsiatych rokoch 13. storočia. V podstate sa potvrdili domnienky predošlého bádania: katedra pochádza z obdobia franského kráľa Karola Holého z roku 875, ktorého postava je vyrezaná zo slonoviny pokrývajúcej sedadlo. Podľa istej diplomovej práce na tému pôvodu dreveného trónu: "„...táto drevená katedra je pravdepodobne starý trón, prenesený do Ríma Karolom Plešatým v roku 875. Vedel, že Pontifex - ktorý ho v tom roku korunoval (išlo o pápeža Jána VIII.) - používa podobné kreslá ako symboly svojej autority. Daroval mu najnádhernejší trón, aký mu jeho poddaní vôbec kedy vyrobili. Používal sa výlučne pri pápežských intronizáciách, vystavovali ho a nosievali v procesiách pri Slávnosti katedry. Cez železné kruhy na jeho bokoch sa prevliekali nosné tyče... Slonovinové obloženie nie je vyrobené skôr ako v deviatom storočí.“"
Napriek všetkým týmto zisteniam ostáva Petrova katedra relikviou, symbolizujúcou učiteľský úrad cirkvi a zjednocujúcou všetkých katolíkov na svete.

</doc>
<doc id="315867" title="Celestín V." url="https://sk.wikipedia.org/wiki?curid=315867">
Celestín V.

Svätý Celestín V. (lat. "Caelestinus Quintus"), vl. menom. Pietro Angelerio da Morrone (* 1209, Isernia, Sicílske kráľovstvo, dnes Taliansko - † 19. máj 1296, Ferentino) bol benediktínsky mních a 192. pápež rímskokatolíckej cirkvi (v roku 1294).
Údaje o jeho mladom živote sú pomerne strohé; podrobnejšie sa história zmieňuje o jeho pontifikáte, najmä v súvislosti s okolnosťami jeho zvolenia za pápeža. 
Pustovník.
Pochádzal z vidieckej mnohopočetnej rodiny z juhotalianskeho regiónu Molise (ako miesto jeho narodenia sa udáva mesto Isernia aj dedina Sant'Angelo Limosano) a údajne mal mimoriadne liečiteľské nadanie. 
Už v mladom veku vstúpil do benediktínskeho kláštora Santa Maria di Faifula neďaleko Montagana (v roku 1276 sa stal jeho opátom). Neskôr sa utiahol do samoty a spolu s podobne zmýšľajúcimi druhmi žil ako pustovník na vrchu Morrone. Pre svoju tunajšiu komunitu dokonca dosiahol v roku 1254 schválenie novej rehole, ktorá sa starala o chorých a chudobných (v roku 1274 získal od pápeža Gregora X. začlenenie bratstva do benediktínskej rehole). Tu žil až do júla 1294, kedy ho, bez jeho prítomnosti, zvolili novým Petrovým nástupcom.
Okolnosti Celestínovho zvolenia.
Koncom 13. storočia sa niekoľkokrát stalo, že Petrov stolec bol kratší či dlhší čas neobsadený. Takmer jedenásť mesiacov bol uvoľnený po smrti pápeža Honoria IV. († 3.4.1287). Zhromaždenie kardinálov sa totiž nedokázalo dohodnúť na spoločnom kandidátovi. Ich nesvornosť a neskrývaná túžba po moci spôsobili, že až 22. februára 1288 bol pápežom zvolený Mikuláš IV. (1288 - 1292).
Ešte dlhší čas bol pápežský úrad neobsadený po Mikulášovej smrti († 4.4.1292). Vtedy nebol pápež zvolený dokonca dva roky a tri mesiace. 
V marci 1294 prišiel do Perugie, kde sa konkláve konalo, sicílsky kráľ Karol II. V Ríme vtedy prebiehal ostrý ozbrojený konflikt medzi prívržencami rôznych kardinálov, pričom došlo i k viacerým násilným úmrtiam. 
Po sérii bezvýchodiskových jednaní sa nakoniec kardináli dohodli a pápežom zvolili osemdesiapäťročného Pietra da Morrone. Zvolenie starca v takom vysokom veku bolo určite východiskom z patovej situácie a malo oddialiť voľbu nového, všetkými akceptovateľného pápeža. Historické záznamy uvádzajú, že za zvolením Pietra da Morrone, stál on sám. Do konkláve totiž doručili Pietrov list, v ktorom varoval kardinálov, že "„Boh konkláve strašne potresce, ak nezvolí pápeža“". Jeden z nich vtedy navrhol, aby bol za pápeža zvolený odosielateľ listu, pustovník Pietro.
Keď sa Pietro da Morrone dozvedel, že ho zvolili za pápeža zúfal a chcel utiecť niekam ďaleko. Kráľ Karol II. ho však presvedčil, aby úrad prijal. Súhlasil a pri vysvätení v aquilskej bazilike Santa Maria di Collemaggio prijal meno Celestín V. 
Nový pápež, skromný a jednoduchý muž, sa potom stal doslova hračkou v rukách sicílskeho kráľa, podriaďoval sa jeho žiadostiam a dokonca svoje sídlo dal preniesť z Ríma do Neapola. Po piatich mesiacoch si uvedomil, že nemá schopnosti zastávať pápežský úrad. 13. decembra 1294 na svoj post abdikoval (po Ponciánovi v roku 235 a Benediktovi IX. v roku 1045 sa stal tretím pápežom v cirkevnej histórii, ktorý odstúpil z pápežského úradu). Jeho jedinou túžbou bolo vrátiť sa k pustovníckemu životu na mieste, odkiaľ na pápežský stolec prišiel. 
Jeho prianie sa mu však nesplnilo. V obave možného cirkevného rozkolu ho jeho nástupca Bonifác VIII. po niekoľkých mesiacoch slobody dal uväzniť v pevnosti Fumone vo Ferentine, južne od Ríma. Napriek väzenskému strádaniu sa Celestín cítil šťastný: "„Jediné, čo som si na svete prial, bola cela a oni mi ju dali.“" Tu aj, 19. mája 1296, na neliečenú infekciu zomrel. Už o necelých sedemnásť rokov, 5. mája 1313, ho pápež Klement V. kanonizoval.
Sv. Celestín zvykne byť zobrazovaný ako mních s pápežskými znakmi.

</doc>
<doc id="315869" title="Karel Schwarzenberg" url="https://sk.wikipedia.org/wiki?curid=315869">
Karel Schwarzenberg

knieža Karel Schwarzenberg (* 10. december 1937, Praha) – v nemčine celým menom "Karl Johannes Nepomuk Josef Norbert Friedrich Antonius Wratislaw Mena von und zu Schwarzenberg" – je potomok šľachtického rodu Schwarzenbergovcov, český politik, bývalý minister zahraničných vecí Česka. Je zakladajúcim členom strany TOP 09, v súčasnosti jej čestný predseda.
Karel Schwarzenberg je bývalý vedúci kancelárie prezidenta ČSFR Václava Havla. Vo vláde Petra Nečasa bol vicepremiér a minister zahraničných vecí. Funkciu šéfa diplomacie zastával aj v rokoch 2007–2009 v druhej vláde Mirka Topolánka.
V prvom kole prezidentských volieb v roku 2013 prekvapivo získal druhé miesto. Schwarzenbergovi odovzdalo hlas 23,4% voličov, na prvého Zemana stratil len 0,81%. Obaja postúpili do druhého kola. V druhom kole však Schwarzenberg získal len 45,19% hlasov, Zeman 54,80%. Za nového prezidenta Česka bol zvolený Miloš Zeman.

</doc>
<doc id="315960" title="Senát Parlamentu Českej republiky" url="https://sk.wikipedia.org/wiki?curid=315960">
Senát Parlamentu Českej republiky

Senát Parlamentu Českej republiky je horná komora Parlamentu Českej republiky.
Jeho postavenie je upravené v Ústave Českej republiky z roku 1992. V Senáte zasadá 81 senátorov, ktorí sú volení na 6 rokov. Senát je nerozpustiteľný, každé dva roky sa volí tretina senátorov. Súčasťou sídla Senátu je podľa zákona č. 59/1996 Sb. areál Valdštejnského paláca spolu s Valdštejnskou záhradou, Valdštejnskou jazdiarňou a Kolovratským palácom a Malým Fürstenberským palácom.
Právomoci.
Právomoc prerokúvania zákonov.
Senát Parlamentu Českej republiky prerokúva návrhy zákonov, ktoré mu postúpila Poslanecká snemovňa Parlamentu Českej republiky. Návrh zákona, ktorý vzišiel z dolnej komory Senát môže:
Senát má právo zákonodárnej iniciatívy, a teda môže Poslaneckej snemovni predkladať vlastné návrhy zákonov.
Právomoc vydávania zákonných opatrení.
V prípade rozpustenia Poslaneckej snemovne Senát prijíma v naliehavých záležitostiach namiesto zákonov zákonné opatrenia, ktoré môže predkladať len vláda, a ktoré musia byť schválené na prvej schôdzi novozvolenej Poslaneckej snemovne, inak prestávajú byť platné. Zákonné opatrenia nie je možné prijímať vo veciach Ústavy, štátneho rozpočtu, štátneho záverečného účtu, volebného zákona a niektorých medzinárodných zmlúv.
Právomoc podania žaloby na prezidenta republiky.
Podľa článku 65, odseku 2 Ústavy Českej republiky môže Senát Parlamentu Českej republiky podať Ústavnému súdu Českej republiky žalobu na prezidenta Českej republiky za:
Ústavný súd môže na základe ústavnej žaloby Senátu rozhodnúť o tom, že prezident republiky stráca prezidentský úrad a spôsobilosť ho znovu nadobudnúť.
Podľa článku 65, odseku 3 Ústavy Českej republiky je na prijatie takej žaloby Senátom je potrebný súhlas aspoň trojpätinovej väčšiny prítomných senátorov. Na to, aby bola žaloba podaná je potrebný aj súhlas Poslaneckej snemovne Parlamentu Českej republiky, tam musí s návrhom súhlasiť aspoň trojpätinová väčšina všetkých poslancov, t.j. 120. Ak Poslanecká snemovňa nevysloví súhlas do troch mesiacov odo dňa, kedy ju oň Senát požiadal, platí, že súhlas nebol daný.
V prípade, že Parlament takú žalobu podá, Ústavný súd v zmysle § 97 ods. 2 zákona 182/1993 o Ústavnom súde o nej rozhodne prednostne.
Neverejné rokovanie o žalobe.
Podľa § 139 zákona 107/1999 Zb. o rokovacom poriadku Senátu v znení neskorších predpisov je rokovanie o návrhu Ústavnej žaloby a o návrhu na jej odvolanie neverejné. Pri rokovaní o návrhu ústavnej žaloby je možné podávať návrhy len na schválenie alebo zamietnutie. O návrhoch sa hlasuje verejne podľa mien.
Podľa § 136 zákona 107/1999 Zb. o rokovacom poriadku Senátu v znení neskorších predpisov prebieha rokovanie o žalobe takto:
Voľby do Senátu.
Voľby sa v zmysle čl. 18, ods. 2 Ústavy Českej republiky konajú tajným hlasovaním na základe všeobecného, rovného a priameho volebného práva podľa dvojkolového väčšinového systému. Vyhlasuje ich v zákonom stanovených lehotách prezident Českej republiky.
Hlasovanie prebieha v 81 obvodoch (každé 2 roky v tretine obvodov), ktoré sú jednomandátové a vymedzené zákonom. Za každý obvod je zvolený kandidát, ktorý v prvom kole voľby získal aspoň 50% hlasov, a ak nezískal žiaden z kandidátov nadpolovičnú väčšinu hlasov v prvom kole, koná sa kolo druhé. Do druhého kola postupujú dvaja najúspešnejší kandidáti z prvého kola. V druhom kole sa senátorom stane kandidát s vyšším počtom hlasov.
V prípade uprázdnenia alebo neobsadenia niektorého senátorského miesta sa v danom obvode konajú doplňovacie voľby.
Podľa Ústavy Českej republiky môže byť do Senátu zvolený každý občan, ktorý má právo voliť a dosiahol vek 40 rokov. Voliť do Senátu môže každý občan, ktorý je starší 18 rokov.
Funkcionári.
Predseda Senátu.
Preseda Senátu zastupuje Senát Parlamentu Českej republiky navonok. Je po prezidentovi druhým najvyšším ústavným činiteľom Česka. Medzi jeho právomoci patrí:
Je volený Senátom vždy po voľbách do jednej tretiny Senátu. Disponuje jedným zo siedmich kľúčov, ktoré sú potrebné na otvorenie dverí do Korunnej komory katedrály svätého Víta, Václava a Vojtecha, kde sú uložené české korunovačné klenoty.
Do rúk predsedu Senátu skladá sľub novozvolený prezident.
Súčasným predsedom Senátu je Miloš Vystrčil z Občianskej demokratickej strany, ktorý bol zvolený na schôdzi Senátu 19. februára 2020. Nahradil svojho straníckeho kolegu Jaroslava Kuberu, ktorý slúžil od 14. novembra 2018 až do svojej náhlej smrti 20. januára 2020.
Podpredsedovia Senátu.
Podpredsedovia Senátu zastupujú predsedu v poradí im určenom a striedajú sa pri riadení schôdzí. Jeden z nich je spravidla označovaný ako 1. podpredseda, aj keď Ústava Českej republiky ani rokovací poriadok Senátu takýto pojem narozdiel od Federálneho zhromaždenia Českej a Slovenskej Federatívnej Republiky nepoznajú.
Súčasný prvý podpredseda Senátu je:
Súčasní podpredsedovia Senátu sú:

</doc>
<doc id="315969" title="Európska cesta 77" url="https://sk.wikipedia.org/wiki?curid=315969">
Európska cesta 77

Európska cesta 77 ("E77") je európska cesta, ktorá vedie z mesta Pskov v Rusku do mesta Budapešť v Maďarsku. Jej dĺžka je 1018 km.
Priebeh.
 Významná severojužná cestná komunikácia E77 začína v západoruskom meste Pskov. Pokračuje cestou A-212 na juhozápad k hraničnému prechodu Kašino, kde prechádza do Estónska. 
 Po ceste číslo 7 vedie mestom Misso a následne prechádza na územie Lotyšska.
 Tu nadväzuje cesta A2, smerujúca do Rigy. Obchvatom mesta pokračuje cestou A8 cez mesto Jelgava k litovskej hranici.
 V Litve pokračuje v trase cesty A12 cez Joniškis a Šiauliai k hraničnému mestu Sovetsk. 
 E77 sa tu vracia na ruské územie a po komunikácii A216 po Talpaki a A229 vedie do Kaliningradu.
 Trajektovým úsekom sa trasa E77 presúva do poľského mesta Gdansk, kde pokračuje po ceste číslo 7 k mestu Elblag, Ploňsk a Varšava. Pokračuje cez mestá Grójec (tu začína budovaná rýchlostná cesta "S7"), Radom, Kielce a Krakov (tu pretína E40) k hraničnému prechodu Chyžné . 
E77 na území Slovenska.
 Pokračovaním komunikácie na prechode Trstená je cesta I/59, ktorá v smere na Dolný Kubín prechádza kratšími úsekmi budovanej R3. Pokračuje do mesta Ružomberok, kde križuje E50 a horským prechodom Donovaly do Banskej Bystrice. Tu nadväzuje na cestu I/66 (po Zvolen (kde križuje E58 a E571) po R1) a cez Krupinu pokračuje na hraničný prechod Šahy.
Na úseku Dolný Kubín – Zvolen bude v budúcnosti E77 vedená v trase R3 cez Kraľovany, Martin, Kremnicu a Žiar nad Hronom.
 V Maďarsku nadväzuje cesta číslo 2 a diaľnica M2, ktorá privádza E77 do Budapešti.

</doc>
<doc id="316126" title="Windows Me" url="https://sk.wikipedia.org/wiki?curid=316126">
Windows Me

Windows Me (Millenium Edition) je operačný systém spoločnosti Microsoft. Bol vydaný 14. septembra 2000. Je viac-menej vylepšením predošlého Windows 98 a je posledným systémom bežiacim ako nadstavba nad MS-DOS (ďalšie produkty používajú už výhradne jadro založené na Windows NT). Windows Me sa zameriava na domácich používateľov.
Windows Me si zachoval vzhľad Windows 2000. Má vylepšenú stabilitu, ale bezpečnosťou jadra zaostáva za Windows NT. Vylepšené bolo spúšťanie systému – informácie a funkcie, ktoré sa vo Windows 95/98 načítavali zo súborov AUTOEXEC.BAT a CONFIG.SYS, boli presunuté do jadra systému a bol zakázaný reálny režim MS-DOSu, vďaka čomu by sa Windows ME mal spúšťať rýchlejšie.
Okrem vzhľadu prebral Windows Me z Windows 2000 i niektoré nové funkcie ako Universal Plug-and-play, ochranu systémových súborov a automatickú aktualizáciu (okrem iného taktiež štandardne obsahujú ovládače pre USB Mass storage zariadenia). Pre spríjemnenie užívateľského rozhrania obsahujú navyše (oproti Windows 2000) niektoré ďalšie aplikácie a funkcie (Internet Explorer 5.5, Windows Media Player 7, Windows Movie Maker, Komprimované priečinky, atď.). Vytvorené bolo taktiež grafické rozhranie pre ScanDisk (oproti textovému rozhraniu ScanDisku vo Windows 95/98), a taktiež obsahuje novú funkciu System Restore – obnovenie predošlého nastavenia v prípade zrútenia sa systému. Podpora skončila v roku 2006.
Nové funkcie a komponenty.
Obnovenie systému.
Vo Windows Me bola prvýkrát predstavená funkcia „obnovenie systému“ (anglicky System restore), ktorá umožňuje obnoviť predošlý stav systému, čo môže byť užitočné napríklad v prípade, kedy bol nainštalovaný problémový ovládač alebo aplikácia a systém práve preto nepracuje správne. Tato funkcia funguje tak, že sleduje zmeny systémových súborov a registrov, a ak dôjde k ich zmene (k tej dochádza práve pri inštalácii ovládačov či aplikácií), je vytvorený tzv. bod obnovenia. Bod obnovenia je možné vytvoriť i manuálne. Táto funkcia však má aj svoje nevýhody – môže spomaľovať počítač (v prípade, že sa systém rozhodne vytvoriť bod obnovenia, keď užívateľ práve s počítačom pracuje), body obnovenia sú roztrúsené po všetkých jednotkách (v koreňovom adresári každej jednotky je uložený adresár _RESTORE), a navyše sa niekedy môže stať, že pomocou tejto funkcie sa obnoví vírus, ktorý bol predtým odstránený. Vylepšená verzia tejto funkcie je zahrnutá tiež vo Windows XP.
Ochrana systémových súborov.
Ochrana systémových súborov (anglicky Windows File Protection) bola predstavená už vo Windows 2000. Má za úlohu chrániť dôležité systémové súbory pred zmenou. V prípade, že sa nejaká aplikácia či užívateľ pokúsia odstrániť alebo prepísať staršiu verziu dôležitého systémového súboru, Windows vytvorí kópiu týchto dôležitých súborov a potom ich obnoví do ich pôvodného stavu.
Táto funkcia je tiež vo Windows 2000 a Windows XP.
Automatické aktualizácie.
Automatické aktualizácie (anglicky Automatic Updates) kontrolujú, automaticky sťahujú a inštalujú kritické záplaty, ktoré sú dostupné na Windows Update. Užívateľovi stačí len inštaláciu potvrdiť. Tento komponent sa nachádza tiež vo Windows XP, Windows 2000 SP3 a vyšších verziách.
Komprimované zložky.
Funkcia „komprimované zložky“ umožňuje užívateľom pracovať so ZIP súbormi priamo cez prieskumník, teda bez toho, aby k tomu bol potrebný ďalší program. Túto funkciu tvorí knižnica zipfldr.dll (rozšírenie prieskumníka, ktoré umožňuje prechádzať ZIP súborom, ako keby to bola zložka), dzip32.dll (kompresia súborov) a dunzip32.dll (dekompresia súborov).
Túto funkciu je možné nastaviť pri inštalácii systému, ale aj dodatočne. Je tiež obsiahnutá v balíku Plus! pre Windows 98 a vylepšená verzia tejto funkcie sa nachádza štandardne vo Windows XP.
Systémove požiadavky.
Minimálne:
Odporúčané:
Pozn.: Pokiaľ sa inštalačný program spustí s parametrom /nm, nebude sa testovať, či má počítač dostatočný výkon.

</doc>
<doc id="316186" title="Historizmus (architektúra)" url="https://sk.wikipedia.org/wiki?curid=316186">
Historizmus (architektúra)

Historizmus je umelecký štýl (hlavne v architektúre), ktorý sa objavil v 19. storočí. Výtvarne sa inšpiroval historickými slohmi: románskym, gotickým, barokovým, renesančným a klasicistickým, prípadne niektorou z lokálnych odnoží slohu (napr. anglická gotika).
V architektúre však historizmus používal vtedajšie stavebné postupy a technológie a estetikou historických slohov sa len inšpiroval. Na sakrálnych stavbách sa prejavovali najmä prvky románskeho a gotického slohu, v prípade svetských stavieb to boli hlavne renesančné a barokové prvky.
V maliarstve sa historizmus prejavoval napríklad v tvorbe neorafaelistov, ktorí sa inšpirovali anglickou a holandskou maľbou. Predstaviteľom historizmu v maliarstve je napríklad John Constable, ktorého sklon k historizmu sa prejavil napríklad v diele Voz na seno.

</doc>
<doc id="316213" title="Potkan tmavý" url="https://sk.wikipedia.org/wiki?curid=316213">
Potkan tmavý

Potkan tmavý (staršie potkan čierny, potkan povalový; zastarano krysa obyčajná; ľudovo krysa) je druh z čeľade myšovité. Často sa zamieňa s potkanom hnedým, ktorý ho dnes vytláča najmä vo veľkých mestách. Výskyt na Slovensku bol doložený na 0,9 % územia.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 4 a to ešte pred rokom 1964 (0,9 % rozlohy Slovenska).
Biotop.
Žije po celom svete, hlavne v suchých a teplých horných častiach budov, na povalách a sýpkach.
Spôsob života.
Vytvára si hniezdo z vetvičiek a trávy. Základné sfarbenie je čierne, existujú ale aj hnedé odtiene. Je dlhý 1624 cm, chvost má dlhší ako telo. Obratne skáče a lezie, vylezie aj na stromy. Živí sa najmä rastlinami, ale prežije aj na hmyze, odpadkoch, zdochlinách a podobne. Žije v 20 až 60 členných skupinách. 
Blchy na jeho tele boli v stredoveku častým rozširovateľom moru.

</doc>
<doc id="316232" title="Mestská hromadná doprava v Nitre" url="https://sk.wikipedia.org/wiki?curid=316232">
Mestská hromadná doprava v Nitre

Mestská hromadná doprava v Nitre je sieť mestskej hromadnej dopravy v meste Nitra a v jej blízkom okolí. Prevádzkuje ju spoločnosť ARRIVA NITRA a.s. (predtým Veolia Transport Nitra a.s.) na základe zmluvy s mestom Nitra na 26 normálnych linkách a jednej sezónnej linke (C35). Mestská hromadná doprava pokrýva mestské časti Čermáň, Diely, Dolné Krškany, Dražovce, Horné Krškany, Chrenová, Janíkovce, Klokočina, Kynek, Mlynárce, Párovské Háje, Staré Mesto a Zobor a okolité obce Branč, Ivanka pri Nitre, Lužianky, Nitrianske Hrnčiarovce, Štitáre.
Dejiny.
Počiatky mestskej hromadnej dopravy siahajú do roku 1866, kedy bola V Nitre zriadená prvá verejná omnibusová linka. Premávala zo Starého mesta na železničnú stanicu. Trasa sa v roku 1878 predĺžila na Zobor. Omnibusy dojazdili roku 1925 následkom zriadenia prvých autobusových liniek, ktoré boli omnoho komfortnejšie. Prvá linka premávala medzi železničnou stanicou a Zoborom a druhá z Kalvárie do Pároviec, od roku 1927 začali nové linky premávať aj do obcí v blízkom okolí Nitry.
V roku 1948 došlo k likvidácii súkromných dopravcov a vzniku Dopravných závodov mesta Nitry. Prvé roky existencie poznačil nedostatok nových autobusov a havarijný stav tých opotrebovaných. V roku 1950 dosiahol počet denne prepravených ľudí hranicu 5000 osôb na týchto piatich linkách:
V 50-tych rokoch sa začali stavať sídliská z čoho sa vytvorili nároky na prepravu. Cestujúci si museli vystačiť s autobusmi typu Škoda 706 RO a Škoda 706 RTO. Od roku 1968 premávali prvé kĺbové autobusy typu Karosa ŠM 16,5 a od 1974 sa začala éra Ikarusov 280 z Maďarska. Do roku 1976 platila v Nitre trojpásmová tarifa:
V rokoch 19871990 prebiehali prípravné práce na výstavbu trolejbusových tratí. Po revolučných rokoch sa však príprava zastavila ako z finančných, tak aj stavebných dôvodov. Zbúraných by muselo byť veľa rodinných domov na Novozámockej ul. a na križovatke ulíc Štúrova, Štefánikova a Andreja Hlinku sa mali vybudovať podchody. Výstavba mala prebiehať v dvoch etapách:
Prelomový bol rok 2002, kedy sa zmenil systém tarifného vybavenia. Zaviedli sa čipové karty, zrušili sa predplatné cestovné lístky a automaty na zastávkach. Predaj lístkov je možný už len u vodiča. V druhej polovici roku sa taktiež zakúpil aj prvý nízkopodlažný autobus určený pre linku 28 prednostne pre telesne postihnutých. Ďalšie dva roky pribudlo taktiež 9 nových autobusov značiek Mercedes-Benz a SOR.
Transformáciou prešiel aj dopravný podnik ako taký.
Tarifné podmienky.
Sú štyri možnosti, ako zaplatiť cestovné poplatky – kúpou jednorazového cestovného lístka u vodiča, označenie si čipovej karty k snímaču, kúpou predplatného cestovného lístka (u vodiča pri krátkodobých predplatných cestovných lístkov alebo na obchodných miestach pri dlhodobých predplatných cestovných lístkov) alebo kúpou SMS lístka. Tarifné podmienky sú v celej mestskej doprave rovnaké.
Vozidlový park.
Dopravca vlastní 18 rôznych druhov autobusov, ktorých je spolu 89. Stav vozového parku k 1.9.2015:
Vozidlá so zníženou podlahou (čiastočne bariérové).
Tieto vozidlá majú pri vstupe jeden schod.

</doc>
<doc id="316297" title="Cesta II. triedy 583 (Slovensko)" url="https://sk.wikipedia.org/wiki?curid=316297">
Cesta II. triedy 583 (Slovensko)

Cesta II. triedy 583 je cesta II. triedy na Slovensku, dlhá 44,645 km. Začína sa v Žiline a končí v Párnici okres Dolný Kubín. 
Priebeh.
II/583 začína v Žiline križovatkou s I/11 v časti Budatín. Stáča sa k Váhu a pokračuje východným smerom popod "Dubeň", kde sa spája s vetvou II/583B, vedúcou z cesty I/60 cez cestu II/583A. Prechádza cez Tepličku, automobilku Kia a Gbeľany a vstupuje do "Terchovskej doliny" a obce Krasňany. Pokračuje popri Stráži a Belej, nasleduje odbočka do Lutíš (spojnica s cestou II/520 a Starou Bystricou) a rázovitá obec Terchová, za ktorou cesta vystúpa do sedla Rovná hora.
Zo sedla už na území okresu Dolný Kubín klesá do Zázrivej a lesnatým údolím Zázrivky pokračuje do Párnice. Končí križovatkou s cestou I/70, spájajúcou Kraľovany s Dolným Kubínom.
Súvisiace cesty.
Cesta II. triedy 583A tvorí obchvat Tepličky nad Váhom a Gbelian a zároveň kapacitné dopravné napojenie areálu KIA Žilina na žilinský mestský okruh. Dĺžka cesty je 6,904 km. Cesta začína na mimoúrovňovej križovatke s cestou I/60, pokračuje smerom na východ mostom ponad Váh, okolo priemyselného areálu a na okraji Gbelian končí na križovatke s II/583. 
Cesta II. triedy 583B je krátka spojka medzi cestami II/583 a II/583A, ktorá umožňuje napojenie dopravy z Tepličky nad Váhom priamo na žilinský okruh bez zachádzky cez Budatín. Dĺžka cesty je 0,296 km. 
Cesta II. triedy 583C a 583D spájajú cesty II/583 a II/583A v rámci priemyselného areálu Kia Žilina. Cesta 583C je dlhá 0,985 km a nachádza sa pri závode Kia. Cesta 583D je dlhá 1,130 km a nachádza sa pri závode Mobis.

</doc>
<doc id="316396" title="Adobe Flash Player" url="https://sk.wikipedia.org/wiki?curid=316396">
Adobe Flash Player

Adobe Flash Player je softvér pre prehliadanie animácií a filmov pomocou počítačových programov, ako je webový prehliadač. Flash Player je široko distribuovaný proprietárny multimediálny a aplikačný prehrávač vytvorený spoločnosťou Macromedia, po jeho získaní v súčasnosti vyvíjaný a distribuovaný spoločnosťou Adobe. Používa súbory typu SWF, ktoré môžu byť vytvorené nástrojom Adobe Flash authoring tool, Adobe Flex, ďalšími nástrojmi od spoločnosti Macromedia, ale aj nástrojmi tretích strán. Flash Player podporuje skriptovací jazyk nazývaný ActionScript (AS), ktorý je založený na ECMAScript. 
Flash Player je dostupný ako plugin pre viaceré verzie webových prehliadačov (ako Mozilla Firefox, Opera, Safari alebo Internet Explorer) na rôznych platformách. Adobe uvádza, že každá verzia pluginu je spätne kompatibilná, iba s výnimkou bezpečnostných zmien zavedených v rámci verzie 10.
Podporované Platformy.
Podpora softvéru Adobe Flash Player sa skončila 31. decembra 2020. Posledná verzia Flash player pre Windows a Mac OS X je 11.8.800.94 a pre Linux 11.2.202.297.
Flash player podporuje množstvo platform ako aj Android, Firefox OS, IOS a i. Verzia 10 môže fungovať aj na Win9x za pomoci KernelEx.
Adobe uvoľnil alfa verziu Flash Player 10 pre x86-64 Linux operačný systém 17. novembra 2008. Firma uviedla, že 64-bit verzie pre všetky podporované platformy sú vo vývoji, alfa verzie pre MAC a Windows prídu neskôr. Firma bude optimalizovať Flash pre použitie na architektúre ARM (ARMv6 a ARMv7 architektúry používané v ARM11 skupine a Cortex-A rady procesorov) a uvedie ju v druhej polovici roka 2009. Spoločnosť taktiež uviedla, že chce umožniť Flash na Nvidia Tegra, Texas Instruments OMAP 3 a Samsung ARM. 
Referencie.
__INDEXOVAT__
__LINKPŘIDATKOMENTÁŘ__

</doc>
<doc id="316459" title="Elektrofilná adícia" url="https://sk.wikipedia.org/wiki?curid=316459">
Elektrofilná adícia

Elektrofilná adícia je typ adičnej reakcie v organickej chémii, pri ktorej dochádza k rozpadu π väzby medzi dvoma uhlíkmi na dve σ väzby. Nevyhnutným predpokladom reakcie je preto výskyt násobnej väzby v reaktante a elektrofilná adícia je typická pre nenasýtené uhľovodíky (alkény a alkíny). Druhým reaktantom, ako vyplýva z mechanizmu, je zlúčenina ktorá dokáže disociovať na kladnú a zápornú časticu (napr. voda, halogénvodíky, halogény v prítomnosti Lewisovej kyseliny ako katalyzátora a pod.). Tak rozlišujeme: adíciu vody, adíciu halogénov, adíciu halogénovodíkov, ozónolýzu a i.
Mechanizmus reakcie.
Mechanizmus elektrofilnej adície je dvojstupňový. V prvom stupni dochádza k naviazaniu kladnej častice (nazývanej aj elektrofil) na π väzbu. Elektrónový pár dvojitej väzby vytvorí väzbu s kladnou časticou a na druhom uhlíku dvojitej väzby sa vytvorí čiastočný náboj. V druhom kroku dochádza k naviazaniu nukleofilnej častice (častice s voľným elektrónovým párom) na kladný uhlík.
Markovnikovovo pravidlo.
V prípade adície na nesymetrický alkén (napr. propén) je možný vznik dvoch produktov, no vzniká prevažne ten, kde je kladná častica naviazaná na ten uhlík dvojitej väzby, kde je viac vodíkov. Tento fakt je známy ako Markovnikovovo pravidlo.

</doc>
<doc id="316500" title="Európska cesta 71" url="https://sk.wikipedia.org/wiki?curid=316500">
Európska cesta 71

Európska cesta 71 ("E71") je 967 km dlhá európska cesta, ktorá vedie z Košíc do Splitu v Chorvátsku. 
Priebeh.
Dôležitá cestná komunikácia "E71" vedie strednou Európou v smere sever-juh a spája významné regióny Slovenska, Maďarska a Chorvátska.
Slovensko.
Trasa "E71" začína na križovatke ciest I/16 (E58) a I/68 pri Východoslovenských strojárňach južne od centra Košíc. Odtiaľ cesta vedie južným smerom cez mestské časti Barca a Šebastovce, za ktorými pokračuje po trase rýchlostnej cesty R4. Územie Slovenska opúšťa na hraničnom priechode Milhosť-Tornyosnémeti a následne vchádza na územie Maďarska.
Maďarsko.
Na územie krajiny E71 vstupuje pri obci Tornyosnémeti, ktorá sa nachádza v Boršodsko-abovsko-zemplínskej župe. Pokračuje v trase štátnej cesty 3 juhozápadným smerom cez mestá Encs, Forov a Szikszó až po odbočku do Miškovca, kde prechádza na diaľnicu M30. Po nej pokračuje 28 kilometrov a potom sa napája na diaľnicu M3.
Po nej smeruje západným smerom okolo miest Eger, Gyöngyös, Hatvan a Gödöllő, kde prechádza na M31 a následne na budapeštiansky obchvat M0. Tu sa križuje s viacerými európskymi cestami - E60, E73 a E75. 
Juhozápadne od centra Budapešti sa napája na diaľnicu M7 a vedie okolo Stoličného Belehradu (križovatka s E66), Balatonu a mesta Nagykanizsa (peáž s E65) až na hraničný prechod Letenye-Goričan, kde vstupuje na územie Chorvátska.
Chorvátsko.
Zo štátnej hranice E71 smeruje na juhozápad po trase diaľnice A4 okolo miest Ludbreg a Varaždin až ku Záhrebu, kde prechádza na diaľnicu A3, ktorá tvorí obchvat hlavného mesta. Za mestom sa z obchvatu odpája a najväčšou mýtnou bránou v krajine ZAGREB - LUČKO vstupuje na najvýznamnejšiu a najdlhšiu chorvátsku diaľnicu A1 a po nej smeruje až na juh k Jadranskému moru, pričom míňa mestá Karlovac, Ogulin, Gospić, Zadar, Benkovac a Šibenik. Po zhruba 950 kilometroch, v križovatke Dugopolje sa odpája od A1 a prechádza na štátnu cestu 1, po ktorej smeruje až do prístavného mesta Split, kde sa v križovatke s takzvanou Jadranskou magistrálou E71 končí.

</doc>
<doc id="316630" title="MG 42" url="https://sk.wikipedia.org/wiki?curid=316630">
MG 42

Maschinengewehr 42 skrátene MG 42 bol nemecký univerzálny guľomet kalibru 7,92mm, používaný od roku 1942 nacistickým Wehrmachtom a neskôr aj inými armádami. Bol zjednodušenou verziou guľometu MG 34.
Vznik a vývoj.
Na začiatku vojny bolo zrejmé, že široko používaný guľomet MG 34, má síce vynikajúce vlastnosti ale je veľmi nákladný na výrobu a nebude možné ho dodávať ozbrojeným zložkám v dostatočnom množstve. Výhodou konštrukcie bola i možnosť jednoduchým a rýchlym spôsobom vymeniť hlaveň (v priebehu niekoľkých málo sekúnd). Vďaka tomu mohla nemecká pechota viesť podpornú paľbu z guľometov dlhšie ako než ich protivníci vyzbrojení zbraňami Browning Automatic Rifle, Châtellerault LMG alebo DŠK 1938, navyše boli ľahšie ako guľomety Vickers alebo Maxim. Univerzálnosť zbrane sa prejavila i v možnosti použitých zásobníkov alebo nábojových pásov, či rôznych druhov dvojnožiek a trojnožiek. Guľomety tohto typu (MG 81) sa tiež stali hlavnou obrannou zbraňou vojenských lietadiel a vedľajšou zbraňou tankov (MG 34 Panzerlauf). Medzi nevýhody konštrukcie patrila predovšetkým citlivosť na údržbu, predovšetkým zasekávanie v prašnom prostredí a pomerne drahá výroba. Prvým pokusom o zlepšenie bol variant MG 34S. No ozbrojené sily podali návrh na súťaž o novú vylepšenú konštrukciu guľometu. Zúčastnili sa jej firmy Metall und Lackierwarenfabrik Johannes Großfuß AG z mesta Döbeln, Rheinmetall-Borsig zo Sömmerda a Stübgen z Erfurtu. Výsledkom bol veľmi podobný guľomet MG 39, ktorý sa však vyznačoval o niečo odolnejšou a jednoduchšou konštrukciou (asi o polovicu kratší čas výroby) pri zachovaní predošlých kvalít svojho predchodcu. Do testovacej služby sa zbraň dostala ako MG 39/41 v roku 1941.
Po úspešných bojových skúškach sa zbraň začala vyrábať v roku 1942 pod označením MG 42. Kontrakt na jej výrobu získali firmy Großfuß, Mauser-Werke, Gustloff-Werke a iné.
V roku 1944 akútny nedostatok vojenského materiálu viedol nemeckých predstaviteľov k výrobe novej verzie guľometu označenej ako MG 45 (alebo MG 42V), ktorá používala oceľ nižšej kvality, mala o niečo nižšiu hmotnosť 9 kg a ešte vyššiu kadenciu. Tento guľomet sa však nedostal do sériovej výroby bolo vyrobených iba niekoľko desiatok kusov.
Nasadenie.
MG-42 mal veľmi vysokú rýchlosť streľby medzi 900 až 1500 výstrelmi za minútu. Takáto kadencia je taká vysoká, že ľudský sluch nedokáže rozlíšiť zvuk jednotlivých rán. Vojakom tento zvuk pripomínal trhanie látky, na základe čoho vzniklo mnoho prezývok ako „Hitlerova píla,“ „píla na kosti“ (ako ho prezývali Nemci) alebo „Hitlerov zips“ (ako ho prezývali západní Spojenci). Sovietski vojaci ho nazvali „trhač linolea.“ Napriek veľkej kadencii guľometov nemecké vojenské príručky z roku 1940 zakazovali streľbu dávkami dlhšími ako 250 rán. Odporučali páliť maximálne 300–350 rán za minútu aby sa predišlo prehriatiu hlavne. Vysoká kadencia umožňovala nemeckým jednotkám pokrývať hustou paľbou veľký priestor čo z guľometu robilo veľmi ničivú zbraň, ktorá efektívne podporovala pechotu, ktorá bola po väčšinu vojny vyzbrojená prevažne opakovačkami Mauser Karabiner 98k, ktoré neumožňovali rovnakú rýchlosť streľby ako napr. poloautomatické pušky M1 Garand, ktorými boli vybavení americkí vojaci.
Guľometné družstvo malo tvoriť 6 vojakov - veliteľ, strelec, nosič trojnožky a traja nosiči munície, náhradných hlavní a ostatného materiálu. Veliteľ, strelec a nosič trojnožky mali byť ozbrojení pištoľami, a zvyšní traja mali mať pušky. V praxi sa obsluha guľometu skladala len z troch ľudí: strelca, nabíjača a nosiča. Strelec bol väčšinou poddôstojník.
Po skončení vojny sa Američania pokúsili upraviť konštrukciu MG-42 pre náboj .30-06 Springfield. Guľomet nazvali T24, skončil však len v štádiu prototypu. Po vojne vývoj zbrane pokračoval, výsledkom boli zbrane ako Nemecké guľomety M52, MG 1, MG 42/59, MG 3, Švajčiarsky SIG 710-3, Španielsky CETME AMELI atď. Výraznú podobnosť konštrukcie možno pozorovať aj u amerického M60.

</doc>
<doc id="316816" title="Ralph Bellamy" url="https://sk.wikipedia.org/wiki?curid=316816">
Ralph Bellamy

Ralph Rexford Bellamy (* 17. jún 1904, Chicago, Illinois, USA – † 29. november 1991, Santa Monica, Kalifornia, USA) bol americký filmový a televízny herec, ktorého filmová kariéra trvala 60 rokov – od roku 1931 až do roku 1990.
Počas svojej kariéry vystupoval vo viac než sto audiovizuálnych dielach. Väčšinou to boli vedľajšie alebo epizódne úlohy, ktoré ale boli veľmi výrazné. Okrem filmu sa veľmi dobre uplatnil najmä v amerických televíznych seriáloch a televíznych filmoch.
Jeho poslednou filmovou úlohou bol starý podnikateľ James Morse vo filme "Pretty Woman" z roku 1990.
V roku 1987 dostal Oscara za celoživotné dielo. Má svoju hviezdu na holywoodskom chodníku slávy.

</doc>
<doc id="316849" title="Nick Clegg" url="https://sk.wikipedia.org/wiki?curid=316849">
Nick Clegg

Sir Nicholas William Peter Clegg, známy ako Nick Clegg, (* 7. január 1967, Chalfont St Giles, Buckinghamshire) je britský politik, od 18. decembra 2007 do roku 2015 slúžiaci ako predseda tretej najväčšej britskej politickej strany Liberálnych demokratov. Po všeobecných voľbách v roku 2010, kedy sa vďaka koalícii s Konzervatívnou stranou dostali Liberálni demokrati do vlády, pôsobil vo funkcii vicepremiéra. Medzi rokmi 2016-2017 sa vrátil do Dolnej snemovne parlamentu Spojeného kráľovstva ako odporca Brexitu. Vo voľbách v roku 2017 prekvapivo neobhájil svoj poslanecký mandát v obvode Sheffield Hallam a odišiel z parlamentu. 
Od roku 2018 Clegg pracuje ako viceprezident pre globálne záležitosti a komunikáciu v spoločnosti Facebook.
Mladosť.
Clegg sa narodil v roku 1967 v Chalfont St Giles, Buckinghamshire ako tretie zo štyroch detí. Jeho poloruský otec, Nicholas, bol bankár, a je predseda spoločnosti The Daiwa Anglo-Japanese Foundation. Cleggov pra-pra-dedo, ruský šľachtic Ignaty Zakrevsky bol v ruskom senáte. Jeho pra-prateta bola spisovateľka Moura Budbergová.
Jeho holandská matka Hermance van den Wall Bake bola učiteľkou detí so špeciálnymi vzdelávacími potrebami, ako dievča bola i s rodinou Japoncami internovaná do Jakarty.
Bol vychovaný dvojjazyčne v angličtine a holandčine a taktiež hovorí francúzsky, nemecky a španielsky. 
Clegg vyštudoval na Cambridgeskej univerzite archeológiu a antropológiu, štúdium začal v roku 1986.

</doc>
<doc id="316852" title="Šebeš (hrad)" url="https://sk.wikipedia.org/wiki?curid=316852">
Šebeš (hrad)

Šebeš (-normovaný názov; iné názvy: Šebešský hrad, hrádok Šebeš; historické doložené názvy: "castrum Sebes", "Sebeswar") je národná kultúrna pamiatka a archeologická lokalita s ruinami hradu z 13. storočia, ktorá patrí do katastrálneho územia obce Podhradík v okrese Prešov.
Nachádza sa vo výške , na pahorku nad obcou, ktorého názov pripomína lokalitu hrádku Podhradie (Waryala). Lokalita hradu je situovaná na zarastenej skalnej ostrožine, patriacej do pohoria Slanské vrchy. 
Dejiny.
Pôvodne na tomto mieste existoval majetok zvaný Havranov príbytok (Hulloudzalasa), ktorý bol od roku 1285 už opustený. Pomenovanie Havran vychádzalo z oblečenia čierneho habitu príslušného rytierskeho rádu, preto sa predpokladá, že pôvodne tam stál drevený strážny hrádok. Na začiatku 14. storočia sa kopec nazýval Mačka, dnes Zámek. 
V donačnej listine kráľa Karola Róberta z roku 1315, ktorou potvrdil Tomášovmu synovi rytierovi Synkovi vlastníctvo jeho doterajších majetkov v tejto oblasti, ktorých súčasťou bol aj hrad. Predpokladá sa, že v rokoch 1307 až 1315 bol hrad vystavaný ako kamenný. Hrad patril až do roku 1491 Synkovým potomkom. Kráľ Vladislav ho potom daroval mestu Košice, zanikol v roku 1550, keď ho obyvatelia Prešova vypálili. Majitelia hradu totiž nemali dobré vzťahy so susedným mestom Prešov. Spor sa v roku 1475 dostal až pred súd, ale ani ten ho nevyriešil.
Majiteľ hradu František Sebesi chcel spor vyriešiť dohodou, preto poslal richtárovi Prešova posolstvo, aby spor vyriešili pokojnou cestou. Richtár to zneužil, vtrhol na hrad a dobyl ho. Hradného pána Sebesiho a kastelána Gerakiho dal obesiť na hradnú bránu a hrad nechal podpáliť. Panovník za to zosadil richtára a potrestal občanov mesta Prešov. Hrad však už neobnovili a po čase zanikol. Odvtedy hradisko stále pustne.
Opis stavby.
Murovaný hrad bol vystavaný na 8 m širokej a 60 m dlhej strmej ostrožine. Jej miernejšia východná strana bola zabezpečená do skaly vytesanou 8-10 m širokou a 5-6 m hlbokou šijovou priekopou. Na okraji plošiny sa tiahol obvodový múr. Na západnej strane stála vo vzdialenosti 5 m od jeho okraja kruhová veža s priemerom 5 m a múrom hrubým 1,5 m. Veža bola postavená v smere prístupu. Vo východnej časti ostrožiny bol na okraji šijovej priekopy obytný palác s rozmermi 9x6 m, ktorého západná stena bola zároveň obranným múrom nad vstupom do hradu. Za ním je vo vzdialenosti 21 m šijová priekopa. V severovýchodnej časti hradu bolo valové opevnenie.
Súčasný stav.
Hradný kopec leží na severozápadnom okraji Slanských vrchov. Je husto zarastený lesnými kvetmi, krovím a stromami. Stopy po hrádku sú medzi množstvom skál ťažko čitateľné. Pod juhovýchodnou stranou kopca preteká potok Šebastovka. Na východnej strane je viditeľná strmá, kolmá skalná stena ako zvyšok po ťažbe kameňa v bývalom kameňolome. Iné stopy po murovaných objektoch na plošine nie sú. 
Prístup.
K hrádku sa dá dostať po chodníku, ktorý začína nad obcou Podhradík, pri potoku Šebastovka smerom vľavo a lesným chodníkom vpravo vedie vystúp až na vrchol hradného kopca. Cestou je mierne stúpanie a až pred vrcholom kopca nadobudne stúpanie strmšieho rázu. Pred vrcholom je potrebné dávať pozor na pomerne veľké skaly, ktoré môžu byť šmykľavé.
Orientačná tabuľa je pri potoku a smerová šípka s nápisom je pri odbočovaní na lesný chodník. Hradisko je na vrchole označené tabuľou. Odtiaľ je možné vidieť aj na Slanské vrchy a obec Podhradík. Výhľad je sťažený hustým lesom a krovím. Turistické značky tu nie sú. Cestu tam aj späť je dobre absolvovať tým istým chodníkom. Výstup trvá asi 15 až 20 minút.
Okolie.
Blízke hrady

</doc>
<doc id="316863" title="Estakáda Považská Bystrica" url="https://sk.wikipedia.org/wiki?curid=316863">
Estakáda Považská Bystrica

Estakáda Považská Bystrica je mestská diaľničná estakáda, ktorá prechádza priamo mestom Považská Bystrica. Je súčasťou úseku diaľnice D1 Sverepec – Vrtižer. Po dokončení výrazne odľahčila dopravnú situáciu v meste, pretože cez mesto prechádzala doprava z D1.
Dizajn mosta v mestskej zástavbe dotvára večerné osvetlenie a sivo-zelený náter betónových konštrukcií. Estakáda získala ocenenie Stavba roka 2010.
Výstavba.
S dĺžkou 968,73 m je estakáda najdlhším mostným dilatačným celkom na Slovensku. Most má 10 polí pričom najväčšie polia majú rozpätie 122 m. Je prvým diaľničným mostom na Slovensku, ktorého nosná konštrukcia nesie celý diaľničný profil, a v priečnom smere ju podopiera iba jedna podpera.
Proces prípravy prebiehal od roku 2001, keď bol okrem mosta zvažovaný aj tunelový variant. Výstavba prebiehala technológiou vysúvania mostovky. Najprv bolo postavených sedem mostných pylónov, následne sa začalo vysúvať posuvné debnenie. 
Typologicky je most kombináciou zaveseného a trámového mosta tzv. "extradosed". Náklady na výstavbu predstavovali sumu 175,48 mil. € .

</doc>
<doc id="316869" title="Montpellier HSC" url="https://sk.wikipedia.org/wiki?curid=316869">
Montpellier HSC

Montpellier Hérault Sport Club je francúzsky futbalový klub sídliaci v meste Montpellier. V súčasnosti hráva v najvyššej francúzskej súťaži; Ligue 1. Majiteľ je Louis Nicollin. Domáce zápasy hráva klub na štadióne Stade de la Mosson.
História.
Klub bol založený pod názvom "Stade Olympique Montpelliérain" v roku 1919. Tento názov mal do roku 1926 potom ešte v rokoch 1937 – 1941 a 1945 – 1969. V týchto obdobiach mal klub názov "Sports Olympiques Montpelliérains" a "US Olympique de Montpellier". V roku 1969 bol klub rozpustený, ale v roku 1974 sa klub vrátil pod názvom "Montpellier La Paillade SC". Od roku 1989 klub nosí dnešný názov "Montpellier HSC". Klub hráva tmavomodrých dresoch a v pomarančových trenírok. Predseda Louis Nicollin je vo funkcii od roku 1974. Súčasný tréner je Rene Girard.

</doc>
<doc id="317043" title="Deportácia" url="https://sk.wikipedia.org/wiki?curid=317043">
Deportácia

Deportácia je násilné premiestnenie alebo vysťahovanie obyvateľstva zo svojich domovov, často do cudzieho prostredia a s obmedzením voľnosti pohybu. Deportácie mávajú často podobu trestu a osoby sú pri nich často presúvané do odľahlých oblastí, zaostalejších končín, trestaneckých kolónií, koncentračných táborov alebo podobne.
Medzi pojmami deportácia, repatriácia, vysídľovanie je často veľmi tenká línia, prípadne sa používajú rovnakom zmysle. Vysídľovaním, repatriáciami a deportáciami z etnických, rasových či náboženských dôvodov boli a sú postihnuté desiatky miliónov ľudí na celom svete. Obzvlášť to platí v národnostne rôznorodej Európe, kde neustále dochádzalo ku kolonizáciám a presídleniam menšinových častí obyvateľstva.
Na začiatku dvadsiateho storočia neexistoval snáď ani jeden európsky štát s homogénnym obyvateľstvom. Pohyby osôb rôznych národností sa dotýkali takmer každého štátu v ktorom žili národnostné menšiny. Samozrejme, že najväčší vplyv na odsuny, repatriácie či deportácie mali najmä vojnové udalosti a ich konečné výsledky. Obvykle išlo o politické rozhodnutia (ako napríklad nariadenie o vysídlení osôb nemeckej národnosti schválené v rámci dohody na Postupimskej konferencii 2. augusta 1945).

</doc>
<doc id="317176" title="Mestské právo (súhrn práv)" url="https://sk.wikipedia.org/wiki?curid=317176">
Mestské právo (súhrn práv)

Mestské právo je súbor práv vymedzujúcich vzťah stredovekého mesta k panovníkovi, resp. vrchnosti, a vzájomné vzťahy členov tejto komunity. Konkrétne sa tieto práva najčastejšie týkali správneho zriadenia mesta, možností trestných a procesných právomocí a osobných slobôd obyvateľov. Len mesto vlastniace toto mestské právo mohlo byť považované za inštitucionálne, hoci aj iné významné lokality s centrálnymi funkciami mohli v stredoveku plniť niektoré funkcie spájané zvyčajne s mestom (napr. centrum obchodu, správne, právne alebo kultúrne funkcie a pod.).
Pôsobnosť mestského práva.
Mestské právo zvyčajne platilo v obvode mestských hradieb, ale mohlo sa vzťahovať aj na predmestie a blízke dediny bez toho, aby ich obyvatelia získali postavenie mešťanov (tzv. míľové právo). Mestskému právu podliehali všetci obyvatelia mesta ak nespadali pod inú vrchnosť cirkevnú či svetskú, a to i v prípadoch, že sídlili v samotnom meste. Osobné slobody potom získavali nielen mešťania, ale všetci, čo v meste dlhodobo pobývali.

</doc>
<doc id="317228" title="Zoznam zápasov slovenského národného hokejového mužstva" url="https://sk.wikipedia.org/wiki?curid=317228">
Zoznam zápasov slovenského národného hokejového mužstva

Toto je zoznam všetkých zápasov slovenského národného hokejového mužstva. Zahrňuje kompletný prehľad všetkých oficiálnych medzištátnych zápasov tímu Slovenska (v rokoch 1940 – 1943 a od vzniku štátnej samostatnosti Slovenskej republiky 1. január 1993) s výsledkom, dátumom a miestom konania, so špecifikáciou zápasu (či išlo o prípravné alebo o turnajové stretnutie, v prípade ZOH, MS a SP uvádzame aj fázu turnaja) a so strelcami gólov Slovenska.
Slovenský štát počas 2. svetovej vojny.
Roky 1940 – 1943
bilancia: 11 - 4-0-1-0-6 - 21:39
Slovensko od roku 1993.
Sezóna 1992/1993
bilancia: 5 - 2-0-1-0-2 - 20:17
Sezóna 1993/1994
bilancia: 37 - 23-1-8-1-4 - 229:78
Sezóna 1994/1995
bilancia: 25 - 17-0-2-0-6 - 132:64
Sezóna 1995/1996
bilancia: 16 - 9-0-2-0-5 - 61:43
Sezóna 1996/1997
bilancia: 24 - 8-0-3-0-13 - 74:88
Sezóna 1997/1998
bilancia: 24 - 12-0-3-0-9 - 83:59
Sezóna 1998/1999
bilancia: 24 - 10-0-5-0-9 - 71:63
Sezóna 1999/2000
bilancia: 29 - 16-0-6-0-7 - 100:70
Sezóna 2000/2001
bilancia: 23 - 10-0-0-1-12 - 63:65
Sezóna 2001/2002
bilancia: 29 - 15-1-3-1-9 - 99:75
Sezóna 2002/2003
bilancia: 24 - 14-0-3-0-7 - 83:54
Sezóna 2003/2004
bilancia: 26 - 15-0-5-1-5 - 85:46
Sezóna 2004/2005
bilancia: 32 - 15-1-3-0-13 - 83:76
Sezóna 2005/2006
bilancia: 28 - 15-0-4-0-9 - 92:58
Sezóna 2006/2007
bilancia: 22 - 11-1-0-1-9 - 65:53
Sezóna 2007/2008
bilancia: 17 - 7-2-0-0-8 - 51:40
Sezóna 2008/2009
bilancia: 21 - 8-1-0-6-6 - 53:62
Sezóna 2009/2010
bilancia: 25 - 8-3-0-2-12 - 63:70
Sezóna 2010/2011
bilancia: 21 - 9-2-0-2-8 - 61:47
Sezóna 2011/2012
bilancia: 25 - 13-1-0-3-8 - 70:59
Sezóna 2012/2013
bilancia: 23 - 8-1-0-3-11 - 52:62
Sezóna 2013/2014
bilancia: 24 - 8-2-0-2-12 - 54:69
Sezóna 2014/2015
bilancia: 22 - 6-2-0-5-9 - 55:56
Sezóna 2015/2016
bilancia: 22 - 8-2-0-3-9 - 50:58
Sezóna 2016/2017
bilancia: 24 - 10-2-0-2-10 - 56:60
Sezóna 2017/2018
bilancia: 28 - 13-2-0-4-9 - 67:64
Sezóna 2018/2019
bilancia: 23 - 9-3-0-0-11 - 64:48
Sezóna 2019/2020
bilancia: 7 - 2-1-0-2-2 - 16:21
Sezóna 2020/2021
bilancia: 16 - 7-2-0-1-6 - 32:39
Slovensko B-tím alebo Olympijský tím do 23 rokov.
Roky 2015 – 2017
bilancia: 11 - 4-0-0-1-6 - 24:26
Neoficiálny zápas.
Rok 1942
bilancia: 1 - 0-0-1-0-0 - 1:1
Slovensko proti ostatným krajinám (SLOVENSKO verzus SVET).
stav k "3. júna 2021"
V priloženej tabuľke uvádzame bilanciu reprezentačného družstva Slovenska so všetkými súpermi, s ktorými sa stretlo v rokoch 1940 - 1943 a od 1. januára 1993 až po súčasnosť.
Prvé číslo znamená celkový počet vzájomných zápasov, druhé počet slovenských víťazstiev (v riadnom hracom čase, predĺžení, resp. sam. nájazdoch), nasledujú remízy, prehry (v riadnom hracom čase, predĺžení, resp. sam. nájazdoch) a napokon celkové skóre.

</doc>
<doc id="317325" title="Bastión (hradby)" url="https://sk.wikipedia.org/wiki?curid=317325">
Bastión (hradby)

Bastión je novoveký druh či variant bašty - vysunutá časť opevnenia pevnosti v tvare plochého päťuholníka s ostrým britom uprostred (alebo v podobnom tvare). Spravidla ide o prvok bastiónovej sústavy. 
Pozor na zámenu: V niektorých jazykoch (angličtina, francúzština, čiastočne nemčina) slovo Bastion označuje všeobecne baštu, podobne niekedy aj v slovenčine - pozri bastión.
Bastión uľahčuje obranu opevnenia pomocou obrannej paľby strelcov alebo diel. Bastión zvyšuje rozsah streľby a pokrýva aj miesta rovnobežné s opevnením. Môže byť vytvorený z murovaného kameniva, ale častejšie to býva dutý alebo plný zemný val (často s pilierovou vnútornou konštrukciou) s tehlovým plášťom a armovanými nárožiami. 
Bastión môže figurovať aj ako samostatná stavba vysunutá ďaleko pred opevnením. Vystúpené bastióny, ktoré boli súčasťou opevnenia mali obvykle päťuholníkový pôdorys. Lícne strany sa stretávali v bode, ktorý bol najviac vysunutý. Na rozdiel od veží alebo oblých hradieb tak počas streľby nedochádzalo k slepým uhlom.
Jedny z prvých bastiónov sa stavali v 15. storočí podľa návrhu talianskeho architekta Giuliana da Sangalla.

</doc>
<doc id="317374" title="Garrincha" url="https://sk.wikipedia.org/wiki?curid=317374">
Garrincha

Garrincha, vlastným menom Manuel Francisco dos Santos (* 28. október 1933, Rio de Janeiro, Brazília† 20. január 1983, Rio de Janeiro) bol brazílsky futbalový reprezentant. Hrával na poste pravého krídelníka alebo útočníka. Je považovaný za jedného z najlepších driblérov v histórii. 
V roku 1999 bol zvolený v ankete FIFA siedmym najlepším futbalistom 20. storočia, v ankete IFFHS bol ôsmy. Bol tiež zaradený do najlepšej jedenástky všetkých čias, ktorú zostavila FIFA v roku 1994.
Je dvojnásobným majstrom sveta z rokov 1958 a 1962. Na šampionáte 1962 v Čile sa stal so štyrmi gólmi aj najlepším strelcom turnaja (spolu s ďalšími piatimi futbalistami). Zúčastnil sa aj svetového šampionátu roku 1966. V brazílskej reprezentácii odohral 50 zápasov a strelil 12 gólov. Brazílsky národný tím nikdy neprehral, ak boli na ihrisku spolu Garrincha a Pelé.
Životopis.
Pochádzal z chudobnej vidieckej rodiny a k profesionálnemu futbalu sa dostal až ako dvadsaťročný. Presadil sa napriek vážnemu zdravotnému postihnutiu: jeho pravá noha bola o osem centimetrov kratšia ako ľavá. Jeho silnou zbraňou bol dribling: dokázal protihráča obísť aj z pokojovej pozície, skúsení obrancovia od neho bežne dostávali "jasle". Je tiež prvým futbalistom, o ktorom je známe, že pre zranenie súperovho hráča prerušil útočnú akciu a kopol loptu do zázemia - toto dnes už tradičné gesto fair play predviedol v roku 1960 v ligovom zápase proti Fluminense FC a býva označované jeho mene.
Väčšinu svojej kariéry prežil v brazílskom klube Botafogo. Odohral v ňom 581 ligových zápasov, v ktorých strelil 232 gólov. V roku 1966 prestúpil do SC Corinthians Paulista, neskôr pôsobil v kluboch Atlético Junior Barranquilla (Kolumbia), Clube de Regatas do Flamengo a Olaria AC.
Po zranení v roku 1965 sa už nikdy nedostal do vrcholnej formy. Na MS 1966 zaznamenal v zápase s Maďarskom svoju jedinú reprezentačnú porážku a už sa do národného tímu nevrátil. Kariéru ukončil v roku 1973.
Jeho prezývka Garrincha znamená v preklade "oriešok" či "malý vtáčik" ("Troglodytes musculus" čiže oriešok záhradné), získal ju pre svoju drobnú postavu. V Brazílii je známy aj ako Mane Garrincha (Mane od Manuel), v hlavnom meste Brazílii je dokonca takto pomenovaný štadión: Estádio Nacional de Brasilia.
Bol známy svojím búrlivým súkromným životom: mal štrnásť detí, mediálny ohlas vzbudilo jeho manželstvo s prednou speváčkou samby Elzou Soares. Závislosť na alkohole, ktorá bola v jeho rodine dedičná, viedla k jeho predčasnému úmrtiu na cirhózu.
O jeho popularite v Brazílii svedčí fakt, že na medzinárodnom štadióne Estádio Maracanã je šatňa domácich pomenovaná po Garrincha a šatňa hostí po Pelém.

</doc>
<doc id="317397" title="Zoznam slovenských hokejových reprezentantov" url="https://sk.wikipedia.org/wiki?curid=317397">
Zoznam slovenských hokejových reprezentantov

Zoznam slovenských hokejových reprezentantov v jednotlivých obdobiach. V tabuľke je abecedný register všetkých slovenských hokejistov, ktorí nastúpili v A-tíme Slovenska v rokoch 19401943 a slovenskí hokejisti ktorí hrali za Československú hokejovú reprezentáciu v rokoch 19191939 a 19451993 a od roku 1993 až po súčasnosť - dovedna v 677 oficiálnych medzištátnych zápasoch.
Za priezviskom a menom nasleduje dátum mesiac a rok narodenia a úmrtie počet zápasov a počet strelených gólov v reprezentačnom drese Slovenska. 
Obdobie po roku 1993 je aktualizované k 3. júna 2021 počas MS 2021 v Rige po zápase s USA.

</doc>
<doc id="317475" title="Európsky olympijský festival mládeže" url="https://sk.wikipedia.org/wiki?curid=317475">
Európsky olympijský festival mládeže

Európsky olympijský festival mládeže (ang. "European Youth Olympic Festival", neoficiálne nazývaný aj Európske olympijské hry mládeže) je športové podujatie, ktorého sa môžu zúčastniť mladí európski športovci do 17 rokov. Koná sa každý nepárny rok a delí sa na letnú a zimnú časť. Letná má skratku EYOF ("European Youth Olympic Festival") a zimná EYOWF (European Youth Olympic Winter Festival).
Zakladateľom a priekopníkom akcie sa začiatkom deväťdesiatych rokov minulého storočia stal súčasný prezident Medzinárodného olympijského výboru Jacques Rogge. Prvý ročník letného festivalu sa konal v roku 1991 v belgickom Bruseli. Zimná časť mala svoju premiéru o dva roky neskôr v talianskej Aoste. Vtedy sa podujatie označovalo ešte pôvodným názvom EYOD ("European Youth Olympic Days").
Prehľad jednotlivých ročníkov.
Letný EYOF :
Zimný EYOWF :
Slovensko na EYOF.
Medailové úspechy.
V doterajšej histórii letných EYOF získalo Slovensko spolu 35 medailí, z toho 11 zlatých, 7 strieborných a 17 bronzových.

</doc>
<doc id="317522" title="Rex Harrison" url="https://sk.wikipedia.org/wiki?curid=317522">
Rex Harrison

Sir Rex Harrison, vlastným menom Reginald Carey Harrison (* 5. marec 1908, Huyton, Spojené kráľovstvo – † 2. jún 1990, New York, USA) bol britský herec, nositeľ prestížneho ocenenia Americkej filmovej akadémie Oscar aj dvojnásobný držiteľ americkej divadelnej ceny Tony. 
Začínal ako herec v liverpoolskej kočovnej divadelnej spoločnosti v roku 1924, kde získal svoju základnú hereckú prípravu. Divadlu sa o tej doby aktívne venoval (s výnimkou obdobia 2. svetovej vojny) prakticky až do svojej smrti v roku 1990. 
Svoje prvé úspechy vo filme však získal až v tridsiatych rokoch 20. storočia v kalifornskom Hollywoode. Medzi jeho najznámejšie divadelné hry a filmy patria najmä jeho úloha profesora Higginsa v slávnom muzikáli "My Fair Lady", ktorý hral úspešne mnoho rokov v divadle na Broadwayi spoločne s Juliou Andrewsovou, vo filmovej verzii z roku 1964 ju nahradila Audrey Hepburnová. Veľmi známa je aj jeho úloha v americkom veľkofilme "Kleopatra" z roku 1963, kde stvárnil postavu Gaia Julia Caesara. Medzi jeho pozoruhodné filmové úlohy patrí aj postava pápeža Júlia II. z amerického filmu "V službách pápeža". 

</doc>
<doc id="317698" title="Európska cesta 572" url="https://sk.wikipedia.org/wiki?curid=317698">
Európska cesta 572

Európska cesta 572 ("E572") je európska cesta na Slovensku, ktorá začína v Trenčíne, končí v Žiari nad Hronom a je dlhá 101 kilometrov. 
Priebeh.
Európska cesta 572 kopíruje trasu cesty I. triedy číslo 9 a začína v Chocholnej na križovatke s diaľnicou D1 (E50 a E75). 
Pokračuje v peáži cesty I/9 cez Bánovce nad Bebravou, Nováky (križovatka s I/64), Prievidzu, Handlovú a Žiar nad Hronom do Ladomerskej Viesky, kde končí križovatkou s cestou I/65 (R1, E58 a E571).
V trase E572 bude na celom úseku prechádzať rýchlostná cesta R2.

</doc>
<doc id="317751" title="Sport Club Corinthians Paulista" url="https://sk.wikipedia.org/wiki?curid=317751">
Sport Club Corinthians Paulista

Sport Club Corinthians Paulista je brazílsky športový klub sídliaci v São Paulo. Klubové farby Corinthians sú čierna a biela. Klub je známy pre jeho futbalový tím, ktorý hrá brazílsku najvyššiu súťaž.
Futbalový klub bol založený v roku 1910 skupinou robotníkov. Patrí k najúspešnejším brazílskym futbalovým klubom, 5-násobným majstrom Brazílie a 26-násobným majstrom São Paula.
Hráči klubu.
Súčasná zostava:
 
"Legenda: B - Brankár, O - Obranca, Z - Záložník, Ú - Útočník"
Externé odkazy.
 

</doc>
<doc id="317765" title="Peter Higgs" url="https://sk.wikipedia.org/wiki?curid=317765">
Peter Higgs

Peter Ware Higgs (* 29. máj 1929, Newcastle upon Tyne, Spojené kráľovstvo) je anglický teoretický fyzik známy predovšetkým vďaka práci v časticovej fyzike. 
Je autorom teoretického modelu známeho ako Higgsov mechanizmus, vďaka ktorému v roku 1964 predpovedal existenciu častice dnes nazývanej Higgsov bozón (táto častica je dnes súčasťou štandardného modelu, ktorej existencia bola predbežne dokázaná v júli 2012 dvomi nezávislými vedeckými tímami (ATLAS a CMS) pracujúcimi na LHC v Európskej organizácii pre jadrový výskum (CERN). 
Je nositeľom Wolfovej ceny za fyziku za rok 2004 a Nobelovej ceny za fyziku za rok 2013.

</doc>
<doc id="317784" title="Sophie Germainová" url="https://sk.wikipedia.org/wiki?curid=317784">
Sophie Germainová

Marie-Sophie Germainová (* 1. apríl 1776, Paríž, Francúzsko – † 27. jún 1831, Paríž) bola francúzska matematička, fyzička a filozofka.
Napriek ťažkostiam vyplývajúcim z jej pohlavia nadobudla matematické vzdelanie z kníh jej otca a z korešpondencie s matematikmi ako Joseph Louis Lagrange, Adrien-Marie Legendre a Carl Friedrich Gauss. Neskôr, napriek tomu, že sa matematikou nikdy neživila, položila základy teórie pružnosti. Významná je tiež jej práca okolo veľkej Fermatovej vety.
Okrem matematiky sa zaoberala aj filozofiou, psychológiou a sociológiou. Jej filozofiu vysoko uznával zakladateľ pozitivizmu, Auguste Comte.
Bola prvou ženou, ktorá sa mohla zúčastňovať zasadnutí v Institut de France. Pokračovala v sólovej práci a korešpondencii až do svojej smrti v roku 1831, zomrela na rakovinu prsníka.
Zaujímavosť.
Jej meno nie je medzi 72 menami významných osobností na Eiffelovej veži, hoci bez základov teórie pružnosti, ktoré položila, by nebolo postavenie takto konštruovanej veže vôbec možné. Jej životopisec John Augustine Zahm (píšuci pod pseudonymom H. J. Mozans) predpokladal, že bola zo zoznamu vylúčená len preto, že bola žena.

</doc>
<doc id="317818" title="Horská Chata" url="https://sk.wikipedia.org/wiki?curid=317818">
Horská Chata

Horska Chata (bez dĺžňa v slove Horska) je rocková kapela z Martina. Sformovala sa v roku 2002. Zakladajúcimi členmi kapely Horska Chata boli spevák a gitarista Martin Vantúch a bubeník Miroslav Liška. V roku 2002 sa k nim pripojil druhý gitarista a spevák Pavol Majerčák.
Názov Horska Chata si skupina dala počas cesty autobusom zo skúšky. Na okne videli reklamu na istú horskú chatu, ktorých je v okolí Martina značný počet. Slovné spojenie Horska Chata ich upútalo a vybrali si ho za svoj oficiálny názov.
História.
V roku 2003 začal na poste basgitaristu s Horskou Chatou hrať Juraj Hnilica (Bačova Fujara). Na jeseň odohrala kapela svoj prvý oficiálny koncert. V martinskom štúdiu Kobka začala nahrávať svoj prvý album s názvom "Horska Chata". Ten pokrstili 28.2.2004 v Rock Pube v Martine. Na koncerte pri príležitosti krstu debutu Horskej Chaty sa s kapelou rozlúčil Juraj Hnilica, ktorého na poste basgitarista vystriedal Ján Čižniar.
V roku 2005 sa skladba "„Strašný sen“" z prvého albumu Horska Chata dostala na kompiláciu "Punk Rock Made In Slovakia 4" (vydavateľstvo Musica). Skladba "„Budem hrdina“" vyšla na kompilácii "Slovak Underground Punx Attack vol. 1".
V roku 2006 Horska Chata v štúdiu Exponent v Šulekove nahrala svoj druhý album s názvom "Ľudia vedia lietať". Jeho producentom bol Peter Sanchez Saniga. Skladba "„To som ja“" bola zaradená na kompiláciu "Slovak Underground Punx Attact! Vol. II." (vydavateľstvo Hirax Records) a "„Doing My Best“" na kompiláciu "Extreme Music" (vydavateľstvo Musica).
V roku 2007 vznikli prvé videoklipy Horskej Chaty – ku skladbám "„Hrdina“" (réžia Tomáš Kmeť) a "„Jahoda II“". Obidva sa objavili na kompilácii "Slovak Undergtround Punx attack clip". Skladbu "„Wrong“" z albumu "Ľudia vedia lietať" si na kompiláciu "AKCE PUNK" vybralo vydavateľstvo EMI.
V roku 2008 kapela Horska Chata opäť zamierila do štúdia Exponent v Šulekove. Ku koncu roka je hotový jej tretí album – "Inou cestou" (producent Peter Sanchez Saniga). CD pokrstil v martinskej Kocke Ivan Válek, basgitarista skupiny Team.
V januári 2009 Horska Chata natočila videoklip k titulnému singlu nového CD – "„Povstaň z prachu, ďalej kráčaj sám“" (kamera Maťo Marek, strih Matej Mazák). Po festivalovom lete cestuje Horská Chata v septembri 2009 do Poľska. Bola tu nominovaná do 20-členného semifinále poľského festivalu Gramy 2009. Horska Chata je prvým zahraničným interpretom vo vyše 50-ročnej histórii festivalu. Postúpila do 6-členného finále a získala cenu pre najlepšieho bubeníka festivalu. Hneď po návrate sa Horska Chata dozvedá ďalšiu dobrú správu – hudobná televízia Musiq1 ju nominovala medzi desať interpretov na zisk titulu Nováčik roka na Musiq1 Awards. Po prvej časti hlasovania sa Horska Chata do finálovej trojky. 15. októbra 2009 v klube Ministry of Fun v Banskej Bystrici porazila Máriu Čírovú a kapelu Billy Barman a stáva sa Nováčikom roka.
Úspešný rok 2009 pre Horskú Chatu pokračuje – 28. novembra 2009 si v ankete Slávik prebrali jej členovia cenu pre Objav roka. V decembri nová skladba "„Myslíš, že vieš kto som?“" postúpila do štvrťfinále národného kola súťaže Eurovision Song Contest. Autorom skladby je Peter Cingel (text), Horska Chata (hudba), produkoval ju Ivan Válek zo skupiny TEAM. Skladba sa už v roku 2010 prebojovala až do semifinále.
V roku 2010 kapela Horska Chata dokončila klip ku skladbe "„Keď na slovách už nezáleží“" (réžia Matej Mazák). Zahrala si v ňom Miss Slovensko 2005 Ivica Sláviková, ktorá klip v závere marca 2010 na špeciálnom bratislavskom koncerte v klube Elam aj pokrstila.
V máji a júni 2012 boli hosťami rozlúčkové turné skupiny Team, "Česká Pojišťovna Habera a Team final tour 2012".
V septembri 2013 hudobná stanica MTV zaradila do rotácie klip : "Nestačil som povedať" z albumu "Best of" vydanému k 10. výročiu vzniku kapely.
V októbri 2013 štartuje v Martine spoločné turné skupín Horská Chata a Problem.

</doc>
<doc id="317879" title="Lee Marvin" url="https://sk.wikipedia.org/wiki?curid=317879">
Lee Marvin

Lee Marvin (* 19. február 1924, New York, New York, USA† 29. august 1987, Tucson, Arizona) bol americký filmový herec. Medzi jeho najznámejšie úlohy patrí postava veliteľa vo filme "The Dirty Dozen" alebo úloha v komediálnom westerne "Cat Ballou" s Jane Fondovou v hlavnej úlohe, za ktorú dostal cenu Americkej filmovej akadémie Oscar.
Životopis.
Ako herec stvárňoval drsných, tvrdých a športovo založených mužov v rôznych westernových, akčných, kriminálnych a vojnových filmoch. Na začiatku svojej hereckej kariéry hral skôr menšie epizódne úlohy kriminálnikov, radových vojakov a ľudí na okraji spoločnosti. Postupne sa však vypracoval na uznávaného herca.
Mal slávnych predkov, ktorí sa významne zapísali do amerických dejín. Jeho otec bol potomkom Matthewa Marvina, ktorý je považovaný za jedného zo zakladateľov amerického mesta Hartford. Jeho matka pochádzala z rodiny Augustína Washingtona, ktorý bol bratom prvého prezidenta USA George Washingtona. Študoval na niekoľkých amerických školách, žiadnu z nich však nedokončil. Vstúpil do armády Spojených štátov, kde slúžil v 4. divízii americkej námornej pechoty ako ostreľovač. Táto jednotka bojovala počas 2.svetovej vojny v Tichomorí v bitke o ostrov Saipan. Lee bol v tejto bitke ranený, následne bol vyznamenaný purpurovým srdcom a uvoľnený z vojenskej služby. Tieto vojnové skúsenosti ho poznamenali na celý život. 
Krátku dobu hral v divadle ako herec v rôznych vedľajších a epizódnych úlohách. V roku 1950 sa presťahoval do New Yorku. Svoje skúsenosti a znalosti z vojnového obdobia neskôr uplatnil v Hollywoode, kde okrem svojej hereckej práce často pomáhal ako vojenský poradca pri natáčaní vojnových filmov a westernov. 
Skutočný filmový debut prišiel v roku 1951 v snímke "You're in the Navy Now", kde si zahral s Gary Cooperom, ale aj s vtedy ešte úplne neznámym hercom Charlesom Bronsonom. Od polovice 50. rokov jeho herecká hviezda postupne stúpala nahor. Po veľkom množstve drobných epizódnych rolí sa dostavil úspech v televíznom seriáli "M Squad", kde hral postavu tvrdého chicagského policajta. Na začiatku 60. rokov hral významné úlohy v troch snímkach s Johnom Waynom.

</doc>
<doc id="317894" title="Robert Duvall" url="https://sk.wikipedia.org/wiki?curid=317894">
Robert Duvall

Robert Selden Duvall (* 5. január 1931, San Diego, Kalifornia, USA) je americký, Oscarom ocenený herec a filmový režisér.
Život.
Detstvo a štúdiá.
Narodil sa v kalifornskom San Diegu. Jeho otcom bol William Howard Duvall, bývalý generál amerického námorníctva s francúzskymi hugenotskými koreňmi; matkou amatérska herečka, potomok južanského generála Roberta E. Leeho. Duvallov otec bol metodista, matka bola príslušníčkou náboženského hnutia Kresťanská veda, v ktorého viere bol vychovaný aj malý Robert. Dodnes sa k tomuto hnutiu hlási, hoci, ako sám uvádza, veľkú časť života neprežil práve v kresťanskom duchu. 
Vyrastal v značne vojensky zameranej rodine, istú dobu žil v Marylandskom Annapolise, v blízkosti Námornej akadémie Spojených štátov. V armáde slúžil pod číslom 52 346 646 od 19. augusta 1953 do 20. augusta 1954, dosiahol hodnosť Private First Class a získal ocenenie National Defense Service Medal. 
Herectvo vyštudoval na The Neighborhood Playhouse newyorskej School of Theatre pod dohľadom Sanforda Meisnera. 
Má hviezdu na Hollywoodskom chodníku slávy. 
Filmová kariéra.
Jeho debutom sa stala úloha "Boo Radleyho" v kritikou ocenenom filme "Ako zabiť vtáčika" (1962), ale naozajstného úspechu sa dočkal až stvárnením postavy Toma Hagena v "Krstnom otcovi" (1972) a "Krstnom otcovi II ." ( 1974).

</doc>
<doc id="317911" title="Pomáci" url="https://sk.wikipedia.org/wiki?curid=317911">
Pomáci

Pomáci (iné názvy pozri nižšie) sú skupina (slovanských) Bulharov žijúca v južnej časti Bulharska v dolinách pohoria Rodopy a severnom Grécku. 
Názvy.
Slovenské názvy tejto skupiny sú: Pomáci, Pomaci, Pomakovia, bulharskí moslim(ov)i(a), moslimskí Bulhari, Bulharomohamedáni, bulharskí mohamedáni, mohamedánski Bulhari.
Tie z vyššie uvedených názvov, ktoré obsahujú slovo moslim alebo mohamedán, sa môžu vzťahovať aj všeobecne na akýchkoľvek Bulharov, ktorí sú moslimovia; historicky napríklad na povolžských Bulharov.
Charakteristika.
Počas dlhej osmanskej nadvlády konvertovali na islam (podľa niektorých názorov nenásilne, podľa iných násilím). Stali sa hlavnými spojencami okupačnej tureckej moci v Bulharsku. Neslávne sa preslávili účasťou na krvavom potlačení protitureckého povstania Bulharov v roku 1876, ale aj bojom proti kresťanským krajanom a oslobodzovacej ruskej armáde v rokoch 1877 až 1878. Po vyhlásení samostatnosti Bulharska mnohí emigrovali do Turecka. Ďalšia vlna emigrácie do Turecka pokračovala kvôli druhej svetovej vojne. 
Pre pomácke dediny je typický svojrázny folklór a moslimská architektúra. V mnohých dedinách žijú spoločne s kresťanskými Bulharmi, s ktorými ich spája spoločný slovanský jazyk. V niektorých oblastiach žijú spoločne s Turkami, od ktorých sa ale odlišujú jazykom. Podľa sčítania z roku 2001 žije v Bulharsku 131 531 Pomákov. Žijú najmä v okolí mesta Smoľan v južnom Bulharsku, ale aj v okolí Blagoevgradu a Pazardžiku. Podľa údajov z roku 2011 sa počet Pomakov znížil na 67 350. Malé komunity žijú aj v severnom Grécku a Macedónsku. Pomerne vysoký počet Pomákov žije aj v Turecku, kde sa ale asimilujú s moslimským tureckým obyvateľstvom.

</doc>
<doc id="317978" title="Európska cesta 575" url="https://sk.wikipedia.org/wiki?curid=317978">
Európska cesta 575

Európska cesta 575 ("E575") je európska cesta, ktorá začína v Bratislave, končí v Győri a je dlhá cca 100 kilometrov. 
Priebeh.
Európska cesta 575 začína v Bratislave na križovatke D1 (E58, E75 a E571) s cestou I. triedy číslo 63, po ktorej smeruje na výjazd "Bratislava-Podunajské Biskupice", kde sa presúva na diaľnicu D4 a po krátkom úseku na križovatke Bratislava-juh pokračuje po R7 až po jej ukončenie pri Holiciach. Tu sa vracia na I/63 a pokračuje mestami Dunajská Streda a Veľký Meder (odtiaľ po ceste I/13) na hraničný prechod Medveďov.
Na území Maďarska pokračuje po ceste číslo 14 cez Vámosszabadi do Győru, kde sa cestou číslo 81 napája na diaľnicu M1 (E60 a E75).

</doc>
<doc id="317999" title="Discovery Channel" url="https://sk.wikipedia.org/wiki?curid=317999">
Discovery Channel

Discovery Channel (v minulosti The Discovery Channel) je pôvodne americký satelitný a káblový televízny kanál, ktorý založil John Hendricks a distribuuje medzinárodná spoločnosť Discovery, Inc. V súčasnosti je vo vlastníctve Davida Zaslava. Prvýkrát bolo vysielanie spustené v roku 1985. V súčasnosti je kanál vysielaný celosvetovo v 155 krajinách a v 33 jazykoch.
Programovo sa kanál zameriava na dokumentárne programy, hlavne populárnu vedu, technológie a dejiny rovnako ako National Geographic a History. V Spojených štátoch je program hlavného Discovery kanála zameraný najmä na autentické témy ako napr. teoretické vyšetrovanie ("MythBusters"), automobily ("Wheeler Dealers"), zamestnania ("Deadliest Catch") a ostatné dokumenty zamerané na rodinné a vekovo mladšie publikum.

</doc>
<doc id="318034" title="Ženská dvojhra na French Open 2010" url="https://sk.wikipedia.org/wiki?curid=318034">
Ženská dvojhra na French Open 2010

Ženská dvojhra na French Open 2010 sa hrala ako súčasť French Open 2010 od 23. do 6. júna 2010. Titul získala nasadená sedemnástka Talianka Francesca Schiavoneová, ktorá vo finále porazila turnajovú sedmičku Austrálčanku Samanthu Stosurovú za 98 minút v dvoch setoch 6:4, 7:6 (2). Bol to jej prvý grandslamový titul a 4. titul v dvojhre na okruhu WTA. Ide o historicky prvú singlovú grandslamovú trofej pre Taliansko v kategórii žien.
Nasadenie.
Nižšie je zoznam nasadených hráčok. V zátvorkách je kolo, v ktorom vypadli.

</doc>
<doc id="318102" title="Majstrovstvá Európy vo futbale 1996" url="https://sk.wikipedia.org/wiki?curid=318102">
Majstrovstvá Európy vo futbale 1996

Majstrovstvá Európy vo futbale 1996 boli 10. Majstrovstvá Európy vo futbale. Konali sa v Anglicku od 8. júna do 30. júna 1996. Víťazom turnaja sa stala reprezentácia Nemecka, keď vo finále porazila reprezentáciu Česka 2-1. Najlepším strelcom sa stal Alan Shearer s 5 gólmi.
Kvalifikácia.
Do kvalifikácie Majstrovstiev Európy roku 1996 vstúpilo celkom 47 tímov, ktoré bojovali celkovo o 18 postupových miest na záverečný finálový turnaj. Anglicko ako hostiteľ majstrovstiev a ako obhajca sa kvalifikoval automaticky, a tak sa bojovalo o 16 miest.
Kvalifikované tímy:
"* Od rozdelenia Česko-Slovenska."
"** Od rozdelenia ZSSR."

</doc>
<doc id="318235" title="Abruzzy (región)" url="https://sk.wikipedia.org/wiki?curid=318235">
Abruzzy (región)

Abruzzy alebo Abruzzo (tal. "Abruzzo" alebo staršie "Abruzzi") je región v Taliansku. Jeho administratívnym centrom je mesto L’Aquila.
Poloha.
Nachádza sa v strednej časti Apeninského polostrova pri pobreží Jadranského mora, ktoré tvorí jeho východné hranice. Jeho západné hranice sú vzdialené od Ríma. Na severe susedí s regiónom Marky, na západe a juhozápade s regiónom Lazio a na juhovýchode s Molise. Napriek tomu, že je región geograficky skôr v centrálnej časti Talianska ho taliansky štatistický úrad Istat považuje za časť južného Talianska, z dôvodu historického spojenia s Kráľovstvom oboch Sicílií.
Geografia.
Región je prevažne hornatý (pohorie Abruzzy), nachádzajú sa tu najvyššie hory v Apeninách. Hora Corno Grande je s výškou zároveň najvyššou horou na Apeninskom polostrove. 
&lt;br&gt;Východ kraja tvorí zvlnená pobrežná rovina. Medzi najväčšie rieky patria Aterno-Pescara a Vomano.
Jednu tretinu územia tvoria národné parky a chránené územia. Medzi významné chránené územia patria:
Podnebie.
Podnebie je premenlivé, stredomorského typu, na pobreží prevažne horúce a suché, v horách alpské.
Nerastné bohatstvo.
V regióne sú náleziská ropy a síry, ktoré sa i aktívne ťažia.
Administratívne delenie.
Región je rozdelený do 4 provincií:
Obyvateľstvo.
V súčasnosti má región viac ako 1,3 milióna obyvateľov. Miestni obyvatelia sa v taliančine nazývajú Abruzzesi a používajú svoj vlastný dialekt. V minulosti bol región známy migráciou dobytka.
Významné sídla.
Medzi významné mestá patria: Pescara, Chieti, Teramo, hlavné mesto L’Aquila, Avezzano, Sulmona. Pescara je počtom obyvateľov najväčšie mesto v regióne. Medzi ďalšie významné mestá patrí priemyselné a technologické centrum Avezzano a priemyselné a turistické centrum Lanciano.
Priemysel a poľnohospodárstvo.
Priemysel kraja je sústredený v oblasti Pescara a L’Aquila. Pestujú sa tu obilniny (pšenica, ovos), kukurica, zemiaky a cukrová repa. V kraji sú vinice, citrusové a olivové sady. Oblasť je tiež známa chovom dobytka, oviec a rybolovom.

</doc>
<doc id="318273" title="Zuzana Navarová" url="https://sk.wikipedia.org/wiki?curid=318273">
Zuzana Navarová

Zuzana Navarová (* 18. jún 1959, Hradec Králové, Česko-Slovensko – † 7. december 2004, Praha, Česko), podpisovaná aj Zuzana Navarová de Tejada či Zuzana Navarová, d. T., bola česká speváčka, hudobníčka, skladateľka a producentka. Popularitu získala predovšetkým vďaka poslucháčom a kritikom, keďže médiá jej hudobnej tvorbe nevenovali príliš veľkú pozornosť.
Navarová sa dostala do povedomia poslucháčov ako speváčka skupín Nerez, Koa, tiež však ako sólová umelkyňa. Ako skladateľka sa podieľala na hudbe k divadelným predstaveniam, venovala sa však aj producentskej činnosti. Bola tiež objaviteľkou speváčky Radůzy. Začiatkom 90. rokov 20. storočia stála na čele projektu Nadácia Život umelca ("Život umělce").
Zuzana Navarová, ktorá bola pokladaná za "„výnimočnú nezávislú speváčku českej scény“", podľahla vo veku 45 rokov rakovine prsníka spojenej s cirhózou pečene.
Študijné roky.
Navarová vyštudovala španielsky a český jazyk (učiteľský odbor) na Filozofickej fakulte Karlovej univerzity. Po ukončení štúdia začala pracovať ako učiteľka španielčiny v jazykovej škole. Od roku 1980 spievala so skupinou Nerez, popri ktorej študovala konzervatórium v odbore popový spev.
Kariéra.
Od roku 1980 pôsobila v pražskom Nereze. V roku 1987 vystupovala so skupinou na Kube, kde neskôr žila a kde spoznala aj svojho manžela Luísa. Tamojšia hudba tiež inšpirovala jej vlastnú tvorbu. Prvý sólový album Caribe vydala v roku 1992. Nasledovali koncerty s príležitostným zoskupením Caribe Jazz Quintet. Na konci roku 1994 začala spolupracovať s kolumbijským pesničkárom a gitaristom Ivánom Gutiérrezom. Spolu s basgitaristom Karlom Cábom vytvorili trojčlenné zoskupenie pod názvom Tres, pričom album s rovnomenným názvom vznikol v roku 1995. Išlo predovšetkým o novonahraté a prespievané staršie Gutiérrezove skladby. Album so skladbami Zuzany Navarovej síce Tres nahrali, ale doposiaľ nebol vydaný.
Dvojica Navarová – Gutiérrez stáli aj za vznikom inej hudobnej skupiny, Koa. Jej súčasťou boli aj Mário Bihári (akordeón, klavír, klarinet), Camillo Caller (bicie nástroje a perkusie) a František Raba (kontrabas). Skupine vyšlo päť albumov. Prvý, pod názvom Skleněná vrba (1999), získal hneď ocenenie Žltá ponorka. Druhým počinom bola nahrávka Zelené album (2000) na ktorej naposledy pôsobil Iván Gutiérrez, ktorý po vydaní odišiel do Španielska. Nahradil ho gitarista Omar Khaouaj a Koa tak vydala ešte dva albumy: Barvy všecky, ktorý získal ocenenie Anděl za roku 2002, a Jako Šántidéví z roku 2003, ktorý je typickým Navarovej spevom vo viacerých jazykoch. Okrem češtiny je na ňom počuť rómčinu, slovenčinu, ruštinu i kečuánsky jazyk.
V roku 2004 sa Zuzana Navarová a skupina Koa po rokoch výrazne presadili aj v médiách skladbou "Marie" z posledného radového albumu, ktorý bol radený k najlepším titulom vydaným bez podpory veľkej gramofónovej firmy. Avšak tento úspech prišiel už len niekoľko mesiacov pred jej smrťou.

</doc>
<doc id="318517" title="Rondel (báseň)" url="https://sk.wikipedia.org/wiki?curid=318517">
Rondel (báseň)

Rondel () je báseň s viazaným veršom a rýmom.
Formálna kompozícia rondelu.
Je zložená z troch slôh s refrénom:
Alebo
Na konci druhej a tretej slohy je refrén, ktorý obsahuje prvé slovo 1. verša alebo prvé slová 1.verša. Refrén sa nazýva inak aj „klauzula“. Druh rýmu je: AABBAA/+klauzula/AABBA/+klauzula/.
Rondel bol veľmi populárny v 16. a 17. storočí. Dodnes sa udržal i keď zriedkavo.
Je ešte jeden druh a to rondel zdvojený. Má spoločné dva znaky s rondelom:
V ostatnom sa úplne líšia. Skladá sa zo 6-tich 4-veršových slôh so striedavým rýmom, každý z veršov prvej strofy sa stáva postupne v poradí vždy štvrtým veršom 4 nasledovných slôh. Šiesta sloha má 4 úplne nové verše, po ktorých nasleduje refrén, ktorý sa nerýmuje. Jeho refrén sa tiež inak nazýva klauzula. Je to akési zvolanie, ktoré má zdôrazňovať najdôležitejšiu myšlienku básne, ktorej základom sú prvé slová prvého veršu.
Historické korene rondelu a jeho vývoj.
Rondel vznikal v 13.storočí v Európe v prostredí trubadúrskeho umenia. Rondel bol sprevádzaný hudbou. Obvykle to bola lutna. Stavba básne sa teda prispôsobila hudobnému rytmu, ktorý bol schopný daný nástroj vylúdiť. Prvýkrát skomponoval a napísal rondel Adam de la Halle.
V 14. storočí básnik a skladateľ Guillaume de Machaut skomponoval asi 30 rondelov a prezentoval ich. Básne patria do lyrickej poézie, obvykle vyjadrujú subjektívne emócie kurtoáznej lásky v prostredí šľachtických a kráľovských dvorov.
V 15. storočí burgundskí poeti a skladatelia Guillaume Dufay a Gilles Binchois napísali veľa rondelov. Najznámejšími sa stali jednoduché melódie rondelov "De plus en plus" (slov. Čím ďalej tým viac) od Binchoisa a "Par le regart de vos beaux yeulx" od Dufayho. Vrchol rondelu sa datuje do tvorby van Ghizeghema na konci obdobia vlády vojvodu Burgundského. Koniec 15. storočia zavrhol stredoveké ustálené formy a prevzal poetické formy talianskej renesancie. Rondel prežil bezo zmien svojej formy dvesto rokov a bol prostriedkom umeleckého sebavyjadrenia trubadúrov, stredovekých poetov a hudobných skladateľov.

</doc>
<doc id="318545" title="Štefan Mandžár" url="https://sk.wikipedia.org/wiki?curid=318545">
Štefan Mandžár

Štefan Mandžár (* 10. jún 1952, Ždiar† 16. marec 2021) bol režisér slovenského dabingu a herec.
Pred revolúciou v roku 1989 hral v množstve filmov, seriálov či dabingov. V Prešove pôsobil ako režisér v Divadle Jonáša Záborského. Neskôr, sa začal viac venovať dabingu a doteraz režíruje množstvo slovenských zvukových verzií pre zahraničné filmy. Najskôr vyrábal dabing v Producentskom centre prevzatých programov, neskôr pre televíziu Markíza v štúdiách na Kolibe či v štúdiách Podium, Lenox, Studio 7 s.r.o., Enter, VDSP, chvíľu hosťoval aj v DAB-Daniele a v posledných rokoch pôsobil v Štúdiu Magic Voice a občas aj v Štúdiu Finikin.

</doc>
<doc id="318599" title="Martin Waldseemüller" url="https://sk.wikipedia.org/wiki?curid=318599">
Martin Waldseemüller

Martin Waldseemüller (* 1470 – † 16. marec 1520) bol nemecký kartograf.
Spoločne s Matthiasom Ringmannem je mu pripisované prvé známe použitie názvu "Amerika" na označenie Nového sveta, a to vo Waldseemüllerovej mape (známa tiež ako "Universalis Cosmographia"), na počesť objaviteľa Ameriga Vespucciho. Podľa Richarda Čapka "jeho tvorba spôsobila presun vodcovského postavenia kartografie do Nemecka.
Biografia.
Waldseemüller sa narodil v Freiburgu im Breisgau, (jeho matka bola z Radolfzellu) a študoval na univerzite vo Freiburgu. 
Dňa 25. apríla 1507 vydal glóbus a veľkú nástennú mapu sveta ("Universalis Cosmographia") zloženú zo 12 drevorezieb, ktorá bola vôbec prvou mapou, ktorá zaznamenávala Nový svet ako "Ameriku". Glóbus a nástenná mapa boli doložené knihou "Cosmographiae Introductio"- úvodom do kozmografie. Kniha obsahuje latinské preklady "Quattuor Amerike Vespuccij navigationes" (Štyri cesty Ameriga Vespucciho), čo je zrejme list písaný Amerigom Vespuccim. V knihe je tiež popísané, prečo bol použitý názov Amerika: 
&lt;br&gt; 
"Ab Americo Inventor ... quasi Amerike terrae sive Americam" (od objaviteľa Ameriga… ako by to bola krajina Amerigova, preto Amerika). 
&lt;br&gt; 
V roku 1513 Waldseemüller znovu premýšľa o názve kontinente, pravdepodobne v dôsledku vtedajších protestov nad Vespucciho rolou pri objavení a pomenovaní Ameriky. V jeho prepracovanom Ptolemaiovom atlase už názov "Amerika" nepoužil a namiesto toho je kontinent nazvaný jednoducho "Terra incognita" (neznáma krajina). Aj cez túto revíziu, už bolo od tej doby vydané 1000 kópií mapy sveta a pôvodný názov "Amerika" sa ujal. Zatiaľ čo severná Amerika sa ešte po nejaký čas v dokumentoch označovala ako India ("Indies"), nakoniec došlo aj v jej prípade k používaniu názvu "Amerika." 
Nástenná mapa bola po dlhú dobu stratená, ale v roku 1901 našiel jej kópiu Joseph Fischer na hrade Wolfegg v južnom Nemecku. Ide o jedinú známu dochovanú kópiu, ktorá bola v máji 2003 zakúpená Kongresom Spojených štátov.

</doc>
<doc id="318600" title="Edin Džeko" url="https://sk.wikipedia.org/wiki?curid=318600">
Edin Džeko

Edin Džeko (* 17. marec 1986, Sarajevo) je bosniansky futbalista, v súčasnosti pôsobiaci v klube AS Roma
V rokoch 1996 až 2005 pôsobil v klube FK Željezničar Sarajevo, kde si ho všimol český tréner Jiří Plíšek, ktorý "Željo" viedol v sezóne 2004/05. Ten priviedol talentovaného útočníka do Česka. V lete 2005 Džeko podpísal štvorročnú zmluvu s FK Teplice. Hneď sa však neobjavil v prvoligovom "áčku", najskôr putoval na hosťovanie do Ústí nad Labem, kde opäť hral pod trénerom Plíškom. V 15 zápasoch druhej ligy strelil 6 gólov a v zimnej prestávke sa vrátil do Teplíc.
Na jar 2006 debutoval v českej najvyššej súťaži, v 13 zápasoch dal 3 góly. V nasledujúcej sezóne sa už trafil 13-krát, vďaka čomu si vyslúžil ocenenie pre najlepšieho cudzinca v lige. Jeho výkony tiež nezostali bez odozvy u zahraničných klubov. V lete 2007 prestúpil z Teplíc do bundesligového Wolfsburgu za cca 4 milióny eur. 
Hneď v jeho prvej sezóne v Bundeslige sa presadil, strelil 8 gólov v 17 zápasoch. Svoje strelecké schopnosti však ukázal naplno až v nasledujúcej sezóne, po príchode krajana Zvjezdana Misimovića. Spolu s útočným partnerom Grafitém sa stali najlepšími strelcami súťaže a pomohli Wolfsburgu k historickému titulu. Po sezóne o neho prejavil záujem klub AC Miláno, Džeko v však predĺžil s nemeckým klubom zmluvu do roku 2013. Nasledujúcu sezónu debutoval v skupinovej fáze Ligy majstrov, kde sa však Wolfsburg neprebojoval do druhého kola. S 22 gólmi sa stal najlepším strelcom Bundesligy v sezóne 2009 – 10.
Hrával za rôzne bosniacke mládežnícke výbery vrátane dvadsaťjednotky, 2. júna 2007 sa prvýkrát objavil v seniorskej reprezentácii. V roku 2009 sa stal prvým veľvyslancom UNICEFu v Bosne a Hercegovine.

</doc>
<doc id="318609" title="Ján XVIII. (pápež)" url="https://sk.wikipedia.org/wiki?curid=318609">
Ján XVIII. (pápež)

Ján XVIII. (), vl. menom Ioannes Phasanius (* ?, Rapagnano, Pápežský štát - † júl ? 1009, Rím) bol 141. rímskym pápežom (v období rokov 10031009). 
O pápežovi Jánovi XVIII. existuje málo informácií. Vie sa, že než zasadol na pápežský stolec bol kňazom v Bazilike svätého Petra. Za pápeža bol zvolený 25. decembra 1003, podobne ako jeho predchodca rovnakého mena na nátlak Crescentiovcov, vplyvnej rímskej patricijskej rodiny. 
Prejavil sa ako rázny pontifik, ktorému veľmi záležalo na usporiadaní cirkevných záležitostí. V spolupráci s nemeckým kráľom Henrichom II. sa podieľal na reorganizácii cirkevných provincií v Nemecku.
Dá sa iba domnievať či Ján XVIII. nebol iba politickou bábkou v rukách Crescentiovcov. Rovnako panujú dohady i o konci jeho pontifikátu; predpokladá sa, že v lete roku 1009 bol prinútený z pápežského postu odstúpiť. Utiahol sa do ústrania a pravdepodobne zomrel v kláštore. Nedožil sa tak konca panstva Crescentiovcov, ktorých moc v nasledujúcom roku zvrhlo ľudové povstanie.
Zdroj.
J. N. D. Kelly, "Pápeži dvoch tisícročí", Roal, Bratislava, 1994, ISBN 80-88706-00-9

</doc>
<doc id="318653" title="Petr Nečas" url="https://sk.wikipedia.org/wiki?curid=318653">
Petr Nečas

RNDr. Petr Nečas (* 19. november 1964, Uherské Hradiště) je bývalý český politík, do júla 2013 predseda vlády Českej republiky a predseda Občianskej demokratickej strany. 
Od 4. septembra 2006 do 8. mája 2009 zastával posty podpredsedu vlády a ministra práce a sociálnych vecí v druhej vláde Mirka Topolánka. 1. apríla 2010 sa stal po rezignácii Mirka Topolánka volebným lídrom pre parlamentné voľby 2010 a 13. apríla potom oficiálne prevzal právomoci predsedu ODS, až do budúceho volebného kongresu. Na kongrese bol zvolený za predsedu strany. 
Biografia.
V rokoch 1979 až 1983 študoval na gymnáziu v Uherskom Hradišti. V roku 1988 ukončil štúdium na Prírodovedeckej fakulte Univerzity JE Purkyně v Brne, odbor fyzika, v tom istom roku získal titul doktor prírodných vied prác z oblasti plazmovej fyziky. 
Po absolvovaní vojenskej služby v rokoch 1988 až 1989 pracoval v podniku Tesla Rožnov pod Radhoštěm. 
Je ženatý, s manželkou Radkou má dvoch synov, Ondreja a Tomáša, a dve dcéry, Teréziu a Máriu. 
Politická kariéra.
Členom ODS je od roku 1991. Od roku 1992 je poslancom Parlamentu ČR. Od roku 1999 je podpredsedom ODS, v roku 2002 prehral súboj o post predsedu strany s Mirkom Topolánkom o 2 hlasy, medzi rokmi 2004 až 2006 vykonával funkciu 1 . podpredsedu ODS, ktorú na jeseň roku 2006 neobhájil v súboji s Pavlom Bémom. Vďaka svojim dlhým obštrukčným prejavom v Snemovni získal prezývku "Fidel" . Od roku 2006 je jedným z radových podpredsedov strany. Po odstúpení Mirka Topolánka v marci 2010 sa stal volebným lídrom ODS k parlamentným voľbám v roku 2010. Na celoštátnom kongrese strany 19. a 20. júna 2010 bol zvolený za tretieho predsedu ODS. 
Vo voľbách do Poslaneckej snemovne v júni 2010 získal mandát poslanca za ODS. Jeho strana začala rokovať s ostatnými stredopravými politickými stranami (TOP 09 a Veci verejné) o zostavení novej vlády so 118člennou podporou v 200člennej snemovni. 28. júna 2010 bol menovaný prezidentom Václavom Klausom za predsedu vlády Českej republiky a poverený zostavením novej vlády. Vo funkcii vystriedal Jana Fischera. Kompletný Nečasov kabinet vymenoval prezident 13. júla 2010. 
V nedeľných večerných hodinách 16. júna 2013, po ukončení grémia ODS, predseda vlády Nečas oznámil, že v pondelok 17. júna podá demisiu do rúk prezidenta republiky a odstúpi tiež z čela strany. Udalosti v tzv. kauze Nagyová vyústili do pádu celej Nečasovej vlády. Premiér Nečas demisiu odovzdal 17. júna 2013 prezidentovi republiky Milošovi Zemanovi. Ten ho poveril výkonom funkcie do doby, pokiaľ nebude zostavený nový kabinet.

</doc>
<doc id="318798" title="Vysoká škola báňská – Technická univerzita Ostrava" url="https://sk.wikipedia.org/wiki?curid=318798">
Vysoká škola báňská – Technická univerzita Ostrava

Vysoká škola báňská – Technická univerzita Ostrava (skrátene VŠB – TU Ostrava alebo VŠB – TUO) je technická univerzita, ktorá sídli v meste Ostrava v Česku. Škola nadväzuje na činnosť "Banskej akadémie" (neskôr "Vysokej školy banskej") v Příbrami, ktorá bola v roku 1945 presunutá do Ostravy. Dnešný názov školy zachycuje prechod z pôvodne úzko zameranej banskej školy na plnohodnotnú technickú univerzitu. Rektorom je od septembra 2017 prof. Ing. Václav Snášel, CSc.
Fakulty.
VŠB-TUO má tyto fakulty:

</doc>
<doc id="318852" title="Slovanský zjazd (1848, Praha)" url="https://sk.wikipedia.org/wiki?curid=318852">
Slovanský zjazd (1848, Praha)

Slovanský zjazd (iné názvy: Slovanský kongres, prvý Slovanský zjazd/kongres) bol zjazd slovanských predstaviteľov v Prahe v dňoch 2. až 12. júna 1848. Snažil sa zjednotiť všetkých Slovanov žijúcich v rakúskej monarchii.
Mal 4 hlavné body: 
Priebeh.
Počas mája sa schádzali do Prahy delegáti vyslaní všetkými národnými snemami vtedajších národných hnutí. V chorvátsko-srbskej sekcii sa do zoznamu zapísalo 40 ľudí; neskôr počet zástupcov ešte vzrástol. Česko-slovenská sekcia bola najpočetnejšia – zastupovalo ju 237 ľudí (z toho len 20 Slovákov); okrem toho bola prítomná aj poľsko-rusínska sekcia (61 členov). 
Kongres sa začal 2. júna 1848 v Prahe na Žofínskom ostrove. Jeho základnou ideou boli panslavizmus a austroslavizmus. Predsedom kongresu bol František Palacký, ktorý propagoval austroslavizmus ako obranu proti pangermanizmu. Zjazd sprevádzala nejednotnosť jednotlivých národov. Napriek tomu sa zjazd dohodol na "Manifeste zjazdu Slovanského k národom Európskym", ktorého hlavnou myšlienkou bolo právo na sebaurčenie národov. Na uskutočnení sa významne podieľal tiež Karel Havlíček Borovský. V čase kongresu došlo k potýčkam medzi radikálnymi študentmi a armádou. Študenti boli tvrdo potlačení.
Slovenská otázka.
Vo vzťahu k Slovensku niektorí Česi navrhovali spojenie Česka so Slovenskom do jedného útvaru (v rámci monarchie). Slovenská delegácia však v Žiadostiach Slovákov a Rusínov uhorských, ktoré zjazdu 7. júna predložil J. M. Hurban, obhajovala autonómiu Slovenska v rámci Uhorska s vlastným snemom a vládou. Výzvy Chorvátov a Srbov na radikálny boj proti Maďarom slovenská delegácia odmietala.

</doc>
<doc id="318855" title="Edmond Rostand" url="https://sk.wikipedia.org/wiki?curid=318855">
Edmond Rostand

Edmond Rostand (* 1. apríl 1868, Marseille – † 2. december 1918, Marseille, pomník má v Paríži) bol francúzsky básnik a dramatik. 30. mája 1901 ho zvolili za jeho dramatické a básnické dielo do Francúzskej akadémie a stal sa tak jej najmladším členom. Dosiahol hodnosť komandér Čestnej Légie.
Život.
Narodil sa v majetnej provensálskej rodine, otec bol účtovník a poet. V roku 1880 sa celá rodina presťahovala do kúpeľov Luchon, kde nakoniec otec Rostand postavil vilu „Vila Julia“ blízko tamojšieho kasína. Edmond strávil viac ako 22 letných prázdnin v Luchone, tu sa nechal inšpirovať k napísaniu divadelnej hry "Le Gant Rose", uvedenej roku 1888.
Okrem toho tu písal poéziu – "Les Musardises" (r. 1890). Študoval právo, ktoré nedoštudoval a chvíľu rozmýšľal nad diplomatickým poslaním. Nakoniec sa dal na písanie poézie.
V roku 1890 sa oženil s Rosemonde Gérard, francúzskou poetkou z prostredia šľachty a mali spolu dvoch synov, Mauricea a Jeana. Rosemonde písala takisto básne a divadelné hry. Ich syn Maurice zdedil po rodičoch talent a stal sa z neho tiež poet a dramatik. Edmond podporoval svoju manželku v jej tvorivých zámeroch a postupne sa začalo hovoriť, že ho zatieňuje ako autorka. Manželský vzťah prerušil v roku 1915 Edmond, ktorý si našiel poslednú lásku svojho života v Paríži a odsťahoval sa do Baskicka bližšie ku kúpeľom. Manželia sa však nerozviedli a Rosemonde sa starala ako vdova o jeho literárnu pamiatku.
V roku 1894 adaptovali jeho úspešnú veršovanú drámu "Les Romanesques" v divadle Comédie Française, za ktorú bol ocenený Francúzskou akadémiou v roku 1901. V roku 1897 mala úspešnú premiéru dráma "Cyrano z Bergeracu". V roku 1904 po neúspechu ďalšej hry "Chantécler" rezignoval na písanie divadelných kusov. Zomrel počas epidémie španielskej chrípky v roku 1918.
Dielo.
Rostand písal divadelné hry a poéziu.
Vplyv diela.
Rostandove romantické klasické verše viazané a rýmované štýlovo náležia do polovice 19. storočia. Ale jeho dramatické diela, hlavne "Cyrano z Bergeracu" obohatili pestrú ponuku štýlov vo francúzskej dramatickej tvorbe konca 19. storočia. Hry náležia do lyricko-epickej drámy a komédie, zasiahli i do kultúry bulvárov vaudevillom "Červená rukavica". Cyrano z Bergeracu, veršovaná komédia, sa stal evergreenom repertoárov divadiel až podnes.

</doc>
<doc id="318904" title="Andrej Nikolajevič Tichonov" url="https://sk.wikipedia.org/wiki?curid=318904">
Andrej Nikolajevič Tichonov

Andrej Nikolajevič Tichonov () (* 30. október 1906, Gagarin, Smolenská oblasť, Rusko, vtedy Gžatsk, Ruská ríša - † 8. november 1993, Moskva, Rusko) bol ruský matematik a geofyzik. Je známy predovšetkým vďaka práci v oblastiach topológie, funkcionálnej analýzy, geofyziky a matematickej fyziky.
Život.
Andrej Nikolajevič Tichonov sa narodil v roku 1906 v meste Gžatsk neďaleko Smolensku v rodine obchodníka. V roku 1910 sa rodina presťahovala do Moskvy, začiatkom občianskej vojny odišli na Ukrajinu a v roku 1919 sa opäť vrátili do Moskvy.
V roku 1922 ako šestnásťročný nastúpil na matematicko-fyzikálnu fakultu Moskovskej štátnej univerzity. Už ako študent dosiahol pod vedením Pavla Sergejeviča Alexandrova pozoruhodné výsledky najmä v oblasti topológie. V roku 1927 ukončil štúdium a zostal na univerzite.
V roku 1939 sa stal korešpondentom Akadémie vied ZSSR, v roku 1966 aj jej riadnym členom. Zohral rozhodujúcu úlohu pri založení fakulty informatiky na Moskovskej univerzite, v rokoch 1970 až 1990 pôsobil ako jej prvý dekan. Zomrel v roku 1993, je pochovaný na Novodievčom cintoríne.
Práca.
Najvýznamnejšie výsledky dosiahol Tichonov v oblastiach topológie a funkcionálnej analýzy, ako aj v niektorých oblastiach fyziky. Je po ňom pomenovaných viacero matematických viet a konceptov.
V oblasti topológie je po ňom pomenovaná Tichonovova veta, ktorá hovorí, že súčin kompaktných topologických priestorov je tiež kompaktný. Je tiež po ňom pomenovaná špeciálna trieda topologických priestorov, tzv. Tichonovove priestory. 
V matematickej fyzike je autorom viet o jednoznačnosti pre rovnicu vedenia tepla. Študoval tiež Volterrove integrálne rovnice.
Je tiež autorom metódy Tichonovovej regularizácie. Zaoberal sa tiež asymptotickou analýzou.

</doc>
<doc id="319429" title="Theodor Eicke" url="https://sk.wikipedia.org/wiki?curid=319429">
Theodor Eicke

Theodor Eicke (*17. októbra 1892, Hüdingen, Alsasko-Lotrinsko – † 26. februára 1943 blízko Michajlovky, Charkovská oblasť, ZSSR) bol nemecký dôstojník v hodnosti SS-Obergruppenführer und general der Waffen-SS. V roku 1933 veliteľ tábora Dachau, v rokoch 1934-1940 inšpektor koncentračných táborov. Bol jednou z kľúčových postáv podieľajúcich sa na založení nacistických vyhladzovacích táborov. Od roku 1939 velil 3. divízii Waffen-SS Totenkopf.
Život.
Narodil sa 17. októbra 1892 vo vtedy nemeckom Hüdingene blízko Château-Salins v Alsasku-Lotrinsku v rodine prednostu železničnej stanice. Mal 10 súrodencov.
V roku 1909 nastúpil do cisárskej armády k 23. bavorskému pechotnému pluku v Landau. Bojoval v prvej svetovej vojne. V roku 1914 bol vyznamenaný za statočnosť Železným krížom II. triedy. Po vojne pracoval krátko ako policajný dôstojník, no pre svoje politické názory inklinujúce k nacizmus bol prepustený zo zamestnania. Od roku 1923 pracoval vo firme I. G. Farben v meste Ludwigshafen. 1. decembra 1928 vstúpil do nacistickej NSDAP, SA a neskôr prestúpil do SS. V roku 1932 bol zatknutý za spoluúčasť na politických vraždách a atentátoch a odsúdený na dvojročný trest. Bol však podmienečne prepustený, následne pokračoval v predošlých aktivitách, uchýlil sa do ilegality. S falošnými dokladmi pôsobil v Taliansku, kde na rozkaz H. Himmlera zaisťoval centrum pre nemeckých exulantov z SS.
V roku 1933 sa dostal do sporu s gauleiterom Josefom Bückelom, ktorý ho označil za duševne chorého a nebezpečného pre spoločnosť, po čom bol hospitalizovaný na psychiatrickej klinike a prepustený z SS. No po zákroku doktora kliniky a Himmlera bol prepustený a nastúpil do funkcie veliteľa koncentračného tábora Dachau, kde nahradil predošlého veliteľa Hilmana Wäckerleho. Eicke v tábore zaviedol brutálne metódy vrátane mučenia a popráv. Od svojich podriadených vyžadoval úplnú poslušnosť. O rok neskôr bol poverený funkciou inšpektora koncentračných táborov a svoje metódy tak rozšíril aj na ďalšie tábory. 
Spolu s Michaelom Lippertom sa Eicke podieľal na poprave veliteľa SA Ernsta Röhma počas Noci dlhých nožov v roku 1934. Často čelil v sporoch Heydrichovi. Mal veľký vplyv na ďalších organizátorov holokaustu. Podieľal sa rozvoji ekonomickej činnosti táborov, pri ktorej bola využívaná otrocká práca väzňov.
Po začiatku 2. svetovej vojny bol koncom roku 1939 poverený vedením novovytvorenej divízie SS-Totenkopf. Po roku 1940 sa Eicke neangažoval v organizácii koncentračných táborov. Vo funkcii inšpektora táborov ho nahradil Richard Glücks. Jednotky pod jeho velením sa dopustili viacerých vojnových zločinov. Medzi prvé známe patrí masaker britských vojnových zajatcov v Le Paradis v roku 1940, či viaceré masakry zajatých sovietskych vojakov, rabovanie na sovietskom území a mnohé iné. Medzi svojimi vojakmi bol populárny. Bol zranený pri výbuchu míny počas operácie Barbarossa, do služby sa vrátil v decembri 1941.
Zahynul 26. februára 1943 počas bitky o Charkov. Pri hľadaní kontaktu s jedným zo svojich plukov, keď bol jeho štábny Fi 156 Storch v popoludňajších hodinách okolo 16:30 zostrelený sovietskymi jednotkami pri obci Michajlovka (pri meste Lozova, v Charkovskej oblasti). Stroj dopadol na Sovietmi kontrolované územie a Eicke zahynul v jeho troskách. Nemci sa k vraku dostali až nadránom nasledujúceho dňa.
Bol pochovaný pri obci Otdočnina. Neskôr pri nemeckom ústupe bol jeho hrob presunutý na nemecký vojenský cintorín pri Žytomyre. Po oslobodení bol sovietskymi úradmi cintorín zrovnaný so zemou.
Eicke bol po smrti nacistickou propagandou vyobrazovaný ako hrdina. Jeden z plukov divízie Totenkopf dostal na jeho počesť meno "Theodor Eicke".

</doc>
<doc id="319546" title="Cruzeiro Esporte Clube" url="https://sk.wikipedia.org/wiki?curid=319546">
Cruzeiro Esporte Clube

Cruzeiro Esporte Clube je brazílsky futbalový klub, so sídlom v meste Belo Horizonte v Minas Gerais. Klub bol založený 2. januára 1921. Cruzeiro je najpopulárnejší tím zo štátu Minas Gerais.
Napriek tomu, že jeho hlavným športom je futbal, Cruzeiro zahŕňa aj profesionálny volejbalový tím a poloprofesionálne oddiely atletiky, bochy a bowlingu. Futbalové družstvo Cruzeira vyhralo brazílsku Serie A raz, a to v roku 2003. Klub je 36-násobným víťazom majstrovstiev štátu Minas Gerais (Campeonato Mineiro). V rámci medzinárodných súťaží klub vyhral dvakrát Pohár osloboditeľov, dvakrát Supercopa Sudamericana, raz Recopa Sudamericana, Copa Oro a Supercopa Masters.
História.
Cruzeiro bolo založené v dôsledku politickej krízy klubu Yale, ktorý bol jedným z prvých klubov v Belo Horizonte. Talianski obyvatelia mesta chcel nasledovať príklad obyvateľov São Paula, ktorý si založili svoj vlastný klub Palestra Itália (dnes Palmeiras). Yale hral v štátnych majstrovstvách do roku 1925, kedy ukončil svoju futbalovú aktivitu. Väčšinu hráčov tohto klubu bola talianskej národnosti. Sformovanie Palestra Itália zväzovalo nový klub. Časť klubu sa v upršanú decembrovú noc odčlenilo a založilo klub Palestra Itália, ktorý bol známy pod menom Palestra Mineiro.
20. decembra 1920 taliansky konzul v meste Belo Horizonte usporiadal stretnutie 195 osobností, z ktorých 92 podpísalo listinu založenia a zhodli sa na novom stretnutí 2. januára 1921. Práve v tento deň sa zišlo približne 250 Talianov na slávnostnú udalosť, založenie klubu Sociedade Esportiva Palestra Itália. Farby klubu boli rovnaké ako na talianskej vlajke, zelená, biela a červená. Na zelenom drese bol znak klubu, kosoštvorec s iniciálami SSPI. Prvým zápasom klubu bol aprílový priateľský zápas na štadióne Prado Mineiro proti kombinácií hráčov z Nova Lima. Prvou oficiálnou prezentáciou klubu bol zápas proti Clube Atlético Mineiro, ktorý klub vyhral 2-0.
V januári 1942 Brazília vstúpila do druhej svetovej vojny a vydala dekrét o zákaze označenia názvov, ktoré pochádzali z nepriateľských štátov. Tak došlo k zmene názvu klubu a majiteľom trvalo 10 mesiacov, kým prišli na názov klubu, ktorý by bol čisto brazílsky. Pôvodne bol návrh na pomenovanie klubu Ypiranga, no nenašiel podporu väčšiny. V októbri sa definitívne dohodli na premenovaní klubu na Cruzeiro Esporte Clube. 
Zlatá éra klubu nastala v 60. rokoch, kedy tím okolo hráčov ako Tostão, Wilson Piazza a Fontana dosiahol viaceré úspechy. Päťkrát za sebou vyhral klub štátne majstrovstvá a v Taça Brasil vyhral nad Santsom, kde hral Pelé. V roku 1976 vyhral klub prvýkrát Pohár osloboditeľov, kedy vo finále zdolal River Plate. 
Najväčší úspech v poslednej dekáde prišiel po angažovaní trénera Vanderlei Luxemburgo. V roku 2003 vyhral tzv. trojkorunu brazílskeho futbalu, štátne majstrovstvá, pohár a ligu.

</doc>
<doc id="319758" title="Michail Vasilievič Frunze" url="https://sk.wikipedia.org/wiki?curid=319758">
Michail Vasilievič Frunze

Michail Vasilievič Frunze (; * 2. február 1885, Biškek, Kirgizsko – † 31. október 1925, Moskva, ZSSR) bol sovietsky politik, vojenský činiteľ a významná osobnosť ruskej občianskej vojny. 
Životopis.
Mladosť.
Frunze sa narodil v rodine lekára rumunskej národnosti, ktorý pochádzal z Chersonskej gubernie. Najprv študoval v Alma-Ate a neskôr na Petrohradskej univerzite. 
Revolucionár.
V roku 1903, vstúpil do Sociálnodemokratickej robotníckej strany Ruska. Na druhom kongrese, počas ideologického rozporu medzi Leninom a Martovom, dvoma hlavnými straníckymi vodcami sympatizoval Frunze s Leninom a jeho boľševikmi. 
Dva roky po kongrese sa stal Frunze dôležitým účastníkom revolúcie v roku 1905 kedy stál v čele textilných robotníkov v Ivanove. Keď revolúcia neuspela bol Frunze zatknutý a za protištátnu činnosť odsúdený na trest smrti. Trest mu bol na poslednú chvíľu zmenený na vyhnanstvo na Sibír, kde strávil desať rokov. V roku 1915 Frunze utiekol a stal sa editorom boľševického týždenníka Iskra. Do vypuknutia februárovej revolúcie používal pseudonym Arsenij-Trifonyč.
Revolúcia.
Počas februárovej revolúcie sa stal Frunze vedúcim ľudových milícií v Minsku, a neskôr sa stal prezidentom Bieloruského sovietu. Neskôr odišiel do Moskvy, a viedol ozbrojené oddiely robotníkov, aby pomohli pri zápase o kontrolu nad mestom. 
Občianska vojna.
Po októbrovej revolúcii sa v roku 1918 stal Frunze vojenským komisárom pre Ivanovo. Počas počiatočných dní ruskej občianskej vojny bol Frunze vymenovaný hlavou severnej skupiny armád. Potom čo Frunze porazil admirála Alexandra Kolčaka a Bielu armádu pri Omsku, poveril ho Lev Trockij (vtedajšia hlava Červenej armády) velením na východnom fronte.
V novembri roku 1920 získal Frunze Krym a vyhnal veliteľa Bielogvardejcov Piotra Vrangeľa a jeho vojenské jednotky z Ruska. Podarilo sa mu tiež zničiť Čiernu armádu na Ukrajine a nacionalistov pod vedením Simona Petľuru. 
V roku 1921 bol Frunze zvolený do ústredného výboru strany a v januári 1925 sa stal predsedom revolučnej vojenskej rady. V tejto funkcii sa významne zaslúžil o zlepšenie organizácie armády. Podpora Grigorija Zinovieva spôsobila, že sa Frunze dostal do konfliktu so Stalinom.
Smrť.
Frunze bol považovaný za potenciálneho následníka Lenina vďaka svojej schopnosti riešiť teoretické a praktické problémy straníckeho programu. 
V polovici roka 1925 začal Frunze trpieť bolesťami brucha. Mnohokrát mu bola ponúknutá operácia, Frunze sa jej však bál a odmietal. Neskôr sa mu však jeho stav zhoršil a musel byť hospitalizovaný. 
Frunze zomrel 31. októbra 1925 na otravu chloroformom pri operácii. Je možné, že za jeho smrť nesie zodpovednosť Stalin, neexistuje však na to dôkaz. Bol pochovaný pri Kremeľskom múre v Moskve. Všetci štyria lekári, ktorí Frunzeho operovali zomreli roku 1934.
Odkaz.
V roku 1926 bolo mesto Biškek pomenované na jeho počesť na „"Frunze"“. Roku 1991 sa mesto vrátilo k pôvodnému názvu. Aj napriek tomu sa však po Frunzem pomenúvajú rôzne ulice i múzea. Frunzeho vojenská akadémia, jedna z najznámejších v Rusku, nesie jeho meno. 
V moskovskom metre sa nachádza stanica Frunzenskaja, kde sa nachádza aj jeho busta.

</doc>
<doc id="319868" title="Užovka obojková" url="https://sk.wikipedia.org/wiki?curid=319868">
Užovka obojková

Užovka obojková alebo staršie užovka obyčajná (lat. "Natrix natrix") je európsky nejedovatý had z čeľade užovkovitých, podčeľade natricinae a rodu natrix.
Výskyt.
Tento had sa vyskytuje v nížinách kontinentálnej Európy, od južnej Škandinávie po južné Taliansko, na Britských ostrovoch s výnimkou Írska. Obýva aj severozápadnú Afriku a juhozápadnú Áziu. Jej počty však v mnohých oblastiach prudko klesajú.
Výskyt a stav na Slovensku.
Ekosozologický status od roku 2001 "LR:lc" - menej ohrozený.
Z pohľadu výskytu v Karpatoch bol v rámci projektu Bioregio vypracovaný návrh ekosozologického statusu za celé pohorie ako aj za Slovensko "LC" - najmenej ohrozený.
Vzhľad.
Užovka obojková je náš najbežnejší had, okolo štíhleho a dlhého tela má 19 radov šupín. Hlavu majú mierne odlišnú podľa pohlavia. Samice ju majú širšiu, sploštenejšiu a zreteľnejší krk. Samci ju majú menej odlíšiteľnejšiu od krku a dlhšiu. Dosahuje dĺžku až 120 cm. Najväčšie exempláre v južných oblastiach však dosahujú dva metre. Rekord je 205 centimetrov. Dožívajú sa až 10 rokov (najstarší jedinec až 23 rokov).
Dospelé jedince sú olivovohnedé, zelenkasté alebo sivé. Tesne za hlavou mávajú kontrastný žltý alebo biely golier. Niektorým jedincom goliere za hlavou chýbajú. Existujú aj exempláre šedé či čierne, brucho majú však všetky užovky svetlejšie.
Spôsob života a rozmnožovanie.
Je to semiakvatický predátor, ktorý trávi veľa času na vlhkých miestach alebo priamo vo vode. Dobre pláva, niekedy ju možno pozorovať ako sa vlní pri hladine rybníkov. Občas sa objaví vo viniciach alebo v blízkosti ľudských obydlí. Živí sa obojživelníkmi a rybami, ale príležitostne i cicavcami (drobnými hlodavcami), jaštericami a hmyzom.
Cez zimu sa ukladá na zimný spánok a pári sa krátko po jarnom zobudení v apríli až v máji. Predtým sa vždy zvlieka. Vajcia sú dlhé asi len 3 centimetre s kožovitým povrchom sú kladené po ôsmich až štyridsiatich kusoch (vzácne až 50) v júni až júli. V niektorých oblastiach kladú užovky vajcia hromadne na jedno miesto, takže sa tam môže nájsť až 1500 vajec. Väčšinou sú kladené v náplavových hromadách pri riekach do hromád dreva, lístia a pod. Známe sú také prípady, kedy kladie svoje vajce do kompostu. Pred príchodom poľnohospodárstva boli užovky obojkové ďaleko menej početné. Práve vďaka kompostom sa veľmi rozšírili. V poslednej dobe však poľnohospodárstva ubúda a tak ubúda aj užoviek. Mláďatá sa liahnu po šiestich až desiatich týždňoch. Vajce potrebuje teplotu najmenej 21 °C. Mladé hady sú dlhé 15 až 20 centimeterov a sú samostatné ihneď po vyliahnutí.
Obrana.
Najlepší spôsob obrany je útek, užovka obojková je preto neobyčajne rýchla na hada. Dokáže vyvinúť rýchlosť až 6,7 kilometrov za hodinu. A pretože nemá jedový aparát, na obranu produkuje iba zapáchajúcu tekutinu z kloaky, alebo predstiera smrť. Počas predstierania smrti niekedy nechá von z čeľustí voľne spustený jazyk. Niekedy predstiera tiež útok, ale neotvára pri ňom čeluste. Pokiaľ ani tento spôsob obrany nezaberie, tak hryzie. Najväčším nepriateľom užoviek je človek, ďalšími jazvece, ježe, mačky a dravé vtáky. Užovky rodu natrix však majú jedovaté sliny, ktoré pôsobia hlavne na obojživelníky. Pre človeka však nepredstavujú vôbec žiadne nebezpečenstvo.
Ochrana.
Je zákonom chránená, spoločenská hodnota je 140 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bernského dohovoru (Príloha II)

</doc>
<doc id="319886" title="Dubový vŕšok" url="https://sk.wikipedia.org/wiki?curid=319886">
Dubový vŕšok

Dubový vŕšok je prírodná rezervácia v pohorí Považský Inovec v podcelku Nízky Inovec v správe štátnej ochrany prírody Biele Karpaty. Leží približne južne od obce Nová Lehota.
Nachádza sa v katastrálnom území obce Nová Lehota, okres Nové Mesto nad Váhom v Trenčianskom kraji. Vyhlásená bola v roku 1993 na rozlohe , bez ochranného pásma. Na území rezervácie platí 4. stupeň ochrany.
Predmetom ochrany je: "Cenný fragment oligotrofnej kyslej dubiny na kryštaliniku Považského Inovca s typickými indikačnými druhmi rastlín. V tesnej blízkosti rezervácie sa nachádzajú xerotermné spoločenstvá na karbonátovom podloží obalovej série - možnosť miešania rôznych faunistických a floristických prvkov."

</doc>
<doc id="319913" title="T-26" url="https://sk.wikipedia.org/wiki?curid=319913">
T-26

T-26 bol sovietsky ľahký pechotný tank, používaný od začiatku 30. rokov 20. storočia do začiatku druhej svetovej vojny. Bol skonštruovaný na základe britskej konštrukcie Vickers Mark E a patril medzi najúspešnejšie tankové konštrukcie svojej doby.
Vznik a vývoj.
V roku 1930 sovietska nákupná komisia zakúpila v Spojenom kráľovstve prvé 4 kusy tanku Vickers 6-ton Mark E a dokumentáciu, ktorá umožňovala ich výrobu v ZSSR. Na základe britskej konštrukcie boli v Leningradskom konštrukčnej kancelárii Vojenskej technickej akadémie F. E. Dzeržinského postavené prvé prototypy TMM-1 a TMM-2. Výroba sa v júli 1931 začala v továrni Boľševik v Leningrade, ktorú neskôr premenovali na Závod č. 174 K.J. Vorošilova. V roku 1933 sa začala výroba v Stalingradskom traktorovom závode. Počas vojny sa tanky ďalej vyrábali a opravovali v továrni Kirova v Leningrade a v závode L. Kaganoviča v Chabarovsku.
V rokoch 1931 – 1941 bolo vyrobených 23 sérií s 11-imi hlavnými typmi. Pôvodne sa vyrábal ako dvojvežový s guľometom DT v každej veži (štandardná verzia) alebo s guľometom DT a 27 (T-26A-4) alebo kanónom (veliteľská verzia T-26A-5). Neskôr sa vyrábala verzia s jednou vežou a kanónom kalibru (T-26B-1). V roku 1932 bolo rozhodnuté o výrobe nového typu veže pre tanky BT, T-26 a T-35, ktorá by niesla nový protitankový kanón. Táto bola montovaná na tanky od roku 1933. Tento typ sa stal najrozšírenejším tankom pred začiatkom nemeckého vpádu do ZSSR, keď tvoril celkovo 5500 z 12000 všetkých T-26.. Od roku 1935 boli do tankov montované ďalšie 2 guľomety DT. Bojové nasadenie ukázalo, že zo strojov, ktorých pancierové plechy boli nitované nity často po zásahu odletovali a odrážali sa po interiéri. V modeli 1933 sa preto zaviedlo zváranie. Vznikli tiež rôzne iné verzie ako mostný tank, plávajúci alebo plameňometný tank.
V roku 1937 došlo k ďalšiemu vylepšeniu, ktorým bolo zvýšenie pancierovania vrchnej časti motora. Toto zlepšenie bolo neskôr inštalované aj na staršie modely. Od roku 1938 bola na tanky montovaná nová veža kónického tvaru s vylepšeným kanónom kalibru 45 mm. Do podlahy tankov bol inštalovaný nový únikový otvor pre posádku. Po bojových skúsenostiach z bojov vo Fínsku v roku 1939 bolo asi na 100 tankov Leningradského vojenského okruhu montované dodatočné pancierovanie, ktoré však zvyšovalo hmotnosť tanku na 12 ton a výrazne znižovalo ich priechodnosť terónom s ich slabými motormi.
Celkovo bolo vyrobených vyše 11 000 tankov T-26.
Nasadenie.
T-26 slúžil v tankových práporoch pechotných divízií a v divíziách motorizovanej pechoty. Zúčastnil sa bojových operácií počas občianskej vojny v Španielsku, napadnutia Poľska a bojových operácií na Ďalekom výhode (bitka o Chalchyn Gol) ako aj zimnej vojny. Už vtedy sa ukázalo, že konštrukcia prešla svojim zenitom a je potrebné hľadať jeho náhradu.
Spolu s typmi BT-5 a BT-7 bol hlavnou tankovou zbraňou červenej armády na začiatku druhej svetovej vojny a počas nacistického vpádu. Na začiatku vojny slúžil hlavne v samostatných brigádach ľahkých tankov, každej s 256 – 267 tankmi T-26. 1. júna 1941 mala červená armáda 10 268 tankov T-26 všetkých modelov, vrátane rôznych typov obrnených vozidiel na podvozku T-26. 22. júna 1941 tvorili tanky T-26 52% všetkých tankov Západného vojenského okruhu. Najnovšie modely T-26 (mod. 1938/39) boli porovnateľné so staršími nemeckými tankmi Panzer I, Panzer II, Panzer 35(t) a Panzer 38(t), ktoré tvorili polovicu tankových síl nasadených proti ZSSR počas operácie Barbarossa. Neboli však už schopné plne čeliť moderným verziám tankov Panzer III a IV. Tanky T-26 mali v porovnaní s najnovšími nemeckými tankmi slabšiu výzbroj, menšiu rýchlosť, manévrovateľnosť a pancierovanie. Ich kanón však bol schopný prerážať z bojovej vzdialenosti pancier všetkých vtedajších nemeckých tankov. Väčšina tankov T-26 bola stratená v priebehu prvých mesiacov nemecko-sovietskej vojny prevažne v dôsledku leteckých úderov, delostreleckej paľby, porúch a kvôli nedostatku paliva.
Nasadenie T-26 po skončení roku 1941 bolo skôr sporadické. Najviac ich bolo použitých pri obrane Leningradu, keďže v meste sa nachádzala továreň s dostatočným množstvom náhradných dielov a bolo možné ich udržiavať ešte aj v priebehu roka 1942. Najdlhšie sa udržali T-26 v jednotkách na Ďalekom východe, kde tvorili spolu s tankmi BT asi polovicu tankov, ktoré boli nasadené na konci vojny proti japonským silám.
Mnoho týchto strojov sa dostalo do rúk nepriateľa. Boli používané Fínmi aj Nemcami, ktorí veľké množstvo tankov T-26 prestavali na ťahače alebo stíhače tankov.
Napriek tomu, že T-26 bol iba ľahký tank, ktorý bol počas druhej svetovej vojny zastaranou konštrukciou. Bol prvým masovo vyrábaným tankom v ZSSR, ktorý umožnil vznik výrobných kapacít a znalostnej technológie, čo dovolilo pokračovanie vo vývoji ďalších tankových konštrukcií.
Dodnes sa zachovalo kusov 45 tankov tohto typu.

</doc>
<doc id="320347" title="Majstrovstvá Európy vo futbale 1972" url="https://sk.wikipedia.org/wiki?curid=320347">
Majstrovstvá Európy vo futbale 1972

Majstrovstvá Európy vo futbale 1972 boli 7. Majstrovstvá Európy vo futbale. Konali sa v Belgicku od 14. júna do 18. júna 1972. Z kvalifikácie postupovali štyri tímy. Turnaj vyhrala reprezentácia Západného Nemecka, keď vyhrala vo finále nad reprezentáciou ZSSR. Najlepším strelcom sa stal Nemec Gerd Müller so 4 gólmi.
Kvalifikácia.
Kvalifikácia sa uskutočnila v dvoch fázach. Prvá fáza (skupinová), sa hrala v rokoch 1970 a 1971 v ôsmich štvorčlenných skupinách, z ktorých postupoval len prvý. Druhá fáza (štvrťfinálová), sa hrala v máji 1972 a víťaz dvojzápasu postúpil do záverečného turnaja.
Kvalifikované tímy:

</doc>
<doc id="320376" title="Božská komédia" url="https://sk.wikipedia.org/wiki?curid=320376">
Božská komédia

Božská komédia () je rozsiahly epos talianskeho básnika Danteho Alighieriho, jedno z najvýznamnejších diel svetovej literatúry. Vzniklo pravdepodobne v rokoch 13041321. V samotnej Božskej komédii Dante uvádza, že sa dej odohráva na Veľkú noc roku 1300 od 7. do 14. apríla. 1300 bol prvým jubilejným rokom, keď sa viacerí veriaci odobrali na púť, aby im boli odpustené ich hriechy. 
Je napísaná pomocou tercín (trojveršových strôf). V pôvodnom znení – a v niektorých prekladoch – je zložená z 11-slabičných veršov, v diele sa však nachádza aj niekoľko výnimiek. Podľa Jozefa Felixa a Viliama Turčányho sa nejedná o chybu alebo nepozornosť, prikláňajú sa skôr k názoru, že chcel Dante týmto narušením pravidelnosti poukázať na rozličné záležitosti vo veršoch. Celé dielo tvorí 14 233 veršov. 
Názov.
Dielo sa pôvodne volalo jednoducho Komédia (). V stredoveku, vrátane 14. storočia, keď bolo dielo napísané, sa komédia považovala za opak tragédie, teda za žáner, ktorý má pochmúrny začiatok, no radostný koniec. Prívlastok „Božská“ jej priradil až známy taliansky spisovaeľ Bocaccio, ktorý bol považovaný za odborníka na Danteho umenie.
Rozdelenie.
Danteho "Božská Komédia" sa skladá z troch častí, resp. kantík:
Celú "Božskú komédiu" tvorí 100 spevov. Číslo 100 Dante považoval za symbol úplnosti a dokonalosti. Kantiku "Peklo" tvorí 33+1 spevov – jeden je úvod, ktorý sa väčšinou radí do prvej časti – Očistec 33 spevov, podobne aj Raj 33 spevov. 
Peklo (Inferno).
Kantika Peklo sa začína Danteho blúdením v Temnom lese, ktoré symbolizuje hriešnu cestu. Počas jeho cesty ho ohrozujú tri šelmy, a to "Zmyselnosť", "Pýcha" a "Lakomosť". Na pomoc mu príde jeden z najvýznamnejších antických básnikov, Vergílius, ktorého Eneidu obdivoval aj sám Dante. Vergílius symbolizuje rozum. Beatrice, Danteho platonická láska, poslala antického básnika za Dantem, aby ho previedol Peklom a Očistcom. 
Danteho Peklo má lievikovitý tvar, kde si hriešnici odpykávajú tresty na základe princípu contrapasso (súvis medzi vinou a trestom). Skladá sa z Predpeklia a deviatich kruhov Pekla. 
Dante blúdil Peklom 3 dni – od 7. apríla 1300 (na Zelený štvrtok) do 10. apríla 1300. 
Očistec (Purgatorio).
V tejto kantike Dante spoločne s Vergíliom prejdú cez Očistcovú horu, ktorá sa podľa básnika nachádza na južnej pologuli a je obklopená oceánom. Túto Očistcovú horu tvorí Predočistec, ktorý sa skladá z pobrežia a troch kruhov, z Očistca, ktorý sa skladá zo siedmich kruhov a Pozemského raja. Aj v Očistci sa uplatňuje princíp contrapasso (súvislosť medzi vinou a trestom).
Pri bráne do Očistca anjel nakreslí na Danteho čela sedem písmen P (po taliansky peccato, teda hriech), ktoré sa pri každom jednom zdolaní kruhu Očistca z Danteho zmyje. Keď prejde cez prvý kruh (pýchu), zmyje sa mu z čela jedno P a ostatné sa rozmažú – verilo sa totižto, že je pýcha základom všetkých hriechov. 
Keď sa dvaja básnici dostanú na vrch Očistcovej hory, do Pozemského Raja, Vergílius sa s Dantem rozlúči, keďže on, ako nepokrstený, odsúdený na bytie v prvom kruhu Pekla, nemá právo vstúpiť Raja. Na tomto mieste zostúpi Beatrice, Danteho platonická láska, ktorá umrela ako 25-ročná v roku 1290, teda desať rokov pred Danteho cestou, ktorá básnika prevedia cez Raj. 
Zaujímavosťou je, že Vergílius sprevádzal Danteho cez 63 spevov a Beatrice, naopak, cez obrátený číselný pomer, cez 36 spevov Božskej komédie.
Raj (Paradiso).
Rajom sprevádza Danteho Beatrice, jeho platonická láska. Raj sa skladá zo sféry ohňa, ktorý je vchodom do Raja, naďalej z deviatich nieb, Bielej ruže, Empyrea, Anjelského chóru a najvyššie sa nachádza samotný Boh. 

</doc>
<doc id="320415" title="Majstrovstvá Európy vo futbale 1988" url="https://sk.wikipedia.org/wiki?curid=320415">
Majstrovstvá Európy vo futbale 1988

Majstrovstvá Európy vo futbale 1988 boli 11. Majstrovstvá Európy vo futbale. Konali sa v Západnom Nemecku od 10. júna do 25. júna 1988. Z kvalifikácie postupovali sedem tímov a domáca reprezentácia. Turnaj vyhrala reprezentácia Holandska, keď zvíťazila vo finále 2 – 0 nad reprezentáciou ZSSR. Najlepším strelcom sa stal Holanďan Marco van Basten s 5 gólmi.
Kvalifikácia.
Do kvalifikácie Majstrovstiev Európy roku 1980 vstúpilo celkom 32 tímov, ktoré bojovali celkovo o 8 postupových miest na záverečný finálový turnaj. Nemecko ako hostiteľ majstrovstiev sa kvalifikoval automaticky, a tak sa bojovalo o sedem miest.
Kvalifikované tímy:

</doc>
<doc id="320461" title="Helmuth Duckadam" url="https://sk.wikipedia.org/wiki?curid=320461">
Helmuth Duckadam

Helmuth Duckadam (* 1. apríl 1959, Semlac, Rumunsko) je bývalý rumunský futbalový brankár. Svoju kariéru začal v mládežníckom celku Semlacana Semlac, jeho prvým klubom v seniorskej kategórii bol v sezóne 1977/78 Constructorul Arad. Ligový debut absolvoval 17. septembra 1978 ako devätnásťročný v drese UTA Arad v stretnutí CS Târgovişte - UTA Arad 2-0.
Historický zápis do dejín futbalu.
V roku 1982 prestúpil do armádneho klubu Steaua Bukurešť a v jeho drese sa nezmazateľne zapísal do dejín futbalu, keď 7. mája 1986 v španielskej Seville vo finále Pohára majstrov európskych krajín (dnes Liga majstrov) FC Barcelona - Steaua Bukurešť (0:0 po predĺžení) v jedenástkovom rozstrele chytil všetky štyri strely zo značky pokutového kopu. Keďže jeho dvaja spoluhráči (Lăcătuș a Balint) jedenástky premenili, Steaua sa stala prekvapujúcim víťazom najprestížnejšej európskej klubovej súťaže. Bolo to prvé víťazstvo celku z vtedajšieho tzv. východného bloku v tejto súťaži. Po Steaue sa to podarilo už len Crvenej Zvezde Belehrad v roku 1991.
Zdravotné problémy a koniec činnosti.
Krátko po tomto úspechu začali Duckadama prenasledovať vážne zdravotné problémy s rukou (trombóza, krvná zrazenina), preto musel svoju sľubne sa rozvíjajúcu kariéru ukončiť. V roku 1989 sa k aktívnej činnosti znova vrátil, ale už len v nižších súťažiach v klube Vagonul Arad, v ktorom svoju aktívnu činnosť v roku 1991 druhýkrát a naposledy ukončil.

</doc>
<doc id="320478" title="2K Czech" url="https://sk.wikipedia.org/wiki?curid=320478">
2K Czech

2K Czech (v minulosti Illusion Softworks) je česká firma zaoberajúca sa vývojom počítačových hier. Firma bola v roku 2017 zlúčená pod herné štúdio Hangar 13, ale aj napriek tomu sa meno firmy nezmenilo.
História.
Firmu založil v roku 1997 Petr Vochozka . 8. januára 2008 spoločnosť Illusion Softworks kúpila Take 2 Interactive a začlenila ju do svojej divízie 2K Games a následne ju premenovala na 2K Czech. Firma má centrálu v Brne. V minulosti existovali aj dve ďalšie pobočky v Prahe, jedna v meste Zlín, druhá v Bratislave a tretia v Košiciach. Spoločnosť Illusion Softworks úzko spolupracovala s teamom Pterodon, ktorý je autorom série Vietcong. Po dokončení hry Vietcong 2 bol Pterodon rozpustený a väčšina jeho ľudí prešla do Illusion Softworks. V roku 2017 bola spoločnosť spojená do Hangar 13. 

</doc>
<doc id="320641" title="Slováci v Rumunsku" url="https://sk.wikipedia.org/wiki?curid=320641">
Slováci v Rumunsku

Dnes žije v Rumunsku 17-21 tisíc Slovákov. Slovenské etnikum v Rumunsku možno rozdeliť do dvoch veľkých teritoriálne navzájom oddelených skupín. 
Prvú z nich nájdeme v nížinatej, severnej časti rumunského Banátu v okolí mesta Nadlak (po rumunsky Nădlac) pri hranici s Maďarskom. Ide o ekonomicky a kultúrne pomerne vyspelú populáciu - v Nadlaku pôsobí aj slovenská stredná škola, v slovenčine vychádzajú knižné publikácie a pod. V Aradskej župe tvorili Slováci v roku 1977 2% všetkého obyvateľstva. Ide o druhotnú kolonizáciu, ktorá vyšla na začiatku 19. storočia z oblasti Békešskej Čaby. Slováci aj v súčasnosti tvoria v Nadlaku takmer polovicu jeho obyvateľov.
Podľa sčítania ľudu v roku 2011 mal Nadlak 7185 obyvateľov. Jeho etnická štruktúra bola nasledovná:
Druhá zložka slovenskej populácie sídli na severozápade krajiny v obciach rumunského Rudohoria (Munții Plopiș) ležiaceho východne od mesta Oradea na hraniciach žúp Bihar a Salaš. Ide o potomkov kolonistov, ktorí prišli na toto neobývané miesto v troch vlnách medzi rokmi 1790-1838. Veľká časť rudohorských Slovákov sa podieľala na emigračnej vlne do Česko-Slovenska v rokoch po druhej svetovej vojne. Boli usídľovaní v pohraničí Česka (najmä Šumava, Jeseníky, tiež Tachovsko, Chebsko aj.), kde sú dodnes veľmi osobitnou kultúrnou skupinou obyvateľstva. 
Bihorská oblasť je zväčša hornatá s množstvom kopcov a údolí. Rozsiahly horský pás v členitom teréne je dlhý približne 50 kilometrov a široký 30 kilometrov. Lokality, kde žijú Slováci, nachádzame priamo na kopcoch (Nová Huta, Gemelčička, Šarany, Nový Šastelek, Bojovské, Vagaše), pod nimi sú ďalšie obce (Bodonoš, Čerpotok, Boromlak, Varzaľ, Fegernic, Lugaše, Zavaň). 
Nachádza sa tu obec s najvyšším podielom Slovákov v Rumunsku, Nová Huta (Șinteu) v Biharskej župe, kde podľa sčítania ľudu v roku 2002 z jej 1287 obyvateľov tvorili Slováci 1264 obyvateľov, Rumuni 19 a Maďari 4.
Takmer v každej obci funguje slovenská škola, prípadne aj škôlka. V Bodonoši sa nachádza aj slovenské Teoretické lýceum Jozefa Kozáčeka. Do dvoch škôl sú vyslaní učitelia Ministerstvom školstva, vedy, výskum a športu SR (Nová Huta a Gemelčička), ktorí v oblasti pôsobia ako podpora slovenským krajanom. Takmer v každej dedinke pôsobia slovenskí kňazi, ktorí sú rodákmi z tejto oblasti. 
Náboženské vierovyznanie.
Slováci v Bihárskej župe sú prevažne rímskokatolíckeho vierovyznania, tí žijúci v Aradskej župe zase evanjelického vierovyznania. Vďaka zmiešaným manželstvám ako tretie najrozšírenejšie vierovyznanie nahradilo gréckokatolícke pravoslávne. Celkovo sú Slováci v Rumunsku podľa sčítania ľudu z roku 2002 nasledovného vierovyznania :
Politická reprezentácia.
Ako štátom oficiálne uznaná národnostná menšina, majú Slováci spolu s Čechmi jedného svojho zástupcu v rumunskom parlamente. Ich zástupcom je od roku 2008 Adrian Merka za Demokratickú úniu Slovákov a Čechov v Rumunsku.
Vývoj počtu Slovákov v Rumunsku.
Najviac Slovákov žije podľa sčítania obyvateľstva z roku 2002 v župách Bihar (7370), Arad (5695), Temeš (1908), Salaš (1366), Caraș-Severin (340), Satu Mare (186) a Hunedoara (100).
Školstvo.
V roku 1995 sa v slovenskej lokalite Bodonoš v Bihorsko-salažskej oblasti založilo druhé slovenské lýceum v Rumunsku, ktoré bolo pomenované po významnom slovenskom kanoníkovi v Oradei (Veľký Varadín) Jozefovi Kozáčekovi (Teoretické lýceum Jozefa Kozáčeka). Toto lýceum je zamerané na štúdium jazykov a študujú na ňom najmä žiaci z okolitých slovenských obcí. 
V súčasnosti sú v Rumunsku 2 lýcea (v Nadlaku a v Bodonoši) - kde sú aj základné školy pre I. - VIII. ročník, ďalšie 3 základné školy pre I. - VIII. ročník sú v Starej Hute, v Gemelčičke a v Šaranoch, a okrem toho je v Rumunsku pre Slovákov ďalších 12 základných škôl pre ročníky I. - IV. a 14 škôlok. Okrem toho sa slovenčina ako materinský jazyk vyučuje na niekoľkých ďalších školách .

</doc>
<doc id="320830" title="Cesta III. triedy 2171 (Slovensko)" url="https://sk.wikipedia.org/wiki?curid=320830">
Cesta III. triedy 2171 (Slovensko)

Cesta III. triedy číslo 2171 ("III/2171", staré číslo "III/065033") je cesta III. triedy na Slovensku, v okresoch Prievidza a Turčianske Teplice. Jej celková dĺžka je 9,950 km a spája obce Ráztočno, stredisko Remata a Sklené. Časť úseku medzi Rematou a Skleným je nedobudovaný. 
Priebeh.
Cesta začína na križovatke s trasou I/9 asi 1,3 km za obcou Ráztočno, v smere k Handlovej. Podchádza železničnú trať Horná Štubňa - Prievidza a pokračuje údolím popri veľkom kameňolome k chate Poniklec, kde je križovatka s odbočkou do osady Remata. Cesta pokračuje k stredisku Remata, kde končí vybudovaný úsek cesty z prievidzskej strany. Ďalej vedie lesná, len terénnymi autami zjazdná cesta s prudkým stúpaním na hrebeň pohoria Žiar, kde prechádza do okresu Turčianske Teplice.
Cesta pokračuje vybudovaným úsekom v obci Sklené, ktorú spája s cestou I/65, kde III/2171 končí.

</doc>
<doc id="320862" title="Cannibal Corpse" url="https://sk.wikipedia.org/wiki?curid=320862">
Cannibal Corpse

Cannibal Corpse je americká deathmetalová skupina z Buffala, New York, založená v roku 1988. Spolu so skupinami ako Morbid Angel alebo Death patrí medzi zakladateľov tohto štýlu. Do teraz vydala trinásť štúdiových albumov, jeden boxset a jeden live-album. S predanými albumami, ktorých počet presahuje dve milióny je najlepšie predávajúcou deathmetalovou skupinou v Amerike a druhou najpredávanejšou na svete. 
Skupina sa inšpirovala klasickou thrashmetalovou scénou ako Slayer, Kreator alebo Sodom. Taktiež sa preslávila brutálnymi textami ale aj potlačami albumov, ktoré väčšinou niesli hororovú tematiku. V niektorých krajinách boli cenzúrované, a tak skupina musela navrhnúť alternatívny obal.
Začiatky.
Prvé vystúpenie skupiny bolo v apríli roku 1989, v Buffalo´s River Rock Café klube, krátko po nahraní prvej demonahrávky "Cannibal Corpse". Po necelom roku kapela podpísala kontrakt s vydavateľstvom Metal Blade Records a nahrala ich debutový album "Eaten Back to Life". 
Skupina utrpela počas pár rokov aj zmeny v zostave. V roku 1993 bol zo skupiny vylúčený jeden zo zakladateľov Bob Rusay. O dva roky neskôr bol z kapely vylúčený aj vokalista Chris Barnes a bol nahradený Georgeom Fisherom. Barnes si založil vlastnú skupinu Six Feet Under a neskôr aj skupinu Torture Killer.
Rok 1997 priniesol ďalšie zmeny. Odišiel Rob Barrett a bol nahradený Pat O’Brienom. Jack Owen opustil kapelu v roku 2004, kvôli svojmu druhému projektu Adrift. V roku 2005 sa pridal k Deicide.
Kontroverzia a publicita.
USA.
V roku 1995, senátor Bob Dole obvinil Cannibal Corpse spolu s Geto Boys a 2 Life Crew z ničenia americkej kultúrnej scény. V roku 1994 si skupina zväčšila popularitu účinkovaním vo filme "".
Austrália.
23. októbra, 1996 boli v Austrálii stiahnuté z predaja všetky albumy skupiny, kvôli urážlivým témam piesní a aj obalov albumov.
Nemecko.
Všetky albumy kapely do albumu "Tomb of the Mutilated" boli zakázané tiež kvôli obalom a brutálnym textom. Tiež im bolo zakázané počas koncertovania v Nemecku hrať niektoré piesne s poburujúcimi textami.

</doc>
<doc id="320908" title="Bert Sommer" url="https://sk.wikipedia.org/wiki?curid=320908">
Bert Sommer

Bert Sommer (* 7. február, 1949, Albany, New York, USA – † 23. júl, 1990, Troy, New York, USA) bol folkový spevák, gitarista a príležitostný herec, ktorý vystupoval aj na legendárnom festivale Woodstock (1969) a toho času tiež triumfoval hitom „We're All Playing In The Same Band“. Krátku dobu bol členom barokovo-popovej skupiny The Left Banke a tiež spoluautorom a spevákom jej singlových skladieb „Ivy Ivy“/„And Suddenly“. 
Ako herec stvárnil postavu Woofa v pôvodnom broadwayskom muzikáli Vlasy (Hair) a postavu Flatbusha v prvej sérii zábavného programu The Krofft Supershow, nazvanej Kaptain Kool and the Kongs. Jeho stelesnenie hipíka v muzikáli Vlasy bolo natoľko verné, že fotka s jeho podobizňou bola použitá ako divadelný plagát.
Sommer bol považovaný za talentovaného umelca. Jeho vystúpenie z festivalu Woodstock však bolo vystrihnuté, na základe čoho sa mu počas života nedostalo rovnakej pozornosti ako iným hudobníkom, ktorých Woodstock spopularizoval. Získal tak prívlastky "„zabudnutý woodstocký muž“" či stratený "„woodstocký básnik“". 
Bert Sommer zomrel vo veku štyridsaťjeden rokov po dlhom boji s ochorením dýchacích orgánov. Posledné vystúpenie odohral len dvanásť dní pred smrťou v Troyi s bubeníkom a kamarátom Johnnym Rabbom.
Festival Woodstock.
Program Berta Sommera bol zaradený na piatkový deň, ktorý usporiadatelia festivalu vyhradili predovšetkým folkovým hviezdam. Sommer v priebehu večera odohral desať skladieb, vrátane „Jennifer“, „The Road to Travel“ či „And When It's Over“, spolu so sprievodnými hudobníkmi Charliem Bilellom (basgitara) a Irom Stoneom (druhá gitara, organ, harmonika). Odohral tiež hit „America“ folkového dua Simon &amp; Garfunkel o ktorom Paul Simon tvrdil, že išlo o najlepšiu coververziu skladby akéhokoľvek umelca. Do dokumentárneho filmu však záznamy z koncertu neboli zaradené, väčšinou z dôvodu veľmi zlej kvality. Bertov priateľ, zodpovedný za Sommerovu biografiu, je však presvedčený, že záznam jeho celého koncertného setu ani neexistuje. Sám hudobník bol zdrvený, keď zistil, že bolo jeho vystúpenie odignorované. Neobjavilo sa totiž v žiadnom dokumente o Woodstocku, ani na sprievodných soundtrackoch k festivalu. "„Vidíte skupiny ako Santana a hudobníkov ako Richie Havens a Melanie, ktorí v tom čase neboli príliš známi a po Woodstocku ich kariéra explodovala. U Berta vyšlo všetko nazmar,“" tvrdil tiež rock-popový kritik Jim Fusilli z magazínu Wall Street Journal, ktorý hudobníka nazval "„strateným woodstockým básnikom“". Sommerovi priatelia sa však domnievajú, že hlavným dôvodom hudobníkovho vyradenia z histórie Woodstocku boli nezhody medzi nahrávacími spoločnosťami, keďže Berta Sommera zastrešoval Capitol Records a produkciu Woodstocku spoločnosť Warner.
Bert Sommer tak ostal po festivale nepovšimnutý, kým ostatné skupiny a interpreti sa vyšplhali na vrchol popularity.
Posmrtný úspech.
Bert Sommer sa dočkal záujmu o svoju osobu takmer štyridsať rokov po Woodstocku. Záznam festivalovej skladby „Jennifer“ sa ocitol v dokumentárnom filme Woodstock Diaries (1994). Aj napriek rýchlemu šíreniu prostredníctvom internetových sietí však vyvolal dojem, že Sommerov koncertný set pozostával iba z dvoch skladieb („Jennifer“ a „America“). Priateľ, a grafický dizajnér hudobných albumov, Victor Khan venoval Sommerovi spomienkovú webovú stránku, ktorá sa stala jeho oficiálnou. Tri z jeho skladieb sa tiež ocitli v hudobnom sete spoločnosti Rhino Records. 
Diskografia.
Rané nahrávky a stratené single.
S Bert and Bill:
S The Vagrants:
S The Left Banke:
Ako Bert Sommer:

</doc>
<doc id="321323" title="Útočná puška" url="https://sk.wikipedia.org/wiki?curid=321323">
Útočná puška

Útočná puška je automatická (samočinná) strelná zbraň konštruovaná na puškový náboj alebo odvodený puškový náboj, ktorá umožňuje streľbu jednotlivými výstrelmi a dávkami. Útočné pušky sú vo väčšine armád štandardnou zbraňou pechoty. Medzi najviac používané útočné pušky patria zbrane AK-47 a od nich odvodené konštrukcie, tiež M-16, G36, FN FNC alebo Steyr AUG. Slovenské ozbrojené sily používajú vz. 58.
História.
Termín „útočná puška“ je odvodený od nemeckej zbrane „Sturmgewehr“ StG 44 ( – útok, "gewehr" – puška, zbraň) zavedenej na konci 2. svetovej vojny. Samotný termín zaviedol A. Hitler a „útočné“ pušky používala nemecká armáda najmä počas ústupových bojov v neskoršej fáze vojny, teda prevažne pri obrane.
Napriek tomu, že Sturmgewehr 44 býva často označovaná za prvú tejto kategórie, zbrane používajúce zmenšený puškový náboj schopné strieľať dávkou existovali už skôr. Ide však o kategóriu, ktorú možno označiť ako automatická puška. Zrejme prvou z nich bola talianska zbraň Cei-Rigotti, ktorá používala náboje 6,5x52mm Mannlicher-Carcano. Ďalšou bola ruská zbraň „ručnojeružjo-pulemjot“ model 1916 konštruktéra V.G. Fjodorova. Išlo v podstate o automatickú pušku používajúcu náboj 6,5x50mm Arisaka. V Rusku bol pre podobný typ zbraní zavedený termín „avtomat“. Prvou jednotkou vyzbrojenou puškami tohoto typy sa 1. decembra 1916 stala zvláštna rota elitného 1. izmailského pluku, ktorá sa tak stala historicky prvou jednotkou na svete vyzbrojenou výhradne automatickými zbraňami. Ďalšou zbraňou obdobného charakteru bola americká M1918 Browning Automatic Rifle, ktorá v sebe spájala charakteristiky automatickej pušky a ľahkého guľometu. 
Široké rozšírenie automatických pušiek nastalo predovšetkým po skončení druhej svetovej vojny. Automatické zbrane tohto charakteru sa však vo výzbroji armád objavovali už v priebehu vojny. Automatické zbrane jednotlivca, schopné rýchlej a účinnej streľby (na rozdiel od samopalov) zavádzala ako jedna z prvých sovietska červená armáda. Boli to jednak poloautomatické pušky Tokarev SVT 38, Tokarev SVT-40 a automatická Tokarev AVT 40 a Simonov AVS36. Práve mechanizmus týchto pušiek inšpiroval Nemcov ku konštrukcii zbrane StG 43 a jej zlepšenej verzie StG 44.
Po skúsenostiach s nemeckým nasadením zbraní tejto kategórie pristúpili k zavádzaniu útočných pušiek prakticky všetky krajiny. V súčasnosti sa stali útočné pušky štandardnou zbraňou pechoty väčšiny krajín.

</doc>
<doc id="321359" title="Andreas Okopenko" url="https://sk.wikipedia.org/wiki?curid=321359">
Andreas Okopenko

Andreas Okopenko (* 15. marec 1930, Košice, Česko-Slovensko – † 27. jún 2010 Viedeň, Rakúsko) bol rakúsky spisovateľ.
Život.
Otec Andreasa Okopenka bol ukrajinský lekár a jeho matka bola Rakúšanka. Od roku 1939 žila rodina vo Viedni. Po štúdiu chémie na Viedenskej univerzite bol Okopenko aktívny v priemysle. Od roku 1950 sa čoraz viac venoval literatúre. V rokoch 1951 až 1953 vytvoril literárny časopis, v ktorom publikoval diela početných členov vtedajšej rakúskej avantgardy. Od roku 1968 až do svojej smrti žil ako spisovateľ na voľnej nohe vo Viedni.
Okopenko bol v rokoch 1973 až 1985 členom autorskej schôdze v Grazeri a od roku 1999 až do svojej smrti bol členom rakúskeho umeleckého senátu.

</doc>
<doc id="321408" title="William Gregory" url="https://sk.wikipedia.org/wiki?curid=321408">
William Gregory

William George "Borneo" Gregory (* 14. máj 1957, Lockport, New York, USA) je bývalý americký astronaut, ktorý na jar 1995 absolvoval šestnásťdňový let raketoplánom.
Životopis.
V rodnom Lockporte absolvoval základnú i strednú školu. Potom o štyri roky absolvoval vojenskú akadémiu United States Air Force Academy. V roku 1979 nastúpil na vysokú školu Columbia University, neskôr svoje vzdelanie dokončil na iných vysokých školách (napr. Troy University). Používal prezývku Borneo. Stal sa armádnym letcom, inštruktorom a to aj na základni Edwards v Kalifornii. Do výcvikového strediska astronautov NASA v Houstone bol zapísaný v roku 1990, po absolvovaní výcviku bol zaradený do jednotky astronautov. Letel v roku 1995. Štyri roky potom z NASA odišiel a stal sa obchodným manažérom v Honeywell - Phoenix.
Let do vesmíru.
V ôsmej misii raketoplánu Endeavour bola táto posádka: Stephen Oswald, Tamara Jerniganová, Wendy Lawrenceová, John Grunsfeld, Samuel Durrance, Ronald Parise a pplk. USAF William Gregory, vtedy vo funkcii pilota. Štartovali z Kennedyho vesmírneho strediska na Floride.
Let misie STS-67 bol neskôr katalogizovaný v COSPAR pod označením 1995-007A. Na palube do vesmíru vyviezli zostavu troch astronomických ďalekohľadov Astro-2. Let bol venovaný hlavne astronomickým pozorovaním. Kvôli počasiu Pristáli na základni Edwards v kalifornskej púšti Mojave a na základni aj pred návratom 19. marca 1995 do Houstonu prespali.
Gregory bol v poradí 322. človekom vo vesmíre, kam letel len raz.

</doc>
<doc id="321541" title="Nie Chaj-šeng" url="https://sk.wikipedia.org/wiki?curid=321541">
Nie Chaj-šeng

Nie Chaj-šeng (* 8. september 1964) (, trad. ), ) je od roku 1998 čínsky kozmonaut. Absolvoval dva pilotované lety (Šen-čou 6 a Šen-čou 10) a v súčasnosti je čínskym kozmonautom s najdlhšie stráveným časom vo vesmíre.
Život.
Nie Chaj-šeng pochádza z malej dediny neďaleko mesta Jang-tang z okresu Cao-jang v provincii Chu-pej. V štrnástich rokoch, po smrti otca, odišiel zo školy živiť rodinu. Vrátil sa až na naliehanie učiteľov. V rokoch 1983-1987 študoval vojenskú vysokú leteckú školu. Po štúdiu slúžil vo vojenskom letectve.
Kozmonaut.
V októbri 1995 začal medzi čínskymi vojenskými pilotmi výber do oddielu kozmonautov. Medzi kozmonautov bol zaradený v januári 1998. Pri prvom čínskom pilotovanom kozmickom lete (2003, Šen-čou 5) bol druhým náhradníkom.
Roku 2005 bol menovaný za člena posádky lode Šen-čou 6, druhého čínskeho letu, veliteľom lode bol Fej Ťün-lung Fej. Loď odštartovala 12. októbra 2005 o 3:00 UTC.
Po splnení letového programu pristáli kozmonauti v návratovom module 16. októbra 2005 o 20:33 UTC. Orbitálny modul zostal na obežnej dráhe s očakávanou životnosťou pol roka, zanikol v atmosfére Zeme 1. apríla 2008.
Roku 2008 bol zaradený do záložnej posádky letu Šen-čou 7. Bol náhradníkom pilota Ťin Chaj-pchinga. V roku 2012 bol náhradníkom veliteľa letu Šen-čou 9.
Svojho druhého pilotovaného letu sa Nie Chaj-šeng dočkal v júni 2013, tentokrát ako veliteľ lode Šen-čou 10, ktorá sa spojila s kozmickou stanicou Tchien-kung 1. Letu sa spolu s ním zúčastnila druhá čínska kozmonautka Wang Ja-pching a kozmonaut Čang Siao-kuang. Let trval takmer 15 dní a Nie Chaj-šeng sa po ňom stal čínskym kozmonautom s najdlhším celkovým pobytom vo vesmíre.

</doc>
<doc id="321685" title="Liou Po-ming" url="https://sk.wikipedia.org/wiki?curid=321685">
Liou Po-ming

Liou Po-ming (* 29. október 1966, I-an, provincia Chej-lung-ťiang Čínska ľudová republika) je čínsky kozmonaut z letu Šen-čou 7, 481. človek vo vesmíre. 
Život.
Pôvodne vyštudoval s vynikajúcimi výsledkami leteckú školu a lietal u vojenského letectva. Od januára 1998 je členom oddielu kozmonautov Číny. Bol zaradený medzi skupinu pripravujúcu sa na let Šen-čou 6, časť výcviku (lety v beztiaži) absolvoval v Rusku. Pri štarte Šen-čou 6 bol veliteľom druhej záložnej posádky (druhým členom posádky bol Ťing Chaj-pching). 
Pre nasledujúci let Šen-čou 7 postúpil do hlavnej posádky (veliteľ Čaj Č’-kang, piloti Liou Po-ming a Ťing Chaj-pching). Hlavnou úlohou letu bol prvý čínsky výstup do vesmíru. V ruskom skafandri Orlan pomáhal Čaj Č’-kangovi. Ťažkosti spôsobilo veko, ktoré sa dlho kozmonauti pokúšali otvoriť, až sa to podarilo. Čaj Č’-kang na 22 minút vystúpil na povrch lode, Liou podal veliteľovi čínsku vlajočku, pričom sa vyklonil do polovice tela z lode. 

</doc>
<doc id="321699" title="Ťing Chaj-pcheng" url="https://sk.wikipedia.org/wiki?curid=321699">
Ťing Chaj-pcheng

Ťing Chaj-pcheng (; * 24. október 1966, Jün-čcheng, provincia Šan-si, Čína) je bývalý čínsky stíhací pilot a kozmonaut. V roku 2008 absolvoval takmer trojdňový kozmický let, Šen-čou 7, významný prvým čínskym výstupom do otvoreného vesmíru. V roku 2012 vzlietol na obežnú dráhu Zeme po druhýkrát pri misii Šen-čou 9, pri ktorom sa kozmická loď typu Šen-čou prvýkrát spojila v pilotovanom režime s čínskou kozmickou stanicou Tchien-kung 1. V roku 2016 uskutočnil svoj tretí kozmický let, Šen-čou 11, ktorý sa na obežnej dráhe spojil s druhou čínskou kozmickou stanicou Tchien-kung 2. Stal sa tak vtedy najskúsenejším čínskym kozmonautom.
Život.
Ťing Chaj-pcheng pochádza z mesta Jün-čcheng v provincii Šan-si. Po absolvovaní vysokej školy slúžil vo vojenskom letectve. 
Od októbra 1995 prechádzal výberom medzi čínskych kozmonautov. Po úspešnom absolvovaní všetkých testov bol v januári 1998 zaradený do oddielu kozmonautov Číny. V rámci druhého čínskeho kozmického letu – Šen-čou 6 v októbri 2005 – bol s Liou Po-mingom členom druhej záložnej posádky.
V roku 2008 bol menovaný za člena posádky tretieho čínskeho letu v lodi Šen-čou 7, spolu s Čaj Č’-kangom a Liou Po-mingom. Odštartovali 25. septembra 2008 o 13:10:04,988 UTC.
Najdôležitejším cieľom letu bol prvý výstup čínskych kozmonautov do vesmírneho priestoru. Výstup sa uskutočnil 27. septembra od 8:38 do 9:00 UTC. Z lode vystúpil Čaj Č'-kang, pomáhal mu Liou Po-ming. Po skončení výstupu sa od lode oddelil mikrosatelit určený na snímkovanie lode (aktívny do 4. januára 2009). Kozmonauti pristáli v návratovom module dňa 28. septembra 2008 o 09:37:40 UTC. Orbitálny modul zostal na obežnej dráhe s očakávanou životnosťou pol roka.
V roku 2012 sa ako prvý čínsky kozmonaut zúčastnil aj svojho druhého letu, keď bol určený veliteľom misie Šen-čou 9, pri ktorej došlo k spojeniu s prvou čínskou kozmickou stanicou Tchien-kung 1 a trojčlenná posádka na nej následne strávila približne 12 dní. V tom čase išlo o najdlhší čínsky pilotovaný kozmický let. V posádke s ním bol aj kozmonaut Liou Wang a prvá čínska kozmonautka Liou Jang.
V roku 2016 ako prvý čínsky kozmonaut absolvoval tretí kozmický let (druhý let v pozícii veliteľa), Šen-čou 11, ktorý sa na obežnej dráhe úspešne spojil s druhou čínskou kozmickou stanicou Tchien-kung 2 a dvojčlenná posádka na nej následne strávila 30 dní. Svojho času išlo o najdlhší čínsky pilotovaný kozmický let. V posádke s ním bol kozmonaut Čchen Tung, nováčik z výberu čínskych kozmonautov v roku 2010. 

</doc>
<doc id="321910" title="IOS" url="https://sk.wikipedia.org/wiki?curid=321910">
IOS

iOS (predtým iPhone OS) je mobilný operačný systém od firmy Apple Inc., určený pre mobilné zariadenia tejto spoločnosti: mobilný telefón iPhone, hudobný prehrávač iPod Touch a tablet iPad. V čase, kedy ešte nebol uverejnený oficiálny názov, sa tento systém často označoval ako OS X, do uvedenia verzie 4 sa oficiálne nazýval iPhone OS.
iOS vznikol vyčlenením z Mac OS X a prispôsobením pre prenosné zariadenia. Používa rovnako systém Darwin s jadrom XNU, vďaka čomu spadá do kategórie unix-like systémov. iOS je zložený z týchto štyroch vrstiev: vrstva Core OS (jadro systému), vrstva Core Services (základné služby), mediálna vrstva a vrstva Cocoa Touch (užívateľské rozhranie, resp. GUI a jeho API). Celý systém zaberá v pamäti zariadenia menej než 500 MB.

</doc>
<doc id="322024" title="Jazz Jackrabbit" url="https://sk.wikipedia.org/wiki?curid=322024">
Jazz Jackrabbit

Jazz Jackrabbit je séria 7 videohier, ktorých hlavná postava je Jazz Jackrabbit, zelený antropomorfný zajac, ktorý bojuje so svojou úhlavnou nepriateľkou - korytnačku Devil Devan (vo verziách pre Game Boy Dark Shell). Hra je vlastne sci-fi paródia na bájku o korytnačke a zajacovi. Všetkých 7 hier sa zakladá na stratégii jump'n Run (tzv. skákačka). Hru vytvoril Cliff Bleszinski a vyvinula firma Epic MegaGames (Teraz Epic Games). Prvá verzia hry pre osobné počítače vyšla v roku 1994.
Hry.
Jazz Jackrabbit (1994).
Prvá hra z radu Jazz Jackrabbit bola vyvinutá v Epic MegaGames v roku 1994 pre osobné počítače s DOS. Jazz mal zachrániť princeznú Carrotusu Eva Earlong, ktorá bola unesená jeho nepriateľom, korytnačkou Devil Devan. Shareware vydanie bolo extrémne populárne a hra získala cenu arkádová hra roka na PC. 
Jazz Jackrabbit Holiday Hare (1995).
"Jazz Jackrabbit Holiday Hare" je vylepšená verzia prvej hry o ďalšie nové úrovne (levely).
Jazz Jackrabbit 2.
"Jazz Jackrabbit 2" bola vyvinutá v Orange Games, vyrobená v Epic MegaGames a vydaná v roku 1998 spoločnosťou Gathering of Developers. Dej spočíva v tom, že Jazz a jeho brat, Spaz, musia poraziť Devil Devana, lebo ukradol Eve Earlong snubný prsteň. Aj napriek miernym úspechom v Európe to bola prvá hra, na ktorej Gathering of Developers nezarobili.
Jazz Jackrabbit 2 holiday Hare.
Doplnkom bolo vydanie hry Jazz Jackrabbit 2 Holiday Hare, z toho istého roku, ktoré obsahovalo niekoľko nových úrovní s názvom "Holiday Hare". Ďalším vydaním bol Jazz Jackrabbit 2 The Secret Files z roku 1999. Toto vydanie bolo považované za najvydarenejšie. Obsahovalo 26 nových úrovní a možnosť tvorby nových. 
Jazz Jackrabbit 2 The Christmas Chronicles.
V roku 2000 bolo vydané 3. pokračovanie verzie dva s podtitulom The Christmas Chronicles. 
Tu dej spočíva už v tom, že Jazz jeho brat Spaz a sestra Lorry musia poraziť príšery, ktoré uberajú životy a úlohou je dostať sa do cieľa (a pozbierať diamanty na ceste). 
Jazz Jackrabbit 3 (Nepublikované).
Jazz Jackrabbit 3 je neúspešný projekt Epic MegaGames. Hra bola zrušená v roku 2000, kedy sa Epic MegaGames nepodarilo nájsť vydavateľa.
Jazz Jackrabbit (2002).
Jazz Jackrabbit bola vyvinutá v Game Titan, v roku 2002, pre Game Boy Advance. Hru vydalo Jaleco na základe licencie Epic Games. Je to tretia (nepočítajúc nevydanú Jazz Jackrabbit 3) a posledná hra zo série Jazz Jackrabbit.
Jazz Creation Station.
Jazz Creation Station (skratka JCS) je doplnok pre Jazz Jackrabbit. Všetky leveli v Jazz Jackrabbit fungujú vďaka tomuto programu a umožňujú užívateľovi naprogramovať vlastnú hru. 

</doc>
<doc id="322060" title="Mate. Feed. Kill. Repeat." url="https://sk.wikipedia.org/wiki?curid=322060">
Mate. Feed. Kill. Repeat.

Mate. Feed. Kill. Repeat. je prvý demo album americkej metalovej skupiny Slipknot. Vydaný bol 31. októbra na vlastné náklady skupiny. Zaujímavosťou je, že bolo vydaných iba 1 000 kusov.
Tento album je v histórii kapely špecifický z viacerých hľadísk. Je to jediný album, na ktorom spieva pôvodný spevák Anders Colsefni a hrá pôvodný gitarista Donnie Steele. Zároveň ide žánrovo najpestrejší album kapely Slipknot, nakoľko spája hneď niekoľko na prvý pohľad nezlučiteľných polôh. Čisté death metalové skladby (Slipknot, Gently) sa tu spájajú s grindcoreom (Tattered &amp; Torn), thrash metalom (Some Feel), zvláštnou kombináciou death metalu a rapu (Only One), ešte zvláštnejším spojením thrash/death metalu, funku, jazzu a disco (Do Nothing/Bitchslap) a čistým rapom (Confessions). 
Veľká časť albumu je inšpirovaná desktopovým RPG Werewolf: The Apocalypse. 

</doc>
<doc id="322101" title="Slovenská evanjelická augsburského vyznania cirkev v Srbsku" url="https://sk.wikipedia.org/wiki?curid=322101">
Slovenská evanjelická augsburského vyznania cirkev v Srbsku

Slovenská evanjelická augsburského vyznania cirkev v Srbsku (SEAVC) je luteránska cirkev a najväčšia protestantská cirkev v Srbsku. 
Medzi protestantmi, ktorých je dnes v 2,2 miliónovej Vojvodine o niečo viac ako 8 %, je SEAVC najväčšou cirkvou. Má okolo 40 000 členov. Rozdelená je na senioráty: Báčsky, Banátsky, Sriemsky a od 2008 roku aj novozaložený Nemecký seniorát so seniórmi v čele.
Začiatky evanjelickej cirkvi augsburského vyznania.
Evanjelická cirkev vznikla z reformačného hnutia pred takmer pol tisícročím, keď Martin Luther (1483 - 1546) zistil, že je veľký rozdiel medzi tým, čo sa píše v Biblii a tým, ako vyzerá náboženský život v Rímskokatolíckej cirkvi tých čias.
Dňa 31. októbra 1517 na dvere chrámu Božieho vo Wittenbergu pribil 95 výpovedí proti odpustkom. Jeho prianím bolo, aby sa cirkev zreformovala a konala v súlade s Božím slovom obsiahnutým v Biblii. Dodnes evanjelici svätia 31. október ako Deň reformácie.
Myšlienky Dr. Martina Luthera sa veľmi rýchlo šírili. Roku 1610 na synode v Žiline boli položené základy samostatnej právnej cirkevnej organizácie evanjelikov na území dnešného Slovenska. Do roku 1670 väčšina obyvateľov Uhorska boli evanjelici.
V sedemdesiatych rokoch 17. storočia evanjelická cirkev začala byť kruto prenasledovaná štátnymi vrchnosťami. Určité uvoľnenie nastalo až roku 1781 vydaním Tolerančného patentu cisára Jozefa II., no úplná rovnosť s ostatnými vierovyznaniami nastala až od roku 1848.
Slováci - evanjelici vo Vojvodine.
 Prví Slováci - evanjelici prišli do Vojvodiny v roku 1745. V priebehu 18. a začiatkom 19. storočia prišli ešte v niekoľkých vlnách. Hneď po svojom príchode organizovali sa aj cirkevne. V každej novozaloženej osade bol hneď v prvých rokoch vystavaný kostol alebo modlitebnica a škola. Ich predkovia prišli z Hornej zeme (dnešné Slovensko) na Dolnú zem s dvomi pokladmi: Kralickou Bibliou a Tranovského kancionálom. Roku 1921 na Synode v Starej Pazove sa cirkev osamostatnila. Roku 1929 za prvého biskupa SEAVC bol zvolený Adam Vereš.
Slováci - evanjelici si dodnes zachovali jazyk a kultúru, isteže vďaka svojej cirkvi a tolerantnosti národov, s ktorými žijú na pôde dnešnej Vojvodiny.
Učenie a vierovyznanie.
Evanjelici augsburského vyznania sa držia hlavných zásad Lutherovho učenia, ktoré sú heslovite vyjadrené v známych päť "sola":
Veria v Trojjediného Pána Boha: Otca Stvoriteľa, Syna Ježiša Krista Vykupiteľa a Ducha Svätého Posvätiteľa. Uznávajú historické kréda, ako čo sú Apoštolské, Nicejsko-carihradské a Atanáziovo. Pokladajú Bibliu za Slovo Božie a Augsburské vyznanie za dôveryhodné vysvetlenie Svätého Písma.
Cirkev dnes.
Medzi protestantmi, ktorých je dnes v 2,2 miliónovej Vojvodine o niečo viac ako 8 %, SEAVC je najväčšou cirkvou. Má okolo 50 000 členov. Rozdelená je na senioráty: Báčsky, Banátsky, Sriemsky a od 2008 roku aj novozaložený Nemecký seniorát so seniórmi v čele.
V pomerne rozsiahlej diecéze má 28 cirkevných zborov a 13 filiálnych zborov. V súčasnosti má v službe 24 farárov (z toho 6 farárok) s biskupom Dr. Jaroslavom Javorníkom v čele. Farári SEAVC nadobúdajú vzdelávanie na Evanjelickej bohosloveckej fakulte UK v Bratislave, Slovensko.
Najvyššia spravujúca a zákonodarná vrchnosť SEAVC je Synoda. Synoda zasadá raz ročne.
Na čele cirkvi po dnes boli biskupi:
Roku 1946 boli cirkvi odobrané majetky. Niektoré cirkevné obce vlastnia obrábaciu zem s maximálnou plochou do 10ha. Cirkev je dodnes vydržiavaná dobrovoľnými príspevkámi a milodarmi svojich členov.
SEAVC pravidelne vydáva mesačník "Evanjelický hlásnik", "Úsvit", "Ročenku" a "Evanjelický Kalendár". Každú nedeľu má vysielanie relácie "Pohľady k výšinám" v "Rádio Nový Sad". Taktiež aj relácie "Quo Vadis" a "Manna" na vlnách "Rádia Kysáč".
SEAVC ma partnerské vzťahy s ECAV na Slovensku, ECAV v Slovinsku, EKD v Nemecku a ELCA v Spojených štátoch amerických. Je členom Svetového luteránskeho zväzu (SLZ), Konferencie európskych cirkví (KEC), Svetovej rady cirkví (SRC) a Ekumenickej rady cirkví v Srbsku.
Cirkevné zbory sa nachádzajú v nasledujúcich mestách: Belehrad, Binguľa, Boľovce, Erdevík, Lug, Stará Pazova, Šíd, Aradáč, Biele Blato, Hajdušica, Jánošík, Kovačica, Ostojićevo, Padina, Vojlovica, Zrenjanin, Báčska Palanka, Báčsky Petrovec, Bajša, Hložany, Kulpín, Kysáč, Laliť, Nový Sad, Pivnica, Selenča, Silbaš.

</doc>
<doc id="322114" title="Ivan Uhliarik" url="https://sk.wikipedia.org/wiki?curid=322114">
Ivan Uhliarik

MUDr. Ivan Uhliarik (* 3. jún 1968, Námestovo, Slovensko) je slovenský politik, bývalý minister zdravotníctva Slovenskej republiky. 
Ivan Uhliarik v rokoch 1987 až 1993 vyštudoval lekársku fakultu Karlovej univerzity v Prahe.
Svoju profesionálnu kariéru odštartoval po skončení štúdia ako chirurg v Nemocnici s poliklinikou v Skalici. Neskôr sa ako lekár staral o pacientov dokonca v aj ruských nemocniciach v mestách Volgograd a Saratov.
V rokoch 1996 - 2003 pôsobil ako marketingový manažér vo firme Pfizer Inc. Do roku 2005 pracoval v Sanofi Aventis ako riaditeľ divízie. V roku 2006 sa stal generálnym riaditeľom Bristol Myers Sqiubb SR, kde pôsobil až dovtedy, kým sa stal ministrom zdravotníctva Slovenskej republiky (2010 - 2012).
Ako minister zdravotníctva implementoval novú liekovú reformu na Slovensku, zaviedol 2. najlacnejšiu cenu liekov v EÚ, zameriaval sa na finančnú konsolidáciu štátneho zdravotného poistenia spoločnosti.
Bol členom parlamentného výboru pre zdravotníctvo, členom parlamentného výboru pre kontrolu Vojenských spravodajských služieb a predsedom parlamentnej skupiny Slovensko – Tureckého priateľstva.
Ivan Uhliarik je ženatý, ma 5 detí.
Vo voľnom čase sa rád stará o vinič alebo bicykluje. Má rád Turecko a zvykne tam tráviť dovolenku každé leto. Najradšej trávi čas so svojou rodinou.

</doc>
<doc id="322141" title="Vláda Slovenskej republiky od 8. júla 2010 do 4. apríla 2012" url="https://sk.wikipedia.org/wiki?curid=322141">
Vláda Slovenskej republiky od 8. júla 2010 do 4. apríla 2012

Vláda Slovenskej republiky od 8. júla 2010 do 4. apríla 2012 resp. vláda Ivety Radičovej bola vláda, ktorá vznikla po parlamentných voľbách uskutočnených 12. júna 2010. Vládu tvorilo 5 zástupcov Slovenskej demokratickej a kresťanskej únie – Demokratickej strany (SDKÚ-DS), štyria zástupcovia strany Sloboda a Solidarita (SaS), traja zástupcovia Kresťanskodemokratického hnutia (KDH) a traja zástupcovia strany MOST – HÍD. Viedla ju Iveta Radičová (SDKÚ-DS).
Funkčné obdobie vlády skončilo predčasnými voľbami po tom, čo nezískala dôveru v spojenom hlasovaní 11. októbra 2011. Nasledovali tak predčasné parlamentné voľby, z ktorých vzišla druhá vláda Roberta Fica.
Jednalo sa o prvú vládu samostatnej Slovenskej republiky, v ktorej nefigurovali bývali členovia Komunistickej strany Slovenska, slovenskej bunky Komunistickej strany Československa. Pre porovnanie, v predchádzajúcej prvej Ficovej vláde ich bolo 11, v nasledujúcej druhej Ficovej vláde 5.
Odvolanie vlády.
Dňa 11. októbra 2011 Národná rada SR hlasovala o vládnom návrhu na vyslovenie súhlasu s Dodatkom k Rámcovej zmluve uzatvorenej medzi 17 štátmi eurozóny a Európskym finančným stabilizačným nástrojom, ktorého predmetom bolo zvýšenie záruk štátov v eurovale, operačnom nástroji na obranu finančnej stability v eurozóne. Premiérka hlasovanie o tomto návrhu spojila s hlasovaním o dôvere vláde kvôli „odmietavému postoju SaS k eurovalu, neochote prijať ústupky a dohodnúť sa so zvyškom koalície“.
Za euroval a zároveň za dôveru vláde hlasovalo zo 124 prítomných poslancov len 55 poslancov z poslaneckých klubov SDKÚ-DS, KDH a Most-Híd spolu s poslancami Martinom Feckom (členom klubu SaS), Františkom Šebejom (členom OKS a poslaneckého klubu Most-Híd) a Andrejom Ďurkovským (nezaradeným poslancom); 18 členovia poslaneckého klubu SaS, traja členovia zoskupenia Obyčajní ľudia združení okolo poslanca Igora Matoviča (okrem poslanca Martina Fecka) a traja členovia frakcie OKS začlenení do klubu Most-Híd (okrem Františka Šebeja) tvoriaci vládnu koalíciu sa hlasovania nezúčastnili, a tak vláda Ivety Radičovej nezískala súhlas nadpolovičnej väčšiny všetkých poslancov (t.j. aspoň 76), a teda ani dôveru Národnej rady SR, a po 15 mesiacoch svojho pôsobenia bola odvolaná.

</doc>
<doc id="322476" title="SOR NB 18 City" url="https://sk.wikipedia.org/wiki?curid=322476">
SOR NB 18 City

SOR NB 18 City je model mestského kĺbového nízkopodlažného autobusu z produkcie východočeskej spoločnosti SOR Libchavy. Prototyp bol vyrobený v roku 2006, sériová výroba začala v roku 2008.
Konštrukcia.
Autobus NB 18 je prvý kĺbový model značky SOR. Je odvodený od úplne nízkopodlažného štandardného typu NB 12. Je to trojnápravový autobus určený do mestskej premávky. Hnacia náprava je zadná značky ZF, rovnako ako stredná, predná náprava je vlastnej výroby s nezávisle zavesenými kolesami. Motor a automatická prevodovka sa nachádza v ľavom zadnom rohu vozidla. Karoséria je zvarená z oceľových profilov, je zvonka oplechovaná a v interiéri obložená plastovými doskami. Podlaha je vo výške 360 mm nad vozovkou. Vstup zabezpečuje pätoro dvojkrídlych dverí, v prednom článku troje, v zadnom dvoje.
Z autobusu NB 18 s naftovým motorom je odvodený autobus SOR NBH 18 s hybridným pohonom (paralelná hybridná pohonná jednotka od firmy Allison umožňuje akumuláciu brzdnej energie, ktorá je následne využívaná pre rozjazd prostredníctvom dvoch elektromotorov vystavených do automatickej prevodovky) a trolejbusy SOR TNB 18 a Škoda 31Tr SOR.
Výroba a premávka.
V roku 2006 predstavila spoločnosť SOR na brnenskom Autotecu úplne novú radu nízkopodlažných autobusov. Štandardný voz NB 12 aj kĺbový NB 18 tu boli predstavené svojimi prototypmi a po ukončení veľtrhu vykonali obidve vozidlá skúšobnú a predvádzaciu jazdu po mestách Česka a Slovenska. Druhý autobus typu NB 18 bol predstavený na Autotecu 2008, od prvého prototypu sa odlišuje upraveným designem. Sériová výroba začala na jeseň v roku 2008, v januári 2009 bolo dodaných prvých deväť sériových autobusov NB 18 do Nitry.
Na Slovensku tieto vozidlá premávajú v mestách:
V Bratislave premávajú na linkách , , , , , , , , , , , , , , , , a .

</doc>
<doc id="322515" title="SOR NB 12 City" url="https://sk.wikipedia.org/wiki?curid=322515">
SOR NB 12 City

SOR NB 12 City je model českého mestského štandardného plne nízkopodlažného autobusu, ktorý vyrába spoločnosť SOR Libchavy. Prototyp vznikol v roku 2006, sériová výroba začala o dva roky neskôr.
Je to prvý plne nízkopodlažný autobus z produkcie firmy SOR. Model NB 12 je dvojnápravový a v celom priestore vozu je plne nízkopodlažný. Hnacia náprava je zadná, motor a prevodovka sa nachádza v ľavom zadnom rohu. Karoséria je zvarená z oceľových profilov, zvonku je oplechovaná, zvnútra obložená plastovými doskami. Podlaha sa nachádza vo výške 360 mm nad vozovkou. Kabína vodiča je uzatvorená. Predná náprava je značky SOR, zadná tuhá náprava je značky VOITH. Tieto vozidlá sú vybavené naftovým motorom Iveco Tector.
Vyrába sa aj verzia s pohonom na stlačený zemný plyn (CNG), ktorá je označená ako SOR NBG 12. Tieto vozy sú vybavené motorom Cummins s výkonom 206 kW a štyrmi tlakovými nádobami na plyn na streche autobusu.
SOR NB 12 koncepčne nadväzuje na svojho čiastočne nízkopodlažného predchodcu SOR BN 12.
Na Slovensku tieto autobusy premávajú na linkách MHD v mestách Bratislava (DPB), Košice (DPMK), Nitra (Arriva, Transdev), Liptovský Mikuláš (Arriva Liorbus) a Spišská Nová Ves (eurobus).
V Bratislave premávajú na linke , , , a .

</doc>
<doc id="322568" title="Live Aid" url="https://sk.wikipedia.org/wiki?curid=322568">
Live Aid

Live Aid bol benefičný koncert, ktorý sa konal 13. júla 1985 v Londýne v Spojenom kráľovstve a vo Philadelphii v Spojených štátoch. Podujatie zorganizoval Bob Geldof a Midge Ure s cieľom získať finančné prostriedky na pomoc postihnutým hladomorom v Etiópii. Koncert sa uskutočnil na londýnskom štadióne Wembley (približne 72 000 návštevníkov) a na philadephskom Štadióne Johna F. Kennedyho (89 484 návštevníkov). Podujatie inšpirovalo podobné koncerty, ktoré sa konali v rovnaký deň v Sovietskom zväze, Kanade, Japonsku, Juhoslávii, Rakúsku, Austrálii a v Západnom Nemecku.
V rovnaký deň inšpirovalo toto podujatie aj podobné koncerty v Austrálii a v Nemecku. Prenos koncertu sledovalo približne 1,5 miliardy divákov v 100 krajinách, toto satelitné a televízne vysielanie tak patrí k jedným z najväčších. 
Interpreti.
V Londýne vystupovali umelci ako Status Quo, Sting, Phil Collins (vystupoval zároveň aj v USA), U2, Dire Straits, Queen, David Bowie, The Who, Elton John a iní.
Vo Philadelphii sa predstavili Black Sabbath, Run D.M.C, The Beach Boys, Carlos Santana, Madonna, Eric Clapton, Led Zeppelin, Duran Duran, Mick Jagger a iní.

</doc>
<doc id="322648" title="Ivan Párkányi" url="https://sk.wikipedia.org/wiki?curid=322648">
Ivan Párkányi

Dr. Ivan Párkányi (* 1. január 1896, Tarasivka, Ukrajina – † 23. december 1996, Praha, Česko) bol rusínsky politik, guvernér Podkarpatskej Rusi (9. október 1938 - (5.) marec 1939), minister vlády ČSR, dlhoročný úradník Kancelárie prezidenta republiky ČSR, zakladateľ pražskej gréckokatolíckej farnosti, rytier - komtúr Radu sv. Silvestra.
Životopis.
Ivan Párkányi sa narodil v rodine učiteľa s ôsmimi deťmi. Po ukončení gymnázia v Mukačeve študoval právo a roku 1918 získal doktorát na Pazmányho univerzite v Budapešti. Po skončení štúdií sa vrátil do rodného kraja, kde pracoval ako úradník štátnej správy v Chuste, Mukačeve a Dlhom. V roku 1919 po pripojení Podkarpatskej Rusi k Česko-Slovensku, sa stal prvým okresným hajtmanom v Mukačeve (preto je po ňom pomenovaná jedna z mukačevských ulíc). V roku 1921 bol predsedom česko-slovenskej vlády povolaný do Prahy, kde postupne pracoval v Úrade predsedníctva vlády, v Kancelárii prezidenta republiky T.G.Masaryka ako referent, vrchný ministerský komisár, vrchný odborový radca a ministerský radca pre veci Podkarpatskej Rusi. 4. októbra 1938 bol prezidentom Benešom menovaný za ministra bez portefeuille - pre záležitosti Podkarpatskej Rusi v druhej vláde generála Syrového. Od 9. októbra 1938 zastával aj funkciu guvernéra Podkarpatskej Rusi. Po mníchovskom diktáte, rozpade Česko-slovenskej republiky a okupácii pracoval v prezidentskej kancelárii s inou pracovnou náplňou a v roku 1942 bol poslaný na trvalú dovolenku. Po skončení 2. svetovej vojny pracoval vo Fonde národnej obrody a opäť v Kancelárii prezidenta republiky až do konca roku 1952, kedy odišiel do dôchodku. S manželkou Oľgou rod. Petrikovou vychovali tri deti, syna Cyrila, univerzitného profesora pôsobiaceho od roku 1969 v USA a dve dcéry Máriu a Vieru, ktoré se o neho starali až do posledných chvíľ. Zomrel v Prahe dňa 23. decembra 1996 vo veku nedožitých 101 rokov. Pochovaný je na cintoríne "U sv. Matěje" v Prahe 6 - Dejviciach.

</doc>
<doc id="322671" title="Ján Hirka" url="https://sk.wikipedia.org/wiki?curid=322671">
Ján Hirka

Mons. Ján Hirka (* 16. november 1923, Abranovce – † 10. apríl 2014, Prešov) bol prešovský gréckokatolícky eparcha.
Život.
Za kňaza ho vysvätil blahoslavený Vasiľ Hopko 31. júla 1949. Po likvidácii gréckokatolíckej cirkvi komunistami bol 22. októbra 1952 zatknutý. V roku 1953 bol odsúdený na tri roky väzenia avšak ešte v tom istom roku bol na základe prezidentskej amnestie prepustený. Trest zákazu pobytu v košickom a prešovskom kraji na päť rokov však zostal v platnosti. V roku 1955 bol znova zatknutý. 4. septembra 1956 bol následne odsúdený na 2 a pol roka väzenia, čo si odpykával až do 20. marca 1958. Po prepustení mal znova na 5 rokov zákaz pobytu v prešovskom a košickom kraji.
Po obnovení činnosti Gréckokatolíckej cirkvi v roku 1968, stal sa Ján Hirka správcom farnosti v Prešove. 20. decembra 1968 ho pápež Pavol VI. vymenoval za ordinára – apoštolského administrátora prešovského biskupstva s právami eparchiálneho biskupa. Štátny súhlas na to však dostal až 2. apríla 1969. Štát nepovolil vymenovať ho za biskupa. Rímsky biskup Pavol VI. mu 21. marca 1978 mu udelil hodnosť pápežského preláta.
Po páde komunistického režimu ho 21. decembra 1989 Svätý Otec Ján Pavol II. vymenoval za prešovského sídelného biskupa. Biskupskú vysviacku prijal od kardinála Tomka v Prešove 17. februára 1990. Bol prvým biskupom Katolíckej cirkvi vymenovaným a vysväteným po páde totalitného režimu v Česko-Slovensku.
V rokoch 1990 – 2002 pôsobil ako siedmy prešovský eparchiálny biskup.

</doc>
<doc id="322681" title="Liptovská Mara (obec)" url="https://sk.wikipedia.org/wiki?curid=322681">
Liptovská Mara (obec)

Liptovská Mara je zaniknutá obec v okrese Liptovský Mikuláš, bola zatopená priehradou Liptovská Mara.
Vznik obce sa predpokladá v 9. storočí, prvá písomná zmienka pochádza z roku 1314. Stála na úpätí návršia Havránok. Obec Liptovská Mara plnila do roku 1449 funkciu svetskej správy, zhromažďovala sa v nej liptovská šľachta. Do roku 1582 bola detašovaná ako stredisko cirkevnej správy. V roku 1390 v obci odsúdili a upálili falzifikátora kráľovských donačných listín Jána Literáta z Madočian.
Kvôli výstavbe priehrady v rokoch 1965-1975, ktorá dostala rovnomenný názov, bolo obyvateľstvo obce vysťahované a obec zatopená. Obec Liptovská Mara mala krátko pred zánikom 329 obyvateľov v 61 domoch.
Ostala po nej len veža gotického kostola a budova fary. Kostol okrem veže zbúrali, pričom cenné architektonické prvky a zariadenie preniesli do Múzea liptovskej dediny v Pribyline, kde postavili kópiu chrámu. Na pôvodnom mieste pri stojacej veži sú vyznačené základy kostola.

</doc>
<doc id="322769" title="Rongyos gárda" url="https://sk.wikipedia.org/wiki?curid=322769">
Rongyos gárda

Rongyos gárda (doslova "otrhaná garda/roztrhaná garda/garda otrhancov"; zo začiatku szegedi gárda - doslova "segedínska garda"), bola maďarská polovojenská organizácia založená v roku 1919 a aktívna do roku 1921, reaktivovaná koncom roku 1938. Segedínsku gardu založila skupina elitných maďarských dôstojníkov s vedomím Miklósa Horthyho v meste Segedín.
Vznik.
Vznikla ako odpoveď maďarského regentstva na výsledok Versailleských zmlúv podpísaných v roku 1920 o zmene hraníc po prvej svetovej vojne. Menovite o hranici s Rakúskom, krajom Burgenland podľa Saintgermainskej mierovej zmluvy. Úlohou Rongyos gárdy bolo robiť nátlak na obyvateľstvo nielen v Šoproni, ale aj v Zakarpatsku a južných pohraničných obciach, aby hlasovalo v plebiscite za pripojenie k maďarskému regentstvu.
Pôsobenie.
V auguste 1921 sa zrazili oddiely Rongyos gárdy s rakúskymi oddielmi pravidelnej polície. Rongyos garde velil Pál Prónay.
Maďari chceli vyhlásiť za pomoci týchto gárd „Litavský banát“ (maď. "Lajtabánság"), s hlavným mestom Šopron na území celého pôvodného Burgenlandu priznaného Rakúsku. Pri ozbrojenej zrážke došlo k patovej situácii. Preto boli začaté „benátske rokovania“. Tieto rozhodli o plebiscite o meste Šopron, ktorý skončil kladne pre maďarské regentstvo i z dôvodu ozbrojeného nátlaku Rongyos gárdy. Následne „Rada ambasadorov“ v Benátkach v roku 1922 prerušila plebiscity a akékoľvek ďalšie vyjednávanie.
Rongyos garda bola tiež nasadená ako dobrovoľnícke bojové banderiálne vojsko pri obsadzovaní východného a južného Slovenska ako doplnok armády maďarského štátu, ktorý podnikal útoky na štátne územie ČSR v južných oblastiach pozdĺž hranice s maďarským územím, v Košiciach a okolí v roku 1919 – 21. Rongyos gárda vyzbrojená ľahkými strelnými zbraňami spolu s maďarskou armádou napádala civilné obyvateľstvo a plienila. Táto maďarská útočná formácia bola nakoniec zatlačená za južnú hranicu nasadenými bojovými jednotkami česko-slovenskej armády pozostávajúcej aj z legionárov z Česko-slovenských légií.
Rongyos gárda bola oficiálne registrovaná Horthyho vládou ako mimovládne nepravidelné dobrovoľnícke vojsko, ale reálne bola používaná ako doplnok k pravidelným ozbrojeným jednotkám. Zásahom česko-slovenskej armády bola Rongyos gárda a Segedínska garda elitných dôstojníkov spolu s pravidelnou maďarskou armádou porazené, možno povedať rozprášené.
V roku 1938 bola Rongyos gárda opäť reaktivovaná a použitá pre vymáhanie ustanovení Prvej viedenskej arbitráže a bola poslaná opäť na južné Slovensko a Zakarpatskú Ukrajinu, aby fyzicky potláčala slovenské a rusínske obyvateľstvo a obsadila územie priznané Viedenskou arbitrážou. Rongyos gárda vyvíjala záškodnícku činnosť až do rozpadu Česko-Slovenska nerešpektujúc dohodnutú demarkačnú líniu po Viedenskej arbitráži. Tieto akcie mali vyvolať dojem, že obyvateľstvo Zakarpatskej Ukrajiny sa búri proti česko-slovenskej vláde.
Okrem tejto paravojenskej organizácie založili ešte v roku 1938 tzv. Jednotky „Szabadcsapatok“ s takým istým poslaním ako Rongyos gárda, podľa vzoru sudetonemeckého „Freikorps“. Používali ich paralelne na tie isté akcie, s dôrazom na diverznú činnosť na území Zakarpatskej Ukrajiny a východného Slovenska.
Koniec činnosti.
Rongyos gárda a Szabadcsapatok boli aktívne na území Slovenska až do momentu vyhlásenia 1. Slovenskej republiky a Protektorátu Čechy a Morava. Na anektovanom území pôsobili až do roku 1944. Počas svojej diverznej činnosti zasahovali na území cudzích štátov (ČSR, Poľsko, Rakúsko, Slovenský štát, Rumunsko), aby tam záškodníckou činnosťou šírili chaos a podnikali z pohraničí výpady na územie iných štátov. Ich činnosť s výnimkou bojového nasadenia v Šoproni nemala pre Maďarsko kladný politický efekt. Škody, ktoré spôsobili civilnému obyvateľstvu, neboli doteraz vyčíslené ani uplatnené pred súdmi ako reparácie.
V roku 1960 dala zverejniť komunistická vláda citáty z denníka Pála Prónayho – veliteľa gardy. Jeho obsah mal za následok rozšírenie názoru, že maďarské gardy boli v skutočnosti teroristická armáda zameraná na plienenie územia, ktoré chcela anektovať. Preto sa obvykle považuje akt použitia Rongyos gárdy za štátny terorizmus, ktorému dala rodný list práve vláda Horthyho regentstva.
Denník P. Prónayho bol kompletne publikovaný až v roku 1989.

</doc>
<doc id="322800" title="Daidalos" url="https://sk.wikipedia.org/wiki?curid=322800">
Daidalos

Daidalos (, ) je v gréckej mytológii najväčší grécky staviteľ, vynálezca, ale aj sochár a maliar. Bol synom Aténskeho umelca Eupalama a otcom Ikara a Iapyka.
Daidalos je najviac preslávený tým, že podľa báje ako prvý človek vzlietol do vzduchu, a to na vlastnoručne vymyslených a zostrojených krídlách z vtáčích pier, lepených voskom. S tým je spojená smrť jeho syna Ikara. 
Daidalos a synovec.
Daidalos mal 46 rokov v Aténach veľkú sochársku a maliarsku dielňu a diela, ktoré v nej vytvoril boli dokonalé. Daidalova sestra poslala k nemu svojho syna Perdixa, aby sa naučil remeslu. Keď však Daidalos spozoroval, že jeho synovec Perdix má ešte väčšie nadanie ako on, zhodil ho z aténskej Akropoly. Keď Aténa videla Perdika padať zo skaly, premenila ho na jarabicu. Pri pohrebe mŕtveho Perdixa bol Daidalos videný a odsúdený na smrť.
Daidalos a Kréta.
S pomocou bohov utiekol z väzenia a spolu so svojim synom sa dostal na Krétu a získal azyl u kráľa Minóa. Na jeho zákazku potom postavil rozľahlý a zložitý Minov labyrint, v ktorom kráľ ukryl Minotaura, obludu s ľudským telom a býčou hlavou. Tú porodila kráľova manželka Pasifaé, neverná s posvätným bielym býkom. Neveru spôsobil Poseidón, pre ktorého bol býk určený ako obeta. Minos sa rozhodol, že býk je až priveľmi krásny aby ho obetoval a tak ho ušetril. Poseidón sa pomstil tak, že prinútil Pasifae aby sa zamilovala do zvieraťa. S touto zvláštnou stavbou, je spojený aj príbeh Thésea a Ariadny. 
Kráľ Minos chcel Daidala udržať na Kréte, aby tajomstvo labyrintu zostalo zachované, ale Daidalos chcel opak. Vedel, že z ostrova sa po vode kvôli kráľovskému loďstvu nedostane, tak mu ostávala cesta vzduchom. Zostrojil dva páry krídiel z vtáčích pier, ktoré pracne a dôkladne zlepil voskom a spolu so svojim synom vzlietli nad more. Jeho syn však napriek otcovmu varovaniu túžil vyletieť vyššie, až sa priblížil k Slnku, ktoré vosk roztavilo, krídla sa rozpadli a Ikaros sa zrútil do mora, kde skonal. Nešťastný Daidalos už nešťastiu nedokázal zabrániť.
Pretože nemohol smerovať do Atén, kde stále platil jeho ortieľ smrti, zamieril na Sicíliu. Po tisícoch kilometrov pristál na jej brehoch a požiadal kráľa Kókala o azyl. Bol prijatý. Kráľovi postavil výstavný palác pre Apolóna, vyzdobený sochami a obrazmi. 
Minos o Daidalovom pobyte nič nevedel. Zorganizoval preto súťaž, ktorou sa snažil Daidala vypátrať. Súťaž spočívala v tom, že víťaz musel prestrčiť vlákno cez špirálovito zvinutú morskú ulitu. Daidalos v mene sicílskeho kráľa problém vyriešil tak, že do ulity vpustil mravca s priviazaným vláknom. Minos tušil, že iba Daidalos mohol použiť takúto dômyselnú metódu a vydal sa preto na Sicíliu aj s vojnovou flotilou a žiadal o jeho vydanie. Kókalos sa nevyjadril, či Daidala vydá alebo nie. Nechal však Daidalovi voľnú ruku, ten zaviedol do kúpeľne tajné potrubie, ktorým vo vhodnom okamihu očisty kráľa Minoa vpustil vriacu vodu a Minoa usmrtil. 
Kókalos vraždu tajil, ale správa o nej sa dostala až k Aténčanom. Tí z vďačnosti, že ich zbavil úhlavného nepriateľa, Daidalovi poskytli milosť. Daidalos sa vrátil do svojho rodného mesta a tam po mnohých tvorivých umeleckých rokoch v pokoji zomrel.
Odraz v umení.
V antike bol let Daidala a Ikara častým námetom hlavne pre maliarov váz. Jedna z prvých váz s vyobrazením Daidala sa našla blízko mesta Cerveteri. Táto etruská váza pochádza približne z roku 630 pred Kr. Známe sú aj tieto ďalšie diela: 
Populárna kultúra.
V televíznom seriály Stargate Atlantis je Daidalos názov vesmírneho krížnika letectva USA, ktorý je schopný cestovať medzi galaxiami.

</doc>
<doc id="322845" title="Weiden in der Oberpfalz" url="https://sk.wikipedia.org/wiki?curid=322845">
Weiden in der Oberpfalz

Weiden in der Oberpfalz leží v Hornom Falcku v Bavorsku, 100 km východne od Norimbergu a 35 km západne od Česka. V spádovej oblasti so svojimi takmer 300 000 obyvateľmi je mesto Weiden podľa územného vývojového programu Bavorska "vrchným centrom" a strediskom obchodu a služieb oblasti severného Falcka. Preslávené aj za hranicami mesta sú: zásielkový obchod "Witt-Weiden" posteľná bielizeň, ošatenie , porcelánky .
Obyvateľstvo.
" Vývoj počtu obyvateľov mestá Weiden in der Oberpfalz

</doc>
<doc id="322941" title="Oldo Hlaváček" url="https://sk.wikipedia.org/wiki?curid=322941">
Oldo Hlaváček

Oldo Hlaváček (* 26. január 1934, Bratislava) je slovenský herec, zabávač, scenárista a moderátor. Jeho syn je herec, zabávač, režisér, dramaturg a moderátor Ivo Hlaváček.
Zo života.
Prvýkrát vystupoval v divadelnom predstavení v prvom ročníku základnej školy v školskej hre "Chrobáci", kde hral Ferda Mravca na kolobežke. Počas prezenčnej vojenskej služby pripravoval Ivan Krajíček zábavný program, do ktorého potreboval scenár. Dostal tip na Olda Hlaváčka, ktorý bol v tom čase na prezenčnej vojenskej službe v Mikulove. Ivan odcestoval za Oldom a ten mu napísal scenár programu. Spolupráca prerástla so divadelnej a kabaretnej dvojice – Krajíček – Hlaváček. Neskôr táto komediálna dvojica vystupovala v kabaretoch, v rozhlase aj v televízii. Ich najznámejším spoločným programom bol Hostinec pod gaštanom, kde vytvorili postavy dvoch gazdov. Od roku 1971 tiež najprv spolu moderovali súťažno-zábavnú reláciu Vtipnejší vyhráva, ktorá bola vysielaná až do roku 1987"." Spolu vystupovali viac ako tridsať rokov. Medzi rokmi 1958 až 1961 vystupoval Hlaváček v divadelných hrách v Divadle Jonáša Záborského v Prešove. 

</doc>
<doc id="323103" title="Modulárna aritmetika" url="https://sk.wikipedia.org/wiki?curid=323103">
Modulárna aritmetika

Modulárna aritmetika je v matematike aritmetika na konečnej množine prirodzených čísel
v ktorej pre formula_2 je formula_3 definované rovnako, ako v klasickej aritmetike a pre formula_4 platí formula_5. To znamená, že formula_6 v modulárnej aritmetike nad formula_7 je to isté ako formula_8 v klasickej aritmetike.
Prvok formula_9 je možné reprezentovať ako triedu ekvivalencie obsahujúcu všetky čísla, ktorých zvyšok po delení "n" je práve "k".
Modulárnu aritmetiku uviedol Carl Friedrich Gauss v svojej knihe Disquisitiones Arithmeticae publikovanej v roku 1801.
Príklad.
Iné príklady:
 1 MOD 4 = 1;
 2 MOD 4 = 2;
 3 MOD 4 = 3;
 4 MOD 4 = 0; //Začne modulo cyklus
 5 MOD 4 = 1;
 6 MOD 4 = 2;

</doc>
<doc id="323168" title="Vápeč" url="https://sk.wikipedia.org/wiki?curid=323168">
Vápeč

Vápeč () je vrch v Strážovských vrchoch. Jeho vrchol a blízke okolie tvoria rovnomennú národnú prírodnú rezerváciu vyhlásenú v roku 1993 o výmere .
Poloha.
Vrchol leží východne od obce Horná Poruba v jej katastri, pričom územie národnej prírodnej rezervácie zasahuje aj do katastra Kopca.
Prírodné podmienky.
Geológia.
Vápeč vytvára morfologicky dominantná príkrovová troska hronika. Na svahoch je budovaný hlavne vrchnotriasovými (tzv. hlavnými) dolomitmi. Vrchol tvoria wettersteinské vápence.
Flóra.
Územie predstavuje výraznú vápencovo-dolomitovú bralnatú dominantu Strážovských vrchov s druhovo pestrou flórou a faunou teplomilného až horského charakteru. Celkový charakter lesnej a nelesnej vegetácie je submontánny. Prevládajú lesné spoločenstvá vápencových bučín, v menšej miere sa vyskytujú bukové kvetnaté lesy. Na svahoch vrcholovej a podvrcholovej časti Vápeča sa nachádzajú trávnato-bylinné spoločenstvá, v ktorých majú prevahu druhy teplomilné, podiel horských druhov je menší, sústredený do chladnejších polôh.

</doc>
<doc id="323237" title="Hlavný oltár Dómu svätej Alžbety" url="https://sk.wikipedia.org/wiki?curid=323237">
Hlavný oltár Dómu svätej Alžbety

Hlavný oltár Dómu svätej Alžbety v Košiciach, zasvätený svätej Alžbete Uhorskej, patrí medzi najvýznamnejšie pamiatky stredovekého gotického umenia na Slovensku. Bol vyhotovený v rokoch 1474 - 1477. Má tieto rozmery:
Obrazové cykly.
Oltár je výnimočný tým, že pozostáva z dvoch párov pohyblivých krídel, na ktorých umelci zobrazili spolu štyridsaťosem scén. Každé z krídel nesie na jednej strane šesť malieb. Scény sú tematicky rozdelené do troch okruhov. Pri obvyklom otvorení oltárnych krídel je zobrazených dvanásť výjavov zo života svätej Alžbety. V čase pôstu pred Veľkou nocou sa prvý pár krídel zatvorí a zobrazí sa dvadsaťštyri výjavov pašiového cyklu. Zvyšných dvanásť výjavov zobrazuje scény zo života Panny Márie, resp. adventný cyklus. Pri úplnom otvorení krídel divák vidí oltárnu skriňu, kde pod mimoriadne jemne vyprofilovanými baldachýnmi stojí plastika Panny Márie medzi dvoma svätými Alžbetami (patrónkou kostola, po ľavej strane Panny Márie, a Alžbetou, matkou sv. Jána Krstiteľa). Takýto typ pôvodného oltára s trojitou kompozíciou cyklov na dvoch pároch krídel sa zachoval ako jediný v Európe.
Umelecky najhodnotnejším cyklom oltára sú výjavy zo života svätej Alžbety. Boli vyhotovené v 70-tych rokoch 15. storočia a vzhľadom k významným kvalitatívnym a štýlovým rozdielom sa predpokladá, že sú dielom viacerých majstrov, ktorých výtvarný prejav svedčí o vplyve nizozemskej umeleckej školy 15. storočia. Výsledné diela svojím estetickým precítením svedčia o sile alžbetínskeho kultu v Košiciach. Scény z jej života zaobrazili na vnútornej strane oltárnych krídel. Sedem malieb z dvanástich zachytáva scény zo života svätice, tri maľby zachytávajú výjavy z legiend o svätej Alžbete a dve scény zobrazujú jej charitatívnu činnosť.
Scény alžbetínskeho cyklu (12):
Scény pašiového cyklu (24):
Scény adventného cyklu (12):
V strede oltárnej skryne, v arche, sa nachádzajú tri polychrómované sochy. Prvá zľava je svätá Mária Biblická s knihou v ruke, v strede Madonna s dieťaťom a následne svätá Alžbeta Uhorská, držiaca lyžicu a misku v rukách. Pod sochami je dekoratívny vlys s reliéfom piatich múdrych a piatich pochabých pannien. Bohato zlatený predel nesie reliéf polopostáv Kalvárie s mučeným Kristom uprostred. Nástavec oltára je neogotický z konca 19.storočia.
Oltár bol rekonštruovaný v roku 1847 Ernestom Seitzom, a neskôr za veľkej rekonštrukcie Dómu v rokoch 1890-1896. Za Prvej republiky bol rekonštruovaný v roku 1927 Františkom Ženíškom. Za druhej svetovej vojny bol nešetrným deponovaním značne poškodený a v roku 1947 reštaurovaný Petrom Kernom, v rokoch 1950-1964 profesorom K. Veselým a bratmi Kotrbovcami. Naposledy prešiel oltár dôslednou rekonštrukciou v rokoch 1986 - 1992, prevedenou Máriou Spoločníkovou. 

</doc>
<doc id="323577" title="Sokolia dolina" url="https://sk.wikipedia.org/wiki?curid=323577">
Sokolia dolina

Sokolia dolina je najpríkrejšia roklina v Slovenskom raji.
Prírodné podmienky.
Roklina dlhá asi 4 km ústi do Bieleho potoka v údolí Tomášovskej Belej a jej vrchol sa nachádza na úpätí Veľkej Poľany. V rokline je najvyšší vodopád v Slovenskom raji - Závojový vodopád vysoký 75 metrov. Turistická cesta vedie po sústave rebríkov vedľa vodopádu, stará trasa vodopád obchádzala. V rokline sa nachádzajú tiež Bočný vodopád, Skalný vodopád a Vyšný vodopád.
Turistika.
Sokolia dolina bola objavená ako jedna z posledných a to v roku 1910 L. Rokfalussym. Momentálne je roklina prístupná po žltej značke z Tomášovskej Belej na rázcestie Sokolia dolina-vrch pri Biskupských chyžkách.

</doc>
<doc id="323627" title="Carlo Ancelotti" url="https://sk.wikipedia.org/wiki?curid=323627">
Carlo Ancelotti

Carlo Ancelotti (* 10. jún 1959, Reggiolo, Emilia-Romagna) je bývalý taliansky profesionálny futbalista a momentálne tréner španielskeho veľkoklubu Real Madrid CF.
Hrával na poste stredopoliara a väčšinu svojich úspechov dosiahol počas pôsobenia v AC Miláno, s ktorým vyhral dvakrát titul a dvakrát Ligu majstrov UEFA. Ako tréner postupne trénoval Reggianu, Parmu a Juventus, kým sa stal trénerom AC Miláno v roku 2001. Ako tréner "rossoneri" dosiahol viaceré úspechy, v roku 2004 získal titul, v rokoch 2003 a 2007 Ligu majstrov a Coppa Italia v 2003. Je jedným zo šiestich osobností, ktoré vyhrali Ligu majstrov ako hráči a ako tréneri. V máji 2009 nahradil Guusa Hiddinka na poste trénera anglického klubu Chelsea FC. S klubom podpísal trojročnú zmluvu na 9 miliónov libier.

</doc>
<doc id="323673" title="Gabber" url="https://sk.wikipedia.org/wiki?curid=323673">
Gabber

Gabber (iné názvy: gabba, Rotterdam techno) je štýl elektronickej hudby a zároveň subžáner hardcore techna. "Gabber" je amsterdamský slangový výraz, ktorý znamená "kamarát" alebo "priateľ".
Hoci New Beat z Belgicka dorazil do Amsterdamu koncom 80. rokov, Rotterdamskí DJi a producenti ho rozvinuli do tvrdšej formy, ktorá je dnes známa ako "gabber". Prvotné hardcorové skladby obsahovali typické prvky a syntetizované melódie s tempom od 180 do 220 úderov za minútu.
Pôvod.
Gabber vznikol v 1. polovici 90. rokov, ako odpoveď na prichádzajúcu vlnu New Beat resp. Rave (Veľká Británia). Gabber je holandské slangové slovo znamenajúce "priatelia", "kamaráti". Žáner sa najviac rozširoval v Rotterdame a Amsterdame, medzi jednotlivými scénami existovala istá rivalita. Svoj vrchol dosiahol približne v roku 1995.
Charakteristika.
Gabber je charakterizovaný svojím zvukom basového bubna. Druhým najpoužívanejším prvkom gabberových skladieb je "hoover" zvuk tvorený pomocou syntetizátora Roland Alpha Juno.

</doc>
<doc id="323680" title="Univerzita veterinárskeho lekárstva a farmácie v Košiciach" url="https://sk.wikipedia.org/wiki?curid=323680">
Univerzita veterinárskeho lekárstva a farmácie v Košiciach

Univerzita veterinárskeho lekárstva a farmácie v Košiciach so sídlom v Košiciach je verejná vysoká škola univerzitného typu, v odboroch veterinárstvo a farmácia. Je jedinou inštitúciou svojho druhu pre univerzitné veterinárske vzdelávanie a jednou z dvoch pre farmaceutické vzdelávanie na Slovensku.
História.
Univerzita veterinárskeho lekárstva a farmácie v Košiciach bola zriadená zákonom SNR č. 1/1950 Zb. zo dňa 16. decembra 1949 pod názvom Vysoká škola veterinárska v Košiciach. V roku 1952 stratila samostatnosť a bola začlenená do novovytvorenej Vysokej školy poľnohospodárskej v Nitre. Škola znovu získala samostatnosť v roku 1969. V roku 1992 bola premenovaná na Univerzitu veterinárskeho lekárstva v Košiciach. Súčasný názov Univerzita veterinárskeho lekárstva a farmácie v Košiciach škola nesie od 15. januára 2010.
Prvý rektor univerzity bol prof. MVDr. Ján Hovorka. Terajší rektor univerzity je Dr. h. c. prof. MVDr. Jana Mojžišová, PhD.
Univerzita je dobre vybavená; má operačné sály, cvičebne, vyšetrovne, ustajňovacie priestory a ďalšie. Klinická činnosť na klinikách je 24 hod. Univerzita má niekoľko kliník: Klinika Koní, Klinika Prežúvavcov, Klinika Ošípaných, Klinika malých zvierat a Klinika vtáctva a exotických a voľne žijúcich zvierat.
Univerzita má taktiež morfologický, chemický a farmaceutický pavilón, v ktorých sú umiestnené ďalšie katedry.

</doc>
<doc id="323684" title="Roman de la Rose" url="https://sk.wikipedia.org/wiki?curid=323684">
Roman de la Rose

Roman de la Rose (doslova "Román o Ruži") je najznámejšie a najkomentovanejšie dielo stredovekej európskej literatúry. Dielo napísali v 13. storočí dvaja autori: Guillaume de Lorris a Jean Chopinel de Meung, skrátene Jean de Meung.
Preklad do modernej zveršovanej francúzštiny bol vykonaný Bordasom. Súčasný preklad je trochu nejasný, čo je spôsobené práve prekladom zo starofrancúzštiny do moderného jazyka. Niektoré výrazy preto zmenili význam.
Prvá časť.
Prvá časť napísaná Guillaumom de Lorris v rokoch 1230 – 1240 obsahuje sen autora o nedostupnej ruži, chránenej húfom alegorických postáv symbolizujúcich Strach, Hanblivosť, Ohováranie, atď. Pozostáva zo 4058 osemslabičných veršov. V tejto časti sa rozpráva o láske muža a jeho vyvolenej, do ktorej uzatvorenej záhrady symbolizujúcej lásku (záhrada vyvolenej krásky) nemôže preniknúť.
Druhá časť.
Druhú časť napísal mešťan a univerzitný učiteľ Jean de Meung (1250 – 1305) a má 19 000 veršov. Celé literárne dielo Román o ruži tak obsahuje celkom 28 000 veršov., vyšla asi v roku 1277.
Niektoré pasáže, navyše vytrhnuté z kontextu, vyvolali na začiatku 15. storočia prvú veľkú diskusiu vo francúzskej literatúre, v ktorej sa stretli obrancovia Jeana de Meung a obrancovia žien, ku ktorým patrila Christine de Pisan.
Druhá časť je vlastne encyklopédia vtedajšieho stredovekého vedenia, ktorú striedavo prednášajú alegorické postavy Príroda, Génius, Priateľ, atď. Ľúbostná romantika v tejto časti ustupuje, kurtoázna láska a služba žene sa zavrhuje a za cieľ lásky sa vyhlasuje plodenie potomstva.
Táto časť predstavuje diskusiu o láske viac filozofickú než v prvej romantizujúcej časti prezentoval Guillaume de Lorris. Druhá časť vyprovokovala polemiky o vízii ženy podľa Jeana de Meung, hlavne išlo o kritiku Christine de Pisan, ktorá bránila feministické pozície. V danej dobe to bola odvážna debata členky kráľovského dvora o postavení stredovekej ženy. Nachádzame tu známe porovnanie manželstva a rybárskej siete, do ktorej ryby hľadajú vchod, zatiaľ čo by z nej najradšej vyšli.
V druhej časti sa nefilozofuje len o láske. Pojednáva sa tiež o:
Román má charakter zábavnej konverzácie a je zároveň návodom.

</doc>
<doc id="323756" title="Giant’s Causeway" url="https://sk.wikipedia.org/wiki?curid=323756">
Giant’s Causeway

Giant's Causeway (doslova „"obrov chodník"“) je oblasť, ktorú tvorí približne 40 000 vzájomne do seba zapadajúcich bazaltových stĺpov. Nachádza sa v Severnom Írsku, približne od mesta Bushmills. Je výsledkom dávnej sopečnej aktivity, ktorá tu prebiehala pred asi 5060 miliónmi rokov v paleogéne. 
V roku 1986 sa táto pamiatka stala súčasťou Svetového dedičstva UNESCO a v roku 1987 národnou prírodnou rezerváciou ("National Nature Reserve"). Je najpopulárnejšou atrakciou v Severnom Írsku.
Vrcholy stĺpcov tvoria usporiadaný útvar, ktorý tvorí útes miznúci pod morom. Väčšina stĺpov je šesťhranná, ale nachádzajú sa tu aj niektoré so štyrmi, piatimi, siedmimi a ôsmimi hranami. Najvyšší má približne a stuhnutá láva má na mieste útesu hrúbku 28 metrov. Stĺpy sú typickým príkladom stĺpcovej odlučnosti bazaltu (čadiča), vznikajú pri chladnutí horniny. Podobné útvary nie sú zriedkavé, nachádzajú sa napríklad aj na Slovensku (národná prírodná rezervácia Šomoška) alebo v Česku (Panská skála).
Zaujímavosti.
Lokácia sa objavila v 14. časti 20. série animovaného seriálu Simpsonovci.

</doc>
<doc id="323821" title="Brian Clough" url="https://sk.wikipedia.org/wiki?curid=323821">
Brian Clough

Brian Howard Clough (* 21. marec 1935, Middlesbrough, Spojené kráľovstvo† 20. september 2004, Derby) bol anglický futbalista a tréner. Dosiahol výrazné trénerské úspechy v Derby County a v Nottinghame Forest a bol považovaný za „"najlepšieho anglického trénera, ktorého anglická reprezentácia nikdy nemala"“.
Životopis.
Narodil sa v Grove Hill v Middlesbrough ako šieste z deviatich detí. Po krátkom pôsobení v Billingham Synthonia a vojenskej službe v rokoch 1953 až 1955 sa dostal do prvého mužstva miestneho Middlesbrough FC. Tu sa stal významným hráčom, keď v 213 zápasoch strelil 196 gólov. V roku 1961 prestúpil do Sunderlandu, kde odohral 61 zápasov, v ktorých strelil 54 gólov. 26. decembra 1962 si zranil koleno v zápase proti Bury a utrpel vážne zranenie väzov, kvôli ktorému museli obvykle hráči v tom čase ukončiť kariéru. Clough sa vrátil o dva roky neskôr, avšak odohral už len tri zápasy pred svojím odchodom.
Vo veku 30 rokov sa stal trénerom Hartlepool United, jeho asistentom sa v októbri 1965 stal Peter Taylor a táto dvojica pokračovala spolu aj po zmene klubu. Klub Derby County, ktorý angažoval Clougha hrával v tom čase v druhej lige a bol mimo najvyššej súťaže päť rokov. Clough urobil zmeny v kádri a v roku 1968 vyhral druhú ligu a s klubom postúpil do najvyššej súťaže. Počas jeho prvej sezóne skončil klub na štvrtom mieste, čo bol historický úspech klubu. Clough doviedol klub k senzačnému víťazstvu v lige v sezóne 197172, kedy Derby získalo titul pred Liverpoolom a Leedsom.
V roku 1972 sa dostal do konfliktu s vedením klubu, kvôli ktorému s Taylorom opustil klub. Dvojica pokračovala krátko v treťoligovom klube Brighton &amp; Hove Albion. Clough však tento klub predčasne opustil, keďže sa mu naskytla príležitosť trénovať Leeds United. Na tejto pozícií však zostal len 44 dní, počas ktorých dosiahol slabé výsledky a dostal sa do roztržky s viacerými hviezdnymi hráčmi klubu. O pôsobení Clougha v Leedsi vyšiel film "The Damned United", ktorý bol sfilmovaný na základe knihy Davida Peacea.
6. januára 1975 sa stal trénerom Nottinghamu Forest, ktorý bol v tom čase na 13. mieste v druhej lige. O dva roky neskôr s klubom postúpil do prvej ligy a vyhral Ligový pohár. Hneď počas prvej sezóne v najvyššej súťaži získal s klubom titul. V sezóne 197879 získal s klubom Európsky pohár, čím dopomohol Nottinghamu k zisku tejto trofeje ako tretieho anglického klubu v histórii. O rok neskôr sa mu tento úspech podarilo zopakovať. Sezóna 199293 bol Cloughova osemnásta v Nottinghame a jeho posledná. Klub zostúpil po šestnástich rokoch do druhej ligy a Clough ukončil svoju trénerskú kariéru.
Zomrel 20. septembra 2004 na rakovinu žalúdka. Jeho pohrebu na Pride Park Stadium sa zúčastnilo približne 14 000 ľudí.

</doc>
<doc id="323870" title="Rap (hudba)" url="https://sk.wikipedia.org/wiki?curid=323870">
Rap (hudba)

Rap (-kodifikovaný tvar; [vyslov: rep]; iný názov: rep; ; príslušný spevák sa v slovenčine nazýva raper alebo reper, ale v angličtine "rapper") je typ hlasového prejavu, ktorý je založený na skladaní rýmov do beatu zväčša s tempom okolo 90 bpm (beats per minute), drum and bass zvyčajne 160180 bpm, techno taktiež do 180 bpm.
Je to zároveň aj forma slovnej akrobacie, rýmovania skrývajúca sa pod rôznymi názvami: "signyfing"dávanie najavo, prejavovanie sa, snaha slovne znemožniť súpera, "testifying" (vypovedanie o ...) a ďalšími.
Hip-hopová subkultúra je pomerne vyvinutá. Má vlastný kódex obliekania, hudbu, slang, poslednú dobu aj filmy, vlastný štýl úpravy automobilov, vlastné účesy.

</doc>
<doc id="323880" title="Goethe-Universität Frankfurt" url="https://sk.wikipedia.org/wiki?curid=323880">
Goethe-Universität Frankfurt

Goethe-Universität Frankfurt ("Univerzita Johanna Wolfganga Goetheho vo Frankfurte nad Mohanom" alebo tiež "Frankfurtská univerzita") bola navrhnutá v roku 1912 a založená v roku 1914 ako občianska univerzita, čo znamená, že v tej dobe to bola Štátna pruská univerzita. Založili a financovali ju zámožní a aktívni liberálni obyvatelia Frankfurtu. Bol to ojedinelý jav v histórií nemeckých univerzít. V roku 1932 bola pomenovaná po jednom najznámejšom rodákovi z Frankfurtu, básnikovi a spisovateľovi Johannovi Wolfgangovi Goethem. S viac ako 43.000 študentmi "(šk. rok 2012/2013)", 647 profesormi "(jeseň 2011)" a 16 odbormi je piatou najväčšou univerzitou v Nemecku. 
Časti.
Univerzita je rozdelená na štyri vysokoškolské areály:
Nachádzajú sa tu športové pozemky, tak ako aj biologický areál s botanickou a palmovou záhradou.

</doc>
<doc id="324116" title="Ignacio Coronel Villarreal" url="https://sk.wikipedia.org/wiki?curid=324116">
Ignacio Coronel Villarreal

Ignacio Coronel Villarreal (* 1. február 1954, Canelas, Mexiko – † 29. júl 2010, Guadalajara), prezývaný Nacho Coronel bol jedným z najvplyvnejších mexických obchodníkov s drogami. Patril medzi popredných členov kartelu Sinaloa v Mexiku
Ignacio Coronel bol zodpovedný za pašovanie kokaínu prostredníctvom rybárskych lodí z Kolumbie do Mexika a do amerických štátov Texas a Arizona. Oblasť jeho vplyvu a drogových operácií zasahovala celé Spojené štáty, Mexiko a niekoľko ďalších krajín Európy, Strednej a Južnej Ameriky. V Mexiku bol známy ako "King of Crystal" pre jeho dominanciu vo výrobe metamfetamínu a v obchodovaní s ľuďmi. 
Vlády Spojených štátov a Mexika mali na Coronela vydané zatykače, pričom vláda Spojených štátov štátu ponúkala odmenu vo výške až 5 miliónov dolárov za informácie vedúce k jeho dolapeniu. 
Bol zabitý 29. júla 2010 v Guadalajare, pri prestrelke s mexickou armádou.

</doc>
<doc id="324146" title="Vlastivedný slovník obcí na Slovensku" url="https://sk.wikipedia.org/wiki?curid=324146">
Vlastivedný slovník obcí na Slovensku

Vlastivedný slovník obcí na Slovensku je vlastivedný slovník v troch zväzkoch. Bol vydaný v rokoch 19771978 vo vydavateľstve SAV Veda. Hlavní redaktori boli Miroslav Kropilák a Milan Strhan, výkonným redaktorom bol Ján Hudák. Obsahuje najdôležitejšie informácie o 3 155 obciach na Slovensku. Informácie sú aktuálne k 1. januáru 1965 s prihliadnutím na zmeny do konca roka 1970. Náklad každého dielu bol 20 000 kusov. Slovník je dodnes najkomplexnejšia miestopisná syntéza o jednotlivých sídelných lokalitách Slovenska.

</doc>
<doc id="324228" title="Selena (speváčka)" url="https://sk.wikipedia.org/wiki?curid=324228">
Selena (speváčka)

Selena Quintanillová-Pérezová (špan. Selena Quintanilla-Pérez; * 16. apríl 1971 – † 31. marec 1995), známa ako Selena, bola mexicko-americká speváčka, skladateľka, tanečníčka, modelka, módna návrhárka, herečka a hudobná producentka. Známa bola ako „Kráľovná hudby Tejano“. Bola najmladší potomok mexicko-amerického páru. Prvý album vydala vo veku 12 rokov. Vyhrala titul Najlepšia vokalistka roka 1987 v Tejano Music Awards a uzatvorila zmluvu s EMI o niekoľko rokov neskôr. Jej popularita stúpala na začiatku 90. rokov, hlavne v španielsky hovoriacich krajinách.
Vo veku 23 rokov ju zavraždila Yolanda Saldívar, predsedníčka jej fan klubu. 12. apríla 1995, 2 týždne po jej smrti, George W. Bush, vtedajší guvernér Texasu, vyhlásil jej deň narodenia za „Deň Seleny“ ("Selena Day") v Texase. Warner Bros. v roku 1997 nakrútil film "Selena", založený na jej živote, kde ju hrala Jennifer Lopezová. Jej život bol aj základ muzikálu Selena Forever, kde si ju zahrala Veronica Vazquez. V júni 2006 sa konala pietna spomienka s múzeom a bronzovou sochou v životnej veľkosti (Mirador de la Flor v Corpus Christi v Texase), ktorú navštevujú stovky jej fanúšikov každý týždeň.
Zastrelená.
Mala iba 23 rokov, keď ju zastrelila prezidentka jej fanklubu, Yolanda Saldívar. Selena Quintanilla-Peréz, ako sa celým menom táto latino speváčka volala. Často ju označovali za mexickú Madonnu. Hoci sa narodila a napokon aj zomrela v Texase, mala rada a tvorila latino hudbu a čakala ju závratná kariéra. V roku 1995 ju v Corpus Christi zasiahla do chrbta guľka z revolvera a Selena po hodine a štvrť vykrvácala. 
Jej vrahyňa bola manažérka Seleniných butikov a prezidentka fanklubu Yolanda Saldívar. Keď Selena zistila, že ju Yolanda okráda, dala jej výpoveď. Po troch týždňoch sa obidve ženy stretli a práve vtedy ju tridsaťpäťročná bývalá zamestnankyňa zastrelila. 

</doc>
<doc id="324297" title="Asymptotická vetva obrov" url="https://sk.wikipedia.org/wiki?curid=324297">
Asymptotická vetva obrov

Asymptotická vetva obrov je oblasť na Hertzsprungov-Russellovom diagrame obsadená malými až stredne veľkými hviezdami. Týmto štádiom vývoja hiezd prechádzajú všetky malé až stredne veľké hviezdy (0,6-10 násobok hmoty Slnka) v neskoršom období svojej existencie.
Hviezda asymptotickej vetvy obrov (AGB) je červený obor. Vo vnútornej štruktúre je charakteristická centrálnym a nehybným jadrom z uhlíka a kyslíka, vrstvou hélia podstupujúceho fúziu, čoho výsledkom je tvorba uhlíka (známe ako horenie hélia), ďalšou zónou, kde vodík vstupuje do fúzie, čím sa vytvára hélium (horenie vodíka) a veľmi veľkým obalom z materiálu, ktorý zložením pripomína normálne hviezdy.
Vývoj hviezdy.
Keď hviezda spotrebuje zásobu vodíka pri jadrovej syntéze v jadre, jadro sa zmenší a jeho teplota sa zvýši, čoho výsledkom je expanzia a ochladenie vonkajších vrstiev. Svietivosť sa zvýši podstatne a z hviezdy sa stáva červený obor, čím nasleduje trasu vedúcu do pravého horného rohu HR diagramu.
Až teplota v jadre dosiahne hranicu 3x108 K, začína eventuálne prebiehať horenie hélia. Prudký začiatok horenia hélia v jadre zastaví ochladzovanie hviezdy a zvýši svietivosť a hviezda sa presunie nazad smerom doľava na HR diagrame. Toto je horizontálna vetva (populácia II hviezd) alebo červená skupina (populácia I hviezd). Po ukončení horenia hélia v jadre sa hviezda zase začína posúvať doprava po HR diagrame, pričom pri tejto ceste sa pohybuje takmer po rovnakej trase ako bola jej trasa červeného obra. Odtiaľ pochádza názov "asymptotická" vetva obrov. Hviezdy v tejto fáze svojho vývoja sú známe ako AGB hviezdy.
AGB fáza.
AGB fáza je rozdelená na dve časti, skorá AGB (E-AGB) a tepelne pulzujúca AGB (TP-AGB). Počas E-AGB hlavným zdrojom energie je fúzia hélia v oblasti okolo jadra skladajúcej sa hlavne z uhlíka a kyslíka. Počas tejto fázy sa hviezda zväčšuje do veľkosti obra a stáva sa z nej červený obor. Polomer hviezdy môže mať veľkosť astronomickej jednotky. Keď v oblasti fúzie dôjde hélium začína TP-AGB fáza. V tejto fáze hviezda uvoľňuje svoju energiu z fúzie vodíka v tenkej zóne, vo vnútri ktorej leží teraz už neaktívna oblasť hélia. Avšak počas doby 10000-100000 rokov oblasť začne byť zase aktívna, čím znova nahradí zónu vodíka. Tento proces sa nazýva héliový záblesk alebo teplotný impulz. Vďaka týmto impulzom, ktoré prebiehajú iba niekoľko tisíc rokov, sa materiál z jadra zamiešava do vonkajších vrstiev, čím mení ich zloženie. Tento proces sa nazýva dredge-up. Vďaka dredge-up, AGB hviezdy majú prvky S-reakcie vo svojich spektrách. Ďalšie dredge-upy môžu viesť k vzniku uhlíkatej hviezdy.
AGB hviezdy sú typické dlhoperiodické premenné hviezdy, pričom strácajú obrovské množstvá hmoty vo forme hviezdneho vetra. Hviezda môže v AGB fáze stratiť 50-70 % svojej hmoty.
Protoplanetárne obaly AGB hviezd.
Obrovská strata hmoty AGB hviezd vytvára v ich okolí rozšírený protoplanetárny obal. Pri stanovení dĺžky života AGB hviezdy jeden MYr (1 milión rokov) a vonkajšej rýchlosti 10 km/s, jej maximálny polomer môže byť vypočítaný približne na 3×1014 km (30 svetelných rokov). Toto je maximálna hodnota, keď sa materiál vďaka vetru začne miešať s medzihviezdnou hmotou na veľmi veľkom polomere, pričom sa predpokladá, že nie je žiaden rozdiel rýchlostí medzi hviezdou a medzihviezdnou hmotou. Dynamicky najzaujímavejšia činnosť vzniká v blízkosti hviezdy, kde vzniká vietor a strata hmoty je rozhodujúca. Avšak vo vonkajších vrstvách protoplanetárneho obalu prebiehajú zaujímavé reakcie a vďaka veľkosti a malej optickej hrúbke sú jednoduchšie na pozorovanie.
Teplota obalu je daná zahrievacími a ochladzujúcimi procesmi pre plyn a prach, ale klesá so zväčšujúcou sa radiálnou vzdialenosťou od fotosféry s teplotou 2000-3000 K. Zloženie obalu:
V zóne formovania prachu sa tzv. refrakčné prvky (Fe, Si, Mg...) presúvajú z fázy prachu do prachových zrniečok. Novosformovaný prach takmer okamžite napomáha pri povrchových reakciách. Hviezdne vetry z AGB hviezd sú centrami vytvárania medziplanetárneho prachu, a predpokladá sa, že môžu byť hlavnými centrami tvorby prachu vo vesmíre.
Hviezdne vetry AGB hviezd sú často zdrojom maserového žiarenia. Maserové molekuly sú SiO, H2O, a OH.
Po tom ako tieto hviezdy stratia takmer celý svoj obal a ostáva iba jadro, tak sa vyvinú do krátko existujúcich protoplanetárnych hmlovín. Konečným osudom AGB obalu je fáza planetárnej hmloviny.

</doc>
<doc id="324345" title="Good Luck Charlie" url="https://sk.wikipedia.org/wiki?curid=324345">
Good Luck Charlie

Good Luck Charlie je americký sitkom vysielaný na stanici Disney Channel od 4. apríla 2010 do 16. februára 2014. Seriál vytvorili Phil Baker a Drew Vaupen, ktorí chceli vytvoriť seriál, ktorý by bavil celú rodinu. Dej sa točí okolo rodiny Duncanových, ktorí sa snažia prispôsobiť narodeniu svojho štvrtého a piateho dieťaťa, Charlotte "Charlie" (Mia Talerico) a Tobyho (Logan Moreau). V každej epizóde si Teddy (Bridgit Mendler) vedie video-denník obsahujúci rady pre Charlie od svojej rodiny v živote teenagera.
Seriál mal premiéru na Disney Channel v USA 4. apríla 2010. V Česku sa vysiela od 5. júna 2010 na Disney Channel pod názvom "Hodně štěstí, Charlie" s českým dabingom. Na Slovensku sa v súčasnosti nevysiela.
Obsadenie.
Hlavné postavy.
Teddy Duncanová.
Teddy R. Duncanová (Bridgit Mendler), je Charlina jediná sestra a zároveň druhá najstaršia zo súrodencov. Vedie si video-denník, ktorý obsahuje rady pre Charlie, v živote teenagera. 
Amy Duncanová.
Amy B. Duncanová – (rod. Blankenhooperová) (Leigh-Allyn Baker) jej Bobova manželka a matka piatich detí – PJ, Teddy, Gabe, Charlie a Toby. Pracuje v nemocnici ako zdravotná sestra a je zobrazovaná ako oddaná, starostlivá a komediálna matka.
Gabe Duncan.
Gabriel "Gabe" Duncan (Bradley Steven Perry) je mladší brat Teddy a PJ a starší brat Charlie a Tobyho. Je vtipkár a výtržník, často býva sarkastický a lenivý, ale občas je aj poslušný alebo odhodlaný. Známy je svojimi konfliktami s ich susedou pani Dabneyovou.
Charlie Duncanová.
Charlotte "Charlie" Duncanová (Mia Talerico) je hlavnou postavou seriálu a je druhé najmladšie dieťa v rodine. Vo všeobecnosti je vykresľovaná ako šťastné dieťa. 
Bob Duncan.
Bob William Duncan (Eric Allan Kramer) je otec rodiny a manžel Amy. Vlastní firmu na hubenie škodcov, "Bob's Bugs Be Gone". 
PJ Duncan.
PJ Duncan (Jason Dolley) je najstarší zo súrodencov. Často sa háda so svojou sestrou Teddy aj keď sa majú radi. Zvyčajne si dobre vychádza s jeho mladším bratom Gabeom.
Vedľajšie postavy.
Toby Duncan.
Toby Duncan (Logan Moreau) je piatym a najmladším dieťaťom Amy a Boba.
Ivy Wentz.
Ivy Renee Wentz (Raven Goodwin) je Teddyna najlepšia kamarátka.
Spencer Walsh.
Spencer Walsh (Shane Harper) je Teddyin ex-priateľ / priateľ.  
Emmett.
Emmett (Micah Stephen Williams) je PJov najlepší kamarát, zamilovaný do Teddy.
Pani Dabneyová.
Pani Estelle Dabneyová (Patricia Belcher) je otravná suseda Duncanovcov.

</doc>
<doc id="324396" title="Galdhøpiggen" url="https://sk.wikipedia.org/wiki?curid=324396">
Galdhøpiggen

Galdhøpiggen je najvyšší vrch Nórska. Jeho výška je . Leží v samosprávnom území Lom, v kraji Oppland. Je súčasťou horskej oblasti Jotunheimen. 
Prístup.
Dostupnosť vrcholu nie je obzvlášť náročná, výstup z Juvasshytta () trvá približne 4 hodiny podľa podmienok a zdatnosti, zostup trvá okolo 2 hodín. Tri hodiny z výstupu zaberie chôdza a 45 minút príprava k prechodu cez Styggebreen („stygge“ znamená škaredý, nie nebezpečný), hodinu možno stráviť na vrchole a dve hodiny cesty späť na Juvasshytta. Z vrcholu možno pozorovať oblasť s rozlohou . 
Prvovýstup.
Na Galdhøpiggen prvýkrát vystúpili v júli 1850 Steinarom Sulheimom, S. Flaattenom a L. Arnesenom.
Výška.
Galdhøpiggen nebol vždy považovaný za najvyšší vrch Nórska, o pozíciu najvyššieho nórskeho vrcholu súperil s Glittertindom. Niektoré merania nadmorskej výšky naznačovali, že Glittertind je vďaka svojmu ľadovcu na vrchole nepatrne vyšší. Ľadovec sa o niečo zmenšil a dnes Glittertind meria vrátane ľadovca. Dnes je teda jednoznačne za najvyšší vrch považovaný Galdhøpiggen.
Turizmus.
Galdhøpiggen je populárnym cieľom turistiky. Väčšina turistov sa pohybuje vo veľkých skupinách s horskými vodcami, 
vzhľadom k nebezpečiu pádu do trhlín naviazaných na lane.

</doc>
<doc id="324430" title="Niva (syr)" url="https://sk.wikipedia.org/wiki?curid=324430">
Niva (syr)

Niva je syr s modrou plesňou vnútri hmoty. Tento kravský syr je obdobou francúzskeho ovčieho syra Roquefort. Obsahuje 52 % sušiny, 50 % tuku v sušine a 5 % NaCl (kuchynskej soli) a 1,5 % cukru. 100 gramov syra obsahuje využiteľnú energiu 1500 kJ.
Názov.
V štyridsiatych rokoch 20. storočia sa názov "Roquefort" stal chráneným názvom, a preto tento podobný syr musel dostať iné meno. Technológovi, ruskému (donskému) Kozákovi, Charitonovi z mliekárne v Českom Krumlove (neskôr Jihočeské Mlékárny (JČM), dnes Madeta) napadlo niva, pretože modrozelená farba syra mu pripomínala úrodnú lúku. Vtedy skúšal, ktorý syr by bol vôbec najvhodnejší pre výrobu v českokrumlovskej pobočke. Zistil, že najvhodnejšie bude vyrábať syr s modrozelenou plesňou vnútri všeobecne známy pod názvom "Roquefort".
Vzhľad.
Syr má farbu smotanovú až syrovo žltú. Povrch je svetlo hnedý a celistvý so zreteľnými vpichmi a na reze s mramorovitým porastom svetlej až tmavo zelenej ušľachtilej plesne. Farba na povrchu je znakom vyzretosti syrov a neovplyvňuje ich zdravotnú neškodnosť. Vnútorný porast plesne môže byť aj mierne drobivý alebo roztierateľný podľa stupňa zrelosti syra. Konzistencia syra je polomäkká. Ku koncu trvanlivosti sa pod obalom môže objaviť slabo oranžový maz alebo porast plesne. Tento jav je prirodzený a nie je škodlivý. Chuť syra je slaná, výrazne pikantná a má príchuť po ušľachtilej plesni.
Jihočeská niva.
Nivu ako zavedený názov používajú výrobcovia v Česku a na Slovensku. V roku 2004 Česko požiadalo o ochranné označenie „Jihočeská Niva“, ktoré napriek výhradám Slovenska bolo v EÚ zaregistrované.
Výroba.
Syr sa vyrába z týchto surovín:
Výrobný proces:

</doc>
<doc id="324473" title="Zoznam častí seriálu Panelák" url="https://sk.wikipedia.org/wiki?curid=324473">
Zoznam častí seriálu Panelák

Nasledujúci zoznam je zoznam častí slovenského seriálu "Panelák".
Časti.
1. séria (2008).
Scenáre písali Andy Kraus a Tomáš Jančo.Réžiu mali na starosti Tomáš Jančo, Marián Tutoky a Miloš Volný.
2. séria (2008).
Scenáre k druhej sérii písali Andy Kraus, Tomáš Jančo, Michaela Materáková, Radka Reviláková a Bronislava Balašková. Druhú sériu režírovali opäť Miloš Volný, Marián Tutoky a Tomáš Jančo.
11. séria (2013).
Scenáre v 11. sérii písali Andy Kraus, Tomáš Jančo, Karolína Magnusová, Radka Reviláková, Bronislava Balašková a Michaela Materáková. V réžii sa striedali Tomáš Jančo, Marián Tutoky a Miloš Volný.
12. séria (2013).
Jesenná 12. séria bola spočiatku presunutá do neskoršieho vysielacieho času o 21:30, no neskôr sa vrátila do pôvodného času o 20:30.

</doc>
<doc id="324557" title="Dr. Ludsky" url="https://sk.wikipedia.org/wiki?curid=324557">
Dr. Ludsky

Dr. Ludsky je slovenský seriál vyrábaný spoločnosťou DNA production pre TV JOJ zasadený do prostredia súdneho lekárstva.
Seriál sa začal nakrúcať 12. júna 2010. Jeho autormi a scenáristami sú Stano Dančiak ml. a Roman Olekšák. Režisérmi sú Peter Bebjak a Robo Šveda.
Seriál tvoria prípady z lekárskeho a kriminalistického prostredia. Hlavnou postavou je MUDr. Daniel Ludsky, patológ, súdny znalec, ktorý pomáha riešiť zločin, ak zistí, že sa stal. Postavu Dr. Ludskeho stvárni herec SND Tomáš Maštalír, ktorý kvôli tejto postave odišiel zo seriálu "Ordinácia v ružovej záhrade".
Seriál kúpila česká TV Prima, ktorá ho nasadila do vysielania 20. júna 2011 s týždennou periodicitou. Dr. Ludsky nebude vysielaný v pôvodnom znení, ale s českým dabingom. Vďaka dabingu mal seriál vyššiu sledovanosť. Hlavnú postavu stvárni Martin Stránský.
Názov seriálu bol kvôli súdnemu sporu zmenený na Dr. Dokonalý a od 22. októbra 2012 sa vysiela jeho druhá séria, resp. prvá.

</doc>
<doc id="324634" title="Osada (zatopená obec)" url="https://sk.wikipedia.org/wiki?curid=324634">
Osada (zatopená obec)

Osada je zaniknutá obec na Orave, bola zatopená Oravskou priehradou. Prvá písomná zmienka pochádza z roku 1609. 
História.
Prvá zmienka o obci pochádza z v roku 1609, kde sa v daňovom súpise uvádza ako nová dedina pod názvom Zawada (neskoršie Zavada, Stankovo). Názov Stankovo bol odvodený od mena Jakuba Ústianského-Stankovského, ktorému v roku 1616 Juraj Thurzo pridelil šoltýske výsady a slobody s jednou usadlosťou, mlynom a pílou. Pred rokom 1659 sa začal používať názov Osada. V druhej polovici 17. storočia bola obec poznačená vojnami, požiarmi a morom. Po upokojení pomerov dochádzalo k opätovnému zaľudňovaniu. V období druhej svetovej vojny bola obec Osada vypálená nemeckými vojakmi.
Cirkevne patrila Osada najskôr k Trstenej a potom k Ústiu.
Obyvateľstvo obce.
Obyvatelia sa zväčša venovali poľnohospodárstvu a hrnčiarstvu. Pestovali ľan, z ktorého vyrábali nite. Postupne sa rozvíjalo plátenníctvo a obchod s dobytkom.
Pečať obce.
V pečatnom poli je Madona s dieťaťom na ľavej ruke, v pravej drží žezlo. Kruhopis: SIGILVM POS OSZADA.

</doc>
<doc id="324678" title="Cestná infraštruktúra v Severnom Macedónsku" url="https://sk.wikipedia.org/wiki?curid=324678">
Cestná infraštruktúra v Severnom Macedónsku

Cestná infraštruktúra v Severnom Macedónsku pozostáva zo štátnych ciest, diaľnic a rýchlostných ciest. 
Štruktúra cestnej siete.
Macedónska cestná sieť používa podobnú štrukturalizáciu, ako všetky štáty bývalej Juhoslávie. Dominantné sú štátne cesty, čo je obdoba ciest I. triedy na Slovensku. Doplnkom k nim je stále sa rozvíjajúca sieť diaľnic a rýchlostných ciest. Všetky cesty bez ohľadu na typ sa označujú predponou "M-" (od slova "avtomagistrala") a príslušným číslom.
Rýchlostné cesty.
Ide o súčasné štátne cesty, ktoré sú určené na rozšírenie.

</doc>
<doc id="324703" title="Výskumný ústav zváračský – Priemyselný inštitút SR" url="https://sk.wikipedia.org/wiki?curid=324703">
Výskumný ústav zváračský – Priemyselný inštitút SR

Výskumný ústav zváračský – Priemyselný inštitút SR (v minulosti Výskumný ústav zváračský) je inštitúcia, ktorá bola založená v roku 1949 z iniciatívy Jozefa Čabelku. Je výskumnou a vývojovou inštitúciou. Sídli na Račianskej 71 v Bratislave v budove ktorú navrhol architekt prof. Ing. arch. Dušan Kuzma. 
Bol to pôvodne štátny podnik, ktorý bol sprivatizovaný v 90. rokoch. V roku 2017 založila spoločnosť dcérsku spoločnosť Račianska-Reality, ktorá vlastní nehnuteľný majetok Výskumného ústavu. V budove od roku 2019 sídli Ministerstvo spravodlivosti Slovenskej republiky.

</doc>
<doc id="324822" title="Helena Krajčiová" url="https://sk.wikipedia.org/wiki?curid=324822">
Helena Krajčiová

Helena Krajčiová (* 19. apríl 1975, Skalica) je slovenská divadelná, televízna, dabingová a filmová herečka a speváčka.
Vyštudovala konzervatórium a následne herectvo na VŠMU. Počas štúdia účinkovala na rôznych scénach. Po štúdiu sa stala členkou Slovenského národného divadla, z ktorého po čase odišla. Účinkovala aj v divadle Nová scéna v muzikáli "Hello Dolly!", v ktorom stvárnila hlavnú postavu. V roku 2004 získala ocenenie "Talent roka".
V súčasnosti hosťuje v SND, účinkuje v divácky úspešných televíznych seriáloch, ako speváčka pôsobí v skupine Fragile a je známa aj vďaka dabingu.
Prvou filmovou úlohou bola postava Márie vo filme Pokoj v duši za ktorú získala cenu Slnko v sieti.

</doc>
<doc id="324839" title="Liberálni demokrati" url="https://sk.wikipedia.org/wiki?curid=324839">
Liberálni demokrati

Liberálni demokrati je centristicko-ľavicová až centristická politická strana v Spojenom kráľovstve založená roku 1988 spojením Liberálnej strany a Sociálno demokratickej strany. Obe strany už skôr sedem rokov úzko spolupracovali. Súčasnou líderkou strany je Jo Swinson.
Po všeobecných voľbách v roku 2010 boli Liberáli tretia najväčšia strana v dolnej snemovni v britskom parlamente s 57 poslancami po Labouristickej s 258 poslancami a Konzervatívnej strane s 307 poslancami. Liberálni demokrati vytvorili koaličnú vládu s konzervatívnou stranou, vtedajší predseda LibDems Nick Clegg sa stal podpredsedom vlády a liberálni demokrati obsadili ďalšie miesta vo vláde.
Dejiny.
Strana bola založená 2. marca 1988 zlúčením Liberálnej strany a Sociálno-demokratickej strany. Liberáli odvodzovali svoj pôvod od strany Whigov, zatiaľ čo sociálni demokrati vznikli odštiepením od strany labouristov.
Keď narástol vplyv Labouristickej strany v 20. rokoch 20. storočia, pozícia liberálov sa zhoršila a v 80. rokoch posunuli svoje smerovanie na centristickú politiku. Keď u labouristov prevládla ľavicová socialistická politika, vystúpila z nej skupina umiernených poslancov a založila stranu sociálno demokratickú. Obe strany zistili, že na politickej scéne nie je dostatok miesta pre dve centristické strany, a tak sa dohodli na tom, že nebudú vo voľbách stavať protikandidátov. Obe strany mali vlastnú politiku, ale pre voľby roku 1983 a 1987 vydali spoločný volebný program. Po neúspechu vo voľbách roku 1987 sa obe strany rozhodli zlúčiť.
V júli 1988 bol za lídra strany zvolený Paddy Ashdown. Strana mala ťažkú štartovaciu pozíciu, predovšetkým s ohľadom na hľadanie identity na politickom spektre, a v počiatočnom období vo voľbách získavala malý počet hlasov. Vo voľbách v roku 1997 však už získala 46 kresiel v Dolnej snemovni. Po zvolení Tonyho Blaira za lídra labouristov Ashdown prekvapivo navrhol vytvorenie koaličnej vlády, ale tento návrh nebol z dôvodu získania labouristickej väčšiny zrealizovaný.
Roku 1999 bol za lídra strany zvolený Charles Kennedy. Vo voľbách v roku 2001 získala strana časť hlasov labouristických a konzervatívnych voličov, ktorý nesúhlasili s vojnou v Iraku, požadovali zvýšenie občianskych práv a volebnú reformu. Jedným z trendov, ktorý sa objavil vo voľbách v roku 2005, bolo presadenie sa liberálov ako druhej najvýznamnejšej strany vo veľkých mestách (napríklad Manchester, Cardiff a Birmingham), keď získala viac než 100 volebných obvodov, v ktorých bol ich kandidát na druhom mieste.
Po problémoch s alkoholom Kennedy odstúpil a na jeho miesto nastúpil Menzies Campbell. Neskôr po odstúpení Menziesa Campbella na konci roku 2007 bol v decembri toho istého roku za lídra strany zvolený Nick Clegg. V nástupnej reči sa označil za liberála a vyslovil nádej, že Británia je krajina tolerancie a pluralizmu. Za svoje priority označil ochranu občianskych slobôd, rozvoj verejných služieb, ochranu životného prostredia a snahu presadiť liberalizmus ako alternatívu skorumpovaných politikov.
Vo voľbách do Európskeho parlamentu v máji 2019 v Brexitovej atmosfére získala strana 16 zo 73 britských kresiel v parlamente, čo znamenalo podstatné vylepšenie zisku z roku 2014 (1 kreslo) a stala sa za stranou Brexit Party druhou najsilnejšou stranou v krajine. Liberálni demokrati sú dlhodobo proti vystúpeniu Spojeného kráľovstva z EÚ. V júli 2019 sa ako prvá žena stala predsedníčkou LibDems stala poslankyňa za škótsky obvod East Dunbartonshire Jo Swinson, keď v straníckych voľbách porazila bývalého ministra energetiky Eda Daveyho v pomere 47 tisíc ku 28 tisíc hlasov.
Politika strany.
Strana popisuje svoju ideológiu ako "predanie moci obyvateľom", sú odporcami koncentrácie moci v rukách nezodpovedných organizácií. Usilujú o decentralizáciu moci z parlamentu a uskutočnenie volebných a parlamentných reforiem pre vytvorenie niekoľko vrstvového systému moci. Podľa nich by konkrétne rozhodnutia mali byť rozhodované na správnej úrovni, do ktorej zahrnujú regionálne zhromaždenia (rady), Európsku úniu a medzinárodné organizácie. 
Ako zástancovia sociálneho liberalizmu chcú minimalizovať zásahy štátu do súkromia občana. Na rozdiel od zásahu štátu do súkromia preferujú sociálny štát, ktorý by zaisťoval základné potreby spoločnosti.
Podporujú multilaterálnu zahraničnú politiku, nesúhlasia s britskou účasťou vo vojne v Iraku a z troch hlavných politických strán zastávajú najviac proúnijnú pozíciu. Pri referende o Brexite boli za zotrvanie Spojeného kráľovstva v Európskej únii. Navrhujú taktiež širšie využitie obnoviteľných zdrojov energie a zníženie emisie skleníkových plynov. 

</doc>
<doc id="324869" title="Luis Alberto Suárez" url="https://sk.wikipedia.org/wiki?curid=324869">
Luis Alberto Suárez

Luis Alberto Suárez Díaz (* 24. január 1987, Salto, Uruguaj) je uruguajský profesionálny futbalista, ktorý hrá na pozícii útočníka za španielsky klub Atlético Madrid a uruguajský národný tím. Často je označovaný za jedného z najlepších hráčov na svete, a taktiež za jedného z najlepších hrotových útočníkov jeho generácie. Za celú kariéru získal 18 trofejí, vrátane šiestich ligových titulov, jedného titulu Ligy majstrov UEFA a jedného titulu Copa América za Uruguaj. Ako plodný strelec získal dvakrát európsku Zlatú kopačku, Zlatú kopačku v Eredivisie, Zlatú kopačku v Premier League, a taktiež ukončil šesťročnú dominanciu Lionela Messiho a Cristiana Ronalda, keď v roku 2016 získal trofej Pichichi pre najlepšieho strelca La Ligovej sezóny. Strelil 475 kariérnych gólov za klub a krajinu.
Svoju kariéru začal ako mladík v roku 2003 za Nacional. V 19. rokoch prestúpil do Holandska, konkrétne do Groningenu, predtým ako v roku 2007 prestúpil do Ajaxu. V roku 2010 získal svoju prvú trofej, KNVB Cup, a sezónu ukončil ako najlepší strelec ligy a bol zvolený Futbalistom roka Holandska. O rok neskôr pomohol Ajaxu získať ligový titul a strelil 100. gól za Ajax. V januári 2011 prestúpil do Liverpoolu, kde vyhral v jeho prvej plnej sezóne Ligový pohár.
Klubová kariéra.
Kariéru začal vo svojej rodnej krajine v klube Nacional Montevideo s ktorým sa stal v roku 2006 majstrom Uruguaja. Po tejto sezóne bol zakúpený holandským klubom FC Groningen za 800 000 €. Vo svojej prvej sezóne v Holandsku odohral 29 zápasov a strelil 10 gólov. Upútal pozornosť ostatných klubov a po jednej sezóne v Groningene sa sťahoval do Ajaxu, ktorý ho kúpil za 7,5 milióna €. V drese Ajaxu debutoval v predkole ligy majstrov proti Slavii Praha.
V sezóne 2009 – 2010 strelil v lige za Ajax 35 gólov a stal sa kráľom strelcov holandskej ligy. V januári 2011 prestúpil za 26.mil libier do anglickéko veľkoklubu FC Liverpool. Vo svojej prvej polsezóne za Liverpool strelil 4 góly v 13 zápasoch.
Luisa Suaréza kúpila v roku 2014 FC Barcelona.V Barcelóne vyhral v sezóne 2014/15 Španielsku ligu,pohár a Ligu majstrov.
Reprezentačná kariéra.
V reprezentačnom drese debutoval 8. februára 2007 v zápase proti Kolumbii. V 85. minúte bol vylúčený po druhej žltej karte.
V júni 2010 bol nominovaný na MS 2010 v Juhoafrickej republike. Vo štvrťfinálovom zápase proti Ghane bol vylúčený za chytenie istého gólu rukou. Ghanský futbalista Asamoah Gyan nariadenú penaltu nepremenil a Uruguaj v penaltovom rozstrele uspel. Suaréz sa nemohol učastniť semifinálového duelu Uruguaj s Holandskom. Aj kvôli jeho absencii Uruguaj prehral. Uruguaj nakoniec obsadil 4. miesto po prehre s Nemeckom.
V roku 2011 výrazne pomohol reprezentácii Uruguaja k už pätnástemu prvenstvu na Copa América. Trafil sa dvakrát v semifinále a raz vo finále, bol tiež vyhlásený za najlepšieho hráča turnaja.
Na MS 2014 v Brazílii sa opäť nešťastne preslávil v zápase s Talianskom, kedy uhryzol do pleca obrancu Chielliniho, bol dištancovaný do ďalších zápasov a FIFA mu udelila trest vo výške 4 mesiace bez futbalu.
Osobný život.
Suárez sa narodil v meste Salto (Uruguaj), a je štvrtým zo siedmich synov. Keď mal 7 rokov, presťahoval sa so svojou rodinou do Montevidea, neskôr, keď mal 9, jeho rodičia sa rozviedli. Žil so svojou matkou a bratmi, ale naďalej udržiaval kontakt s otcom. V Montevideu si Suárez rozvíjal svoje futbalové zručnosti na uliciach. V roku 2009 sa oženil so svojou dlhoročnou partnerkou Sofiou Balbi. 5. augusta 2010 sa im narodila prvá dcéra Delfina.

</doc>
<doc id="324949" title="Tibor Vokoun" url="https://sk.wikipedia.org/wiki?curid=324949">
Tibor Vokoun

Tibor Vokoun (* 2. marec 1956, Trnava) je slovenský divadelný herec.
Vyštudoval herectvo na VŠMU v Bratislave v roku 1979. V rokoch 19761979 a sezónach 1980/81, resp. 1982/83 účinkoval v Divadle pre deti a mládež v Trnave a v Divadle Jána Palárika, v ktorom pôsobí dodnes. Bol aj aktivista v novembrových udalostiach roka 1989 či počas transformácie organizácie slovenského divadelníctva v roku 1996. Účinkoval aj v niekoľkých slovenských filmoch, v súčasnosti ho možno vidieť v niektorých seriáloch. Jeho hlas možno počuť aj v dabingu.

</doc>
<doc id="324966" title="Marta Potančoková" url="https://sk.wikipedia.org/wiki?curid=324966">
Marta Potančoková

Marta Potančoková (* 12. september 1975, Bratislava) je slovenská herečka a speváčka.
Vyštudovala muzikálové herectvo na Janáčkovej akadémii múzických umení v Brne v rokoch 1994-1999. Účinkovala v Štátnom divadle Košice, hosťovala v Divadle SNP v Martine. Pôsobila aj v muzikáloch v Divadle Aréna. Účinkovala v úspešnom muzikáli Vlasy, Oliver!, Bedári, Rocky Horror show, West side story, Rebelové,Mníšky a Mníšky 2, aj v muzikáli Traja mušketieri na Novej scéne.
Je sólovou speváčkou v skupine Preßburger Klezmer Band.

</doc>
<doc id="324969" title="Zlatá palma (Cannes)" url="https://sk.wikipedia.org/wiki?curid=324969">
Zlatá palma (Cannes)

Zlatá palma () je najvyššia cena udeľovaná na Medzinárodnom filmovom festivale v Cannes za najlepší film. Tento názov bol zavedený až v roku 1955. Predtým sa volala "Veľká cena festivalu". Prvýkrát bola udelená na I. ročníku festivalu v roku 1946 a pod týmto názvom ju udeľovali do 1954. V rokoch 1955 až 1963 sa volala "Zlatá palma". V rokoch 1964 až 1974 opäť "Velká cena festivalu" (). Potom až doteraz opäť "Zlatá palma". Cena je udelovaná rovnako ako pre dlhometrážne filmy, tak i pre krátkometrážne ().

</doc>
<doc id="325004" title="Zebrička austrálska" url="https://sk.wikipedia.org/wiki?curid=325004">
Zebrička austrálska

Zebrička austrálska (lat. "Taeniopygia guttata") je dnes najrozšírenejším a najznámejším druhom astrildovitých vtákov v strednej časti Austrálie, hoci sa vyskytuje po celom austrálskom kontinente s výnimkou najchladnejších a príliš vlhkých oblastí na severe a juhu. Izolovane žije i v Indonézii. Bola vysadená aj na Portoriku, v Portugalsku a Spojených štátoch. Je veľmi populárna ako klietkový vták.
Rozlišujeme 2 poddruhy zebričiek, často považované za samostatné druhy:
Obýva širokú škálu krajín, najhojnejšie sa však vyskytuje v stepiach s roztrúseným porastom stromov a krov, často zasahuje tiež do tesnej blízkosti ľudských obydlí.
Je semenožravá. Samec má čierny chvost, oranžové líca, červený zobák a zebrovitý vzor na hrudi. Samica ma zebrovitý vzor na chvoste a oranžový zobák. Hniezda si stavajú fľaškovitého tvaru a kladú 3-10 vajec. Môžu žiť v jednej klietke spolu s Papagajcom vlnkovatým (andulka) a inými exotickými vtákmi z Austrálie. Neodporúča sa chovať samú zebričku. Žijú v kolóniach tak aj v klietke by mali byť aspoň 2.

</doc>
<doc id="325023" title="Demmin" url="https://sk.wikipedia.org/wiki?curid=325023">
Demmin

Demmin je nemecké mesto, ktoré leží na rieke Peene v Meklenbursku-Predpomoransku. V minulosti patrilo medzi významné hanzové mestá Nemecka. 
Dejiny.
Roku 1648 na základe vestfálskeho mieru pripadol Švédsku. Počas severnej vojny (1700 – 1721) ho obsadilo Brandenbursko a roku 1720 definitívne pripadlo Prusku.
Hospodárstvo a doprava.
Je tu nemocnica a prístav.
Nachádza sa tu železničná stanica, prechádzajú tu železničné trat (Berlin - Stralsund).
Školstvo, kultúra a šport.
V meste je základné školy a gymnázium. Na šport slúžia športové haly, ihriská, tenisova hala a Kanuclub.

</doc>
<doc id="325097" title="Štartovací komplex 34 na Cape Canaveral Space Force Station" url="https://sk.wikipedia.org/wiki?curid=325097">
Štartovací komplex 34 na Cape Canaveral Space Force Station

Štartovací komplex 34 (; skratka: "LC-34") bolo jedno zo štartovacích miest na Základni vzdušných síl Cape Canaveral na Floride. Komplex bol používaný NASA pre štarty rakiet Saturn I a Saturn IB v programe Apollo. 27. januára 1967 tu pri požiari zahynula posádka Apolla 1. V dnešnej dobe sa už nepoužíva a slúži ako pamätník.
Opis.
Práce na LC-34 začali v roku 1959 a prvý štart sa uskutočnil 27. októbra 1961. Komplex sa skladal z odpaľovacej rampy, podpornej veže, mobilnej servisnej veže, tankovacej stanice RP-1, kvapalného vodíka a kyslíka a blockhausu. Pod odpaľovacou rampou viedli koľaje, po ktorých boli privezené tepelné štíty odkláňajúce prúd spalín. Po koľajniciach bola zo vzdialenosti 185 metrov privezená aj servisná veža. Jej výška bola 95 metrov a bola tak v tom čase najvyššou stavbou na Cape Canaveral Air Force Station. Blockhaus bol postavený zo železobetónu a mal rovnakú konštrukciu ako starší objekt na LC-20. Pri štarte dokázal pojať až 130 osôb a všetko potrebné prístrojové vybavenie. Pozorovanie štartu bolo možné pomocou niekoľkých periskopov, budova totiž kvôli ochrane nemala žiadne okná.
Aktívna služba.
Na LC-34 štartovali iba rakety Saturn I a Saturn IB. Ako prvý tu štartoval Saturn I Block I, ktorého všetky štyri lety odštartovali odtiaľto. Saturn I verzia Block II štartoval zo sesterského zariadenia LC-37.
S nástupom silnejšieho Saturnu IB boli vykonané rozsiahle úpravy na odpaľovacej infraštruktúre. Bolo vylepšené zabezpečenie servisnej veže proti vetru, bola upravené servisné ramená, aby vyhovovali väčšej rakete a pribudlo výsuvné rameno vybavené úplne čistou a bezprašnou miestnosťou (po anglicky "white room") pre nástup astronautov do kabíny Apollo. Boli vykonané celkom dva úspešné bezpilotné štarty Saturnu IB. Pri prípravách na misiu Apollo 1 došlo k požiaru, pri ktorom zomreli Gus Grissom, Ed White a Roger Chaffee. Táto udalosť si vyžiadala úpravu komplexu pre ľahšiu evakuáciu astronautov z lode. Prvý a jediný štart s posádkou sa konal 11. októbra 1968, kedy tu odštartovala kozmická loď Apollo 7. NASA uvažovala o použití LC-34 a LC-37 pre Apollo Applications Program (napr. program Skylab), ale nakoniec bol upravený LC-39B a LC-34 už nebol nikdy použitý.
Súčasná podoba.
Po vyradení boli strhnuté obe veže a zostala stáť iba odpaľovacie rampa a blockhaus. Na rampu bola umiestnená pamätná plaketa s nápisom:

</doc>
<doc id="325166" title="Klasická čínština" url="https://sk.wikipedia.org/wiki?curid=325166">
Klasická čínština

Klasická čínština je:
Klasická čínština v širšom zmysle.
Klasická čínština v širšom zmysle je jazyk, ktorý sa do začiatku dvadsiateho storočia používal v čínskom, ale aj japonskom, kórejskom a vietnamskom písomníctve. Od súčasneho jazyka sa líši najmä gramatikou a prevahou jednoslabičných slov (v súčasnej čínštine prevládajú dvojslabičné slova, i keď existujú aj jedno-, troj-, či dokonca aj štvorslabičné slová). V rámci typológie sa klasická čínština v širšom zmysle uvádza ako klasický prípad izolujúceho jazyka.
Klasická čínština v širšom zmysle je založená na jazyku starovekých čínskych literárnych diel, hlavne textov pochádzajúcich z doby dynastie Chan (tento jazyk sa v čínštine označuje ako ku-wen - ). Vzhľadom na evolúciu fonológie hovorovej čínštiny, ktorá viedla k nárastu homofónie, sa klasická čínština v širšom zmysle stala prakticky nezrozumiteľná vo svojej hovorenej podobe, v písanej podobe sa však používala bez väčších zmien.
Na začiatku dvadsiateho storočia sa čínski spisovatelia na čele s Lu Sünom odvrátili od klasickej čínštiny v širšom zmysle a začali tvoriť v jazyku hovorovom, tzv. paj-chua. V iných krajinách bola klasická čínština v širšom zmysle nahradená národnými jazykmi.
Klasická čínština v širšom zmysle je v súčasnosti predmetom výuky v Číne, najmä na stredných školách a univerzitách. Jej rola v čínskej kultúre sa dá zhruba porovnať s rolou latinčiny v Európe, pretože:

</doc>
<doc id="325304" title="Vesmírny štartovací komplex 37 na Cape Canaveral Space Force Station" url="https://sk.wikipedia.org/wiki?curid=325304">
Vesmírny štartovací komplex 37 na Cape Canaveral Space Force Station

Vesmírny štartovací komplex 37 (; skratka: "SLC-37") je jedno zo štartovacích miest na Základni vesmírnych síl Cape Canaveral na Floride. Komplex bol vybudovaný na prelome päťdesiatych a šesťdesiatych rokov dvadsiateho storočia a NASA ho prevzala v roku 1963. Pôvodne z neho štartovala raketa Saturn I vo verzii Block II (všetkých šesť štartov). Potom bol komplex upravený pre bezpilotné misie rakety Saturn IB. Poslednou misiou z programu Apollo bola Apollo 5 v roku 1968, potom bol komplex uzavretý. Až v roku 2002 bolo komplexu pridelené nové využitie, keď bol prestavaný pre štarty rakety Delta IV. V súčasnosti ho prevádzkuje spoločnosť United Launch Alliance.

</doc>
<doc id="325391" title="Paj-chua" url="https://sk.wikipedia.org/wiki?curid=325391">
Paj-chua

Paj-chua (iné názvy: paj-chua-wen, nová literárna čínština, (nová) spisovná čínština, (písaná) hovorová čínština; po čínsky - - "paj-chua" znamená „hovorová reč“ či „reč zrozumiteľná na počúvanie“; paj-chua wen znamená „zápisy v hovorovej reči“) je čínsky literárny (teda písaný) jazyk spočívajúci v jazyku (resp. štýle, registri) blízkom hovorovému jazyku. Paj-chua-wen začal vznikať zhruba v 7./10. stor. po Kr., dotvorený bol v 15. storočí. Používal sa paralelne k druhému čínskemu literárnemu jazyku nazývanému dnes klasická čínština. Význam paj-chua vzrástol v 20. storočí (presnejšie po Májovom hnutí 1919), pretože od dvadsiatych rokov 20. storočia je najpoužívanejším písaným jazykom (či štýlom) v Číne (úplne vytlačil a nahradil klasickú čínštinu) a dnes oficiálne tvorí gramatickú a idiomatickú časť súčasnej spisovnej čínštiny (=moderná štandardná čínština, pchu-tchung-chua). Jazyk paj-chua (a teda aj gramatika a idiómy súčasnej spisovnej čínštiny) je dnes založený prevažne (ale nie výlučne) na severných (čiže mandarínskych) dialektoch čínštiny. 
Slovo paj-chua.
Slovo paj-chua (bez wen) ako také má v čínštine aj iné významy - všeobecne označuje hovorový jazyk či reč zrozumiteľnú na počúvanie a napr. najmä do 19. stor. sa ním v podstate označovali niektoré konkrétne nadregionálne čínske dialekty, napr. štandardná kantončina.
Dejiny.
Za vlády dynastie Čou (vládla do 221 pred Kr.) bola klasická čínština hovoreným aj písaným jazykom. Od obdobia dynastie Čchin (221-206 pred Kr.) sa však hovorový jazyk vyvíjal a začal sa odlišovať od písaného. Od obdobia dynastií Tchang (618-907 po Kr.) a Sung (960-1279 po Kr.) sa na písanie niektorých textov začal používať jazyk blízky hovorovej reči. Takéto texty dnes označujeme ako paj-chua(-wen), vtedy sa označovali ako pien-wen (變文) a blízkosť hovorovému jazyku mala zabezpečiť ich väčšie rozšírenie medzi obyčajnými ľuďmi, ktorí klasickému jazyku nerozumeli. V období dynastií Ming (1368-1644) a Čching (1644-1911) sa rozšírilo používanie hovorového jazyka do rôznych typov písomníctva, klasický jazyk však ostal úradným písomným jazykom. 
Skutočný význam získal jazyk paj-chua až po vypuknutí Hnutia štvrtého mája (=Májového hnutia) v roku 1919, keď ho začali presadzovať poprední intelektuáli, učenci a reformátori, najmä Chu Š' a Lu Sün. Klasická čínština bola vnímaná ako brzda vzdelania, literatúry a hospodárskeho a sociálneho pokroku. Paj-chua sa stal mainstreamovou záležitosťou a zo západných jazykov prebral interpunkciu a arabské číslice. Od konca 20. rokov 20. storočia sú takmer všetky knihy, noviny, časopisy a dokumenty písané v paj-chua.

</doc>
<doc id="325416" title="Čínska zvyšková veta" url="https://sk.wikipedia.org/wiki?curid=325416">
Čínska zvyšková veta

Čínska zvyšková veta alebo čínska veta o zvyškoch je veta v teórii čísel objavená čínskym matematikom Sun-c' hovoriaca o riešeniach systémov lineárnych kongruencií. Medzi hlavné aplikácie vety patrí dôkaz bezpečnosti šifrovacieho algoritmu RSA. 
Znenie vety.
Nech formula_1 sú po dvoch nesúdeliteľné prirodzené čísla väčšie ako 1. Nech formula_2 sú ľubovoľné celé čísla. Potom existuje riešenie "x" sústavy kongruencií
pričom všetky takéto riešenia "x" sú navzájom kongruentné modulo formula_4.
Dôkaz.
Existencia.
Vyriešime najprv špeciálny prípad uvedenej sústavy kongruencií:
Nech formula_6. Čísla formula_7 a formula_8 sú zrejme nesúdeliteľné, čo znamená, že existujú celé čísla "r,s" také, že platí
z čoho vyplývajú kongruencie
Keďže sú ale všetky čísla formula_11 deliteľmi čísla formula_8, z uvedenej sústavy dvoch kongruencií vyplýva platnosť sústavy
čo znamená, že hodnota formula_14 je riešením uvedeného špeciálneho prípadu systému kongruencií. Z toho už ale triviálnou úvahou vyplýva, že riešenie všeobecného systému kongruencií má tvar
čo znamená, že existencia riešenia je dokázaná.
Jednoznačnosť modulo formula_16.
Nech formula_17 sú riešenia uvedenej sústavy kongruencií. Z toho vyplýva, že pre každé "i" platí
Inými slovami, hodnota formula_7 delí formula_20 pre každé "i". Z toho vyplýva, že aj najmenší spoločný násobok čísel formula_21 delí formula_20. Ale keďže sú čísla formula_21 po dvoch nesúdeliteľné, má tento najmenší spoločný násobok hodnotu "M", čo znamená, že 
čo bolo treba dokázať.

</doc>
<doc id="325472" title="Wilsonova veta" url="https://sk.wikipedia.org/wiki?curid=325472">
Wilsonova veta

Wilsonova veta je veta v teórii čísel, ktorá hovorí, že prirodzené číslo "n &gt; 1" je prvočíslo práve vtedy, keď 
História.
Veta bola prvý raz publikovaná v roku 1770 Edwardom Waringom a pripisuje sa jeho študentovi Johnovi Wilsonovi, ani jeden z nich však neuviedol jej dôkaz. Navyše Waring publikoval vetu len v tvare nutnej podmienky. Prvý raz bola veta dokázaná (už v tvare ekvivalencie) Josephom Louisom Lagrangom v roku 1773.
Príklad.
V nasledujúcej tabuľke sú uvedené hodnoty "n" 2-30, ("n"-1)!, A zvyšok po ("n"-1)! je rozdelený "n". (Zvyšok po "m" delí "n" je napísaný "m" mod "n"). Farba pozadia je ružová na hlavných hodnotách n, svetlo zelené pre kompozitné hodnoty.
Dôkaz.
Ľahko je možné overiť, že tvrdenie platí pre "n = 2" a "n = 3". Predpokladajme teda, že "n &gt; 3". Ak je "n" zložené číslo, jeho celočíselné delitele patria do množiny formula_2, a teda najväčší spoločný deliteľ čísel "n" a "(n-1)!" je väčší ako nula, a preto neplatí formula_1. Nech je teda "n" prvočíslo. Potom je každé číslo z množiny "M" nesúdeliteľné s "n", z čoho vyplýva, že pre každé číslo "a" z "M" existuje číslo "b" z "M" tak, že 
Navyše, "b" je určené jednoznačne a keďže je "n" prvočíslo, "a = b" práve vtedy, keď "a = 1" alebo "a = n-1". Navyše, tieto dvojice (okrem tých, kde "a = 1" a "a = n-1") je možné popárovať tak, že každé číslo sa nachádza len v jednej dvojici. Vynásobením týchto dvojíc dostávame kongruenciu
z čoho vynásobením formula_6 vyplýva požadované tvrdenie.

</doc>
<doc id="325491" title="Halle Berryová" url="https://sk.wikipedia.org/wiki?curid=325491">
Halle Berryová

Halle Maria Berryová (IPA: ; * 14. august 1966, Cleveland, Ohio, USA) je americká herečka, modelka a kráľovná krásy. Získala cenu Emmy a Zlatý glóbus za film "Introducing Dorothy Dandridge" a v roku 2001 Oscara za najlepší ženský herecký výkon v hlavnej úlohe za výkon v "Plese príšer". Je tak prvá a zatiaľ jediná žena afroamerického pôvodu, ktorá vyhrala cenu za najlepší ženský herecký výkon. Je jedna z najlepšie platených herečiek v Hollywoode. Tiež sa zúčastnila produkcie niektorých svojich filmov.
Predtým, ako sa stala herečkou, sa Berryová zúčastnila viacerých súťaží krásy a v roku 1986 sa dostala do súťaže Miss USA, kde skončila na druhom mieste. Na súťaži Miss World sa umiestnila na šiestom mieste. Jej prelomová úloha bola v roku 1991 vo filme "Jungle Fever". To viedlo k ďalším úlohám vo filmoch "Flintstonovci" (1994), "Bulworth" (1998), "X-Men" (2000) a jeho pokračovanie a "Dnes neumieraj" (2002). V roku 2005 tiež vyhrala Zlatá malina za najhoršiu herečku (za rolu vo filme Catwoman) a cenu prijala osobne.
Mladosť.
Berryová sa narodila ako Maria Halle Berryová (neskôr, v roku 1971, sa nechala premenovať na Halle Maria Berryová). Jej matka bola psychiatrická sestra a otec pracoval v rovnakej psychiatrickej liečebni ako ona. Berryni rodičia sa rozviedli, keď mala štyri roky; potom vyrastala len s matkou.
Herecká kariéra.
S herectvom začala v 80. rokoch 20. storočia. Prelomová rola bola vo filme "Jungle Fever", kde si zahrala drogovo závislú Vivian. Ďalej si v roku 1991 zahrala vo filme "Strictly Business" a v roku 1992 v "Bumerangu". V roku 1994 hrala vo "Flintstonovcoch". Vďaka úlohe v "Introducing Dorothy Dandridge" sa roku 1999 stala prvou černoškou, ktorá bola nominovaná na Oscara. Potom si zahrala vo filme "X-Men" (2000) a jeho pokračovaniach (2003 a 2006).
V roku 2001 si zahrala úlohu manželky popraveného vraha v "Plese príšer". Za túto úlohu bola nominovaná na Oscara a následne sa stala prvou Afroameričankou, ktorá cenu za najlepšiu herečku získala.
Roku 2002 stvárnila rolu Bondovej milenky Jinx vo filme "Dnes neumieraj". Ďalej hrala vo filmoch ako "Gothika" alebo "Catwoman".

</doc>
<doc id="325570" title="Emília Došeková" url="https://sk.wikipedia.org/wiki?curid=325570">
Emília Došeková

Emília Došeková (známa aj ako Milka Došeková; * 14. jún 1937 Bratislava – † 19. apríl 2021, Šaľa) bola slovenská herečka, recitátorka, speváčka – šansoniérka, autorka televíznych scenárov.
Zo života.
15. sezón bola členkou krajového divadla v Nitre (neskôr Divadlo Andreja Bagara). V roku 1973 odišla z divadla a začala pôsobiť ako umelkyňa v slobodnom povolaní. O jej živote a tvorbe rozpráva dokumentárny film "Háčkovaný svet" scenáristu a režiséra Fedora Bartka /STV Bratislava 2002./

</doc>
<doc id="325576" title="Šansón" url="https://sk.wikipedia.org/wiki?curid=325576">
Šansón

Šansón, v origináli chanson, má svoj pôvod vo Francúzsku. Táto stredoveká francúzska pieseň bola spievaná francúzskymi truvérmi. Pieseň mala jednoduchú melódiu a rytmus. Text býval často humorný, satirický a často aj frivolný. Najskôr býval šansón jednohlasný, od 13. storočia tiež viac hlasový. Formou chansonu boli ballade, rondeau a virelai a kanzona (inštrumentálna). Medzi najznámejších komponistov chansonov tej doby patria: Orlando di Lasso, Johannes Ockeghem alebo Josquine Desprez.
V 19. storočí vznikla vo francúzskych kabaretoch moderná forma šansónu, ktorá našla svoje uplatnenie najmä v zábavnom priemysle. Posun nastal aj v textoch šansónov, ktorý sa od jednoduchých popevkov vyvinul v poeticky hodnotné básnické diela. Textári šansónov nezriedka boli a sú prední básnici. Medzi najznámejších interpretov francúzskeho šansónu patria napr. Édith Piaf, Lucienne Boyer, Charles Trenet, Yves Montand, Charles Aznavour, Jacques Brel alebo Gilbert Bécaud.
Šansón v Česku.
V Česku možno rozvoj šansónu datovať od 30. rokov 20. storočia. Od kabaretných začiatkov, kde mali význačné postavenie Karel Hašler, cez tvorbu Jaroslava Ježka, až po moderný šansón, ktorého najvýznamnejšou predstaviteľkou je dodnes Hana Hegerová. 
V Prahe pôsobila od sedemdesiatych rokov napriek normalizácii skupina "Šanson - věc veřejná", ktorého jadrom boli hudobníci: Jaroslav Jakoubek, Milan Jíra a speváci Alena Havlíčková a Rudolf Pellar. 
Z mladších tvorcov sú to napr.: pesničkárka Radůza, Sestry Steinovy, Martina Trchová, Jana Husáková, Ester Kočičková ďalší.

</doc>
<doc id="325961" title="ZUNO Bank" url="https://sk.wikipedia.org/wiki?curid=325961">
ZUNO Bank

Zuno Bank je internetová banka skupiny Raiffeisen International na Slovensku, so zriadenými sídlami vo Viedni a Bratislave. Svoje služby plánuje po spustení na Slovensku rozšíriť do ďalších krajín strednej a východnej Európy.
Na Slovensku sa rozhodla Zuno bank zriadiť aj kontaktné centrum pre slovenských a českých klientov so sídlom v Nitre.
Zuno Banka je prvou direct bankou na Slovenskom trhu. Svoje služby poskytuje prostredníctvom internet bankingu a telefónu.
Banka získala bankovú licenciu od rakúskeho Úradu pre dohľad nad finančným trhom v roku 2009 pod menom RI Projekt AG, keďže podľa rakúskych pravidiel nemôže mať žiadateľ o licenciu vo svojom názve slovo banka. Po získaní licencie meno zmenila na Raiffeisen International Direct Bank AG. Princíp jednotného európskeho pasu umožňuje banke vstúpiť na trh inej členskej krajiny EÚ jednoducho tým, že banka dodrží pravidlá regulačných orgánov v príslušných štátoch, konkrétne Smernicu č. 2006/48/ES Európskeho parlamentu a rady zo 14. júna 2006 o začatí a vykonávaní činností úverových inštitúcií.
Zuno banke bol Národnou bankou Slovenska pridelený kód medzibankového styku 8410.
Zuno Bank začala s aktívnou činnosťou 1. augusta 2010. Vykonáva bankové operácie, účet v banke si v počiatočnej fáze mohli otvoriť len zamestnanci banky. Po doladení a odskúšaní všetkých služieb a funkcionalít medzibankového platobného styku a bezpečnosti systémov začala banka ponúkať služby verejnosti na konci roka 2010, kedy predstavila logo a celú korporátnu identitu.
Vklady v Zuno bank sú chránené rakúskym fondom Einlagensicherung der Banken und Bankiers Gmbh (pre fyzické osoby do maximálnej výšky 100 000 eur na vkladateľa, pre právnické osoby do konca roka 2010 v maximálnej sume 50 000 eur, od 1.1.2011 do celkovej sumy 100 000 eur na vkladateľa).
Ukončenie pôsobenia na Slovenskom trhu.
Zuno Bank ukončí svoje pôsobenie na Slovenskom trhu do konca roku 2017. O ukončení činnosti sa vyjadril majiteľ ešte 4. októbra 2016. Dôvodom ukončenia je poskytovanie duplicitných služieb v rámci skupiny Raiffeisen International a taktiež stratovosť banky od jej vzniku na Slovenku. Svoju pôsobnosť neukončí len na Slovenskom ale taktiež aj na Českom trhu.
Od 21. októbra 2017 banka nebude prijímať nových klientov a úroky na sporiacich účtoch zníži na minimum. Banka musí odovzdať licenciu v druhej polovici roka 2017.

</doc>
<doc id="325989" title="Luis Posada Carriles" url="https://sk.wikipedia.org/wiki?curid=325989">
Luis Posada Carriles

Luis Clemente Faustino Posada Carriles (* 15. február 1928) je kubánsky protikomunistický militant, bývalý agent CIA. Bol organizátorom množstva teroristických útokov proti Kube, vrátane bombového útoku na let 455 kubánskych aerolínii, pri ktorom zahynulo 73 ľudí, podieľal sa aj na niektorých pokusoch o atentát na Fidela Castra. V súčasnosti žije v USA, kde za tieto činy doteraz nebol súdený.
Život.
Narodil sa v kubánskom meste Cienfuegos a v počiatkoch Kubánskej revolúcie bol údajne podporovateľom "Fidela Castra". Po víťazstve revolúcie sa však pridal k proticastrovskej opozícii a odišiel z Kuby. V r. 1961 sa v USA stal agentom CIA a na vojenskej základni Fort Benning absolvoval tréning v organizovaní sabotáží a výrobe bômb. Zúčastnil sa na príprave nevydarenej invázie v Zátoke svíň a aj na mnohých ďalších vtedy utajených akcii CIA proti kubánskemu režimu, ako napr. na Operácii 40, či na viacerých bombových útokoch. V r. 1968, keď vyšli najavo jeho blízke vzťahy s mafiou, odišiel z USA do Venezuely, stal sa jej občanom a zakrátko veliteľom operácii venezuelskej tajnej služby DISIP. Stále spolupracoval so CIA a nadviazal styky s ďalším kubánskym exulantom a teroristom, Orlandom Boschom. Spolu s ním pokračoval z Venezuely v organizovaní akcii proti Kube, ktoré zahŕňali napr. sériu bombových útokov na kubánske ambasády v rokoch 1974 - 1976 a ktoré vyvrcholili bombovým útokom na lietadlo kubánskych aerolínii zo 6. októbra 1976, pri ktorom zahynulo všetkých 73 pasažierov. V tom čase už údajne nespolupracoval so CIA (s ktorou sa rozišiel hlavne pre jeho obchody s drogami), ale konal na vlastnú päsť. Za útok na lietadlo bol vo Venezuele aj väznení, podarilo sa mu však s pomocou kubánskych exulantov z USA v r. 1985 ujsť. Odišiel do Strednej Ameriky, kde sa, opäť v spolupráci so CIA, podieľal na operáciách proti miestnym ľavicovým hnutiam (hlavne v Nikaragui, Paname a Hondurase), bol zapojený aj v známej afére Irán-Contras. 
V r. 1997 bol zapojený v sérii bombových útokov, ktoré boli namierené proti turistickým hotelom na Kube. Výsledkom týchto akcii bol jeden mŕtvy a 11 zranených turistov. Účasť na týchto útokoch sám priznal v interview pre noviny The New York Times.
V novembri 2000 bol zadržaný s takmer 100 kg výbušnín v Paname a obvinený z pokusu o atentát na "Fidela Castra", ktorý tam bol v tom čase na návšteve. Bol spolu s ďalšími troma komplicmi uznaný vinným, v auguste 2004 však dostal amnestiu od vtedy dosahujúcej prezidentky Mireyi Moscosovej. V r. 2005 odišiel do USA, kde požiadal o politický azyl. Zakrátko tam bol zatknutý pre nepovolený vstup na územie USA, neskôr však bol prepustený. USA nevyhovelo žiadostiam Kuby ani Venezuely o jeho vydanie a ani ho nepostavili pred súd pre jeho teroristické aktivity. Do apríla 2011 tam s ním prebiehal súdny proces iba pre jeho nepovolený vstup na územie USA a klamanie migračným úradom, pričom bol nakoniec od týchto obvinení oslobodený.

</doc>
<doc id="326009" title="Zuzana Chalupová" url="https://sk.wikipedia.org/wiki?curid=326009">
Zuzana Chalupová

Zuzana Chalupová (; * 5. február 1925, Kovačica, Kráľovstvo Srbov, Chorvátov a Slovincov – † 1. august 2001, Belehrad, Srbsko) bola známa insitná maliarka slovenského pôvodu z Kovačice, Srbsko.
Chalupová bola spolu s Martinom Jonášom jednou z najvýznamnejších protagonistov kovačickej naivy a jej obrazy sa dnes nachádzajú v mnohých múzeách, galériách ako aj v súkromných zbierkach po celom svete. Svoje diela vystavovala ako v Srbsku a na Slovensku tak aj vo svete (napr. v mestách ako sú: Paríž, New York, Rím, Viedeň, Bonn, Zürich, Kodaň, Štokholm, Düsseldorf, či Ženeva). Bola prvou maliarkou v Kovačici, no kresliť začala dosť neskoro. Najprv sa venovala vyšívaniu, sama vymýšľala svoje vzory a stala sa najlepšou výšivkárkou vo svojej dedine. No potom sa rozhodla splniť si svoj sen a vytvoriť si svoj vlastný svet aj v maliarskom umení.
Život a dielo.
Zuzana Chalupová sa narodila 5. februára 1925 v Kovačici vo Vojvodine v Srbsku ako Zuzana Koreňová v chudobnej slovenskej rodine otca stolára Martina a matky Anny (rodenej Galátovej). Mala jednu sestru. Do základnej školy chodila v Kovačici, kde skončila 5 ročníkov a vynikala svojím maliarskym talentom. V roku 1942 sa vydala za Adama Chalupu. Živili sa vinohradníctvom, poľnohospodárstvom a včelárstvom tak ako aj starí rodičia Zuzany.
Svoj prvý obraz namaľovala v roku 1948 na stenu domu farbami, ktoré rozrobila v mlieku. V mladosti bola výborná výšivkárka a to malo aj vplyv na jej spôsob dekorácie obrazov. Vyrábala aj gobelíny. V roku 1964 maľovala olejomaľby a kreslila vodovými farbami a v júli toho istého roku slovenské noviny v Srbsku „Hlas ľudu“ vydali článok o nej ako o novej umelkyni kovačickej naivy. Svoje obrazy vystavovala doma aj v zahraničí, čo bolo aj zásluhou penziovaného belehradského profesora Branislava Grubača, ktorý si veľmi cenil jej dielo a pomáhal jej s propagáciou.
S manželom nemali deti a tak svojimi obrazmi stvorila svet, kde bolo plno detí a práve toto sa stalo hlavnou témou jej tvorby. V roku 1969 si ju všimli vo Francúzsku a v Nemecku a články o nej sa objavili v umeleckých časopisoch, ako sú „Моderná revue" a „Figaro“. Jedno nemecké vydavateľstvo vydalo jej obrázkovú knihu. Potom nasledovali výstavy v Zürichu, New Yorku a potom aj v Londýne a vo Viedni. V roku 1973 maliarku v jej ateliéri navštívil François Mitterrand a vtedy začala spolupracovať s Unicefom.
V roku 1974 umrel jej manžel Adam. V ďalšom období mala výstavy nie len po Európe ale aj v ďalších krajinách sveta. Svoje diela darovala aj na charitatívne účely Unicefu, Unescu a Červenému krížu. V stredu 1. augusta 2001 po kratšej chorobe vo veku 76 rokov umrela v Belehrade a bola pochovaná v Kovačici.
Charakteristiky jej diela.
Najčastejšie kreslila situácie z každodenného života a práce, ako aj kŕmenie domácich zvierat, pranie bielizne, dojenie kráv, okopávanie kukurice a iné aktivity, ktoré sa vykonávajú na dedine. Na obrazoch sa dá všimnúť naratívny maliarsky výraz a tak pomocou početných postáv, ktoré stavia do dedinského prostredia či izby, rozpráva príbehy dedinského života svojich rodákov Slovákov. Hlavne pri kreslení izieb využívala svoje skúsenosti výšivkárky na dekorovanie obrazu.Pravidlom je, že všetky jej postavy majú detské tváre, vrátane dospelých, ktorí však majú brady a fúzy. Zuzana bola nábožensky založená, dobre poznala Sväté písmo, zbierala biblie a religiózne námety sa objavovali aj na jej obrazoch. Aj na obrazoch s týmito motívmi svätci a postavy z Biblie majú detské tváre s fúzmi a bradami. Maliarsky svet Zuzany Chalupovej je vymyslený detský svet, v ktorom existujú len deti plné optimizmu a šťastia a predstavujú jej vlastný umelecký vesmír.
Obrazy Zuzany Chalupovej zmenšujú priestor a pôsobia povrchne napriek tomu, že autorka sa snažila zachytiť hĺbku priestoru a perspektívy. Vo svojich neskorších dielach totižto časom stratila záujem o priestor a to korešpondovalo s jej ideálnym svetom, ktorý stvorila - svetom plným detí. Zuzana, alebo ako ju volali „mama Zuzana“, sa snažila stvoriť a zobraziť optimistický, lepší svet, kde existujú iba ľudia s detskými tvárami, ktorí sú lepší a šťastnejší
Ocenenie Cyrila a Metoda.
Zuzana Chalupová získala za svoje životné dielo vysoké ocenenie „Cyrila a Metoda“ ako najväčšie uznanie, ktoré dáva Matica slovenská v Bratislave Slovákom žijúcim v diaspóre. Túto cenu jej za prítomnosti konzula slovenskej ambasády v Galérii naivného umenia v Kovačici odovzdal predseda Matice slovenskej.

</doc>
<doc id="326011" title="Causerie" url="https://sk.wikipedia.org/wiki?curid=326011">
Causerie

Causerie (, čo v preklade znamená "nenútený rozhovor, beseda, nenútená prednáška", slov. výslovnosť: [kózri/kozri], fr. výslovnosť: [kozri]) alebo staršie causeria [kozéria]) je novinársky krátky literárny útvar uverejnený ako stĺpček. Obvykle je vo forme kratšej literárne štylizovanej a humornej úvahy o rôznych problémoch. Má vyvolať dojem nenútenej a duchaplnej besedy či dialógu. Je možné použiť v nej pestré štylistické nástroje, hyperbolu a experimenty s rôznymi štylistickými postupmi. Z českých autorov využívali túto formu Jan Neruda, J. S. Machar, Karel Čapek.
Causerie vznikla vo francúzskom kultúrnom okruhu, s úspechom sa ujala v českej literatúre a žurnalistike. Názov causerie bol vytvorený odvodením z názvu súboru esejí "Causeries du lundi", slov. „Pondelkové causeries“ od autora Charlesa Augustina Sainte-Beuve.
Causerie v slovenskej literatúre možno nájsť u spisovateľa Petra Karvaša v zbierke causerií "V úvodzovkách" (1995). 
Causerie sa vyskytuje aj v obrazových médiách, napr. v televízii, kde sa charakterizuje ako krátky informatívny rozhovor formou kratšieho klipu. Causerie nie je definovaná podľa obsahu či formátu, je definovaná ako štýl.

</doc>
<doc id="326103" title="Policajná hodnosť" url="https://sk.wikipedia.org/wiki?curid=326103">
Policajná hodnosť

Policajná hodnosť definuje postavenie a právomoci policajta v hierarchii polície a železničnej polície. Na rozdiel od vojenských hodností policajné nezačínajú na úrovni mužstva (vojak, slobodník, desiatnik) ale na poddôstojníckej úrovni strážmajstrom. Policajti majú len jeden druh generála.
V minulosti bola medzi práporčíckymi hodnosťami (najnižšia práporčícka hodnosť) zaradená aj hodnosť "rotný" (napríklad v Polícii ČR dodnes táto hodnosť existuje). Označovala sa jednou striebornou hviezdou bez ratolestí (strážmajster sa označuje dvomi striebornými hviezdami bez ratolesti).
Hodnosti v mestskej (obecnej) polícii nie sú na celom Slovensku jednoznačne ustálené. Okrem hodností rovnakých ako v polícii, sú časté aj dve špecifické hodnosti: kadet - uchádzač o prácu mestského alebo štátneho policajta počas prípravného obdobia a inšpektor (verejného poriadku). Pri hodnosti kadet je na hodnosti napísané kadet. Pri inšpektorovi to tak nie je. Buď je na hodnosti napísané inšpektor/i/inš alebo nič. 
Hodnosti Policajného zboru Slovenskej republiky.
Hodnosti sú zoradené od najnižšej po najvyššiu, vedľa každej je taktiež hodnostná skratka a popis hodnostného označenia na náplecníkoch.

</doc>
<doc id="326136" title="Michael Atiyah" url="https://sk.wikipedia.org/wiki?curid=326136">
Michael Atiyah

Sir Michael Francis Atiyah (* 22. apríl 1929, Londýn, Spojené kráľovstvo† 11. január 2019) bol britský matematik považovaný za jedného z najvplyvnejších matematikov 20. storočia. 
Zaoberal sa predovšetkým algebraickou geometriou, K-teóriou, a najmä výskumom okolo tzv. Atiyahovej-Singerovej vety o indexoch, ktorú dokázal spoločne s Isadore Singerom v roku 1963. Za prácu v K-teórii, za zovšeobecnenú Lefschetzovu vetu o pevnom bode a za prácu okolo vety o indexoch dostal v roku 1966 Fieldsovu medailu, v roku 2004 dostal spoločne so Singerom Abelovu cenu za vetu o indexoch.

</doc>
<doc id="326260" title="Israel Kamakawiwoʻole" url="https://sk.wikipedia.org/wiki?curid=326260">
Israel Kamakawiwoʻole

Israel Kamakawiwoʻole (* 20. máj 1959 – † 26. jún 1997) bol hawajský hudobník.
Albumom "Facing Future", ktorý bol vydaný v roku 1993, sa preslávil i mimo Havajských ostrovov. Jeho najznámejšie piesne Somewhere Over the Rainbow a What a Wonderful World boli následne hrané v niekoľkých filmoch, televíznych reláciách a reklamných spotoch.
Hral na ukulele a začlenil sa aj do iných žánrov, napríklad country, jazz, reggae. Kamakawiwoʻole mal veľký vplyv v havajskej hudbe počas posledných 15 rokov.

</doc>
<doc id="326297" title="Peter Cón" url="https://sk.wikipedia.org/wiki?curid=326297">
Peter Cón

Peter Cón (* 3. júl 1949, Košice – † 24. október 1992, Bratislava) bol slovenský skladateľ vážnej hudby.
Životopis.
V rokoch 1964 až 1969 študoval na Konzervatóriu v Bratislave a to hru na hoboji u Juraja Bartoviča a kompozíciu u Juraja Pospíšila. Potom pokračoval na VŠMU v Bratislave štúdiom kompozície u Dezidera Kardoša. Vysokú školu ukončil v roku 1974. Do roku 1976 bol zamestnaný ako dramaturg v Slovenskej televízii v Bratislave. V rokoch 1977 až 1979 pôsobil ako korepetítor SĽUKu. Od roku 1979 bol umelcom v slobodnom povolaní a od roku 1984 viedol Akademické spevácke združenie TEMPUS.
Dielo.
Hudobné dielo Petra Cóna je rôznorodé. Spočiatku komponoval skladby tzv. vyššieho populáru. Tiež vytvoril niekoľko elektroakustických skladieb, ale v posledných rokoch svojho života sa skôr zameral na vážnejšie komorné skladby a zborovú tvorbu.

</doc>
<doc id="326305" title="Trullo" url="https://sk.wikipedia.org/wiki?curid=326305">
Trullo

Trullo (mn.č. "trulli"; z gréckeho τροῦλλος, "kupola") je tradičný apúlsky kamenný dom s kužeľovou strechou. Tento stavebný štýl je typický pre údolie Valle d’Itria v oblasti Murgia, ležiacej v talianskej Apúlii. "Trulli" možno nájsť v mestách Alberobello, Locorotondo, Fasano, Cisternino, Martina Franca a Ceglie Messapica. Najstaršie zo zachovaných trullov boli postavené v 16. storočí neďaleko krasovej plošiny Murgia.
"Trulli" boli všeobecne budované ako obydlia alebo sýpky. Tradične sa stavali bez cementu či malty, a tým pádom nepodliehali zdaneniu. Tento štýl je rozšírený aj na okolitom vidieku, kde je väčšina polí oddelená kamennými múrmi stavanými nasucho.
Steny trullov sú vybudované v dvoch vrstvách: vnútorná, uzatvorená vrcholovým klenákom, je z vápencových balvanov, a vonkajšia, z vápencových dlaždíc, zabezpečuje, aby bola stavba vodotesná. Pôvodne bola kužeľová konštrukcia budovaná priamo na zemi, ale väčšina dochovaných stavieb je položená na obvodových múroch. Na vrcholku kužeľa trullov v Alberobelle býva normálne vežička, ktorá môže slúžiť ako dekoračný dizajn, vybraný kvôli určitej symbolike. Dodatočne môže mať samotný kužeľ symbol namaľovaný na sebe (ako to vidno na obrázku domčekov "trullo" z Alberobella). Takéto symboly môžu byť planetárneho charakteru, môže to byť "malocchio" (uhrančivé, zlé oko), kríž, srdce, hviezda, polmesiac a hviezda, alebo ešte zopár iných.
Múry sú veľmi hrubé, zabezpečujúc tak studené prostredie v horúcom počasí a chrániac proti chladu v zimnom období. Veľká väčšina trullov má pod každou kužeľovou strechou len jedinú miestnosť: viacizbový "trullo" má mnoho kužeľov, z ktorých každý predstavuje jednu miestnosť. Deti spávajú v prístenkoch zabudovaných v stene, vpredu s visiacimi závesmi.
O pôvode dizajnu trulla existuje veľa teórií. Jedna z najpopulárnejších hovorí, že kvôli vysokým daniam z nehnuteľností stavali ľudia z Apúlie svoje stavby z kameňov nasucho, aby ich mohli rozobrať, keď sa v oblasti vyskytovali inšpektori.
Zachované "trulli" sú dnes populárne u anglických a nemeckých turistov a často sú predmetom kúpy a renovácie, aby slúžili všeobecným účelom. Avšak každý, kto chce "trullo" reštaurovať, sa musí podriadiť mnohým predpisom, pretože "trulli" sú chránené zákonom o svetovom dedičstve Organizácie Spojených národov pre výchovu, vedu a kultúru (UNESCO).
"Trulli" možno nájsť aj v nemeckej vinárskej oblasti Rheinhessen, postavené v 18. storočí vinárskymi robotníkmi (niektorými i z Apúlie) ako chaty.

</doc>
<doc id="326332" title="Jaco Pastorius" url="https://sk.wikipedia.org/wiki?curid=326332">
Jaco Pastorius

John Francis Pastorius III. (* 1. december 1951, Norristown, Pensylvánia, USA – † 21. september 1987, Fort Lauderdale, Florida, USA), známy ako Jaco Pastorius, bol americký basgitarista a hudobný skladateľ, ktorý spopularizoval bezpražcovú basgitaru a z basgitary vytvoril rovnocenný melodický nástroj.
Okrem sólovej kariéry je známy najmä vďaka svojmu pôsobeniu v jazz-fussion kapele Weather Report. Vo svojej fascinujúcej, no krátkej kariére spolupracoval s takými významnými hudobníkmi ako John McLaughlin, Joni Mitchell, Al Di Meola, Mike Stern a mnohým ďalšími. 
Zomrel vo veku 35 rokov po bitke s vyhadzovačom nočného klubu.

</doc>
<doc id="326421" title="Jablunkovský priesmyk" url="https://sk.wikipedia.org/wiki?curid=326421">
Jablunkovský priesmyk

Jablunkovský priesmyk (, ) je priesmyk v nadmorskej výške , v obci Mosty u Jablunkova v Moravsko-sliezskom kraji, približne severne od hranice so Slovenskom.
Tvorí najvyšší bod Jablunkovskej brázdy, ktorá v tomto mieste oddeľuje Moravsko-sliezske Beskydy od Jablunkovského medzihoria. Tvorí tiež rozvodie medzi európskymi veľtokmi Odrou a Dunajom.
Význam.
Dejiny.
Podľa nálezov rímskych mincí viedli cez priesmyk obchodné cesty už v dobe staroveku a je možné, že ním viedla aj jedna vetva Jantárovej cesty. V stredoveku tu viedla tzv. soľná cesta, ktorou sa prepravovala soľ z poľskej Wieliczky neďaleko Krakova. V 15. a 16. storočí sa cez priesmyk vozila meď z územia dnešného Slovenska do Poľska.
Jeho strategická poloha na historických hraniciach Sliezska a Uhorska (niekedy sa nazýva aj „Brána do Sliezska“) viedla v reakcii na obsadenie Uhorska Turkami k vybudovaniu systému opevnení známych ako šance. Opevnenia boli niekoľkokrát prestavané a obnovované, stála vojenská posádka tu bola až do roku 1829, v 2. polovici 19. storočia boli opustené.
V noci z 25. na 26. augusta 1939 sa v týchto miestach odohral Jablunkovský incident – ozbrojený stret medzi nemeckou a poľskou armádou, ktorého cieľom bolo zabrániť zničeniu železničných tunelov Poliakmi. Tento stret sa považuje za prvý predčasný konflikt druhej svetovej vojny.
Súčasnosť.
Jablunkovský priesmyk má aj v súčasnosti veľký dopravný význam, keďže ním prechádza medzinárodná cesta I/11 (súčasť cesty E75) zo Slovenska do Ostravy, prestavaná do podoby obchvatu a v jej pôvodnej trase regionálna cesta II/474. Jablunkovským tunelom (pôvodne dvomi tunelmi) ho od roku 1871 prekonáva bývalá Košicko-bohumínska železnica, dnes železničná trať 127 (v slovenskom systéme), resp. 320 (v českom systéme). Plánované bolo aj prepojenie Vážskej vodnej cesty s Odrou vrcholovým plavebným tunelom.
Významný je Jablunkovský priesmyk aj pre prepojenie energetických prenosových sústav Česka a Slovenska. Od roku 1930 ním vedie jedno z najstarších vedení s napätím 110 kV (pôvodne 100 kV) na území bývalého Česko-Slovenska zo Žiliny do Třinca (dnes súčasť distribučnej sústavy). Zároveň priesmykom vedie jedno z najstarších 400 kV vedení medzi rozvodňami Nošovice a Varín, uvedené do prevádzky v roku 1959. 

</doc>
<doc id="326436" title="Železničná trať Čadca – Zwardoń" url="https://sk.wikipedia.org/wiki?curid=326436">
Železničná trať Čadca – Zwardoń

Železničná trať Čadca – Zwardoń (v cestovnom poriadku pre verejnosť označená ako železničná trať číslo 129) je jednokoľajná, elektrifikovaná trať, vedúca z Čadce do poľskej stanice Zwardoń. 
Dejiny.
Trať bola odovzdaná do prevádzky 3. novembra 1884. Počas 2. svetovej vojny bola trať poškodená a následne obnovená iba v úseku po zastávku Skalité-Serafínov. Až v roku 1991 bol zrekonštruovaný úsek do Zwardońa a prvý vlak cez štátnu hranicu prešiel 1. júna 1992. V priebehu rokov 19992002 bola trať elektrifikovaná.

</doc>
<doc id="326621" title="HK Brezno" url="https://sk.wikipedia.org/wiki?curid=326621">
HK Brezno

HK "RYTIERI" BREZNO je slovenský hokejový klub z Horehronia.
História.
Hokej v Brezne sa prvýkrát spomína v roku 1935 zápasom medzi ŠK Podbrezová a ŠK Brezno. Aktívna klubová história sa začala rokom 1985, keď seniori prvýkrát nastúpili do zväzom organizovanej súťaže Krajských Majstrovstiev SR. Následne klub striedavo nastupoval v organizovaných súťažiach. Zlom nastal v roku 1997 keď sa družstvo prihlásilo do 2.hokejovej ligy. Odvtedy bolo jej pravidelným účastníkom a posledné roky patrilo medzi popredné družstvá súťaže. V sezóne 2008/09 sa napokon podaril postup do 1. hokejovej ligy kde tím hneď v prvej sezóne zaznamenal historický úspech 7. miesto. V súčasnosti je HKB účastníkom 2.Ligy Seniorov -skupina západ.
Umiestnenia v jednotlivých sezónach.
Česko-Slovensko.
 2. Slovenská národná hokejová liga (skupina Stred) – 2. ročníky
 Krajské Majstrovstvá SR (skupina Stred) – 5. ročníkov
Slovensko.
 1. hokejová liga SR – 2. ročníky
 2. hokejová liga – (skupiny západ, stred, východ a SR) 17. ročníkov

</doc>
<doc id="326781" title="Štefan Náhalka" url="https://sk.wikipedia.org/wiki?curid=326781">
Štefan Náhalka

Štefan Náhalka (* 16. marec 1916, Liptovská Teplička – † 6. marec 1975, Rím, Taliansko); rímskokatolícky kňaz, slovenský novotomistický filozof a teológ, významný exilový spisovateľ a dejateľ. 
Životopis.
Najprv bol na základnej škole vo svojej rodnej obci, ktorá je pomenovaná podľa neho. Potom išiel na gymnázium do Levoče. Po absolvovaní gymnázia v Levoči študoval teológiu v Ríme. Doktorát teológie získal na rímskokatolíckej bohosloveckej fakulte Slovenskej univerzity roku 1944 v odbore katolícka vierouka obhajobou dizertačnej práce „Láska v duchovnom živote“. V roku 1946 ho spišský biskup Ján Vojtaššák povolal za svojho tajomníka a neskôr ho ustanovil za profesora teológie v Teologickom ústave Spišskej Kapituly. Ako významný katolícky intelektuál stal sa terčom komunistickej polície, ktorá po ňom stále sliedila. Po zaistení biskupa J. Vojtaššáka roku 1950 ušiel a pred ŠtB sa skrýval dva roky. Na jar 1953 sa mu podarilo emigrovať do Rakúska a odtiaľ do Talianska. V Ríme sa intenzívne zapojil do práce v rámci Ústrednej katolíckej kancelárie. Po odchode Antona Boteka do Kanady roku 1965 prevzal vedenie Slovenského katolíckeho ústredia v Ríme i redigovanie mesačníka Hlasy z Ríma. Ďalej redigoval časopisy Slovenský kňaz a Slovak Studies. Mal významný podiel na vybudovaní Slovenského ústavu sv. Cyrila a Metoda v Ríme (1963) a stal sa jeho prvým rektorom. Staral sa o duchovné potreby slovenských emigrantov a zriadil misie pre Slovákov v Brazílii a v Spojenom kráľovstve. Popri veľkej angažovanosti v cirkevnom a národnom živote bol integrujúcou osobnosťou najmä Slovákov v emigrácii. Už od začiatku štyridsiatych rokov hojne prispieval svojimi náboženskými a filozofickými úvahami do viacerých časopisov: Smer, Verbum, Most, Echo, Slovak Studies, Hlasy z Ríma a Diakonia. 

</doc>
