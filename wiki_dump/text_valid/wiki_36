<doc id="205226" title="Vicebsk" url="https://sk.wikipedia.org/wiki?curid=205226">
Vicebsk

Vicebsk (bielorusky "Віцебск"/"Viciebsk"; rusky "Витебск"/"Vitebsk", poľsky "Witebsk") je historické mesto v severovýchodnom Bielorusku, neďaleko hraníc s Ruskom. Mestom preteká rieka Západná Dvina. Je centrom Vicebskej oblasti a počtom obyvateľov (342 000) je 4. najväčšie mesto v Bielorusku.
História.
Vicebsk je jedným z najstarších slovanských miest. Založila ho roku 947 knieža Oľga Kyjevská a skoro sa stalo sídlom kniežatstva a obchodným strediskom na ceste nazývanej "Iz Varjag v Greki", tj. na ceste spájajúcej Baltské a Čierne more, resp. Škandináviu s Byzantskou ríšou. V roku 1320 sa Vicebsku zmocnilo Litovské veľkokniežatstvo, po Ľublinskej únie (1569) patrilo Poľsko-litovskému štátu. V prvom delení Poľska (1772) pripadlo Rusku; neskôr sa stalo sídlom Vicebskej gubernérie a vyrástlo tu veľa neoklasicistických budov. Roku 1812 tadiaľ tiahol do Ruska Napoleon Bonaparte.
Počas druhej svetovej vojny mesto v roku 1941 okupovali Nemci. Sovietske vojská Vicebsk oslobodili 27. júna 1944 počas prvej fázy operácie Bagration.
V rokoch 19191991 bol Vicebsk a celé Bielorusko súčasťou ZSSR, od roku 1991 je jedným z kultúrnych a hospodárskych centier samostatného Bieloruska.
Kultúra.
Veľkou kultúrnou a historickou pamiatkou je kostol "Zvestovania Panny Márie" : pochádza z polovice 12. storočia, bol niekoľkorát prestavaný, v roku 1961 sčasti zničený a obnovený v roku 1992. Ďalej je v meste niekoľko iných kostolov, historická radnica a letné sídlo maliara Iľju Repina. Najznámejším vicebským rodákom je židovský maliar Marc Chagall (18871985).
Hospodárstvo a doprava.
Vicebsk je významným priemyslovým strediskom; sídli tu strojársky závod na televízory "Vityaz". Mesto leží mimo hlavnej tepny Minsk - Moskva, ale predsa len je dôležitým dopravným uzlom: stretávajú sa tu železničné i cestné ťahy severojužnej a západovýchodnej: (Petrohrad-Vitebsk-Orša-Homeľ-Kyjev a Riga-Polock-Vicebsk-Smolensk-Rusko).

</doc>
<doc id="205248" title="Turek (stroj)" url="https://sk.wikipedia.org/wiki?curid=205248">
Turek (stroj)

Turek bol mechanický stroj, prevádzkovaný v 18. a 19. storočí, ktorý jeho majitelia vydávali za šachový automat, mal aj turecké meno, Ilker. V skutočnosti bol však veľmi prepracovanou mystifikáciou. Mechanizmus skonštruoval roku 1771 slovenský vynálezca Johann Wolfgang Kempelen a verejnosti ho predviedol ešte toho roku na zámku Schönbrunn za prítomnosti kráľovnej Márie Terézie. Stroj dokázal zohrať dobrú šachovú partiu proti ľudskému protihráčovi alebo predviesť tzv. jazdcovu prechádzku – šachový problém ukladajúci hráčovi povinnosť obísť jazdcom celú šachovnicu tak, aby každé pole navštívil presne raz.
Svoj názov Turek dostal podľa svojho vzhľadu. Verejne bol prezentovaný ako automat, ale v skutočnosti išlo o mechanické zariadenie ukrývajúce skutočného šachistu, ktorý sa v prípade kontroly vnútra skrinky premiestňoval z jednej strany na druhú. Turka ovládal počas hry, pričom o ťahoch na šachovnici bol informovaný pomocou magnetov, na ktoré si svietil sviečkou. Turek hral v rôznych štátoch Európy a Ameriky po takmer 84 rokov, pričom porazil mnoho svojich vyzývateľov vrátane štátnikov ako Napoleon Bonaparte a Benjamin Franklin. Aj keď mnoho ľudí podozrievalo, že vnútri stroja je skrytý človek, verejne bol podvod vysvetlený až v roku 1857 v americkom časopise "The Chess Monthly". V tej dobe už stroj neexistoval; v roku 1854 zhorel pri požiari.

</doc>
<doc id="205267" title="Strom roka" url="https://sk.wikipedia.org/wiki?curid=205267">
Strom roka

Strom roka je celoslovenská súťaž, ktorej cieľom je upozorňovať na význam stromov v životnom prostredí, vzbudzovať a posilňovať záujem verejnosti o svoje okolie ako aj umožniť širokej verejnosti predstaviť svoj najkrajší strom a možno aj príbeh, ktorý sa so stromom spája.
Vyhlasovaná je každoročne od roku 2003 (s výnimkou roku 2005) formou ankety. Organizátormi sú v súčasnosti environmentálna nadácia Ekopolis a Regionálne environmentálne centrum (REC Slovensko).
Finalistov do súťaže vyberá z verejne nominovaných stromov zmiešaná komisia, víťazný strom je volený vo verejnom hlasovaní a vyhlasovaný spravidla koncom októbra. Prvé tri stromy s najvyšším počtom hlasov získavajú finančný príspevok na úpravu okolia, víťazný navyše odborné ošetrenie.
Ocenenie v podobe knižných poukážok získavajú aj nominujúci prvých troch stromov.

</doc>
<doc id="205314" title="Sum 41" url="https://sk.wikipedia.org/wiki?curid=205314">
Sum 41

Sum 41 je kanadská rocková skupina z mesta Ajax v Ontáriu. Skupina vznikla v roku 1996 a v súčasnosti sú jej členmi Deryck Whibley (spev, rytmická gitara), Tom Thacker (sólová gitara, sprievodný spev), Dave Baksh (sólová gitara, sprievodný spev), Jason McCaslin (basová gitara, sprievodný spev) a Frank Zummo (bicie). V januári 2013 bývalý bubeník Steve Jocz ohlásil odchod zo skupiny.
Pôvodne sa skupina volala Kaspir, ale rozhodli sa zmeniť názov dňa 28. septembra 1996, čo bol 41. deň letných prázdnin. V roku 1999 podpísala skupina nahrávaciu zmluvu s vydavateľstvom Island Records. V roku 2001 vydala svoj debutový album "All Killer, No Filler". Najväčší úspech skupina dosiahla vydaním singlu „Fat Lip“, ktorý dosiahol 1. miesto v americkom rebríčku Modern Rock Tracks a dodnes je ich najúspešnejším singlom. Samotný album získal platinovú platňu v USA, Kanade a v Spojenom kráľovstve.
Skupina neskôr v roku 2002 vydala album "Does This Look Infected?", ktorý bol tiež komerčne úspešný. Single „The Hell Song“ a „Still Waiting“ dosiahli vysoké pozície v rebríčkoch pre moderný rock. V roku 2004 vydala skupina ďalší album "Chuck", z ktorého boli vydané single „We're All To Blame“ a „Pieces“. Album "Chuck" bol úspešný a dosiahol 10. miesto v rebríčku "Billboard" 200 a predalo sa 5 miliónov jeho kópií po celom svete. V roku 2007 vydala skupina album "Underclass Hero", ktorý bol ešte úspešnejší a v rebríčku "Billboard" 200 dosiahol 7. miesto. Po štyroch rokoch vydala v roku 2011 album "Screaming Bloody Murder", ktorý však nedosiahol taký úspech ako predchádzajúce albumy.
Skupina bola sedemkrát nominovaná na cenu Juno Award, ktorú vyhrala dvakrát (v kategóriách Group of the Year v roku 2002 a Rock Album of the Year z album "Chuck" v roku 2005). Tiež bola nominovaná na cenu Grammy za najlepší metalový výkon za skladbu „Blood In My Eyes“, avšak prehrala so skupinou Foo Fighters.
V roku 2013 skupinu opustil bubeník Steve Jocz. V júli 2015 vystúpil gitarista Dave Baksh so skupinou na Alternate Press Awards. Krátko na to oznámila skupina jeho oficiálny návrat. Novým bubeníkom sa stal Frank Zummo.
Hudobný štýl a vplyvy.
Skupina Sum 41 je označovaná predovšetkým ako pop punková, punk rocková a melodic hardcorová. Tiež býva označovaná za alternatívnorockovú a alternatívnometalovú skupinu. Fanúšikovia a hudobní kritici potvrdili, že albumy "Hour of Power" a "All Killer No Filler" boli hlavne pop punkové, punk rockové, skate punkové a rapcorové, ale s albumom "Does This Look Infected?" si začala skupina osvojovať ťažší punk rockový štýl ovplyvnený žánrom melodic hardcore. Hudobní kritici popísali zvuk albumu "Underclass Hero" ako oživenie starého pop punkového štýlu skupiny.
Tvorbu skupiny Sum 41 ovplyvnili interpreti ako NOFX, Pennywise, The Vandals, Gob, Bad Religion, Rancid, Green Day, Metallica, Iron Maiden, Blink-182, The Offspring, Megadeth, Slayer, Nirvana a The Beatles.

</doc>
<doc id="205332" title="Mirský zámok" url="https://sk.wikipedia.org/wiki?curid=205332">
Mirský zámok

Mirský zámok - hrad (, ) sa nachádza v blízkosti mestečka Mir v dnešnom Bielorusku. Leží v Hrodnianskej oblasti, zhruba juhozápadne od Minska.
Výstavba zámku v gotickom slohu začala na konci 15. storočia. Túto etapu ukončil vojvoda Ilinič na začiatku 16. storočia.
Zámok bol postavený ako štvorcová stavba s vežami z červených tehál v rohoch. Piata veža je umiestnená nad padacím mostom. Obranný systém pevnosti je vybudovaný veľmi premyslene. Hradby obsahujú dve rady strieľní a veže umožňovali streľbu z diel. Okolo celého zámku boli vybudované zemné valy s bastiónmi vo všetkých rohoch a celý komplex obklopovala vodná priekopa.
Okolo roku 1568 prešiel zámok do rúk grófa Radziwilla, ktorý pokračoval v jeho zveľaďovaní, tentoraz v renesančnom štýle. Pozdĺž východných a severných hradieb vybudoval trojposchodový palác bohato zdobený portálmi, stĺpmi, balkónmi a verandami. Pri severnej časti hradieb je talian. záhrada, na opačnej strane zas umelé jazierko.
V druhej polovici 18. storočia bol zámok opustený a v napoleonských vojnách utrpel vážne škody. Obnovený a zreštaurovaný bol až koncom 19. storočia. 
Do roku 1895 bol zámok vo vlastníctve Radziwillovcov, keď ho Maurice Hohenlohe-Schillingfurst predal grófovi Mikolajovi Swiatopelk-Mirski. Mikolajov syn Michal prestaval zámok podľa plánov architekta Teodora Bursza. Rodina Swiatopelk-Mirski vlastnila zámok až do roku 1939.
Počas 2. svetovej vojny zámok obsadili nemecké okupačné vojská a slúžil aj ako zberný tábor pre miestnu židovskú komunitu pred transportom do likvidačných koncentračných táborov.
Ako unikátna stavba bieloruskej architektúry, ktorá zachytáva stavebný vývoj od gotiky až po barok, bol zámok v roku 2000 zaradený na zoznam svetového kultúrneho dedičstva UNESCO.

</doc>
<doc id="205400" title="The Eagles" url="https://sk.wikipedia.org/wiki?curid=205400">
The Eagles

The Eagles (skrátene aj Eagles) je americká rocková skupina, ktorá vznikla začiatkom 70. rokov v Los Angeles (Kalifornia, USA). 
So svojimi piatimi singlami a šiestimi albumami na prvom mieste rebríčkov sa skupina stala jednou z najúspešnejších kapiel 70. rokov. Na konci 20. storočia boli dva albumy tejto skupiny, kompilácia "Eagles: Their Greatest Hits 1971–1975" a štúdiový album "Hotel California" zaradené asociáciou RIAA medzi desať najpredávanejších albumov. Časopis "Rolling Stone" zaradil album "Hotel California" na 37. miesto medzi "500 najlepších albumov všetkých čias" a skupinu zaradil na 75. miesto v zozname "100 najlepších umelcov všetkých čias". 29- krát platinový album "Eagles: Their Greatest Hits 1971–1975" je dodnes podľa rebríčka Billboard 200 najlepšie predávaným albumom v USA a tretím najlepším na svete po Jacksonovom albume "Thriller" a albume "Back in Black" od skupiny AC/DC. 
Skupina The Eagles sa rozpadla v roku 1980, no členovia skupiny sa znovu zišli v roku 1994 pri výrobe albumu "Hell Freezes Over", na ktorom sa nachádzala zbierka skladieb z koncertov a nových štúdiových nahrávok. Od tejto doby príležitostne spolu koncertujú. V roku 1998 bola skupina Eagles uvedená Rokenrolovej siene slávy. V roku 2007 prvýkrát po 28 rokoch skupina vydla nový úplný štúdiový album s názvom "Long Road Out of Eden".

</doc>
<doc id="205404" title="William Edgar Thornton" url="https://sk.wikipedia.org/wiki?curid=205404">
William Edgar Thornton

William Edgar Thornton ( * 14. apríl 1929, Faison, Severná Karolína, USA† 11. január 2021, Boerne, Texas) bol americký kozmonaut z programu Skylab a letov s raketoplánmi.
Životopis.
Mladosť a výcvik.
Po základnej a strednej škole vyštudoval univerzitu v Severnej Karolíne (University of North Carolina ) a v roku 1952 tam získal titul inžiniera fyziky. V štúdiu ďalej pokračoval a roku 1963 obhájil doktorát medicíny na rovnakej univerzite. Potom slúžil v americkej armáde v letectve a odtiaľ sa 2. augusta 1967 dostal do šiestej skupiny kozmonautov. Bol zaradený do podporných posádok letov Skylab 2, Skylab 3 a Skylab 4. Po ukončení tohto programu sa preškolil na raketoplány. Oženil sa (manželka Jennifer, rodená Fowlerová) a mal dve deti.
Lety do vesmíru.
Koncom leta roku 1983 sa stal 127 kozmonautom Zeme, keď na palube raketoplánu Challenger odštartoval na misiu STS-8. Šesťdenného letu sa zúčastnila táto päťčlenná posádka: veliteľ Richard Truly, ďalej Daniel Brandenstein, Guion Bluford, Dale Gardner a William Thornton. Štartovali z Kennedyho vesmírneho strediska na myse Canaveral a pristáli na žiadosť armády na základni Edwards Air Force Base v Kalifornii v noci kvôli plánovaným vojenským cieľom misie. V noci tiež vypustili indickú telekomunikačnú družicu "Instat 1B".
Po druhýkrát letel za necelé dva roky v rovnakom raketopláne na sedemdennú misiu STS-51-B. Veliteľom letu bol plk. Robert Overmyer, pilot plk. Frederick Gregory, ďalšími v posádke boli dr. William Thornton , dr. Norman Thagard , dr. Don Lind, dr. Lodewijk van den Berg a dr. Taylor Wang. Na obežnú dráhu vyniesli laboratórium Spacelab 3 a niekoľko zvierat. Štart aj pristátie boli zhodné s prvým letom.
Po letoch.
Z tímu kozmonautov NASA odišiel 3. mája 1994 vo svojich 65 rokoch. Po odchode učil na texaskej univerzite (University of Texas) v Galvestone budúcich lekárov, čo tam ale aj na iných školách robil s prestávkami aj počas svojej kozmonautickej kariéry.

</doc>
<doc id="205434" title="SOR BN 9,5" url="https://sk.wikipedia.org/wiki?curid=205434">
SOR BN 9,5

SOR BN 9,5 je model českého mestského čiastočne nízkopodlažného autobusu kapacitnej kategórie MIDI, ktorý je vyrábaný spoločnosťou SOR Libchavy od roku 2004.
Konštrukcia.
SOR BN 9,5 je dvojnápravový model s trojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozu je zváraná z oceľových uzavretých profilov, zvonku je oplechovaná, zvnútra obložená plastovými doskami, pričom vybrané spodné časti sú z nerezovej ocele. Predná náprava je značky SOR, zadná značky DANA.
Vozidlo je v prednej časti nízkopodlažné, podlaha pri prvých a druhých dverách je vo výške nad vozovkou. Zadná časť je so štandardnou podlahou vo výške .
Predchodcom tohto typu je model SOR B 9,5.
Výroba a prevádzka.
Model BN 9,5 je na Slovensku v prevádzke v Bratislave (18 vozidiel; DPB je najväčší prevádzkovateľ tohto typu), Hlohovci (1 vozidlo), Košiciach (5 vozidiel), Liptovskom Mikuláši (8 vozidiel), Nitre (12 vozidiel; Arriva, 11 vozidiel; Transdev), Piešťanoch (1 vozidlo), Prievidzi (2 vozidlá) a v Senici (2 vozidlá).
Premávka v Bratislave.
Autobusy SOR BN 9,5 boli zaradené v novembri až decembri roku 2007 a premávali prevažne na linkách , , (cez pracovné dni), , (cez pracovné dni), ale niekedy tiež aj , , a iných linkách. V súčasnosti je možné stretnúť ich najmä na linkách , , , , , , , , a občas aj a . Vzhľadom na nedostatok štandardných sólo vozidiel () boli v minulosti nasadzované aj na linky, kde kapacitne nepostačovali.

</doc>
<doc id="205441" title="SOR C 9,5" url="https://sk.wikipedia.org/wiki?curid=205441">
SOR C 9,5

SOR C 9,5 je model českého mestského autobusu kapacitnej kategórie MIDI, ktorý bol vyrábaný spoločnosťou SOR Libchavy od roku 1997. Ide o autobus so zníženou podlahou, tá sa nachádza nad vozovkou. Je konštruovaný na rýchlosť 100 km/h. 
Konštrukcia.
SOR C 9,5 je dvojnápravový model s dvojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozidla je zváraná z ocelových uzavretých profilov, zvonku je oplechovaná, zvnútra obložená plastovými doskami. Vybrané spodné časti sú z nerezovej ocele. Predná náprava je značky SOR, zadná značky Meritor.
Výroba a prevádzka.
Autobusy SOR C 9,5 sú v prevádzke prevažne u menších dopravcov v Česku, prevádzkované sú však v malom množstve aj na Slovensku. V rokoch 2001 až 2003 jedno vozidlo premávalo aj v MHD Banská Bystrica na linke 53, neskôr 43. Dnes ho SAD Banská Bystrica prevádzkuje v prímestskej doprave a Kysučan Expres v diaľkovej doprave.
Model sa síce ešte stále vyrába, dopravcovia však väčšinou preferujú novší, čiastočne nízkopodlažný SOR CN 9,5.

</doc>
<doc id="205443" title="SOR C 12" url="https://sk.wikipedia.org/wiki?curid=205443">
SOR C 12

SOR C 12 je model českého prímestského autobusu štandardnej kapacitnej kategórie, ktorý je vyrábaný spoločnosťou SOR Libchavy od roku 2003.
Jedným z prvých vozidiel jazdiacich na Slovensku je autobus spoločnosti SAD Humenné s ŠPZ VT-779AV zaradené do premávky v novembri 2005. 
Konštrukcia.
SOR C 12 je dvojnápravový model s dvojdverovou karosériou. Hnacia náprava je zadná, motor a prevodovka sa nachádzajú pod podlahou v zadnej časti vozidla. Polosamonosná karoséria vozidla je zváraná z oceľových uzavretých profilov, zvonku je oplechovaná, zvnútra obložená plastovými doskami. Vybrané spodné časti sú z nerezovej ocele. Predná náprava je značky SOR, zadná značky Meritor. Podlaha je vo výške 800 mm nad zemou.
Vo vozidlách býva osadený motor Iveco Tector 6, EURO IV, alebo Iveco Tector, EURO V s objemom 5 880 cm3 a výkonom 194 kW/2 500 otáčok. Maximálny rýchlosť vozidla je 100 km/h. 
Celková obsaditeľnosť je 100 cestujúcich, pričom rozdelenie miest na sedenie a státie má dve varianty rozdielne len o 2 miesta. Pri druhých dverách je vyčlenený priestor na kočík.Pre komfort cestujúcich sa na strechu vozidla umiestňuje klimatizácia a nezávislým teplovodným kúrením Eberspächer Hydronic 24. Vozidlo sú zvyčajne vybavené vizuálnym informačným systémom R&amp;G. 
Prevádzka na Slovensku.
Na Slovensku tento typ autobusu prevádzkujú títo dopravcovia: 

</doc>
<doc id="205459" title="M2 (linka budapeštianskeho metra)" url="https://sk.wikipedia.org/wiki?curid=205459">
M2 (linka budapeštianskeho metra)

M2 alebo „Kelet–nyugati metróvonal“ (doslova „Východo-západné metro“), hovorovo Piros metró (slovensky "červené metro") je druhou z liniek budapeštianskeho metra. Otvorená bola v roku 1970. Je dlhá 10 km a nachádza sa na nej 11 staníc. Linka M2 je linkou budapeštianskeho metra, ktorá vedie popod Dunaj do Budína. So starým metrom sa stretáva v stanici Deák Ferenc tér.
Dejiny.
Po druhej svetovej vojne, rozvíjajúca metropola už socialistického Maďarska potrebovala nové linky metra. Plány na výstavbu nových tratí existovali už z rokov, kedy bola otvorená prvá linka. Prvé plány dnešných liniek M2 a M3 existovali už v roku 1942. S výstavbou za pomoci sovietskej techniky sa malo začať v roku 1950. 
Linka M2 mala spojiť dve hlavné vlakové stanice, Keleti pályaudvar a Déli pályaudvar. Dokončená mala byť už v roku 1955. Avšak z finančných a ekonomických dôvodov výstavba ustala a opäť sa začalo stavať až v roku 1963. 
Prvý úsek so siedmimi stanicami medzi Őrs vezér tere a Deák Ferenc tér otvorili 2. apríla 1970. Zvyšný úsek, medzi Deák Ferenc tér a Déli pályaudvar otvorili o dva roky neskôr, v decembri roku 1972.
Na linke M2 prebiehala od roku 2004 kompletná rekonštrukcia, pri ktorej boli vymenené obklady staníc a eskalátory, z ktorých mnohé mali už viac ako 20 rokov. Stanice Blaha Lujza tér a Kossuth Lajos tér boli opravené v roku 2004. Ďalší rok nasledovali stanice Batthyány tér, Astoria a Keleti pályaudvar. V roku 2006 sa rekonštruovali stanice Déli pályaudvar, Széll Kálmán tér a hlavná prestupná stanica Deák Ferenc tér. 
Vozový park.
Na linke premávajú nové vozne typu Alstom. 

</doc>
<doc id="205612" title="Veľkonočné triduum" url="https://sk.wikipedia.org/wiki?curid=205612">
Veľkonočné triduum

Veľkonočné triduum alebo Veľkonočné trojdnie (celým názvom Veľkonočné trojdnie Pánovho umučenia a zmŕtvychvstania) je v rímskokatolíckej cirkvi vrcholom celého liturgického roka. Podľa nového kalendára sa Veľkonočné triduum začína svätou omšou Pánovej večere na Zelený štvrtok, pokračuje Veľkým piatkom a Bielou sobotou, vrcholí vo Veľkonočnej vigílii a končí sa druhými vešperami nedele Pánovho zmŕtvychvstania.
Pojem prvýkrát použila liturgická reforma v západnom obrade po 2. vatikánskom koncile, ktorá vyčleňuje posledné tri dni Svätého týždňa z vlastnej pôstnej doby. Táto zmena spôsobila napríklad, že sa na Zelený štvrtok, Veľký piatok a Bielu sobotu naďalej nepoužívajú liturgické rúcha fialovej alebo čiernej farby, ale postupne rúcha zelenej (alebo bielej), červenej a bielej farby.
Vlastným teologickým obsahom týchto dní je veľkonočné tajomstvo vrcholu života Ježiša Krista.

</doc>
<doc id="205663" title="Jascha Heifetz" url="https://sk.wikipedia.org/wiki?curid=205663">
Jascha Heifetz

 
Jascha Heifetz (* 2. február 1901, Vilnius, Litva – † 10. december 1987, Los Angeles, Kalifornia, USA) bol americký husľový virtuóz.
Životopis.
Narodil sa v židovskej rodine vo Vilniuse, v hlavnom meste Litvy, vtedy ešte súčasti Ruska. Existujú rozpory ohľadom dátumu jeho narodenia, niektorí autori ho datujú o rok, dva skôr do roku 1899, alebo 1900. Je to spôsobené tým, že jeho matka ho chcela urobiť o dva roky mladším, aby vyzeral ako hudobný zázrak.
V detstve hral na štvrťových husličkách, ktoré mu daroval otec Ruvn Heifetz (učiteľ huslí a koncertmajster divadelného orchestra). Jeho prvým učiteľom bol práve otec, neskôr ho učil Ilya D. Malkin a vo veku 7 rokov verejne debutoval v meste Kovno (dnes Kaunas). Odohral Mendelssohnov koncert e mol. Následne začal študovať na petrohradskom konzervatóriu v slávnej triede Leopolda Auera keď mal 9 rokov a už o tri roky neskôr ho oslavovali ako geniálne dieťa s nesmiernym hudobným talentom.
V ďalších rokoch koncertoval v Nemecku, Rakúsku a Škandinávii. V roku 1914 vystupoval s Berlínskou filharmóniou pod vedením Arthura Nikischa. Po vypuknutí Ruskej revolúcie emigrovala celá rodina napriek ťažkostiam do Ameriky. Tam už ako 16-ročný zrelý huslista debutoval v slávnej Carnegie Hall 27. októbra 1917. Vyvolal senzáciu a na nasledujúci deň sa stal americkým husľovým idolom. Počas prvého roku jeho pobytu v Amerike absolvoval okolo 30 vystúpení v New Yorku.
V roku 1925 získal americké občianstvo a presťahoval sa do pohodlného domu v Beverly Hills (Kalifornia), kde žil až do svojej smrti. Heifetz urobil svoje prvé nahrávky ešte v Rusku počas rokov 1910-11 ako študent u Auera. Existencia týchto nahrávok nebola veľmi známa, až po jeho smrti boli niektoré znova vydané. Krátko po jeho debute v Carnegie Hall, Heifetz urobil prvé nahrávky pre Victor Talking Machine Company, Heifetz zostal u tejto spoločnosti a jej nasledovníka RCA Victor po celú svoju kariéru.
Keď dosiahol 60 rokov, po polstoročí intenzívneho koncertovania, začal postupne menej a menej vystupovať. Svoj posledný verejný recitál odohral v roku 1972. Zvyšok života sa venoval učeniu. Heifetz vlastnil husle "1714 Dolphin Stradivarius", "1736 Carlo Tononi", a "1742 ex David Guarneri, del Gesu", posledné používal a vlastnil až do svojej smrti. Husle "Dolphi Stradivarius" v súčasnosti vlastní Nippon Music Foundation. Husle "Tononi", ktoré Heifetz použil pri svojom debute v Carnegie Hall v roku 1917 zanechal Sherry Klossovi, svojmu asistentovi a slávne husle Guarneri sú podľa poslednej vôle Heifetza uložené v San Francisco Legion of Honor Museum a môže sa na nich hrať len pri špeciálnych príležitostiach známymi huslistami.
Počas svojho života sa preslávil najmä dokonalým technickým štýlom hry. Dokonca bol istého času obviňovaný z priam mechanickej, strohej hry, čo sa odzrkadľovalo v jeho vážnom správaní. Jeho diskografie obsahuje vyše 80 albumov. Nahrával až do svojich 70 rokov. Zložil dokonca pop pieseň pod pseudonymom Jim Hoyl s názvom „When You Make Love To Me (Don't Make Believe)“, ktorú spievala Margaret Whiting.
Bolo mu udelených mnoho vyznamenaní. Získal množstvo Grammy Awards, z najvýznamnejších snáď Lifetime Achievement Award v roku 1989.

</doc>
<doc id="205677" title="Tipos" url="https://sk.wikipedia.org/wiki?curid=205677">
Tipos

Tipos (od: 30.06.2005 TIPOS, národná lotériová spoločnosť, a. s.) je stávková kancelária licencovaná na území Slovenska, ktorej 100% akcionárom je Ministerstvo financií Slovenskej republiky. Tipos prevádzkuje číselné lotérie a internetové hry tvoriace štátnu lotériu a iné hazardné hry.
História.
Spoločnosť bola založená zakladateľskou zmluvou podpísanou dňa 11. decembra 1992 a vznikla zápisom do obchodného registra Okresného súdu Bratislava I dňa 28. januára 1993 so základným imaním 4 mil. Sk.
Lemikon.
Súdny spor medzi Tiposom a schránkovou spoločnosťou Lemikon Limited siaha ešte do roku 2000, kedy česká spoločnosť Športka zažalovala Tipos za neoprávnené používanie ochranných známok Športka, Šanca a Mates a taktiež za neoprávnené využívanie know-how. Neskôr spor za Športku prebrala vtedy cyperská firma Lemikon za nešpecifikovaných okolností. Najvyšší súd SR (NS) v auguste 2008 rozhodol, že Tipos má zaplatiť odškodnenie Lemikonu vo výške takmer dve miliardy slovenských korún (66,39 miliónov eur). Minister financií Ján Počiatek mohol v auguste 2008 ešte požiadať generálneho prokurátora Dobroslava Trnku, aby podal mimoriadne dovolanie, ktoré by vykonanie rozsudku zvrátilo, tak ako sa to stalo v prípade Duckého zmeniek. Minister túto možnosť nevyužil a v novembri 2008 v úplnej tajnosti schválil dohodu s Lemikonom, o ktorej sa verejnosť dozvedela až po tom, čo v prvej splátke už Lemikon dostal 483 miliónov korún (čo je 13 až 16 miliónov Eur). Pobúrenie verejnosti spôsobilo, že vláda vtedy za pár hodín pripravila novelu, ktorou dala generálnemu prokurátorovi právo pozastaviť vykonateľnosť súdneho rozhodnutia. Vďaka tomu zvyšok dvojmiliardovej sumy zostal na Slovensku. Počiatek s Trnkom prezentovali potom celú kauzu tak, že zachránili štátu jeden a pol miliardy korún. 
Tipos uspel v tomto takmer 20-ročnom súdnom spore so spoločnosťami Lemikon Limited a Five X (v konkurze) až v auguste 2019. V čase, keď už bolo zrejmé, že nový rozsudok vyznie s veľkou pravdepodobnosťou v prospech Tiposu, spoločnosť Lemikon oznámila, že sa sťahuje z Cypru do Panamy. 
V januári 2020 sa Lemikon dovolaním (podaním mimoriadneho opravného prostriedku) domáha zmeny rozsudku na NS a to tak, že žiada, aby bola spoločnosť Tipos zaviazaná na úhradu sumy vo výške 33 302 785,60 eura spolu s príslušenstvom a trovami konania. Prvotné právne úkony v súvislosti s dovolaním vykonáva bratislavský Krajský súd, spis potom poputuje na NS. O kauze bude rozhodovať senát, ktorého členovia o nej v minulosti ešte nerozhodovali. Ak Lemikon na NS uspeje, bude podľa hovorcu Tiposu Čépeho ďalšie pokračovanie súdov.
Legalizáciu príjmov z trestnej činnosti.
26. novembra 2019 polícia obsadila budovu Tiposu v Bratislave a zatkla šéfa štátnej akciovky Jána Barcziho a aj šéfa IT oddelenia v súvislosti s vyšetrovaním prania peňazí na stávkových účtoch Tiposu. Cez fiktívne hráčske kontá si „hráči“ medzi sebou mohli prelievať peniaze bez toho, aby skutočne hrali hazardné hry, čím mohli legalizovať peniaze z trestnej činnosti či kryť poskytovanie úplatkov.
Netransparentná reklama.
Tipos zaplatil za reklamu v golfových rezortoch Penati v Šajdíkových Humenciach pri Senici a Golf Resort v Skalici vyše 35-tisíc eur. Objednávka bývalého vedenia Tiposu z februára 2019 platila na osem mesiacov reklamných služieb. Informáciu o tom, kde končia peniaze na webe Tiposu nenájdete. Reklamu v golfových areáloch si neobjednal priamo ale na základe zmluvy s mediálnou agentúrou Unimedia. Jej vlastníci pritom patria medzi spolumajiteľov rezortov, ktoré Tipos podporuje, a radia sa medzi najbohatších Slovákov.
Fantómový poradca.
Milan Čuba zarábal v Tipose tisíce eur mesačne ako jeden z dvoch poradcov riaditeľa Jána Barcziho, pričom ostatní zamestnanci ho pritom nikdy nevideli. Keď v novembri 2019 vrazili kukláči do budovy štátnej akciovky, údajný poradca dal náhle výpoveď. „Ako generálnemu riaditeľovi v skutočnosti radil a či jeho zamestnanie nebolo len formálne na papieri, teraz prešetruje polícia,“ uviedol portál aktuality.sk, s tým, že podľa jeho zistení sa Čuba pred vyšetrovateľom priznal, že tip na pracovné miesto v Tipose dostal od Andreja Danka, ktorý bol v tejto veci v júli 2020 vypovedať na polícii.
Trivia.
Tipos je prevádzkovateľ lotériových hier podľa Obchodného registra podľa zák. č. 171/2005 , ktorý bol pravdepodobne novelizovaný zákonom ust. § 3 zák. č. 30/2019 Z.z. o hazardných hrách.
Generálni riaditelia: 
Sídlo: Brečtanová 1, Bratislava

</doc>
<doc id="205690" title="Vega 1" url="https://sk.wikipedia.org/wiki?curid=205690">
Vega 1

Vega 1 (po rusky: "Вега-1") je jedna z dvoch sovietskych kozmických sond, ktoré boli určené na výskum planéty Venuša a Halleyovej kométy. Bola vypustená 15. decembra 1984 z kozmodrómu Bajkonur v Kazachstane.
Popis a vybavenie sondy.
Vega 1 bola trojosovo stabilizovaná sonda. Konštrukcia bola odvodená od sond z programu Venera. Základ konštrukcie tvoria nádrže s KPL pre systém orientácie, stabilizácie a korekcie dráhy, ku ktorým je pripevnený toroidálny prístrojový úsek. Z boku vystupujú slnečné panely a parabolická smerovaná anténa. Na strane k Slnku sú systémy astroorientácie. Vybavenie sondy je umiestnené na telese sondy (prístroje, ktoré nevyžadujú presnú orientáciu), na výklopných tyčiach (elektromagnetické prístroje) a tiež na plošine ASP-G (Č), ktorá bola vyrobená v Česko-Slovensku. Na prieskum Venuše bol určený tiež zostupový modul s pristávacím puzdrom a aerostatom, ktorý slúžil na prieskum atmosféry Venuše.
Priebeh misie.
Sonda bola vypustená 15. decembra 1984 z kozmodrómu Bajkonur v Kazachstane. V apríli 1985 sa pravidelne aktivovali prístroje na meranie medziplanetárneho priestoru a charakteristiky kometárnej hmoty. 9. júna 1985 sa od sondy oddelil zostupový modul určený na výskum Venuše. Potom sonda uskutočnila motorický manéver, ktorý ju naviedol na dráhu míňajúcu planétu vo vzdialenosti asi . 10. februára 1986 sa uskutočnila posledná korekcia dráhy letu. Sonda Vega 1 začala s výskumom Halleyovej kométy 4. marca 1986. 6. marca 1986 sonda preletela vo vzdialenosti od jadra kométy. Posledné meranie kométy 1P/Halley prebehlo o dva dni neskôr. Potom sonda pokračovala vo výskume medziplanetárneho priestoru.

</doc>
<doc id="205819" title="Databáza" url="https://sk.wikipedia.org/wiki?curid=205819">
Databáza

Databáza (iné názvy: báza údajov, báza dát, dátová báza; zriedkavo: databanka, banka dát, banka údajov) je množina štruktúrovaných dát alebo informácií uložených v počítačovom systéme, takým spôsobom, že počítačový program alebo človek môže použiť dopytovací jazyk (napr. SQL) na získavanie týchto informácií. Takto získané informácie môžu byť použité pri rozhodovacom procese. Počítačový program používaný na správu dát a tvorbu dopytov (queries) sa označuje SRBD (Systém riadenia bázy dát). Vlastnosťami a návrhom SRBD sa zaoberá informatika.
Typický dopyt odpovedá na otázky typu "Koľko párov topánok vyrobených Baťom sa predalo v marci v Bratislave a Košiciach?" Na to, aby databáza bola schopná zodpovedať takúto otázku, je potrebné, aby mala informácie, koľko akých topánok sa predalo vrátane dátumu a miesta predaja. Termín "databáza" vznikol v prostredí výpočtovej techniky. Hoci jeho význam sa rozšíril a môže označovať aj neelektronické databázy, tento článok sa zaoberá počítačovými databázami. Kolekcie dát podobné databázam existovali už pred priemyselnou revolúciou napríklad vo forme účtovníckych záznamov a kníh a neskôr kartoték. 
Základným konceptom databáza je kolekcia záznamov, alebo čiastkových informácií. Typicky v každej databáze existuje opis štruktúry dát a typu dát, ktoré sú v databáze: tento opis sa nazýva "logická schéma". Táto schéma popisuje objekty, ktoré sú v databáze a vzťahy medzi nimi. Existuje viacero rôznych spôsobov tvorby schém t. j. modelovania databázovej štruktúry: tieto sa nazývajú databázovými modelmi (alebo modelmi dát). V súčasnosti je najviac používaným relačný model. Relačný model sa dá vysvetliť tak, že kompletný súhrn dát je uchovávaný v tabuľkách pozostávajúcich z riadkov a stĺpcov (presná definícia používa matematický pojem relácie). Tento model reprezentuje vzťahy použitím tých istých hodnôt vo viacerých tabuľkách. Iné modely, napríklad hierarchický model alebo sieťový model používajú explicitnejšiu reprezentáciu vzťahov.
Predchodcom databáz boli papierové kartotéky. Umožňovali zaraďovanie nových položiek a usporiadanie dát podľa rôznych kritérií (kategórií). Všetky operácie robil človek. Správa takýchto kartoték bola v mnohom podobná správe dnešných databáz. 
Databázové modely.
Z hľadiska spôsobu ukladania dát a väzieb medzi nimi môžeme databázy rozdeliť do základných typov:
História.
Termín "data base" bol prvýkrát použitý v novembri 1963, keď jedna z prvých softvérových spoločností System Development Corporation ("SDC", Santa Monica, Kalifornia, USA), sponzorovala sympózium "Development And Management Of a Computer-Centered Data Base". "Database" je samostatné slovo, ktoré bolo bežné používané v Európe na začiatku 70. rokov a do konca desaťročia sa používalo v hlavných amerických novinách. 
Prvý systém riadenia bázy údajov bol vyvinutý v 60. rokoch. Priekopníkom na tomto poli bol Charles Bachman. Dovtedy bolo spracovávanie dát založené na dierovacích kartách a magnetických páskach, takže sériové spracovávanie dát bola dominantná aktivita. V rámci konzorcia CODASYL bol vyvinutý sieťový model založený na Bachmanovych myšlienkach a takmer súčasne (ale podľa všetkého nezávisle) bol pri systémovom vývoji v NORTH AMERICAN ROCKWELL použitý hierarchický model, neskôr adoptovaný spoločnosťou IBM ako základný kameň ich produktu IMS. Dve databázy si zaslúžia spomenúť- PICK a MUMPS.
Relačný model bol navrhovaný E. F. CODD-inom v 1970. Kritizoval existujúci model pre mätúci abstraktný opis informácií. Napriek tomu ostal relačný model dlhšiu dobu len v akademickom prostredí. Produkty CODASYLu (IDMS) a produkty sieťových modelov (IMS) boli koncipované ako čiastočné inžinierske riešenia. Prvý komerčný produkt, ORACLE a DB2, sa objavil až v roku 1980. Prvý úspešný databázový produkt pre mikropočítače bol dBASE pre CP/M a PC-DOS/MS-DOS operačné systémy.
Počas 80-tych rokov bola aktivita výskumu zameraná na distribuované databázové systémy a databázové stroje, ale tieto vývojové trendy mali iba malý efekt na trh. Ďalšia dôležitá teoretická myšlienka bola FUNCTIONAL DATA MODEL, okrem špecializovaných aplikácii v genetike, molekulovej biológii a pri vyšetrovaní zločinov, si ho svet však nevšimol.
V 90. rokoch sa pozornosť upriamila na objektovo orientované databázy. Tieto mali úspech v odvetviach, kde bolo nutné vlastniť komplexnejšie dáta ako mohol relačný systém jednoducho pokryť. Napríklad priestorové databázy, inžinierske dáta a mulitmediálne dáta. Niektoré z týchto myšlienok boli prijaté relačnými obchodníkmi, ktorí začlenili nove možnosti do ich produktov ako výsledok. V 90. rokoch bolo badať aj rozširovanie open source databáz ako PostgreSQL a MySQL.
V treťom tisícročí je XML database modernou oblasťou pre inováciu. XML databázy majú za cieľ vymazať tradičný rozdiel medzi dokumentmi a dátami.
Knižné referencie.
Addison-Wesley, ISBN 0-201-50209-7

</doc>
<doc id="206099" title="Kváder" url="https://sk.wikipedia.org/wiki?curid=206099">
Kváder

Kváder je trojrozmerné teleso – mnohosten, ktorého steny tvorí šesť pravouhlých štvoruholníkov (obvykle obdĺžnikov, ale existujú i špeciálne prípady). Kváder obsahuje tri skupiny rovnobežných hrán zhodnej dĺžky (v rámci skupiny). Tieto dĺžky sú obvykle označované ako dĺžka, šírka a výška kvádra. Inak povedané kváder je kolmý rovnobežnosten, ktorého podstavou je pravouholník.
Vlastnosti.
Objem formula_1 a povrch formula_2 kvádra sa počíta z dĺžky jeho hrán formula_3:
Povrch kvádra sa rovná dvojnásobku súčtu plôch jednotlivých strán:
Kváder má tri rôzne dĺžky stenových uhlopriečok, ktoré sú dĺžkou uhlopriečok obdĺžnikov vo vzťahu k jeho stranám, a počítajú sa z Pytagorovej vety:
Dĺžku uhlopriečky kvádra (vzdialenosť dvoch vrcholov, ktoré neležia na rovnakej stene) vypočítame taktiež pomocou Pytagorovej vety:
uhly medzi stenami a uhlopriečkami:
Kváder má šesť stien obdĺžnikového tvaru (je špeciálnym prípadom hranola) z ktorých dve protiľahlé sú vždy zhodné, osem vrcholov a dvanásť hrán z ktorých štvorice rovnobežných majú vždy zhodnú dĺžku.
Špeciálny prípad.
Pravidelný štvorboký hranol.
Špeciálnym prípadom kvádra pre formula_15 je pravidelný štvorboký hranol. Ten má najmenej jednu dvojicu protiľahlých stien štvorcovú – túto potom nazývame základňa alebo podstava. Tretiu hranu kvádra (nenachádzajúcu sa na podstave) potom nazývame výška hranola formula_16.
Vzorce pre objem a povrch sa zjednodušia na:
Kocka.
Špeciálnym prípadom kvádra (a zároveň špeciálnym prípadom pravidelného štvorbokého hranola pre formula_19 je kocka.

</doc>
<doc id="206145" title="Arekovité" url="https://sk.wikipedia.org/wiki?curid=206145">
Arekovité

Arekovité alebo palmy (lat. "Arecaceae" alebo "Palmae") sú (v niektorých systémoch jediná) čeľaď z radu arekotvaré. 
Sú to stromy s nerozvetveným kmeňom, ktorý je pokrytý zvyškami starých listov, a ktorého vrcholec je zakončený chocholcom listov. Palmy sú typické rastliny tropického a subtropického pásma, iba málo druhov paliem rastie aj v teplejších oblastiach mierneho pásma. Poznáme viac ako 3 400 druhov paliem.
Charakteristika čeľade.
Arekovité sú jednoklíčnolisté rastliny – ich stonka druhotne nehrubne ako je tomu u dvojklíčnolistových drevín. Medzi palmami sú vysoké i nízke stromy a kry, stonka môže niekedy skoro úplne chýbať, existujú i plazivé a ovíjavé druhy, ktoré rastú ako liany.
Listy, ktoré rastú na vrchole kmeňa, majú veľkú, dlanitú alebo peristú čepeľ, stopky majú pošvu a jazýček. Sú vždyzelené.
Jednopohlavné kvety sú malé, väčšinou biele, trojčlenné, tvoria husté súkvetia. Okvetia sú listencové, tyčinky môžu byť voľné aj zrastené, gynéceum je zložené z troch plodolistov. Čnelka je rozoklaná na tri blizny, semenník vrchný, v každom z nich je jedno vajíčko. Palmy sú opeľované vetrom alebo hmyzom.
Plodom je bobuľa alebo kôstkovica. Semená majú dobre vyvinutý endosperm a často obsahujú veľké množstvo tukov. Medzi palmy patrí i lodoicea sečelská "Lodoicea maldivica" – až .
Výzorom sú palmám podobné cykasy a stromové paprade, ktoré ale s nimi okrem podobného tvaru (kmeň a chochol listov) nemajú nič spoločného. Niektoré cykasy sú práve pre túto podobnosť chybne nazývane palmami.
Palmy obývajú rôzne typy biotopov – tropické pralesy (napr. "Licuala"), sezónne opadavé tropické i subtropické lesy, savany ("Hyphaene"), polopúšte, mokrade a zaplavované brehy riek ("Rhapidophyllum hystrix"), hory ("Nannorrhops ritchiana", "Parajubaea torallyi", "Trachycarpus").
Väčšina paliem je teplomilná a citlivá na mráz. Druhy z vyšších polôh a zo subtropických oblastí v rôznej miere znášajú počas kratšieho obdobia aj mráz.
Hospodárske využitie.
Niektoré palmy sú dôležité úžitkové rastliny, najmä :

</doc>
<doc id="206194" title="Pyrrhovo víťazstvo" url="https://sk.wikipedia.org/wiki?curid=206194">
Pyrrhovo víťazstvo

Pyrrhovo víťazstvo je okrídlený výraz, ktoré vyjadruje formálne osobné víťazstvo alebo úspech, ktoré v skutočnosti vo svojich dôsledkoch žiadnym víťazstvom alebo úspechom nie je, ale pre človeka to je formálne víťazstvo bez reálneho dopadu. Pôvodne vzišlo z vojenstva, ale rýchlo sa stalo všeobecne používanou frázou vo všetkých oblastiach, v ktorých sa súťaží alebo nejako hodnotí úspech. Všeobecne označuje predovšetkým víťazstvo, ktoré je príliš tesné a príliš draho zaplatené, alebo víťazstvo, ktoré bolo omylom, pretože aj prípadne ľahko získaný cieľ bol buď bezcenný, alebo priniesol víťazovi namiesto zisku iba straty.
Pôvod frázy a jej pomenovanie odkazuje na Pyrrha, kráľa z Epiru, vynikajúceho starovekého bojovníka a jedného z veľkých nepriateľov Rímskej republiky. Fráza naráža na poznámku, ktorou údajne odbil dôstojníkov, ktorí mu po bitke pri Ascule (279 pred Kr.) zablahoželali k víťazstvu: „Ešte jedno takéto víťazstvo a vrátim sa do Epiru bez vojakov.“ Išlo o dosť triezve zhodnotenie celej situácie - nepriateľa síce donútil k ústupu a spôsobil mu ťažké straty, ale jeho armádu nezničil a jeho vlastné elitné jednotky a dôstojnícky zbor vyšli z bitky značne zdecimované. Keďže Rimania mali väčšie možnosti doplniť svoje rady, jeho pozícia sa zhoršila.

</doc>
<doc id="206304" title="Mullingar" url="https://sk.wikipedia.org/wiki?curid=206304">
Mullingar

Mullingar (ír. "An Muileann gCearr") je mesto v centrálnej časti Írska, v grófstve Westmeath. Žije tu 8 940 obyvateľov , spolu s predmestiami 18 416 obyvateľov. Je najľudnatejším mestom grófstva a zároveň jeho správnym strediskom. Navyše je najľudnatejším mestom regiónu Midlands.
Nachádza sa v centrálnej časti grófstva, na rieke Brosna, medzi jazerami Lough Owel a Lough Ennell, v nadmorskej výške Mestom preteká kanál Royal Canal. Je významnou dopravnou križovatkou, leží na styku cesty I. triedy N4, cesty II. triedy N52 a regionálnych ciest R390, R392, R393, R394 a R400. Tiež je železničným uzlom na hlavnej trati Dublin – Sligo, od ktorej sa oddeľuje trať do Athlone. Dublin leží na VJV, Portarlington na JJV, Tullamore na JJZ, Athlone na juhozápad, Longford na severozápad, Kells na severovýchod a Navan na VSV.
Mullingar je sídlom grófstva Westmeath už od roku 1542, kedy anglický kráľ Henrich VIII. oddelil Eastmeath od Westmeath. Pôvodný názov mesta znie "Maelblatha". Spoločne s mestami Athlone a Tullamore formuje tzv. Midlands Gateway, čo je urbanistický plán predstavený írskou vládou.
Najznámejšou dominantou mesta je katedrála Krista Kráľa. Neďaleko mesta sa nachádza tzv. "Belvedere House and Gardens", rekreačný objekt s rozsiahlou záhradou. V meste je lodenica a prístavisko výletných lodí na kanáli Royal Canal, ďalšie lodenice na brehu jazier Lough Owel SSZ od centra mesta a Lough Ennell JJZ od neho. 
Každý týždeň v nedeľu sa v meste usporadúva farmársky jarmok. Z mesta pochádza hudobná skupina The Blizzards, a taktiež známy spevák, z britsko-írskej skupiny One Direction, Niall Horan

</doc>
<doc id="206332" title="Juan Carlos I." url="https://sk.wikipedia.org/wiki?curid=206332">
Juan Carlos I.

Juan Carlos I. alebo Ján Karol I. (celým menom Juan Carlos Alfonso Víctor María de Borbón y Borbón-Dos Sicilias; * 5. január 1938, Rím, Taliansko) bol v rokoch 1975 – 2014 španielsky kráľ z rodu Bourbon-Anjou. 18. júna 2014 abdikoval v prospech svojho syna Filipa VI.
Detstvo.
Narodil sa v Ríme, kam jeho starý otec Alfonz XIII. Španielsky odišiel do exilu po vyhlásení druhej Španielskej republiky. Jeho detstvo bolo riadené dohodami medzi jeho otcom a diktátorom Francom. V roku 1948 so súhlasom Franca prichádza z Talianska do Madridu na štúdiá. Študoval v San Sebastiáne a v roku 1954 ukončil štúdiá na San Isidorskom institúte v Madride. Potom nastúpil do armády na veliteľský tréning na vojenskú akadémiu v Zaragoze.
V roku 1957 strávil jeden rok v námorníckej škole v Pontevedra a ďalej v leteckej škole v San Javier v Murcii. Sídlil v paláci Zarzuela a staral sa o oficiálne záležitosti.
Nástup na trón.
V roku 1947, za vlády Franca bola v Španielsku formálne obnovená monarchia, ale jej právoplatnému predstaviteľovi nebolo dovolené nastúpiť na trón. Roku 1969 bol však princ Ján Karol určený za Francovho posmrtného nástupcu a 22. novembra 1975, dva dni po smrti diktátora Franca, bol princ Ján Karol vyhlásený za kráľa podľa vôle Franca o nástupníctve po jeho smrti. Po nástupe na trón úspešne doviedol krajinu na cestu zmeny z diktatúry na parlamentnú monarchiu a demokraciu. Ako dedič kráľovskej rodiny z Neapola užíva titul kráľ Jeruzalemský. Ján Karol je potomkom britskej kráľovnej Viktórie, Ľudovíta XIV. Francúzskeho, rímsko-nemeckého cisára Karola V., talianskych kráľov, atď.
14. mája 1977, sa jeho otec, Ján Bourbonský gróf Barcelony, vzdal svojich dedičných práv, čím sa Ján Karol I. definitívne stal kráľom a jeho syn Filip, sa týmto na základe Pragmatickej sankcie z roku 1830, ktorá ustanovuje prerogatívum dedenia trónu mužským potomkom pred jeho staršími sestrami, stal následníkom trónu.
Ján Karol I. na začiatku svojej vlády schválil novú Ústavu Španielska, ktorá zamedzuje kráľovi účasť v politickom živote, čím sa zo Španielska stala právne konštitučná monarchia západného typu, ale mu priznáva dedičný nárok na španielsky trón. Popri privilégiách, ktoré mu priznáva ústava a zákony, je jeho hlavnou úlohou strážiť jednotu a stabilitu krajiny a moderovať chod štátnych inštitúcií. Je hlavný veliteľom ozbrojených síl (po španielsky "Capitán General de los Éjercitos") a predsedá celému radu inštitúcií (vedeckých, právnych, vzdelávacích) známych ako "Las Reales Academias." 
Jeden z najhorúcejších momentov jeho panovania bol 23. február 1981, kedy došlo k pokusu o násilný štátny prevrat, pričom pučisti počítali naisto s kráľovou podporou. V rozhodujúcom momente sa však kráľ objavil v televízii odetý v uniforme hlavného veliteľa ozbrojených síl, vyzval armádu k poslušnosti a postavil sa jednoznačne za demokratické ústavné princípy: "Koruna, symbol jednoty a stability krajiny, nemôže za žiadnych okolností tolerovať konanie a činy osôb, ktoré sa pokúšajú násilným spôsobom prerušiť demokratizačný proces zakotvený ústavou, o ktorej rozhodol španielsky ľud vo všeľudovom hlasovaní."
Týmto počinom kráľ nielen že definitívne zmaril nádeje pučistov na úspech ale si získal srdcia aj tých Španielov, ktorí sa dovtedy stavali k monarchii odmietavo. Dokonca aj generálny tajomník Komunistickej strany Španielska deň po prevrate vyhlásil: „Dnes sme všetci monarchisti.“ Od tohto momentu zostalo postavenie Jána Karola I. ako panovníka neotrasilteľné a dodnes sa teší veľmi vysokej popularite, hoci sa sporadicky, najmä v Katalánsku, vyskytujú pokusy o návrat k republike.
Rodina a súkromný život.
Ján Karol sa oženil v Aténách 14. mája 1962 s princeznou Sofiou Gréckou, dcérou kráľa Pavla. Aby sa mohla stať španielskou kráľovnou musela konvertovať z gréckej ortodoxnej viery na rímskokatolícku vieru. Majú dcéry Elenu a Kristínu, a syna Filipa.
Ján Karol a Sofia hovoria plynule niekoľkými jazykmi. Obidvaja hovoria španielsky, anglicky a francúzsky. Ján Karol tiež hovorí po taliansky, portugalsky a katalánsky. Sofia hovorí rodnou gréčtinou.
Ján Karol miluje lov na medvede. V roku 2004 bol v konflikte s aktivistami za životné prostredie pre zastrelenie 8 medveďov a jednej ťarchavej medvedice v Rumunsku. V auguste 2006 sa zúčastnil lovu na medvede v Rusku.

</doc>
<doc id="206333" title="Štefan Belohradský" url="https://sk.wikipedia.org/wiki?curid=206333">
Štefan Belohradský

Ing. arch. akad. soch.Štefan Belohradský (* 30. august 1930, Preseľany – † 19. apríl 2012, Bratislava) bol slovenský sochár a architekt.
Životopis.
Štefan Belohradský absolvoval v roku 1952 Fakultu architektúry Slovenskej vysokej školy technickej v Bratislave (prof. V. Karfík, E. Hruška). V rokoch 1954-1959 študoval sochárstvo na Vysokej škole výtvarných umení v Bratislave (prof. F. Štefunko). Jeho manzelka je vyznacna slovenska teoreticka umenia Luba Belohradska.
Svojou tvorbou reprezentoval Česko-Slovensko na početných medzinárodných prehliadkach (napr. Výstava súčasného umenia v Turíne, 1967; Česko-slovenské sochárstvo od Myslbeka po súčasnosť, Rodinove múzeum, Paríž 1968; Súčasné česko-slovenské umenie, Teherán 1969). Abstrahovanie tvaru a hľadanie jeho súhrnnej, konštruktívnej osnovy priviedlo autora už v prvej polovici 60. rokov k čistému geometrickému tvarosloviu aj zásluhou pôvodného vzdelania architekta. Od A. Pohribného dostal pozvanie do pražského Klubu konkrétistov a zároveň poverenie založiť tento klub aj na Slovensku s výtvarníkmi, ktorých spájalo konštruktivisticko-geometrické východisko tvorby. Vytvára objekty, ktoré realizuje z plexiskla, hliníka, antikora s využitím ich technických a optických vlastností. Jednoduché segmenty v symetrickom radení vytvárajú vertikály potvrdzujúce racionálne konštruktivistické cítenie. Redukcia formy poskladanej zo základných geometrických segmentov, ako výsledok matematickej permutácie, vyvoláva “virtuálny” kinetický efekt.
Podľa Zory Rusinovej je tento umelec v našom sochárstve prvej polovice 60. rokov "„... príkladom redukcie formy až do polohy minimalu ... Autorova materiálová a technologická oscilácia medzi kameňom, kovom a plexisklom dokladá škálu experimentov na poli exaktne odvodzovanej sochárskej formy, od jedinečnosti solitéru k multiplikácii plošných elementárnych prvkov, od statického, čistého, z hmoty dobíjaného sochárskeho artefaktu až po konštruktívne vrstvenie množiny strojom rezaných segmentov...“."
Zúčastnil sa všetkých významných klubových výstav v Česko-Slovensku aj v zahraničí. V roku 1970 prezentoval na svetovej výstave Expo v Osake mobil „Slnko nádeje“, ktorý sa stal súčasťou kolekcie spoločnosti Mitsubishi. Jeho diela sú reprezentatívne zastúpené v zbierkach Národného technického múzea v Prahe, Slovenskej národnej galérie, vo viacerých galériách v Česku a Nemecku, ako aj v súkromných domácich a zahraničných zbierkach. Jeho dielo je zastupene vo vyznacnej zbierke Konstruktivickeho umenia Die Sammlung Peter C. Ruppert v Nemeckom meste Wurzburg. 
Ing. arch. Štefan Belohradský je autorom náhrobného pamätníka Jozefa Gregora Tajovského na cintoríne v Tajove. Zomrel po krátkej ťažkej chorobe 19. apríla 2012 v Bratislave.
Ce
Externé odkazy.
https://www.gjk.sk/udalost/stefan-belohradsky-sochar-konstrukter/

</doc>
<doc id="206334" title="Albert II. (Belgicko)" url="https://sk.wikipedia.org/wiki?curid=206334">
Albert II. (Belgicko)

Albert II. (celým menom Albert Félix Humbert Teodor Kristián Eugen Marián zo Saxe-Coburg-Gothy), (* 6. jún 1934, Laeken, Belgicko) bol v rokoch 1993 - 2013 kráľ Belgičanov zo sasko-cobursko-gothajskej dynastie. 
Je synom kráľa Leopolda III. a bratom kráľa Baudouina I. Na trón nastúpil 9. augusta 1993 po bratovej smrti.
3. júla 2013 oznámil svoju abdikáciu v prospech syna princa Filipa. 21. júla 2013, pri príležitosti belgického štátneho sviatku, odovzdal nástupníctvo dedičovi trónu Filipovi I.. Dôvodom abdikácie bol kráľov zdravotný stav.

</doc>
<doc id="206359" title="Hokejová liga majstrov" url="https://sk.wikipedia.org/wiki?curid=206359">
Hokejová liga majstrov

Hokejová liga majstrov je prestížna európska medzinárodná hokejová súťaž, ktorej prvý ročník sa konal v sezóne 2014/2015. Vznikla vďaka iniciatíve IIHF, ktorej prvý pokus v sezóne 2008/2009 nevyšiel. Súťaž nasledujúci rok zanikla kvôli finančným problémom a nezhodami ohľadom systému súťaže. Každý rok sa jej zúčastňuje 26 zakladajúcich tímov zo 6-tich zakladajúcich líg a ďalšie najlepšie tímy z ostatných európskych líg.
Pohár pre víťaza nesie názov European Trophy, ktorý má pripomínať turnaj, vďaka ktorému táto súťaž vznikla.
Predchodcovia.
Prvou celoeurópskou klubovou súťažou bol Európsky hokejový pohár organizovaní od roku 1965 až do roku 1997. Ten bol nahradený Európskou hokejovou ligou, tá ale vydržala len 4 sezóny, a tak od roku 2000 Európe chýbala medzinárodná klubová súťaž na najvyššej úrovni. Ďalším pokusom o vzkriesenie bol turnaj Super Six, ale aj ten vydržal len 4 sezóny. Tento turnaj pre ďalšiu sezónu 2008/09, nahradila Hokejová liga majstrov IIHF, ale vydržala iba jednu sezónu, kvôli finančným problémom.
Medzi rokmi 2010 až 2013 prebiehal turnaj European Trophy v ktorom hrali kluby zo siedmych európskych krajín. Ale na rozdiel od predchádzajúcich súťaži mal tento turnaj formu prípravného turnaja.
Sezóny.
Sezóna 2014–15.
Hlavný článok: Hokejová liga majstrov 2014/2015
Sezóna 2014–15 sa hrala od augusta 2014 do februára 2015. Sezóny sa zúčastnilo 44 klubov z 12 európskych krajín, ktoré boli rozdelené do 11 skupín po štyri tímy. Každý tím hrá dvojaký round-robin vo svojej skupine, teda celkom 6 hier na tím. Do play-off sa kvalifikovalo 11 víťazov skupín, ako aj päť najlepších v kategórii druhých. Play off bolo ako turnaj o jednu elimináciu , všetky kolá smerujúce do finále sa hrali v dvojzápasových sériách doma a vonku s celkovým počtom gólov. Finále bola jediná hra. Celkovo sa hralo 161 zápasov vrátane skupinovej a play-off fázy.  Sezónu vyhrala Luleå HF, ktorá vo finále porazila Frölunda HC .
Sezóna 2015–16.
Hlavný článok: Hokejová liga majstrov 2015/2016
Pre sezónu 2015–16 sa turnaj rozšíril na 48 tímov, ktoré boli rozdelené do 16 skupín a po troch tímoch v každej skupine. Dva prvé tímy v každej skupine postúpili do kola play off 32.  48 tímov pozostávalo z 26 zakladajúcich klubov s A-licenciou, 12 klubov s B-licenciou zo zakladajúcich líg a 10 „Wild card“ s C-licenciou. tímy z iných líg. Celkovo sa hralo 157 hier. Frölunda HC vyhrala prvý titul v Lige majstrov, keď vo finále porazila Ouluna Kärpäta .
Sezóna 2016–17.
Hlavný článok: Hokejová liga majstrov 2016/2017
Sezónu 2016 - 17 hrali opäť 48 tímov v rovnakom formáte ako v predchádzajúcej sezóne. Sezóna sa začala 16. augusta 2016 a skončila sa finálovým zápasom 7. februára 2017, keď Frölunda porazila Spartu Praha 4: 3 v predĺžení. 
Sezóna 2017–18.
Hlavný článok: Hokejová liga majstrov 2017/2018
Počnúc štvrtou sezónou CHL sa šampionát zredukoval na 32 tímov a kvalifikácia bola zameraná iba na športové výsledky. Šesť zakladajúcich líg predstavovalo tri až päť tímov (na základe trojročného ligového rebríčka), zatiaľ čo osem tímov z „výzvových líg“ zastupoval po jednom tíme. Žiadny zakladajúci tím nebol kvalifikovaný automaticky. 
Fínska strana JYP Jyväskylä získala titul porazením švédskeho tímu Växjö Lakers 2: 0.
Sezóna 2018–19.
Hlavný článok: Hokejová liga majstrov 2018/2019
Piatu sezónu CHL súťažilo 32 tímov a kvalifikácia bola iba športová zásluha. Šesť zakladajúcich líg predstavovalo tri až päť tímov (na základe štvorročného ligového rebríčka), zatiaľ čo sedem „ligových výziev“ predstavoval každý po jednom mužstve. Jedno miesto získal šampión kontinentálneho pohára . Na rozdiel od prvých troch vydaní sa zakladajúce tímy automaticky nekvalifikovali. Skupinové fázy sa začali 30. augusta 2018 a skončili sa 17. októbra 2018. Sezóna mala priemernú návštevnosť 3 401 na zápas, čo je nárast o jedno percento oproti predchádzajúcej sezóne.
Švédsky tím Frölunda HC získal tretí titul v hokejovej lige majstrov, keď porazil Red Bull München , prvý nemecký tím, ktorý sa dostal do finále, 3: 1 na ihrisku Scandinavium v Göteborgu .
Sezóna 2019–2020.
Hlavný článok: Hokejová liga majstrov 2019/2020
Na šiestej sezóne CHL sa zúčastnilo 32 tímov a kvalifikácia bola opäť len po športovej stránke. Šesť zakladajúcich líg predstavovalo tri až päť tímov (na základe trojročného ligového rebríčka), zatiaľ čo sedem „ligových výziev“ zastupovalo po jednom tíme. Jedno miesto získal šampión hokejovej ligy majstrov 2018–19, ako aj miesto divokej karty vybrané radou.
Švédsky tím Frölunda HC úspešne obhájil titul v hokejovej lige majstrov, keď vo finále porazil český tím Mountfield HK 3–1 a získal tak po štvrtýkrát Európsku trofej. Prvýkrát v histórii ligy sa finále konalo v Česku, pretože Mountfield HK si vyslúžil právo hostiť zápas v ČPP Aréne .
Sezóna 2020–21.
Hlavný článok: Hokejová liga majstrov 2020/2021
Sezóna bola zrušená kvôli pandémii COVID-19 v Európe . 

</doc>
<doc id="206366" title="Gemini 7" url="https://sk.wikipedia.org/wiki?curid=206366">
Gemini 7

Gemini 7 (oficiálne Gemini VII) bol americký pilotovaný kozmický let, ktorý sa uskutočnil v dňoch 4. až 18. decembra 1965 v rámci programu Gemini. Bol to štvrtý pilotovaný let v rámci tohto programu, dvanásty americký a dvadsiaty celkovo (vrátane letov X-15 vo výškach nad 100 kilometrov). Mal sériové označenie GLV-7 12562.
Priebeh letu.
Štart sa uskutočnil 4. decembra 1965 o 19:30:03,702 svetového času (UTC) zo štartovacej rampy LC-19 z kozmodrómu Cape Kennedy Air Force Station na myse Kennedy na Floride. Veliaceho pilota Franka Bormana a pilota Jima Lovella čakal dlhodobý štrnásťdňový let, ktorého hlavným cieľom bolo otestovať schopnosť ľudského organizmu prežiť v stave beztiaže.
Po dosiahnutí obežnej dráhy skontrolovali astronauti palubné systémy a po ukončení prvého obehu začali lekárske experimenty, skúšali komunikovať s pozemnými stanicami pomocou laserového lúča, testovali navigáciu kozmickej lode rozpoznávaním obrysov kontinentov. Väčšina pokusov bola zameraná na lety budúceho programu Apollo. Nový ľahší typ skafandra umožnil astronautom jeho vyzlečenie a oblečenie bez cudzej pomoci na palube kozmickej lode.
Jednou z hlavných úloh misie bolo plánované priblíženie lodí Gemini 7 a Gemini 6. Let Gemini 6A odštartoval 15. decembra 1965 o 13:37:26,471 UTC s astronautmi Walterom Schirrom a Thomasom Staffordom. Loď Gemini 6 sa pohybovala po nižšej obežnej dráhe ako Gemini 7 a začala ju doháňať. Pomocou motorických manévrov sa k sebe obe lode priblížili – prvýkrát sa podarilo uskutočniť skupinový let dvoch lodí vo vesmíre. Jemným manévrovaním sa podarilo Walterovi Schirrovi priblížiť Gemini 6 k Gemini 7 až na vzdialenosť 0,3 m.
Po odlete Gemini 6 pokračovali Borman a Lovell v lete až do 18. decembra 1965, kedy zapálili brzdiace motory a pristáli na hladine Atlantiku, 420 km severovýchodne od ostrova Grand Turk, odkiaľ ich vyzdvihla čakajúca lietadlová loď USS "Wasp".
Dĺžkou svojho letu (14 dní) vytvorili astronauti nový svetový rekord, ktorý neskôr prekonala až loď Sojuz 9 v roku 1970.

</doc>
<doc id="206443" title="Amanda Peetová" url="https://sk.wikipedia.org/wiki?curid=206443">
Amanda Peetová

Amanda Peetová (* 11. január 1972, New York) je americká filmová, televízna a divadelná herečka.
Detstvo a mladosť.
Peetová sa narodila do rodiny sociálnej pracovníčky a podnikového právnika. Jej rodičia sú židovského pôvodu. Jej pradedo bol právnik a obchodník Samuel Levy.
V siedmich rokoch sa s rodinou presťahovala do Londýna a o štyri roky sa vrátila s rodinou späť do New Yorku.
Študovala na Kolumbijskej Univerzite v New Yorku. Počas štúdia na vysokej škole absolvovala štvorročný herecký kurz u herca Uta Hagena.
Kariéra.
Peetova sa objavila v niekoľkých divadlách Off-Broadway. V roku 1995 stvárnila jednu z vedľajších úloh vo filme "Zvieracia izba", po boku Neila Patricka Harrisa a Matthewa Lillarda. O rok neskôr hrala vo filme "Báječný deň", po boku Michelle Pfeiffer a Georgea Clooneyho. V roku 1998 si zahrala v oceňovanom filme "Podoby lásky", kde hrala po boku hereckých hviezd ako Gillian Anderson, Angelina Jolie, Ryan Philippe, Madeleine Stowe či Gena Rowlands.
Jej prvú významnú úlohu získala v roku 1999, v televíznom seriáli "Jack &amp; Jill". Aj napriek úspechu televízneho seriálu mal len dve série. Po boku Brucea Willisa si zahrala vo filme "Môj sused zabiják". Herecký výkon Peetovej bol pozitívne ohodnotený a filmový kritik Roger Ebert zdôraznil, že jej herecký výkon, vytvoril film zaujimavejším. Tiež získala nomináciu na Blockbuster Entertainment Award a Teen Choice Award. V rovnakom roku sa objavila vo filme "Zbičovaní", za ktorú získala ocenenie Young Hollywood Award.
V roku 2003 sa objavila v trileri "Identita", kde stvárnila prostitútku po boku hercov ako Ray Liotta a John Cusack. O rok neskôr sa objavila v pokračovaní filmu "Môj sused zabiják 2". Tiež bola obsadená do filmu Woodyho Allena, "Melinda, Melinda". V roku 2006 prijala hlavnú postavu "Studio 60 on the Sunset Strip" po boku Matthewa Perryho. Za svoj herecký výkon v seriály získala nomináciu na ocenenie Satellite.
V roku 2008 prijala vedľajšiu úlohu v mysterióznom filme "Akty X: Chcem uveriť," kde stvárnila agentku FBI. V rovnakom roku sa objavila tiež v najlepšom recenzovanom filme "Čo ťa nezabije". O rok sa objavila po boku Johna Cusacka vo filme "2012", ktorý získal zmiešané recenzie. V roku 2010 hrala vo filme "Please Give", kde za svoj herecký výkon získala nomináciu na ocenenie Gotham Award.
V roku 2012 stvárnila hlavnú úlohu v televíznom seriály "Bent", ktorý bol zrušený po šiestich epizódach. Peetová po zrušení televízneho seriálu prejavila sklamanie, nakoľko sa jej páčil dej seriálu. Účinkovala v siedmich epizódach televízneho seriálu "Dobrá manželka". Po boku herečky Melissy McCarthy a herca Jasona Batemana, sa objavila v komédii "Z cudzieho krv netečie", z roku 2013. V rovnakom roku získala jednu z vedľajších úloh vo filme "Nezabudnuteľné prázdniny", po boku Toni Collette, AnnySophie Robb či Mayi Rudolph.
V roku 2020 sa pripojila k hereckému obsadeniu televízneho seriálu "Špinavý John". V roku 2021 bude mať premiéru televízny seriál "The Gilded Age". V televíznom seriáli účinkuje po boku Christine Baranski a Cynthie Nixon.
Osobný život.
V septembri 2006 sa vydala za scenáristu Davida Benioffa, s ktorým má tri deti. Ich deti používajú priezvisko Friedman, ktoré je rodné priezvisko jej manžela, nakoľko Benioff je jeho umelecké meno.
V roku 2008 bola Peetová hovorkyňou organizácie Every Child By Two, ktorá podporuje očkovanie detí. V rovnakom roku priznala že trpela popôrodnou depresiou a má ADHD.
Jej dobrou priateľkou je herečka Sarah Paulsonová a priateľom Peter Dinklage.
Napísala tri detské knihy a tiež divadelnú hru, ktorá bola v roku 2018 uvedená v divadle a získala pozitívne ohlasy.

</doc>
<doc id="206476" title="Id Software" url="https://sk.wikipedia.org/wiki?curid=206476">
Id Software

id Software je americká softvérová spoločnosť vyvíjajúca počítačové hry. Sídli v Mesquite v štáte Texas. Spoločnosť založili v roku 1991 programátori John Carmack a John Romero, game designer Tom Hall a výtvarník Adrian Carmack. Spoločnosť vynikla v oblasti 3D akčných hier a 3D enginov, ktoré licencuje.
Herné série.
Wolfenstein 3D.
Vytvorený v roku 1992. Wolfenstein 3D mal plynulú pseudo 3D grafiku. Niektorých herných nadšencov uchvátil svojou násilnosťou. V tom istom roku vyšlo pokračovanie Spear of Destiny. Neskoršími pokračovaniami boli napríklad Wolfenstein (2001) a (2003). 
V roku 2015 dorazil reboot . Ten následoval prequel a pokračovania (aj so Season Passom The Freedom Chronicles), Wolfenstein: Cyberpilot, Wolfenstein: Youngblood a Wolfenstein 3.
Doom.
Bol vydaný v roku 1993 a stal sa jednou z najslávnejších hier všetkých čias. Dodnes okolo neho existuje silná komunita fanúšikov, ktorá ho neustále vylepšuje. Dnes už existuje verzia plne podporujúca 3D zobrazenie, bump mapping a pod.
Hra sa dočkala ďalších pokračovaní: , Doom 64, neobľúbený Doom 3 (príp. datadisk ), reboot v podobe Doom 2016 a Doom Eternal

</doc>
<doc id="206526" title="Gemini 8" url="https://sk.wikipedia.org/wiki?curid=206526">
Gemini 8

Gemini 8 (oficiálne Gemini VIII) bol americký pilotovaný kozmický let, ktorý sa uskutočnil v dňoch 16. až 17. marca 1966 v rámci programu Gemini. Bol to šiesty pilotovaný let v rámci tohto programu, štrnásty americký a dvadsiatydruhý celkovo (vrátane letov X-15 vo výškach nad 100 kilometrov). Mal sériové označenie GLV-8 12563. 
Priebeh letu.
Štart lode sa uskutočnil z mysu Kennedy na Floride zo štartovacej rampy LC-19. Posádku Gemini 8 tvorili astronauti Neil Armstrong a David Scott – misia mala trvať tri dni. Posádka počas štyroch obletov Zeme uskutočnila deväť riadiacich manévrov. Vo výške 285 – 298 km nad pobrežím Brazílie došlo k prvému fyzickému spojeniu dvoch kozmických telies na obežnej dráhe. Loď Gemini 8 sa spojila s bezpilotným raketovým stupňom Agena TV-8 (1966-019A).
V dôsledku poruchy na orientačnom systéme lodi Gemini (zasekol sa ventil v tryske č. 8) došlo k nekontrolovateľnému roztočeniu oboch telies. Po odpojení lode od stupňa Agena došlo k ešte rýchlejšej rotácii, ktorú sa posádke nakoniec podarilo zvládnuť. Riadiace stredisko v Houstone nariadilo predčasné ukončenie letu, pretože pri zastavení rotácie bolo vyčerpané príliš veľké množstvo paliva. Ďalšou plánovanou úlohou letu mal byť Scottov dvojhodinový výstup do vesmíru – musel byť zrušený. K prvému núdzovému pristátiu v americkej histórii kozmických letov došlo po 10 letových hodinách, 800 km juhovýchodne od ostrova Okinava. Za tri hodiny boli astronauti na palube lodi USS "Leonard F. Mason".
Agena TV-8 bola navedená na vyššiu obežnú dráhu, kde bola využitá loďou Gemini 10.
Parametre misie.
Spojenie s raketovým stupňom Agena.
16. marec 1966

</doc>
<doc id="206531" title="Osová súmernosť" url="https://sk.wikipedia.org/wiki?curid=206531">
Osová súmernosť

Osová súmernosť alebo zrkadlový obraz určený osou o, je zhodné zobrazenie v rovine, ktoré k bodom priamky o priradí tie isté body, a k bodu A ktorý neleží na priamke o priradí bod A’, pričom zároveň platí vzdialenosť [A,o]=[A’,o] a úsečka [A,A’] je kolmá na priamku o. Osová súmernosť je typ geometrického zobrazenia. Osová súmernosť zachováva vzdialenosti a uhly.
Veta.
Nech o je ľubovoľná pevná priamka roviny. Osová súmernosť So (súmernosť podľa osi) je zobrazenie v rovine E2 (dvojrozmerná Euklidovská rovina), v ktorom je priamka o bodovo invariantná, a ktoré každému bodu A neležiacemu na osi o priradí práve jeden bod So(A) = A' tak, že úsečka AA' je kolmá na priamku o a stred AA' leží na osi o. Priamka o je potom osou súmernosti. 
Osová súmernosť je jednoznačne určená osou súmernosti a dvojicou rôznych bodov A, A' kde A' je obrazom A v tejto osovej súmernosti. Osou súmernosti je potom os úsečky AA'.

</doc>
<doc id="206545" title="SuperCity" url="https://sk.wikipedia.org/wiki?curid=206545">
SuperCity

SuperCity (SC) je komerčné označenie pre druh vlakového spoja na úrovni expres prevádzkovaného v spolupráci Železničnej spoločnosti Slovensko a Českých dráh. Názov SC sa viaže k jednotkám, ktoré sú na tieto spoje vypravované, a to 680 Pendolino.
Prevádzka.
Súčasnosť.
V súčasnosti jazdia na území Slovenska dva páry spojov SC 240/241 a 242/243 (premávajú SC 243 v piatok (do Košíc) a SC 242 v sobotu (do Prahy) Pendolino Košičan na linke Košice - Poprad-Tatry - Žilina - Ostrava - Praha a späť.
Minulosť.
V minulosti bolo viacero pokusov o prevádzku týchto vlakov na Slovensku. Od decembra 2006 do decembra 2009 a od decembra 2010 do decembra 2011 premával jeden pár medzi Bratislavou, Brnom a Prahou ako SC Slovenská strela. Od decembra 2011 do júna 2012 taktiež premávali dva páry medzi Žilinou a Prahou. 

</doc>
<doc id="206566" title="Július Považan" url="https://sk.wikipedia.org/wiki?curid=206566">
Július Považan

Július Považan (* 9. august 1926, Žiar nad Hronom - † 21. február 2011, Krupina) bol slovenský lekár a insitný maliar. 
Životopis.
Gymnaziálne štúdia absolvoval vo Zvolene a lekárske štúdia na Lekárskej fakulte Univerzity Komenského v Bratislave. Jeho kariéra štartovala od detského lekára, cez post primára detského oddelenia až po riaditeľa nemocnice s poliklinikou. Insitnému maliarstvu sa začal venovať ako dvadsaťsedemročný. Motívom jeho raných prác boli reálie z jeho rodnej obce Svätý Kríž (dnes Žiar nad Hronom), z Banskej Štiavnice a Krupiny ako miest, v ktorých pôsobil.
Dielo.
Po úspešných výstavách na Slovensku a v Česku začal vystavovať aj v zahraničí (Švajčiarsko-Zürich a Morges, Francúzsko-Paríž, Poľsko-Novy Sacz, Maďarsko-Budapešť, Fínsko-Helsinky, Švédsko-Štokholm, Nórsko-Oslo, Nemecko-Mníchov, Brusel a iné). V roku 1988 vystavoval v Mirbachovom paláci v Bratislave až 156 obrazov. Stála expozícia jeho obrazov ako súčasť archeologickej expozície AÚ SAV sa nachádzala v Dome kultúry na námestí Matice slovenskej v Žiari nad Hronom asi od roku 2000. V máji 2021 bola výstava, teraz už ako Galéria Júliusa Považana, presťahovaná do zrekonštruovaných priestorov Biskupského kaštieľa.

</doc>
<doc id="206605" title="Gemini 10" url="https://sk.wikipedia.org/wiki?curid=206605">
Gemini 10

Gemini 10 (oficiálne Gemini X) bol americký pilotovaný kozmický let, ktorý sa uskutočnil v dňoch 18. až 21. júla 1966 v rámci programu Gemini. Bol to ôsmy pilotovaný let v rámci tohto programu, šestnásty americký a 24. celkovo (vrátane letov X-15 vo výškach nad 100 kilometrov). Mal sériové označenie GLV-10 12565. 
Priebeh letu.
Štart misie Gemini 10 sa uskutočnil 18. júla 1966 na Floride z mysu Kennedy pomocou nosnej rakety Titan II GLV. Posádku Gemini 10 tvorili veliaci pilot John Young a pilot Michael Collins.
Približovací manéver Gemini 10 k raketovému stupňu Agena trval päť hodín – k spojeniu došlo nad Havajskými ostrovmi. Po spojení lode Gemini s cieľovým telesom Agena TV-10 (COSPAR 1966-065A) bol využitý motor Ageny pre zvýšenie obežnej dráhy komplexu na 298 – 762 km, čo v tej dobe znamenalo prekonanie výškového rekordu sovietskeho Voschodu 2. Potom sa celý komplex priblížil k ďalšej Agene TV-8 vo výške cca 405 km nad Zemou. V priebehu takmer trojdňového letu bol na dobu 49 minút otvorený prielez kozmickej lode, čo Collins využil na vykonanie 39-minútového experimentu na povrchu telesa Agena TV-8, teda vo voľnom kozmickom priestore. Po oddelení obidvoch telies od Gemini 10 nasledoval už zostupový manéver. Z hladiny oceánu v západnom Atlantiku, kde 21. júla 1966 pristáli, boli vyzdvihnutí čakajúcou lietadlovou loďou USS "Guadalcanal".

</doc>
<doc id="206628" title="Mandľa (semeno)" url="https://sk.wikipedia.org/wiki?curid=206628">
Mandľa (semeno)

Mandľa je semeno mandle, spravidla mandle obyčajnej ("Prunus dulcis"), stromu z čeľade ružovité. Ostáva po odstránení oplodí z kôstkovice, ktorá je plodom stromu. Mandle majú podlhovasté plody, sú drsné, sivé, s kožovitým obalom (škrupinou).
Zloženie.
Mandle sa delia na dva druhy: sladké a horké. Sladké mandle majú škoricovú drsnú kožu. Jej odstránenie uľahčuje poliatie vriacou vodou. Mandle sa v surovom stave používajú ako dekorácia (lístky a plátky). Grilované mandle sa spracovávajú do likérov a marcipánu. Známy je napr. "Lübecký marcipán".
Francúzska výsadba sa skladá z druhu "Ferragnés" (približne 60%) a "Ferraduel" (približne 30%). "Ferraduel" sa pri jeho ploskom vzhľade používa hlavne na výrobu "Dragées". Tieto plody sú zrelé okolo polovice septembra. Z mimoeurópskych druhov sa najčastejšie predáva takzvaná "Nonpareil-Mandel," pochádzajúca pôvodne z Kalifornie. Ďalšie druhy pochádzajú zo Španielska; najznámejšie sú mandle "Marcona", ale aj iné druhy (Valencia). V Taliansku nájdeme druh "Avola". Z francúzskych mandlí sa za najlepší považuje druh "Aï", ktorý rastie v oblasti Provensálska. Tento viac ako 100 rokov kultivovaný druh je veľmi oceňovaný cukrármi pre svoju sladkosť. Podobne aj druh "Ferrastar", ktorý nakupujú hlavne fabriky na čokoládové cukrovinky. Ďalší, dostupnejší druh je "Perragne´s-Mandel," ktorý má tiež veľmi sladkú chuť. Tieto mandle majú všestranné využitie. Mandle "Avola" sú veľmi obľúbené pri výrobe aróm a preto sú najčastejšie používané pri výrobe "Dragées". "Avola" mandle sa dajú porovnať s menšími španielskymi mandľami "Marcona", ktoré majú typickú chuť a používajú sa hlavne na nugát. 
Horké surové mandle nie sú vhodné na konzumáciu, lebo obsahujú glykozid amygdalín.
Výživné hodnoty.
Výživná hodnota mandlí je 2383 kJ, prípadne 570 kcal na 100 g. Mandle obsahujú mandľový olej, vitamíny skupiny B, E a A. Obsah kalcia (252 mg), magnézia (170 mg) a draslíka (835 mg) je vyšší ako v ostatných orechoch.

</doc>
<doc id="206655" title="Gemini 11" url="https://sk.wikipedia.org/wiki?curid=206655">
Gemini 11

Gemini 11 (oficiálne Gemini XI) bol americký pilotovaný kozmický let, ktorý sa uskutočnil v dňoch 12. až 15. septembra 1966 v rámci programu Gemini. Bol to deviaty pilotovaný let v rámci tohto programu, 17. americký a 25. celkovo (vrátane letov X-15 vo výškach nad 100 kilometrov). 
Priebeh letu.
Štart sa uskutočnil 12. septembra 1966 na Floride z mysu Kennedy pomocou nosnej rakety Titan II GLV. Posádku Gemini 11 tvorili veliaci pilot Pete Conrad a pilot Richard Gordon. Po spojení sa s cieľovým telesom Agena TV-11 (COSPAR 1966-080A) a opakovanom nácviku tejto operácie Gordon vystúpil von z kabíny (výstup EVA) jednak kvôli fotografovaniu a preto, aby obe telesá spojil 30 metrov dlhým lanom. Potom sa unavený astronaut vrátil do kabíny. Dňa 14. septembra bol využitý motor Ageny pre zvýšenie obežnej dráhy komplexu na rekordnú výšku 1 372 km. Počas letu sa s Agenou spojili viackrát a Gordon znovu z otvorených dverí fotografoval hviezdnu oblohu. Potom bolo spojovacie lano prerušené. Let, ktorý trval takmer tri dni, zakončilo automaticky riadené pristátie s padákom na hladine Atlantiku, odkiaľ astronautov vylovila lietadlová loď USS "Guam".

</doc>
<doc id="206663" title="Dušan Grúň" url="https://sk.wikipedia.org/wiki?curid=206663">
Dušan Grúň

Dušan Grúň (* 26. máj 1942, Žilina) je slovenský spevák.
Životopis.
Maturoval v roku 1959 v Košiciach. Po maturite študoval na hutníckej fakulte VŠB v Ostrave, kde hrával v dixielande na trúbku. Neskôr začal spievať s orchestrom Iva Pavlíka. V Ostrave sa mu v roku 1964 narodila dcera Renáta. S orchestrom Josefa Vobrubu nahrával piesne v Prahe. V roku 1965 po návrate do Bratislavy (po účinkovaní v zahraniči) vystupoval viac ako tridsať rokov s Orchestrom Juraja Velčovského. V roku 1966 sa oženil s manželkou Majkou. Zatiaľ na troch CD nosičoch mu vyšlo 53 pesničiek aj keď len v rozhlase nahral viac ako 260 skladieb. Jeho nahrávky boli zaznamenané na desiatkach gramoplatní, ktoré zatiaľ neboli vydané.
Účinkoval v zahraničí so spevákmi Karolom Duchoňom, Janou Kociánovou, Oľgou Szabovou tiež českými spevákmi Karlom Gottom, Waldemarom Matuškom, Helenou Vondráčkovou, s ktorými vystupoval v Nemecku. Účinkoval v hudobno-zábavnom programe Repete. V súčasnosti spoločne účinkuje so spevákom Martinom Jakubcom, v gala-spomienkovom programe "Repete Návraty" a je zároveň jeho producentom. Medzi jeho hity patria aj piesne, ktorých hudobné melódie pochádzajú z bývalej Juhoslávie ako napríklad „Kde si bola, keď tu hrmelo“ alebo „Kam pláva naša loď“.

</doc>
<doc id="206711" title="Goldbergove variácie" url="https://sk.wikipedia.org/wiki?curid=206711">
Goldbergove variácie

Goldbergove variácie, BWV 988 (uvádzané aj pod názvom Goldbergovské variácie) je dielo pre klávesový nástroj (dnes takmer výhradne klavír) od nemeckého skladateľa Johanna Sebastiana Bacha. 
Johann Sebastian Bach vydal Goldbergove variácie v roku 1742 v nakladateľstve Balthasara Schmida v Norimbergu ako súčasť štvrtého diela Klavírnych cvičení. Tie spolu s "Passacagliou pre organ" a "Chaconnou pre husle" patria k trom najväčším príkladom Bachovho variačného umenia.
Historické pozadie.
Johann Theophilus Goldberg bol mimoriadne nadaný mladý klavirista a aj skladateľ. Od roku 1741 študoval u Johanna Sebastiana Bacha. Goldberg hrával kniežaťu Hermannovi Carlovi von Keyserlingovi za bezsenných nocí. Ten si objednal u Bacha hudbu k týmto nočným koncertom a Bach napísal variácie, ktoré sú začiatkom novodobých dejín variácií a zároveň jedným z najkrajších a najväčších diel svojho druhu.
Téma.
Nosnou témou variácií je ária „mit verschiedenen Veränderungen vor Clavicimbel mit 2 Manualen Denen Liebhabern zur Gemüths – Ergetzung“ alebo tzv. Goldberg – Variationen. Ária je zachytená už v druhej knižôčke pre Annu Magdalénu Bachovú. Je melodicky tak bohatá, že je pravdepodobne už sama variáciou melódie, ktorú Bach uvádza ako sprievod v ľavej ruke v 26. variácii. Golbergove variácie obsahujú túto áriu a 30 variácií.
Variácie by sme mohli podľa obsahu rozdeliť na klavírne a kontrapunktické štúdie. Základom, z ktorého sa variácie odvíjajú, nie je ani tak melódia, ale predovšetkým basová línia, ktorú Bach v jednotlivých variáciách značne modifikuje, základná harmónia daná áriou však ostáva a zopakuje sa v každej variácii.
Ária má 32 taktov, dvojdielnu formu, hlavná tónina je G dur. Bach prísne dodržuje aj formu jednotlivých variácií. Len 6 variácií nedodržuje počet taktov árie. Z tohoto vyplýva, že sú to variácie ornamentálne a vidíme na nich veľkú fantáziu a variačné umenie J.S. Bacha, pretože variácie vôbec nevyznievajú fádne ani jednotvárne. Tvoria kompaktný celok. Sú spracované čisto kontrapunktickou formou, ktorá sa stala vzorom pre nasledujúce generácie skladateľov.
Časti diela.
S výnimkou prvých a posledných troch variácií, Bach zoskupuje variácie do trojíc tak, že prvá má ráz charakteristickej skladby, v druhej prevláda virtuózna zložka (už spomínané klavírne štúdie) a tretia je kánonická (kontrapunktické štúdie).
Technická náročnosť.
Interpretovať dielo je veľmi náročné, obsahuje všetky technické problémy. Vyžaduje obrovský citový vklad, pochopenie diela a intelektuálny nadhľad. Ďalším z problémov je časovo dlhý rozsah diela, ktorý okrem maximálnej koncentrácie vyžaduje aj veľké množstvo fyzických síl. Pre klaviristu je psychické a fyzické napätie pri interpretácii Golbergových variácií porovnateľné s klavírnym recitálom. Ferruccio Busoni, zrejme v záujme efektu, sa svojou úpravou pokúsil dielo ešte viac skomplikovať. To však ani nie je potrebné a v tejto Busoniho úprave sa ani nehráva.

</doc>
<doc id="206713" title="Pitotova trubica" url="https://sk.wikipedia.org/wiki?curid=206713">
Pitotova trubica

Pitotova trubica alebo Pitotova rúrka je meracie zariadenie, ktorým sa meria rýchlosť prúdenia kvapalín (plynov) na princípe pomeru statického a dynamického tlaku meranej kvapaliny (plynu). Princíp činnosti vychádza z Bernoulliho rovnice. Toto zariadenie sa prakticky využíva hlavne pri meraní rýchlosti lietadiel, a na meranie rýchlosti prúdenia kvapalín v rúrkach. Pitotova trubica bola vynájdená francúzskym inžinierom talianskeho pôvodu Henrim Pitotom na začiatku 18. storočia a do dnešnej podoby bola upravená v polovici 19. storočia francúzskym vedcom Henrym Darcym.
Niekedy sú pojmovo zamieňané Pitotova trubica a Prandtlova trubica (v niektorých jazykoch dokonca označené ako Pitot-Prandtlova trubica). Princíp je rovnaký, rozdiel je len v tom, že výstupom Prandtlovej trubice je priamo dynamický tlak (statický tlak sa eliminuje vo vnútri sondy).
Princíp.
Pitotova trubica pozostáva z rúry s otvoreným koncom namiereným proti smeru toku kvapaliny (plynu). Kvapalina (plyn) sa v reálnom prostredí nachádza pri určitom statickom tlaku. Zároveň však pri jej pohybe je vytvorený dynamický tlak daný kinetickou energiou toku kvapaliny. Z Bernoulliho rovnice vyplýva, že
inak povedané, tlak na vstupe otvorenej rúrky je súčtom statického tlaku prostredia a dynamického (kinetického) tlaku pohybujúcich sa molekúl kvapaliny (plynu).
z čoho dynamický tlak je rozdiel medzi celkovým a statickým tlakom. Statický tlak sa meria mimo trubice, v lietadlách obvykle na boku trupu pomocou tzv. statických portov. Dynamický tlak sa určuje pomocou membrány v uzatvorenej nádrži. Ak tlak z jednej strany membrány je ustálený na statický tlak, potom je deformácia membrány úmerná dynamickému tlaku, tento sa prepočíta (alebo mechanicky prevedie) na ukazovateľ rýchlosti (výchylka membrány je elektronicky, alebo mechanicky prenesená na ukazovateľ rýchlosti). Namiesto statických portov môže byť použitá Pitotova statická trubica (tiež známa ako Prandtlova trubica). Táto má druhú trubicu na rovnakej osi ako je Pitotova, s dierami po stranách, smerom von od priameho toku vzduchu pre meranie statického tlaku.
Meranie rýchlosti prúdenia v rúre.
V priemysle sa touto metódou merajú rýchlosti toku tekutiny v plynovodoch a rúrkach, kde nie je možné použiť anemometer. Pitotova trubica umožňuje priebežné meranie bez nutnosti meniť tlak v rozvode. Rozdiel tlakov spôsobí rozdielnu výšku stĺpca kontrastnej kvapaliny, čo je priamo úmerné rýchlosti prúdenia média v rúrke.
Pozri aj.
Prandtlova trubica
Velké havárie so zlyhaním systému Pitotovej trubice: Let Air France 447 a Let Aeroperú 603

</doc>
<doc id="206724" title="Gemini 12" url="https://sk.wikipedia.org/wiki?curid=206724">
Gemini 12

Gemini 12 (oficiálne Gemini XII) bol americký pilotovaný kozmický let, ktorý sa uskutočnil v dňoch 11. až 15. novembra 1966 v rámci programu Gemini. Bol to desiaty a posledný pilotovaný let v rámci tohto programu, 18. americký a 26. celkovo (vrátane letov X-15 nad 100 kilometrov). 
Priebeh letu.
Štart sa uskutočnil 11. novembra 1966 na Floride z mysu Kennedy pomocou nosnej rakety Titan II GLV. Posádku Gemini 12 tvorili veliaci pilot James Lovell a pilot Edwin „Buzz“ Aldrin.
Astronauti štyrikrát precvičili stretnutie a spojenie s cieľovým telesom Agena (COSPAR 1966-103A), vykonali tri výstupy z kabíny (tzv. EVA) a 14 vedecko-technologických experimentov. Aldrin tiež absolvoval dlhší pobyt vo vesmíre na 30-metrovom lane spojený s prácou na paneloch Ageny. Pretože palivové čerpadlo Ageny malo poruchu, oproti predchádzajúcim misiám nebola zvýšená obežná dráha komplexu oboch telies, ale naopak znížená. To umožnilo preletieť oblasťou slnečného zatmenia, ktoré bolo vyfotografované z okna kabíny.
Kabína Gemini 12 pristála automaticky riadená palubným počítačom po takmer štvordňovom lete na padáku na hladine Atlantiku, asi 5 km od lietadlovej lode USS "Wasp", ktorá astronautov vyzdvihla.

</doc>
<doc id="206780" title="Mechanické obrábanie" url="https://sk.wikipedia.org/wiki?curid=206780">
Mechanické obrábanie

Mechanické obrábanie alebo obrábanie rezaním je obrábanie (pracovný proces) pri ktorom sa z polovýrobku získava požadovaný tvar a rozmer súčiastky odoberaním čiastočiek materiálu z povrchovej vrstvy polovýrobku rezaním pomocou klinu rezného nástroja mechanizmom premeny materiálu na triesku. Cieľom obrábania je dať materiálu alebo polovýrobku funkčnú presnosť, charakterizovanú rozmermi a stavom obrobených povrchov.
Technológia obrábania sa realizuje v sústave SPNO stroj – prípravok – nástroj – obrobok. Stroj používaný v tejto sústave sa nazýva obrábací stroj, zariadenie používané na upevnenie a ako pomôcku pri obrábaní nazývame prípravky, používané nástroje nazývame rezné nástroje, objekt technologického spracovania je polotovar, obrobok, výrobok.
Proces rezania sa realizuje v oblasti kontaktu reznej hrany nástroja a obrábaného povrchu. V tejto zóne sa uskutočňuje premena obrobku, zmena jeho tvaru a povrchových vlastností. Obrábaním vzniká obrobená plocha a trieska.
Obrábanie reznými nástrojmi môže byť ručné, alebo strojové. Strojové obrábanie je výkonnejšie, presnejšie a lacnejšie, niekedy je však nevyhnutné využiť ručné obrábanie. Ide o prípady obrábania pri opravách, montáži, dokončovacích prácach, alebo práci na ťažko prístupných miestach.
Rozdelenie strojového obrábania.
V nasledujúcej tabuľke sú uvedené jednotlivé typy strojového obrábania s vyznačením ich vhodnosti pre vybrané skupiny materiálov.
Pohyby pri strojovom obrábaní.
Odoberanie triesok z obrobku je možné len prí vzájomnom pohybe materiálu a rezného nástroja. Tento pohyb má 3 základné zložky:

</doc>
<doc id="206788" title="Majstrovstvá sveta v ľadovom hokeji 2012" url="https://sk.wikipedia.org/wiki?curid=206788">
Majstrovstvá sveta v ľadovom hokeji 2012

Majstrovstvá sveta v ľadovom hokeji 2012 boli najvyššia hokejová súťaž Medzinárodnej hokejovej federácie, ktoré sa konali vo Fínsku a Švédsku od 4. do 20. mája. Pôvodne sa mal turnaj hrať len vo Fínsku, ale napokon sa obe krajiny dohodli na spolupráci, ktorú v máji 2009 odsúhlasila aj IIHF. Spolupráca spočívala v tom, že oba štáty usporiadali turnaj spoločne v rokoch 2012 a 2013. Malo to priniesť zvýšený divácky záujem.
Formát majstrovstiev.
Na týchto majstrovstvách sa po prvýkrát hralo podľa nového formátu, ktorý bol schválený na polročnom kongrese IIHF v slovinskom Portoroži 17. septembra 2010. Šestnásť účastníkov bolo rozdelených do dvoch základných osemčlenných skupín na rozdiel od doterajších štyroch štvorčlenných. V nich sa stretli každý s každým, čo znamenalo pre každý tím sedem zápasov. Prví štyria z oboch skupín postúpili do štvrťfinále, pre ostatné tímy sa MS končili s tým, že poslední z oboch skupín zostúpili do I. A divízie.
Nový formát zároveň odstránil doterajšiu skupinu o udržanie, v ktorej hrali poslední zo základných štvorčlenných skupín, ako aj osemfinálové skupiny, ktorých hlavnou nevýhodou bol fakt, že do posledného dňa pred ich prvými zápasmi neboli jasné termíny a miesta zápasov jednotlivých tímov, čo sťažovalo predaj vstupeniek na tieto zápasy.
Rozhodcovia.
IIHF vybrala 16 hlavných a 16 čiarových rozhodcov, ktorí dohliadali na Majstrovstvá sveta v ľadovom hokeji 2012. Medzi nimi boli aj dvaja Slováci.
Vysielacie práva IIHF.
Viac ako 100 krajín vysielalo zápasy, priame prenosy alebo záznamy majstrovstiev sveta 2012.

</doc>
<doc id="206977" title="Kostol svätého Bartolomeja (Prievidza)" url="https://sk.wikipedia.org/wiki?curid=206977">
Kostol svätého Bartolomeja (Prievidza)

Farský kostol sv. Bartolomeja apoštola je gotický kostol v Prievidzi (Pribinovo námestie) z druhej polovice 14. storočia.
Farnosť v Prievidzi bola založená začiatkom 13. storočia. V roku 1321 hradná fara zanikla, a onedlho sa začalo so stavbou novej – mestskej fary a farského kostola. Počas rokov kostol prešiel rôznymi zmenami. Interiér sa nezachoval v pôvodnom stave, zachovali sa len niektoré gotické kostolné predmety , ktoré sa používajú dodnes. Interiér bol doplnený o organ. Veža kostola, postupne dostávala zvony, ktoré zvolávali ľud na bohoslužby a boli tiež signalizačným zariadením v prípade pohrôm. V roku 1523 bola vytvorená na severnej strane "freska Snímanie z kríža". Na južnej strane je "freska sv. Krištofa". 
Po rekonštrukcii strechy a iných opravách bol kostol sv. Bartolomeja v roku 1963 zapísaný do ústredného zoznamu pamiatok. V 19. a 20. storočí bol kostol niekoľkokrát reštaurovaný. V roku 1969 bol farský kostol vykradnutý.

</doc>
<doc id="206980" title="Katedrála Notre-Dame-Immaculée" url="https://sk.wikipedia.org/wiki?curid=206980">
Katedrála Notre-Dame-Immaculée

Katedrála Notre-Dame-Immaculée alebo Katedrála nepoškvrnenej Matky Božej (fran.: "Cathédrale Notre-Dame-Immaculée") alebo ľudovo Monacká katedrála (fran.: "Cathédrale de Monaco") je katedrála v Monaku, v ktorej je pochovaných veľa vládcov a ľudí z rodu Grimaldiovcov, vrátane Grace Kellyovej a Rainiera III., ktorý zomrel v roku 2005.
Katedrála bola vysvätená v roku 1875 a stojí na mieste prvého farského kostola v Monaku postaveného v 1252, ktorý bol zasvätený svätému Mikulášovi.
Pontifikálne obrady sa tu konajú počas veľkých náboženských festivalov ako "Sviatok svätej Devoty" (27. január) a Národný sviatok (19. november). Počas sviatočných dní a náboženských hudobných obradoch možno počuť v katedrále veľkolepý štvorklávesový organ, ktorý bol uvedený do prevádzky v roku 1976.
Od septembra do júna spievajú počas omše o 10:00 “Les Petits Chanteurs de Monaco” (doslova "Malí monackí speváci") a speváci Školy katedrálneho speváckeho zboru. Každý rok 6. decembra sa tiež koná omša, kedy sa malé deti stretajú, aby si radostne pripomenuli život svätého Mikuáša.

</doc>
<doc id="207016" title="Šafárikovo námestie (Bratislava)" url="https://sk.wikipedia.org/wiki?curid=207016">
Šafárikovo námestie (Bratislava)

Šafárikovo námestie je námestie v Bratislave v mestskej časti Staré Mesto.
Základné informácie.
Je pomenované podľa Pavla Jozefa Šafárika (1795 – 1861), slovenského jazykovedca a historika. Do roku 1918 malo nemecký a maďarský oficiálny názov "König András-Platz" alebo "András király-tér" (Námestie kráľa Ondreja).
Nachádza sa medzi komunikáciami Vajanského nábrežie a Dostojevského rad a medzi ulicami Štúrova, Dobrovičova a Gondova.
Do roku 1944 tu stál Landererov palác, na ktorého mieste sa dnes nachádza provizórny park, kde v od roku 1971 stála reštaurácia a kaviareň Kazačok. 
Národné kultúrne pamiatky.
V strede námestia sa nachádza malý parčík s Kačacou fontánou od autora Roberta Kühmayera z roku 1914, ktorá bola postavená v novobarokovom slohu. Pôvodne historické umelecké oplotenie parčíka bolo začiatkom 21. storočia kvôli zlému stavu kompletne vymenené a nahradené presnou replikou.
Na Šafárikovom námestí 2 na rohu s Dobrovičovou ulicou sa nachádza secesný dom, postavený v rokoch 1904 – 1910. V rovnakom slohu je postavený dom na Šafárikovom námestí 3 z roku 1905.
Na Šafárikovom námestí 4 na rohu s Dostojevského radom sa nachádza novogotický dom z roku 1904.
Na Šafárikovom námestí 7 sa nachádza Hotel Krym, ktorý bol postavený v roku 1893 v novobarokovom slohu.

</doc>
<doc id="207032" title="Námestie Ľudovíta Štúra" url="https://sk.wikipedia.org/wiki?curid=207032">
Námestie Ľudovíta Štúra

Námestie Ľudovíta Štúra je námestie v Bratislave v mestskej časti Staré Mesto. 
Je pomenované podľa Ľudovíta Štúra (1815 – 1856), slovenského národného buditeľa. Do roku 1918 malo nemecký a maďarský názov "Krönungs-hügel-Platz", resp. "Koronázási Domb-tér" s významom "Námestie Korunovačný pahorok". Nachádza sa v blízkosti dunajského nábrežia, medzi Mostovou ulicou, Rázusovým nábrežím a Vajanského nábrežím.
Medzi významné objekty patrí sídlo Slovenskej filharmónie Reduta, Esterháziho palác a Dežőfiho palác.

</doc>
<doc id="207035" title="UK Snooker Championship" url="https://sk.wikipedia.org/wiki?curid=207035">
UK Snooker Championship

UK Chamionship je profesionálny snookerový turnaj, považovaný za druhý najvýznamnejší turnaj snookerovej sezóny po Majstrovstvách sveta. UK Championship v roku 2007 sa hralo v Telford International Centre, predtým sa hralo v York Barbican Centre.
UK Chamionship sa prvýkrát konali v roku 1977 ako United Kingdom Snooker Chamionship a bol prístupný iba britským hráčom. Vyhral Patsy Fagan porazením Douga Mountjoya 12-9 a vyhral 2 000 libier.
Pravidlá sa zmenili v roku 1984 dovolením prihlasiť sa všetkým profesionálnym hráčom (hoci až do roku 2005 boli víťazi len z Británie alebo Írska) a udelil sa mu štatút bodovaného turnaja.Hralo sa o jeden a polkrát viac bodov ako na iných bodovaných turnajoch, s výnimkou Majstrovstiev sveta.
Turnaj mal viacero pamätných finále.V 1977 a 1979 ho obstarali Patsy Fagan a John Virgo, respektíve ich prvé turnajové bodované víťazstvá.V roku 1980 to bolo prvé zo 73 turnajových víťazstiev Steva Davisa.
Víťazi.
! align = "center" bgcolor = "#00AF00" | Rok
! align = "left" bgcolor = "#00AF00" | Víťaz
! align = "left" bgcolor = "#00AF00" | Protivník
! align = "left" bgcolor = "#00AF00" | Konečný výsledok
! align = "left" bgcolor = "#00AF00" | Sezóna
! colspan = "5" bgcolor = "#C0FFC0" align = "center" | nebodovaný
! colspan = "5" bgcolor = "#C0FFC0" align = "center" | bodovaný

</doc>
<doc id="207098" title="Animácia (film)" url="https://sk.wikipedia.org/wiki?curid=207098">
Animácia (film)

Animácia (z lat. oživenie) je zdanlivé oživovanie napríklad kreslených postavičiek alebo bábok.
Princíp animácie je zaznamenanie sekvencie snímok, ktoré sú samy o sebe statické a zobrazujú pohyb po malých krokoch. Pri rýchlom zobrazovaní týchto snímok za sebou vďaka zotrvačnosti ľudského oka splynú do pohyblivého obrazu. Snímky sa však musia prehrávať takou rýchlosťou, ktorú ľudské oko nepostrehne. 
Princíp animácie.
Keď zobrazíme týchto šesť snímok vhodnou rýchlosťou za sebou, vznikne dojem pohybu.
Takto vyzerá animácia zložená z vyššie uvedených snímok a prehraná rýchlosťou 2 snímky za sekundu:
Takto vyzerá tá istá animácia, prehraná rýchlosťou 10 snímok za sekundu:
Najčastejšie sa však obrázky premietajú v rýchlosti 25 FPS (Frames Per Second - snímok za sekundu) 
História a priekopníci.
Už v pravekých jaskynných maľbách môžeme vidieť počiatky animácie, kde sú zvieratá vyobrazené s nohami vo viacerých polohách súčasne.
Na 5200 rokov starej hlinenej miske nájdenej v Iráne je päť obrázkov kozy namaľovaných po obvode. To bolo považované za príklad ranej animácie. Keďže však neexistovali žiadne zariadenia pre zobrazenie obrázkov v pohybe, takáto séria snímok nemôže byť označovaná ako animácia v pravom zmysle slova.
Pokusy o zobrazenie zdanlivého pohybu alebo ilúzie sa naplno rozvinuli v 19. storočí. Vznikali rozličné prístroje ako napríklad fenakistoskop – kotúč, ktorý mal po obvode namaľované jednotlivé fázy pohybu, napríklad tancujúci pár. Keď sme kotúčom otáčali, vznikla vydarená animácia. Ďalším jednoduchým prístrojom alebo skôr hračkou bol thaumatrop, ktorý pozostával z obojstranne pomaľovaného disku, zaveseného z oboch strán na šnúrke. Príkladom môže byť na jednej strane vták a na druhej klietka. Ak disk rozkrútime, zdanlivo to vyzerá, akoby bol vták v klietke.
Georges Méliès bol tvorcom filmov so špeciálnymi efektmi, bol vo všeobecnosti jedným z prvých ľudí, ktorí používali animáciu s jeho technikou. Tú vynašiel náhodou a pozostávala zo zastavenia kamery pri točení jedného objektu a opätovného spustenia kamery po zmene na scéne. Táto technika sa dnes často využíva, a je známa ako stop-motion. Týmto bol Georges Méliès jedným z veľkých prispievateľov do animovaného filmu v prvých obdobiach.
J. Stuart Blackton bol zrejme prvým americkým filmárom, ktorý používal stop-motion techniku a ručnú kresbu na vytváranie animácií. Bol priekopníkom tohto konceptu na prelome storočí a na svoju prvú prácu získal autorské práva v roku 1900. Azda najznámejším z jeho filmov sa stal film "„Humorous phases of funny faces“" z roku 1906, ktorý bol neskôr považovaný za prvý animovaný film vôbec a jeho tvorca za prvého skutočného animátora.
Ďalší francúzsky umelec, Émile Cohl začal s kreslením komixových stripov a v roku 1908 vytvoril film "„Fantasmagorie“". Film poväčšine pozostával z paličkovej postavy ktorá sa stretávala so všetkými možnými zmenami tvarov u okolitých vecí, napríklad fľaša vína, ktorá sa zmenila na kvet. Boli tam aj živé scény, kam do obrazu vstupovala animátorova ruka. Týmto sa "„Fantasmagorie“" stal všeobecne prvým kresleným filmom, ktorý využíval tradičný spôsob kresby.
Obrovským prínosom do techniky ručne kreslených animácií bol nápad Johna Randolpha Braya a Earla Hurda, ktorý zahŕňal používanie priehľadných celofánových fólií. Tým sa značne zjednodušil proces výroby a táto technika sa používala väčšinovo až do príchodu počítačovej grafiky. Niektorí umelci však aj dnes uprednostňujú ručné prekresľovanie každého záberu samostatne, táto technika obsahuje obrovskú dávku originality.

</doc>
<doc id="207164" title="Yvetta Simonová" url="https://sk.wikipedia.org/wiki?curid=207164">
Yvetta Simonová

Yvetta Simonová rodená "Roubalová" (* 4. november 1928, Český Brod) je česká speváčka. Začínala ako operetná a muzikálová speváčka, spievala v Bratislavskej operete a neskôr aj v Hudobnom divadle v Karlíne. Až neskôr sa z nej stala speváčka populárnych piesní. 
Život.
Po vyštudovaní obchodnej školy študovala súkromne hudbu a spev. Svoju umeleckú dráhu začala ako operetná a muzikálová speváčka. Neskôr začala spolupracovať s tanečnými orchestrami Zdeňka Bartáka a J. Procházku. Od roku 1960 spolupracuje s Orchestrom Karla Vlacha ako jeho hlavná spevácka hviezda. 
Počas svojho života naspievala viac ako 500 piesní, mnohé z nich so svojim dlhoročným speváckym kolegom spevákom Milanom Chladilom. V 60. rokoch bola pomerne populárna a umiestňovala sa na popredných priečkach čitateľských ankiet Zlatý slávik, v tom čase tiež natočila veľké množstvo dodnes známych piesní, vystupovala veľmi často v rozhlase aj v televízii. 
Naspievala aj dve piesne do českého filmu "Limonádový Joe aneb Koňská opera". Je dodnes stále umelecky aktívna a doteraz stále verejne vystupuje.

</doc>
<doc id="207209" title="De Facto (televízna relácia)" url="https://sk.wikipedia.org/wiki?curid=207209">
De Facto (televízna relácia)

De Facto bola politická relácia TV JOJ s podtitulom "Talkshow Daniela Krajcera", ktorá sa vysielala od roku 2006 každý utorok v priamom prenose a vystupovali v nej obvykle dvaja politici. Vo výnimočných prípadoch, ako napríklad pred voľbami sa mohol počet hostí zvýšiť. Relácia sa líšila od ostatných politických relácii aj charakterom talkshow. Moderátor sa napríklad snažil často zakomponovať zábavné prvky. Na konci relácie sa navyše vždy konal súboj, kedy si oponenti majú možnosť položiť navzájom otázku, pričom boli limitovaní časom jedna minúta aj s odpoveďou.
Moderátorom relácie bol Daniel Krajcer, ktorý pôsobil v podobnej politickej talkshow Sito na TV Markíza. Po odchode z TV Markíza, TV JOJ využila jeho popularitu, preto i relácia niesla podtitul „Talkshow Daniela Krajcera“.

</doc>
<doc id="207211" title="Na telo (televízna relácia)" url="https://sk.wikipedia.org/wiki?curid=207211">
Na telo (televízna relácia)

 
Na telo je televízna politická diskusná relácia, ktorú vysiela TV Markíza a v súčasnosti ju moderuje Michal Kovačič. Vysiela sa vždy v nedeľu popoludní v priamom prenose. 
Relácia sa vysielala na TV Markíza od roku 1999 až do roku 2013, kedy kvôli postupne klesajúcej sledovanosti televízia jej pravidelné vysielanie ukončila a následne sa relácia objavovala na obrazovke iba príležitostne. Na obrazovky sa definitívne vrátila po piatich rokoch, 16. septembra 2018.
Koncept.
Moderátor si do televízneho štúdia pozýva každý týždeň dvoch hostí z politickej sféry, s ktorými diskutuje na aktuálne politické a spoločenské témy. Možnosť zapojiť sa do relácie majú aj diváci, a to prostredníctvom hlasovania zväčša o tom, ktorý z prítomných diskutujúcich ich viac zaujal. V pôvodnej relácii vysielanej pred rokom 2013 sa diváci zapájali prostredníctvo SMS, od roku 2018 hlasovanie prebieha cez sociálnu sieť Facebook.
Moderátori.
Relácia funguje od roku 2003 na princípe jedného moderátora a viacerých hostí. Stabilnou súčasťou od začiatku vysielania bola Zlatica Puškárová, s výnimkou jarnej sezóny v roku 2010, kedy ju pre materské povinnosti nahradil Gábor Grendel. Novým moderátorom relácia po jej reštarte v roku 2018 sa stal Michal Kovačič.
Do roku 2003 reláciu uvádzali moderátori vo dvojiciach, v priebehu rokov sa tak na tomto poste popri Zlatici Puškárovej vystriedali:
Na Telo od roku 2018 - Hostia.
Časti.
1. séria (jeseň 2018).
poznámka: * špeciálne vydanie k 100. výročiu vzniku Československa vysielané z Prahy
2. séria (jar 2019).
poznámka: časti vyznačené tučným písmom boli špeciálne vydania venované prezidentským voľbám resp. kurzívou voľbám do Európskeho parlamentu
3. séria (jeseň 2019).
poznámka: * špeciálne vydanie k 30. výročiu Nežnej revolúcie
Na Telo Plus.
V lete 2020 počas letnej televíznej prestávky sa relácia presunula na spravodajský portál tvnoviny.sk, kde sa objavovali nové vydania každú nedeľu o 18:00. Relácia beží online pod názvom Na telo plus v nezmenenom formáte ako ju diváci poznajú z televíznych obrazoviek. Internetové vydanie relácie pokračuje aj po skončení letnej prestávky v novom vysielavom čase vo štvrtky o 18:00.

</doc>
<doc id="207213" title="Silvia Kušnírová" url="https://sk.wikipedia.org/wiki?curid=207213">
Silvia Kušnírová

Silvia Kušnírová (* 1979) je slovenská podnikateľka, filantropka, trénerka mediálnej komunikácie a bývalá novinárka.
Profesionálna kariéra.
So žurnalistikou začala ešte počas štúdia na vysokej škole. V roku 1998 ako študentka 1. ročníka na univerzite začala pracovať pre vtedajšie rádio "Twist", kde sa z pozície politickej reportérky vypracovala na moderátorku spravodajskej relácie Žurnál rádia Twist. V roku 2001 prijala ponuku spravodajskej televízie TA3, kde okrem pozície politického reportéra moderovala spolu s Beatou Oravcovou politickú diskusnú reláciu V politike. 
Získala dve novinárske ceny: "Cenu Open Society Foundation" a Cenu Eurotelevízie v ankete "Osobnosť televíznej obrazovky". Komunikáciu študovala nielen na Slovensku, ale aj v USA a Spojenom kráľovstve, a stážovala v BBC, CNN London, či Voice of America. 
Súčasnosť.
V roku 2007 sa alkohol vypomstil aj niekdajšej politickej moderátorke relácie Politika.sk Silvii Kušnírovej. Tá opitá nadránom narazila do stĺpa v Považskej Bystrici. V aute sa dokonca našla fľaša vodky. Televízia JOJ svoju moderátorku po nehode podržala, kvôli kritike divákov však Kušnírová nakoniec na vlastné želanie obrazovku opustila. 
Ako prezidentka Asociácie public relations (APR SR) zorganizovala 1. medzinárodný PR summit na Slovensku.
Pod značkou "MEET THE PRESS" vedie školu komunikácie pre top manažérov a podnikateľov.
Je sponzorkou a členkou správnych rád neziskových organizácií Divé maky, ktoré sa venujú talentovaným rómskym deťom a Raná starostlivosť, ktorá prevádzkuje jediné špecializované Centrum včasnej intervencie pre rodiny detí so zrakovým a viacnásobným znevýhodnením. V rámci filantropickej "Art platformy collective" podporuje talentovaných umelcov zo Slovenska. V roku 2018 podporila platforma súťaž o Cenu Oskara Čepana pre mladých umelcov do 40 rokov.
V roku 2018 absolvovala na Stanford Graduate School of Business prestížny Stanford Executive Program „Be a Leader Who Matters“.

</doc>
<doc id="207233" title="Věra Špinarová" url="https://sk.wikipedia.org/wiki?curid=207233">
Věra Špinarová

Věra Špinarová (* 22. december 1951, Pohořelice† 26. marec 2017, Praha) bola česká speváčka.
Kariéra.
Svoju kariéru začala v 15 rokoch, keď nahrala svoju prvú pieseň „Já před tebou klečím“. Spievala s kapelami Flamingo (19671969), potom prešla k skupine Majestic, ktorý v roku 1971, po prevzatí Ivom Pavlíkom, zmenil názov na Orchestr Ivo Pavlíka (19691984), a neskôr začala spolupracovať so skupinou Speciál, ktorú založil jej gitarista z bývalej skupiny, Andonis Civopulos. Do roku 1988 aktívne vystupovala, ale potom sa stiahla do ústrania a až po spojení sa s manažérom Václavom Fischerom nastal jej očakávaný comeback. V posledných rokoch svojho života spolupracovala s menej známymi skupinami ako Nota Bene, Pirillo, Patarda, Royal Beat a ďalšími. V roku 2010 sa vydala na koncertné turné s názvom "Nadoraz 2010" v inštrumentálnom sprievode kapely jej syna zvanej Adam Pavlík Band.
Ocenenia.
Za svojho života získala veľa ocenení, ako napríklad „Zlatý štít“ z roku 1973 ako najpredávanejšia speváčka. V roku 1976 sa umiestnila na bronzovej priečke na Bratislavskej lýre, a to s piesňou „Lúčenie“, spievanou po slovensky a vydanou spoločnosťou Opus.
Najväčšie hity.
Počas svojej kariéry vydala celkom 13 albumov; prvý z nich "Andromeda", vyšiel už v roku 1972 vo vydavateľstve Panton. Ostatné LP už vychádzali u Supraphonu. Asi najväčší komerčný úspech jej priniesol album "Meteor lásky" (1982), ktorý obsahoval i niektoré z jej najväčších hitov („Meteor lásky“ či „Bílá Jawa 250“). Okrem týchto bola interpretkou celej rady hitov: napr. „Stůl a nůž“, „Ty jsi můj song“ (s touto pesničkou súťažila na festivale "Děčínská kotva 1981"), „Valentino“, „Raketou na Mars“, „A já tě závidím“, „Lúčenie“ (Lehotský-Zeman), „Andromeda“, „Nevěsta v bílém“, „Fernando“, „Být sluncem na tvých víčkách“, „Kouzlo bílejch čar“. Svoj najväčší hit, „Jednoho dne se vrátíš“, naspievala už v roku 1976, na hudbu z westernu "Vtedy na Západe", ktorú zložil Ennio Morricone.
Osobný život.
Jej prvý manžel, Ivo Pavlík, sa v roku 1971 stal kapelníkom jej sprievodného orchestra. Má s ním jedného syna Adama. V roku 1981 sa manželstvo rozpadlo a Špinarová sa po krátkej známosti v roku 1984 vydala za bubeníka a speváka skupiny Maximum Petra Hanniga Vítězslava Vávru.
Úmrtie.
Dňa 22. marca 2017 skolabovala počas koncertu v Čáslavi (nastala zástava srdca). Špinarová zomrela v nedeľu 26. marca 2017 v motolskej nemocnici v Prahe.
Zaujímavosti.
Vyučila sa chemičkou, ale tou sa nikdy nestala.

</doc>
<doc id="207315" title="Bitka pri Veľkých Kostoľanoch" url="https://sk.wikipedia.org/wiki?curid=207315">
Bitka pri Veľkých Kostoľanoch

Bitka pri Veľkých Kostoľanoch bolo posledné bojové stretnutie bratríkov s vojskami kráľa Mateja Korvína v roku 1467.
Kvôli sústavným útokom Matejových vojsk sa zvyšky oddielov bratríkov sústredili na Považí. Ich rady posilnili bratríci z Rakúska a Moravy. Ich prvotným cieľom bolo obsadenie strategicky výhodnej Trnavy, no kvôli jej pevným hradbám sa im mesto dobyť nepodarilo. Presunuli sa severnejšie a vybudovali dobre opevnený tábor pri Veľkých Kostoľanoch, odkiaľ podnikali výpady do bližšieho i vzdialenejšieho okolia. 
Kapitánom bratríkov bol husitský bojovník Ján Švehla, ktorý predtým istý čas pôsobil dokonca i v Matejových službách. Matej Korvín obkľúčil tábor bratríkov 6. decembra 1466. Po nepretržitom obliehaní a v obave pred vyhladovaním sa oddiely bratríkov 29. januára nasledujúceho roku Matejovi vzdali.
Okolo dvetisíc bojovníkov padlo, kapitána bratríkov Švehlu a ďalších sto bojovníkov dal Matej obesiť, časť ich zahynula v budínskom väzení. Množstvo preživších bratríkov vstúpilo do kráľových služieb a vytvorilo jadro jeho povestného čierneho pluku.
Porážka bratríckych oddielov v bitke pri Veľkých Kostoľanoch znamenala ich definitívny zánik na území Slovenska.

</doc>
<doc id="207320" title="Plaveč (hrad)" url="https://sk.wikipedia.org/wiki?curid=207320">
Plaveč (hrad)

Plaveč (-normovaný názov) alebo Plavečský hrad je zrúcanina hradu na miernom návrší nad obcou Plaveč v okrese Stará Ľubovňa v Prešovskom kraji.
Dejiny.
Hrad bol postavený okolo roku 1294 ako pohraničná pevnosť. Na vlastné náklady ho dal vybudovať šľachtic Arnold, syn Ditricha zo Spiša. Od začiatku bol vymurovaný z kameňa. Za svoje meno vďačí pravdepodobne kmeňu Polovcov (Plavcov), ktorých uhorskí králi v 11. – 12. storočí za účelom obrany hraníc pozývali do pohraničných oblastí Uhorska. Ako kráľovský hrad ho Karol I. Róbert z Anjou daroval v r. 1317 spolu s panstvom Drugethovcom a po vymretí rodu v roku 1366 ho kráľ Žigmund Luxemburský dal do držby Bebekovcom, ktorí okolo r. 1427 boli trvalými vlastníkmi plavečského panstva.
V druhej polovici 15. storočia počas husitských bojov sa hradu zmocnili bratríci na čele s vodcom Petrom Aksamitom. Ten ho mal vo svojej moci až do svojej smrti r. 1458. Po ňom hrad dostal nových majiteľov Zápoľských, ktorí ho dali nanovo opevniť. R. 1505 sa kúpou dostal hrad do vlastníctva rodu Horváthovcov (podľa mena obce sa začali písať Horváthovci-Palocsayovci).
Počas povstania Juraja I. Rakóciho bol hrad na strane vzbúrencov. V 18. storočí, keď stratil vojenský význam, Paloczayovci ho doplnili obytnými budovami a upravili na pohodlné bývanie natoľko, že sa v roku 1715 v zmysle nariadenia cisára Karola VI. o demolácii hradov vyhol zbúraniu, pretože bol uznaný, že má charakter obytného objektu. Pri adaptácii r. 1830 bola narušená statika, Paloczayovci hrad opustili a presťahovali sa do kaštieľa, ktorý si postavili pri Plavči. V roku 1857 rod vymrel, no ešte rok predtým hrad postihol ničivý požiar. Odvtedy hrad pustne.
Exteriér.
Pôvodne malý kamenný hrad (postavený na mieste strážnej veže) pozostával len z mohutnej obytnej veže (9x8 m, hrúbka múrov 3 m) postavenej na najvyššom mieste vrchu. Vzhľadom na značnú devastáciu objektu nie je možné jasne určiť etapy výstavby hradu. Podľa opisu z roku 1644 mal hrad okrem veže palác (reprezentačné krídlo, panský dom aj kuchyňa), kaplnku, starý palác, dve bašty a zámočnícky dom. Pod hradom bol majer. Po renesančnej prestavbe hrad zobrazuje kresba Myskovszkého, kde vidno, že prestavba pohltila aj donjon. Z hradu sa zachovali zbytky juhovýchodného muriva s kruhovou baštou a ďalšou polkruhovou baštou na opačnej strane, ktoré flankovali prístup do hradu. Ďalšia nákladná prestavba paradoxne urýchlila koniec hradu, pretože výstavný palác s veľkými oknami neodolal počasiu a znemožnil prevádzku hradu.
Súčasný stav.
Dnes sa z kedysi prepychového sídla zachovali iba zbytky vysokých múrov obytného krídla a obrannej delovej bašty na severnej strane bývalého hradného areálu. Od r. 2014 prebieha na hrade obnova. Vďaka príspevku Ministerstva kultúry SR, Európskym fondom a Ministerstva práce, sociálnych vecí a rodiny SR s prispením nezamestnaných sa v prvej etape obnovila juhovýchodná stena. V roku 2016 sa v obnove pokračuje ďalej a na hrade pracuje až 20 ľudí. Druhá etapa obnovy hradu počíta s opravou priľahlej JV bašty.
Deň hradu Plaveč.
Miestne občianske združenie Džatky pre všetko organizuje každoročne v poslednú augustovú nedeľu kultúrnu akciu pre širokú verejnosť s názvom Deň hradu Plaveč.

</doc>
<doc id="207341" title="Podprsenka" url="https://sk.wikipedia.org/wiki?curid=207341">
Podprsenka

Podprsenka je súčasť dámskeho odevu (spodnej bielizne alebo plaviek). Používa sa na zahalenie, podporu, zvýraznenie a modeláciu tvaru poprsia.
História.
V antických štátoch ženy spevňovali poprsie omotaním kusom látky okolo hrude. V stredoveku používali spodnú bielizeň hlavne na ochranu vonkajšieho oblečenia, ktoré bolo drahé. Táto spodná bielizeň bola primitívneho strihu - do plachty vyrezali otvor pre hlavu a ruky. Reálnym predchodcom podprsenky bol korzet, ktorý bol rozšírený hlavne v 19. storočí. Dodnes sa považuje za symbol ženskosti ale aj ako najkoncentrovanejší kus oblečenia. Ženy si korzet obliekali hlavne kvôli predpísanému krásnemu vzhľadu, ktorý mohli dosiahnuť len úzkym driekom.
Veľké inovácie od Viktoriánov:
Prvé patenty na podprsenku boli udelené už koncom 19. storočia, napr. v roku 1889 ho získala Francúzska Herminie Cadolle a v roku 1893 Američanka Marie Tucek pod názvom "Breast supporter". Za skutočnú vynálezkyňu modernej podprsenky sa ale považuje Američanka Marie Phelps Jacobová, ktorá ju vyrobila roku 1913 a o rok na to získala patent. Neskôr svoj patent predala firme Warner Brothers. Práve táto firma ako prvá zaviedla abecedné číslovanie košíčkov podprseniek a tak dokázali zabezpečiť produkty pre ženy s akoukoľvek veľkosťou pŕs.
Veľkým boomom podprseniek boli zlaté hollywoodske časy, kde sa herečky predbiehali vo vymýšľaní rôznych strihov v a typov podprseniek. 
Ženy, ktoré si obľúbili push-up strih, môžu za to ďakovať firme Wonderbra, ktorá ako prvá zaviedla tento strih a pojem na trh.

</doc>
<doc id="207355" title="ScummVM" url="https://sk.wikipedia.org/wiki?curid=207355">
ScummVM

ScummVM je slobodný softvér šírený pod licenciou GNU GPL, ktorý umožňuje bezproblémový beh množstva starších klasických adventúr, vytvorených pre operačný systém MS-DOS. Ide v podstate o plnohodnotný interpreter jazyka SCUMM vyvinutého firmou LucasArts. 
Súčasťou programu sú i pôvodne zdrojové kódy hier "Beneath a Steel Sky", "Broken Sword" a "Broken Sword 2" uvoľnené firmou Revolution Software a
adventúry "Flight of the Amazon Queen". Podporované sú tiež hry "Simon the Sorcerer" a "Simon the Sorcerer 2".
ScummVM je naprogramovaný v C++. Grafický výstup zabezpečuje knižnica SDL. Tým je zaistená ľahká prenositeľnosť na platformy GNU/Linux, Mac OS X, PalmOS, PocketPC, Microsoft Windows, AmigaOS a MorphOS.

</doc>
<doc id="207379" title="Branislav Ondruš" url="https://sk.wikipedia.org/wiki?curid=207379">
Branislav Ondruš

Mgr. Branislav Ondruš (* 28. marec 1973, Levoča) je slovenský politik, štátny tajomník ministra práce SR, bývalý poslanec Národnej rady SR. V minulosti pôsobil ako riaditeľ Tlačového a informačného odboru Úradu vlády SR, ako moderátor spravodajskej relácie Noviny na JOJ-ke ako aj televíznych novín v televízii Markíza.
Branislav Ondruš pochádza z Levoče, ale vyrastal v Spišskej Novej Vsi. V rokoch 1991 - 1996 študoval politológiu na Filozofickej fakulte Univerzity Komenského. V roku 1994 študoval na Thames Valley University európske politické systémy, čo sa odrazilo v jeho pôsobení ako politického experta ešte počas štúdia v rokoch 1995 - 1996 v Rade Európy v Štrasburgu. Po skončení školy v roku 1996 nastúpil do televízie Markíza ako moderátor televíznych novín, ekonomický redaktor a komentátor. V roku 1999 sa stal najprv hovorcom Strany demokratickej ľavice a 21. októbra 2000, na šiestom zjazde strany v Košiciach, bol zvolený za jej prvého podpredsedu (v období keď táto strana bola v koalícii so Slovenskou demokratickou koalíciou, Maďarskou koalíciou a Stranou občianskeho porozumenia). Začiatkom roka 2002 nastúpil do televízie Joj, v ktorej spolu s Danou Roháčovou otvorili 2. marca 2002 o 19:00 jej vysielanie reláciou Noviny. Po prepade SDĽ odišiel na čas z politiky. (Vo voľbách v septembri 2002 získala SDĽ len 1,36% hlasov a nedostala sa do parlamentu.) V roku 2012 kandidoval za stranu Smer, dostal sa do parlamentu a získal kreslo tajomníka ministerstva práce.
5. decembra 2007 Mladí ľavičiari (občianske združenie sociálno-demokratickej mládeže) zverejnili informáciu "zo zdroja blízkeho týždenníku Slovo", že pod pseudonymom Jakub Topol píše Branislav Ondruš. Gabriel Šípoš v článku z 29. apríla 2008 na svojom blogu zverejnil viacero dohadov, že Ondruš používa pseudonym Topol zámerne na utajovanie konfliktu záujmov. Šípoš zistil, že Slovo uverejnilo štyri články, v ktorých Topol dokonca citoval Braňa Ondruša ako tretiu osobu, v odborných a pozitívnych súvislostiach. 
Ondruš je aj bývalým (2006 - 2010) poslancom zastupiteľstva mesta Stupava za mestskú časť Mást. 
Ondruš je ženatý, má štyri deti: Luciu (1994), Katarínu (1995), Jakuba (1998) a Martina (2002). 

</doc>
<doc id="207388" title="Fedor Flašík" url="https://sk.wikipedia.org/wiki?curid=207388">
Fedor Flašík

Fedor Flašík (* 14. január 1958, Bratislava, Česko-Slovensko) je manažér, podnikateľ a exmanžel europoslankyne Moniky Flašíkovej-Beňovej. 
Štúdium a zamestnanie.
V roku 1982 absolvoval Právnickú fakultu Univerzity Komenského, v tom istom roku zložil rigoróznu skúšku a získal titul JUDr. Pracoval ako vedúci zásobovania a odbytu vo výrobnom družstve Detva. V rokoch 1986 až 1990 na Ústrednom výbore Zväzu Československo-sovietskeho priateľstva. Neskôr pôsobil ako zástupca riaditeľa divadla Ludus a ako zástupcu šéfredaktora v redakcii M - Report. Potom bol výkonným riaditeľom reklamného oddelenia firmy Davay.
Manažér kampaní Mečiarovho HZDS a Ficovho Smeru.
Pôsobil ako konateľ viacerých spoločností, no známy je hlavne vďaka častej prezentácii v médiách ako podnikateľ v prostredí reklamy a riaditeľ reklamnej agentúry Donar. Donar stál aj za predvolebnou kampaňou HZDS v roku 1994 a organizoval napríklad aj oslavy štátnosti. Bývalý predseda HZDS Mečiar povedal, že firma Donar na jeho vláde v polovici 90. rokov "parazitovala". 
Digitálne hodiny umiestnené oproti prezidentskému palácu, ktoré niekoľko mesiacov odratúvali dni do skončenia volebného obdobia prezidenta Kováča - 2. marca 1998, bol tiež nápad marketingového mága HZDS Fedora Flašíka. 
Pôvodný Donar a.s. zanikol 21. mája 1999 zlúčením s firmou Aldy Soft, ktorej jediným konateľom bol vtedy Jaromír Kopera, na ktorého takto prešlo nielen imanie, všetky práva ale aj "pohľadávky a záväzky spoločnosti DONAR a.s."
Flašík mal na starosti aj reklamnú kampaň strany HZDS v roku 1998 a strany SMER v roku 2002. To už však s novým Donarom, ktorý bol zapísaný do obchodného registra 23.11.1998, v ktorého dozornej rade bol do 24. marca 2006 aj Martin Glváč (ktorý bol za SMER zvolený vo voľbách 2006 za poslanca).
Iné.
Flašík vlastnil súkromné rádio. Uchádzal o post riaditeľa verejnoprávnej RTVSv roku 2011 a potom v roku 2017 (obidvakrát neúspešne). Od roku 2020 je vydavateľom webportálu s názvom eReport.sk.
Osobný život.
Dňa 20. mája 2006 Flašík uzavrel manželstvo s europoslankyňou za stranu SMER, Monikou Beňovou. V roku 2017 sa rozviedli.

</doc>
<doc id="207389" title="Silvia Glendová" url="https://sk.wikipedia.org/wiki?curid=207389">
Silvia Glendová

Silvia Belešová, rod. Glendová je bývalá slovenská hovorkyňa.
V roku 2002 úspešne ukončila štúdium nemeckého jazyka a literatúry na Filozofickej fakulte Univerzity Konštatína Filozofa v Nitre, pričom už počas štúdia začala pracovať v regionálnom rádiu. Od septembra 2002 pracovala ako hovorkyňa politickej strany SMER – sociálna demokracia (SMER-SD) a následne od 11. júla 2006 až do roku 2010 pôsobila ako hovorkyňa vlády Roberta Fica, resp. riaditeľka tlačového a informačného odboru Úradu vlády Slovenskej republiky.
Jej otec, Tibor Glenda, bol predsedom krajskej organizácie SMERu-SD a poslancom Národnej rady Slovenskej republiky za stranu SMER-SD.

</doc>
<doc id="207390" title="Konferencia vo Wannsee" url="https://sk.wikipedia.org/wiki?curid=207390">
Konferencia vo Wannsee

Konferencia vo Wannsee bolo stretnutie vysokých predstaviteľov nacistického Nemecka, ktoré sa konalo 20. januára 1942 vo vile na brehu jazera Wannsee na predmestí Berlína.
Takzvané „riešenie židovskej otázky“ bolo pre nacistov otázkou života a smrti. Heydrich pôvodne organizoval stretnutie na 9. decembra 1941, ale v dôsledku nepriaznivej situácie na východnom fronte a vstupu USA do vojny, ktorá si vyžadovala pozornosť viacerých vysoko postavených pozvaných bola presunutá na 20. januára 1942.
Jednalo sa o organizačné a prípravné stretnutie. Jediným bodom rokovania bola koordinácia pre konečné riešenie židovskej otázky. Schôdza bola prísne tajná, ale po vojne v roku 1947 americkí vyšetrovatelia našli v jednom z ríšskych ministerstiev kópiu zápiskov, ktoré zhotovil na konferencii ríšsky sekretár Martin Luther. Tieto poznámky sú jediným dôkazom o konaní, priebehu a záveroch konferencie.
Konferencia trvala asi 90 minút a zúčastnilo sa na nej 15 osôb:
Konferencia je niekedy považovaná za jedno z najdôležitejších stretnutí kompetentných nacistov a predohru k začiatku masového vyvražďovania židov a iných politických či rasových nepriateľov nacizmu. Pravdepodobnejšie sa však jednalo iba o druhoradé stretnutie s cieľom šírenia poznatkov o dovtedajších postupoch vraždenia klasickými metódami. Do januára 1942 boli totiž povraždené statísíce obyvateľov Sovietskeho zväzu židovskej národnosti strelnými zbraňami.
Film.
V produkcii HBO a BBC natočil Frank Pierson v roku 2001 televízny film podľa zápiskov Martina Luthera. Film s názvom "Conspiracy" je koncipovaný ako rekonštrukcia skutočnej konferencie.

</doc>
<doc id="207396" title="Cyprián z Červeného Kláštora" url="https://sk.wikipedia.org/wiki?curid=207396">
Cyprián z Červeného Kláštora

Mních Cyprián z Červeného Kláštora, vlastným menom František Ignác Jäschke (* 28. júl 1724 Polkowice, Sliezsko, † 1775, Červený kláštor) bol kamaldulský mních, najznámejší rehoľník pôsobiaci v Červenom kláštore.
Život.
Bol známy ako všeobecne vzdelaný cestovateľ, ľudový liečiteľ, zberateľ, či dokonca konštruktér. Študoval v Brne, Częstochowej a v Radošine. Rádový sľub zložil v zoborskom kláštore pri Nitre 21. októbra 1752.
Brat Cyprián vynikal najmä v oblasti medicíny, lekárnictva, alchýmie a botaniky. Okrem písania vedeckej literatúry, zbieral aj ľudovú slovesnosť. V Červenom kláštore ho kvôli jeho liečiteľským schopnostiam vyhľadávali ľudia zo širokého okolia. Lieky aj predával a za utŕžené peniaze založil fond na rozvoj lekárne v Červenom Kláštore.
Najviac ho preslávil herbár, ktorý tvoril v rokoch 1765 - 1771 (fotokópia herbára je súčasť expozície kláštornej medicíny a farmaceutiky). Herbár na 97 stranách obsahuje 283 vylisovaných rastlín, ktoré sám alebo so svojimi pomocníkmi nazbieral v oblasti Pienin a v Belianskych Tatrách. K rastlinám je pripojený ich opis v štyroch jazykoch – gréčtine, latinčine, poľštine a nemčine.
Známeho mnícha nezaujímali len bylinky. Zaujímala ho príroda ako celok, a to predovšetkým vesmír. Hľadal preto Tvardovského knihu, v ktorej sa malo údajne písať o tom, ako dokáže človek lietať. Zrejme tu sa zrodila legenda o tom, že mních Cyprián si zhotovil krídla, za pomoci ktorých v okolí Červeného Kláštora lietal. Povrávalo sa, že miesto jeho vzletu boli známe Tri Koruny. Údajným mníchovým lietaním sa už vyše 200 rokov zaoberajú spisovatelia, historici aj technici.
Ak aj mních Cyprián nelietal, mohli by aspoň existovať jeho úvahy, náčrty, možno aj pokusný model jeho „krídel“. Koniec koncov, niečo také nemohlo ostať bez povšimnutia. Ako sa dá prečítať v expozícii múzea v Červenom Kláštore: Podľa levočského historika Elemíra Koszeghyho, v archívnej listine z čias okolo roku 1760, istý rimavskosobotský profesor po latinsky zaznamenal:
Herbáreň mnícha Cypriána.
V jednom zo zrekonštruovaných mníšskych domčekov v areále Červeného kláštora je zaujímavá farmaceutická výstava interiéru stredovekej lekárne, ako pamiatka na kamaldulského brata Cypriána. Okrem najznámejšej pamiatky na brata - herbára, sú najzaujímavejšie exponáty tejto časti zbierok originálne lekárenské vitríny zo začiatku 18. storočia, lekárenské váhy zo 17. storočia vyrobené v Amsterdame a vzácna prvá slovenská liekopisná literatúra – Bratislavská Torkošova lekárenská taxa z roku 1745, písaná v štyroch rečiach.

</doc>
<doc id="207457" title="Jiří Korn" url="https://sk.wikipedia.org/wiki?curid=207457">
Jiří Korn

Jiří Korn (* 17. máj 1949, Praha) je český spevák popmusic, muzikálu a popu, gitarista, basgitarista, tanečník a herec. 
Jeho hudobná kariéra začala v šesťdesiatych rokoch so skupinou Rebels (nahrali veľký hit "Šípková Růženka") a pokračovala v sedemdesiatych rokoch v rámci skupiny Olympic, kde sa stal interpretom napr. piesne „Únos“. Po skončení angažmán v skupine Olympic spevák začal sólovú kariéru. V osemdesiatych rokoch účinkoval aj v úspešnom televíznom cykle "Možno príde aj kúzelník". V deväťdesiatych rokoch došlo k premene Kornovej kariéry na tanečnú a kritikmi aj viacej oceňovanú hudbu, v posledných rokoch je členom vokálneho kvarteta 4TET. 
Účinkoval v niekoľkých filmoch (napr. vo filme "Honza málem králem"), od deväťdesiatych rokov spojil kariéru s muzikálmi ("Bídníci", "Dracula", "Monte Cristo" atď.) a vystupoval aj v ľadovej revue "Mrázik". V roku 2019 načítal audioknihu Queen – Neznámá historie (vydala Audiotéka). 
Hrá biliard na úrovni celoštátneho majstra. Občas šokuje spoločnosť výstredným výberom oblečenia. Jeho bývalá manželka, Kateřina Kornová, je herečka, moderátorka, v súčasnosti vlastní kadernícky salón.
Diskografia.
Rebels
4TET

</doc>
<doc id="207476" title="Habsbursko-lotrinská dynastia" url="https://sk.wikipedia.org/wiki?curid=207476">
Habsbursko-lotrinská dynastia

Habsbursko-lotrinská dynastia alebo habsbursko-lotrinský rod bola európska panovnícka dynastia v 18. – 20. storočí, v rodovej línii priamy pokračovateľ rodu Habsburgovcov. 
Vznik rodu.
Smrťou Karola VI. Habsburského, ktorý nezanechal mužského potomka vymrela po meči habsburská dynastia. Sobášom jeho najstaršej dcéry Márie Terézie s lotrinským vojvodom Františkom I. Štefanom však prišlo k spojeniu oboch rodov a rodovej následnosti pod spoločným menom.
Začiatkom 20. storočia sa pod vplyvom spoločensko-politických udalostí museli v jednotlivých európskych krajinách zriecť svojich dynastických a panovníckych nárokov. Členovia rodu, hlásiaci sa k rodovému dedičstvu, žijú dodnes v mnohých krajinách sveta. 
Prvým významným predstaviteľom bol najstarší syn Františka I. Štefana a Márie Terézie Jozef II. od r. 1765 rímskonemecký cisár a od r. 1780 vládca na českom a uhorskom tróne. Jeho nástupcom bol jeho brat Peter Leopold. Vydajom svojich dcér František Štefan a Mária Terézia zabezpečili vplyv rodu i v iných krajinách Európy – Mária Kristína bola manželkou saskotešínskeho vojvodu a držiteľa Nizozemska Alberta, Mária Amália parmského vojvodu Ferdinanda, Mária Karolína kráľa Obojej Sicílie Ferdinanda I. a Mária Antónia (Antoinetta) sa vydala za francúzskeho kráľa Ľudovíta XVI.
Syn cisára Leopolda II. František sa v r. 1804 stal prvým rakúskym cisárom, druhorodený syn Ferdinand III. (* 1769 - † 1824) zdedil po otcovi secundogenitúru habsburského rodu a založil toskánsku vetvu. Ďalší zo synov Leopolda II., Karol (* 1771 - † 1847) sa preslávil ako vojvodca v bojoch s francúzskym cisárom Napoleonom Bonapartom, Jozef (* 1776 - † 1847) sa stal uhorským palatínom, Ján (* 1782 - † 1859) bol ríšskym správcom v Nemecku, Rainer Jozef (* 1783 - † 1853) lombardským miestokráľom a najmladší zo synov, Rudolf (* 1788 - † 1831) sa stal kardinálom a olomouckým arcibiskupom.
Cisár František I. mal dvoch synov Ferdinanda, zv. Dobrotivý, a Františka Karola, z ktorých starší Ferdinand sa stal otcovým nástupcom na rakúskom, českom a uhorskom tróne, mladší František Karol sa po bratovej smrti zriekol následníctva v prospech svojho prvorodeného syna Františka Jozefa.
Z dcér Františka I. sa Mária Lujza stala manželkou francúzskeho cisára Napoleona I. a parmskou vojvodkyňou, Mária Leopoldína brazílskeho cisára Pedra I. a Karolína Ferdinanda saského kráľa Fridricha Augusta II.
Cisár Ferdinand I. zomrel bezdetný, jeho mladší brat František Karol mal s manželkou Žofiou Bavorskou okrem najstaršieho Františka Jozefa ešte troch synov, z ktorých druhorodený Ferdinand Maximilián ako mexický cisár skončil život v r. 1867 na popravisku.
Rod ďalej pokračoval synom cisára Františka Jozefa I. Rudolfom. Cisárov mladší brat Karol Ľudovít mal troch synov – Františka Ferdinanda, po smrti korunného princa Rudolfa následníka trónu, Otta Františka a Ferdinanda Karola. Po sarajevskom atentáte (r. 1914) na Františka Ferdinanda sa novým následníkom trónu stal jeho synovec Karol, syn arcivojvodu Otta Františka. Z Karolovho manželstva s parmskou vojvodkyňou Zitou vzišiel nový predstaviteľ habsburského arcidomu, ich najstarší syn Otto.

</doc>
<doc id="207497" title="Marge Simpsonová" url="https://sk.wikipedia.org/wiki?curid=207497">
Marge Simpsonová

Marjorie Jacqueline „Marge“ Simpsonová rod. Bouvierová (* 24. máj 1972), je fiktívnou postavou amerického animovaného seriálu Simpsonovci.
Opis postavy.
Je milujúcou a trpezlivou manželkou Homera Simpsona a starostlivou matkou Barta Simpsona, Lízy Simpsonovej a Maggie Simpsonovej. Jej najvýraznejší rys je jej polmetrový modrý drdol na hlave; v mladosti mala však vlasy dlhé a rozpustené. Aj jej matka má podobné. A je veľmi pyšná, že nikdy nestretla nikoho s vyššími vlasmi. V českom vysielaní ju dabuje Jiří Lábus.
Marge strávi väčšinu svojho času robením domácich prác, opatrovaním Maggie, napomínaním Barta alebo chránením ho pred zlosťou Homera. Marge stelesňuje klasickú americkú pani domu z päťdesiatych rokov.
Matt Groening jej dal meno po svojej matke Margaret „Marge“ Groeningovej.

</doc>
<doc id="207508" title="Pavel Zajáček" url="https://sk.wikipedia.org/wiki?curid=207508">
Pavel Zajáček

Mgr. Art. Pavel Zajáček (* 29. jún 1951, Modra) je slovenský dirigent, hudobný skladateľ a hráč na trombón, klavirista, gitarista, bubeník, harmonikár. Je spoluzakladateľom skupiny Za-ja-ce, Založil orchestre: Orchester Pavla Zajáčka, Big Band Pavla Zajáčka. Jeho brat Jozef Zajáček bol klavirista, harmonikár a spevák . Brat Peter Zajáček je saxofonista, gitarista a stavebný inžinier, brat Marián Zajáček je bubeník.
Životopis.
V rokoch 1968 – 1974 vyštudoval Konzervatórium v Žiline. O roku 1972 – 1984 viedol skupiny "Za-ja-ce", s ktorou absolvoval turné v zahraničí a účinkoval na festivaloch (Bratislavská lýra, "Slovenský festival politickej piesne v Martine", "Hudobný festival mladých v Bojniciach", "festival politickej piesne v Berlíne" a i.) Od roku 1976 bol člen "Tanečného orchestra Československého rozhlasu v Bratislave". Neskôr v roku 1977 sa stal členom "VV Systému" Vlada Valoviča.
V rokoch 1987 – 1991 študoval na Vysokej škole múzických umení v Bratislave.
Je autorom hudby k viacerým piesňam, a ako autor hudby sa aj sa zúčastnil na festivale populárnych piesní Bratislavská lýra ("Jánska noc, 1978"; "Keby som mal sestru, Lieky proti láske, 1979"; "Kde si slnko hľadá milenky, 1980"; "Rozhovor v daždi, 1981"; "Na dvanástom poschodí, 1983"; "Moja prvá láska, 1984")
Od roku 1990 bol dirigentom "Big Bandu Radio Bratislava". S "Big Bandom" vystúpil aj na "Bratislavských jazzových dňoch ’92" v roku 1992. V roku 1993 absolvoval turné po Holandsku a Nemecku. V roku 1994 založil "Orchester Pavla Zajáčka", s ktorým účinkuje v programoch Slovenskej televízie a Slovenského rozhlasu.
V roku 1998 hudobne spolupracoval na filme "Postmortem" v hlavnej úlohe s Charlie Sheenom. V júni 2001 pri príležitosti jeho okrúhlych narodenín sa uskutočnil v "Koncertnom štúdiu Slovenského rozhlasu" koncert nazvaný "Stále mi chutí žiť!". Hosťami programu boli napr. Milan Markovič, Peter Lipa, Vašo Patejdl, Karol Malý, Robo Kazík, Lýdia Volejníčková, Peter Stašák,vokálna skupina "TREND", dievčenský spevácky zbor "Canens", skupina "ZA-JA-CE","Orchester Pavla Zajáčka" a ďalší.
V roku 2006 so svojim orchestrom (Orchester Pavla Zajáčka") vystupoval aj na súťaži Superstar v Slovenskej televízii. V roku 2006 zhudobnil texty k pôvodnému slovenskému muzikálu Cudzinec (príbeh starodávneho izraelského proroka Eliáša), ktorý aj dirigoval.
S orchestrom pravidelne účinkoval aj v zábavno-hudobnom programe, Ivana Krajíčka - Repete. V zahraničí vystupoval v Nemecku, Rakúsku, Holandsku, na Kanárskych ostrovoch a ďalších.
Od roku 2010 odborne vedie a vystupuje so "Speváckou skupinou Loza", kde hrá aj na harmoniku . Vedie aj "Dychovú hudbu Zajáčkovci".
Dielo.
Diskografia.
hudobné albumy na ktorých sa spolupodieľal so svojimi orchestrami alebo vystupoval ako hráč na trombón alebo zložil hudbu:

</doc>
<doc id="207513" title="Dolphin (softvér)" url="https://sk.wikipedia.org/wiki?curid=207513">
Dolphin (softvér)

Dolphin je slobodný a open source správca súborov, ktorý je súčasťou balíka KDE Applications, ktorý obsahuje aplikácie používané primárne s plochou KDE Plasma 5. Vo štvrtej iterácii, nazývanej KDE Software Compilation 4, sa Dolphin stal predvoleným správcom súborov desktopových prostredí založených na KDE. Je ho možné voliteľne nainštalovať na K Desktop Environment 3. Konqueror bol nahradený ako predvolený správca súborov pre KDE SC 4, ale stále je predvoleným webovým prehliadačom a môže byť použitý ako alternatívny správca súborov pre skúsených používateľov.
V predchádzajúcich verziách K Desktop Environment Konqueror slúžil ako predvolený správca súborov a webový prehliadač. Po mnoho rokoch však používatelia kritizovali Konqueror ako príliš zložitý na jednoduchú navigáciu v súboroch. Ako odpoveď boli tieto dve funkcie rozdelené do dvoch samostatných aplikácií. Pod KDE SC 4, Dolphin bol zjednodušený pre prehliadanie súborov, zatiaľ čo zdieľal čo najviac kódu s Konqueror-om. Konqueror je naďalej vyvíjaný predovšetkým ako webový prehliadač.
V roku 2014 sa začalo pracovať na portovaní Dolphin do KDE Frameworks 5. To je teraz kompletné a verzia 5 bola založená ako súčasť KDE aplikácií 15.08 v auguste 2015.
Dolphin a KDE3.
Po tom ako sa začal vývoj pre KDE4, verzia pre KDE3 bola zrušená. Napriek tomu je program stále neoficiálne dostupný pod menom „D3lphin“. D3lphin obsahuje mnoho opráv chýb a nový bočný panel. Udržuje ho Marcel Juhnke.

</doc>
<doc id="207517" title="Vladislav II. (Čechy)" url="https://sk.wikipedia.org/wiki?curid=207517">
Vladislav II. (Čechy)

Vladislav II. (* okolo 1110† 18. január 1174, Meerane, Sasko) bol český knieža (od r. 1140) a kráľ (v r. 11581172) z rodu Přemyslovcov, najstarší syn kniežaťa Vladislava I. a Richenzy z Bergu.
Mladý Vladislav prežil dobrodružnú mladosť. Za vlády svojho strýka Soběslava I. nemal nádej na kniežací stolec, odišiel preto v roku 1133 k príbuzným do Bavorska. Po strýkovej smrti bol českými veľmožmi povolaný na kniežací stolec.
Druhý český kráľ.
Nový knieža prejavil nečakanú ráznosť a vladárske schopnosti. Už v r. 1142 sa odohral pokus o jeho zvrhnutie, ale s pomocou rímskeho kráľa Konráda III. sa na tróne udržal. V r. 1147 sa zúčastnil druhej krížovej výpravy do Palestíny, odkiaľ sa však už z Carihradu vrátil späť. Po nástupe nového rímskeho cisára Fridricha I. Barbarossu a počiatočných vzájomných sporoch bol za svoje zásluhy o blaho ríše 11. januára 1158 na ríšskom sneme v Regensburgu ako druhý český panovník korunovaný za kráľa (iba pre svoju osobu). Po cisárovom boku sa zúčastnil vojenského ťaženia do Talianska, kde vynikol v bitke pri Miláne. 
Obdobie Vladislavovho panovania prinieslo Čechám prosperitu a nebývalý rozkvet. Vďaka jeho politickým i rodinným stykom so zahraničím v krajine dostali priestor mnohé nové kultúrne vplyvy. Na počiatku Vladislavovho panovania sa v krajine usadili tzv. reformované rády – premonštráti a cisterciáni, neskôr i johaniti. Bolo založených viacero kláštorov (Strahov, Plasy, Želiv, Doksany).
Záver vlády.
V protiklade k jeho úspešnému panovaniu koniec jeho vlády nebol práve najšťastnejší. V záujme zachovania rodovej kontinuity sa pokúšal zaistiť nástupníctvo na tróne pre svojho najstaršieho syna Bedřicha. Na sklonku roku 1172 preto abdikoval a svojho syna uviedol ako nové české knieža. Neurobil to však cestou snemovného zhromaždenia ani prijatím kniežatstva od cisára. Ten jeho čin posúdil ako bezprávny. Bedřicha v nasledujúcom roku zbavil kniežatsva a na jeho miesto vymenoval syna Vladislavovho strýka Soběslava I., Oldřicha. Ten sa však titulu vzdal v prospecha svojho staršieho brata Soběslava. Vladislav opustil Čechy a uchýlil sa do Durínska, na majetky svojej druhej manželky Judity. Po smrti bol pochovaný v meissenskej katedrále, neskôr boli jeho telesné ostatky prevezené do Čiech a uložené v strahovskom kláštore.
Rodinné pomery.
Knieža a kráľ Vladislav II. bol dvakrát ženatý. Jeho prvou manželkou sa okolo roku 1140 stala Gertrúda Babenberská (* 1118?, † 1150), dcéra vojvodu Leopolda III., s ktorou mal štyri deti:
Druhý raz sa Vladislav II. oženil v r. 1153 s Juditou, dcérou Ľudovíta I. Durínskeho. Z manželstva sa narodili tri deti:

</doc>
<doc id="207540" title="Bedřich (Čechy)" url="https://sk.wikipedia.org/wiki?curid=207540">
Bedřich (Čechy)

Bedřich (* okolo 1141, Praha – † 25. marec 1189, tamže) bol české knieža (v r. 11721173 a 11781189) z rodu Přemyslovcov, najstarší syn Vladislava II. a Gertrúdy Babenberskej.
Nástup na kniežací stolec.
V roku 1160 sa stal olomouckým údelníkom a roku 1162 bol spolu so strýkom Děpoltom I. veliteľom vojsk v bitke pri Miláne. Jeho otec, v snahe zaistiť mu nástupníctvo na kniežacom stolci, sa v roku 1172 vzdal titulu českého kniežaťa a Bedřicha menoval svojím nástupcom. Urobil tak však bez domácej voľby i bez súhlasu rímskeho kráľa. Synovia Soběslava I., Soběslav, Oldřich a Václav, mali podľa starešníckeho princípu väčšie právo na kniežací stolec. Využili toho v roku 1173 na ríšskom sneme v Hermsdorfe a dosiahli, aby bol Bedřich zbavený vlády. Po pobyte na cisárskom dvore odišiel do vyhnanstva.
Neskôr sa postavil na stranu rímskeho cisára Fridricha I. Barbarossu pri jeho jednaniach s pápežom Alexandrom III. v Benátkach v roku 1177.
Druhýkrát kniežaťom.
V roku 1178 využil pre Soběslava II. nepriaznivú situáciu (stratil podporu cisára Fridricha I. Barbarossu) a sám získal od cisára Čechy ako léno. Svoje postavenie uhájil vo víťaznej bitke so Soběslavom v Prahe (Na bojišti) 21. januára 1179. Získal stolec, ale čoskoro sa ukázal ako veľmi neschopný panovník. Krajinu riadila viac jeho manželka Alžbeta Uhorská než on sám. Nedokázal si na svoju stranu získať ani predstaviteľov cirkvi. Zreteľne sa to prejavilo pri voľbe nového pražského biskupa v januári 1179, kedy ako kandidáta na dlhší čas prázdny biskupský stolec predstavila kňažná Alžbeta svojho favorita, kaplána Valentína (Vališa). 
Všeobecná nespokojnosť s jeho vládou prepukla v lete 1182 do otvoreného boja. Bol zbavený trónu a vyhnaný z krajiny. Jeho miesto zaujal Konrád II. Oto. Bedřich utiekol na cisársky dvor. Cisár Fridrich I. Barbarossa v snahe upokojiť situáciu previedol zásadné zmeny v postavení českého štátu. Rozdelil ho na dve samostatné kniežatstvá, české a moravské, pričom Morava bola priamo podriadená cisárstvu. Čechy dostal Bedřich a Moravu Konrád. Rozdelenie však netrvalo dlho. Bedřich v roku 1185 v bitke pri Lodeniciach porazil Konráda a krajinu opäť zjednotil. Podľa zmluvy uzavretej v Kníne sa Konrád stal moravským údelným kniežaťom.
Kríza kniežatstva.
V roku 1186 začali spory Bedřicha s bratrancom, pražským biskupom Jindřichom Břetislavom. V roku 1187 dosiahla kríza Bedřichovej vlády, ale i českého štátu vrchol, keď sa Jindřich Břetislav stal ríšskym kniežaťom a jeho majetky sa tak dostali pod bezprostrednú právomoc ríše. Bedřich však napriek všetkým stratám stál verne po boku Fridricha I. Barbarossu a v roku 1188 plánoval pod jeho vedením zúčastniť sa krížovej výpravy. Zámer mu však prekazila smrť. 
Po smrti bol pochovaný vo svätovítskej katedrále. Na základe predchádzajúcich zmlúv sa jeho nástupcom stal Konrád Oto. 
Rodinné pomery.
Za manželku mal dcéru uhorského kráľa Gejzu II. Alžbetu (* ?† 12. január po 1189), s ktorou mal šesť detí: 

</doc>
<doc id="207545" title="Subwoofer" url="https://sk.wikipedia.org/wiki?curid=207545">
Subwoofer

Subwoofer je doplnkový reproduktor reproduktorovej sústavy, určený na vysielanie zvuku "basovej frekvencie" - obvykle 20 Hz - 250 Hz. Subwoofer sa používa ako samostatný, jediný reproduktor slúžiaci zároveň pre viacero audio kanálov.
Pri zvukových signáloch pod 100 Hz nie je ľudský sluch schopný rozpoznať smer odkiaľ sa zvuk šíri. Preto v reproduktorovej sústave nie je potrebných viacero basových reproduktorov, nakoľko ich počet už výraznejšie nemení kvalitu audioreťazca. Viacero basových reproduktorov je potom kvôli úspore miesta a ceny jedného reproduktoru nahradených jediným - subwooferom. Pre stereofónny posluch sa používajú relatívne malé reproduktory zámerne vyrobené tak, aby vysielali signál s frekvenciou nad 100Hz. Signály nižších frekvencií sa z oboch kanálov zlúčia a privedú do subwooferu. Subwoofer má spravidla veľký objem, rádovo až desiatky litrov a je osadený jedným, alebo viacerými reproduktormi.

</doc>
<doc id="207570" title="Sériový port" url="https://sk.wikipedia.org/wiki?curid=207570">
Sériový port

Seriový port alebo štandard RS-232 alebo sériová linka je komunikačné rozhranie osobných počítačov a inej elektroniky. Sériový port je určený na vzájomnú sériovú komunikáciu dvoch zariadení, čiže dáta sa prenášajú po jednotlivých bitoch postupne za sebou (v sérii) po jednom vodiči. Podobne sériovo komunikujú aj USB a Ethernet.
Sériový port patrí medzi tzv. legacy porty (zastarané) a je nahrádzaný rýchlejším USB.
Sériové porty môžeme nájsť v automatických priemyselných systémoch, prístrojoch na vedeckú analýzu, pokladničných systémoch a v niektorých priemyselných a spotrebiteľských produktoch. Sieťové prvky (ako routery a switche) mávali sériový port na konfiguráciu zariadenia. Sériový port sa používal v oblastiach ako jednoduché a lacné riešenie umožňujúce vzájomnú spoluprácu medzi dvoma zariadeniami, pred nahradením už spomenutým USB.
Hardvér.
Štandard RS-232 definuje napätia a prenosové rýchlosti medzi zariadeniami ktoré ho používajú. Podľa štandardu RS-232 sú definované vzájomne sériovo komunikujúce zariadenia Data Terminal Equipment (DTE) a Data Communications Equipment (DCE), v našom prípade skratka DTE reprezentuje počítač a skratka DCE zariadenie, ktoré je s ním prepojené prostredníctvom sériovej linky. Štandard RS-232 stanovuje že DTE zariadenia používajú 25-pinový konektor (zástrčku) a DCE zariadenia 25-pinový konektor (zásuvku). 25-pinové konektory boli postupne nahradené kompaktnejšími 9-pinovými. Konektory na strane DTE majú vždy kolíky (samec, male).
Prenos údajov.
Sériový prenos je jeden z najrozšírenejších spôsobov prenosu. Jednotlivé prvky sú v časovej postupnosti vysielané po jednej prenosovej linke. Pri príjme dát je potrebné aby prijímač bol synchronizovaný s vysielačom. Prijímač teda musí poznať začiatok a koniec kedy dochádza k zmene signálového stavu – začiatky a konce blokov dát. Na základe týchto údajov prijímač stanoví rozhodujúci okamih pre vyhodnotenie signálového stavu jednotlivého prvku.
Sériový port je plne duplexné (full duplex) zariadenie, čo znamená súčasný príjem i vysielanie dát. Port používa dve nezávislé linky, jednu pre vysielanie a jednu pre príjem dát. Zjednodušené porty podporujú iba jednosmernú komunikáciu (half duplex) a teda využívajú len vysielaciu linku a signálovú zem. Prenos dát sa uskutočňuje po linkách TxD a RxD. Ostatné linky plnia pomocné funkcie pre štrukturovanie a riadenie toku údajov. Signály je možné programovo nastavovať a čítať ich stav. Riadenie toku dát (handshaking) predstavuje potvrdenie príjmu dát resp. pripravenosť na prenos. Riadenie toku môže byť hardvérové, alebo softvérové. Hardvérový handshaking je prenos od vysielača k prjímaču. Vysielač oznamuje, že má pripravené dáta k prenosu, alebo od prijímača k vysielaču, že prijímač je pripravený dáta prijať. Softvérový handshaking je realizovaný prenosom znakov XON a XOF podľa ASCII tabuľky. Softvérový handshaking spomaľuje prenos dát. Pri sériovom prenose je dátový bajt prenesený postupne po bitoch (jeden bit súčasne).
Vysielacia a prijímacia strana sa musia na začiatku komunikácie dohodnúť na počte dátových bitov, na paritnom bite a na rýchlosti. Jednotka rýchlosti je Baud, čo je číslo reprezentujúce počet zmien stavu vodiča (linky) za sekundu. Táto hodnota nemusí byť vždy nevyhnutne taká istá ako počet prenesených bitov za sekundu (BPS – Bits per second), ale pri štandardnom prepojení dvoch zariadení sériovou linkou sú obvykle údaje totožné. Hodnoty bit/s a počtu zmeny stavov linky sa môžu líšiť pri spojeniach prostredníctvom telefónnej linky. Dáta je možné prenášať synchrónne a asynchrónne.
Napätie.
Elektrické charakteristiky výstupov a vstupov sú dané normou RS-232, ktorá využíva invertovanú logiku na rozdiel od moderných číslicových protokolov. V stave logickej nuly majú napätie 3 až 25 V, v stave logickej jednotky -3 až -25 V vzhľadom na signálovú zem. Rozsah -3 až 3 V je považovaný za zakázanú oblasť (žiaden logický stav).
Sériový port v počítači.
Niektoré počítače, ako IBM PC, používali integrovaný obvod nazývaný UART, ktorý mení na (a z) asynchrónny sériový formát a automaticky hľadá časovanie a ohraničenie dát. Veľmi lacné systémy napr. prvé domáce počítače by namiesto použitia CPU na posielanie dát cez výstupný pin použili takzvanú bit-banging techniku.
Prevažná väčšina osobných počítačových matičných dosiek stále obsahuje prinajmenšom jeden sériový port. Systémy s malými rozmermi a notebooky často neobsahujú sériový port pre úsporu miesta. RS-232 bol štandard pokiaľ obvody potrebovali kontrolu, sériový port sa stal veľmi lacným a často existoval ako jediný čip, niekedy tiež v prepojení s paralelným portom.

</doc>
<doc id="207584" title="Paradoxný spánok" url="https://sk.wikipedia.org/wiki?curid=207584">
Paradoxný spánok

Paradoxný spánok (iné názvy: REM, spánok REM, REM-spánok, rýchle očné pohyby, aktívny spánok, desynchronizovaný spánok, rombencefalický spánok, REM je angl. skratka spojenia "rapid eye movement") označuje fázu najhlbšieho spánku, pri ktorom dochádza k sneniu. K sneniu avšak môže dochádzať aj v NREM fázach spánku, avšak sny sú opisované ako fádne a nejasné. Sny konajúce sa v REM fáze spánku sú živé a bizarné.
Ak sa dívame na časový profil prirodzeného spánku z hľadiska trvania a striedania fázy NREM-spánku a REM spánku, na zvislej osi je mozgová aktivita v Hz, na horizontálnej osi vyobrazený čas trvania spánku. Jeden cyklus REM a NREM spánku trvá 90 minút, avšak aktivita REM spánku je tesne pod úrovňou bdenia, čím sa môžeme domnievať, že REM spánok je spánok plytký. Nie je to tak. Je to ten najhlbší spánok, avšak aktivita mozgu práve v tejto fáze stúpa na hodnoty pripomínajúce bdenie, zobrazujú sa naň vlny podobné beta-vlnám, ktoré sú charakteristické pre zobudeného človeka. 
REM spánok tvorí 15-20% z celkového trvania spánku, aktivita mozgu je v ňom o 30-40% vyššia ako vo fáze bdenia. Sú preň charakteristické alfa, theta a pílovité vlny s vysokými frekvenciami pripomínajúcimi bdelú aktivitu mozgu. Avšak mozog je v tejto fáze "odpojený" od tela ako ochranný mechanizmus pred realizáciou snových pohybov. Dochádza teda k úplnému vymiznutiu svalového tonusu okrem okohybných a autonómnych (aj dýchacích) svalov.
Srdcová aktivita a frekvencia dýchania sú zvýšené, dýchanie je rýchle a plytké. Dochádza k transformácii primárnej pamäti na pamäť sekundárnu - slabé spomienkové asociácie sa menia na silné spomienky. Dochádza tu k výraznej prestavbe a regenerácii CNS. 
Nástup paradoxného spánku riadi štruktúra locus caeruleus v dorzálnej časti hornej polovici mosta.
Paradoxný spánok sa vyskytuje len u stavovcov. Najvýraznejšie je zastúpený u cicavcov - viac u mäsožravcov než u bylinožravcov. Z hľadiska ontogenézy sa pozoruje opačná súvislosť - paradoxný spánok trvá 2-krát dlhšie u novorodencov a mláďat než u dospelých jedincov.
Následky deprivácie REM spánku sú úzkosť, neistota a agresivita. Alkohol ako sedatívum vyvoláva nedosiahnutie REM fázy spánku, z dlhodobého hľadiska sa vytráca aj hlboká fáza NREM spánku (fáza III a IV).
Zdroje.
JAVORKA, Kamil. "Lekárska fyziológia. Učebnica pre lekárske fakulty". Martin: Osveta, 2014. ISBN 978-80-8063-407-0.

</doc>
<doc id="207592" title="Kresťanské spoločenstvá Slovenska" url="https://sk.wikipedia.org/wiki?curid=207592">
Kresťanské spoločenstvá Slovenska

Kresťanské spoločenstvá Slovenska patria medzi evanjelikálne cirkevné spoločenstvá. Je to združenie nezávislých kresťanských zborov na Slovensku hlásiacich sa kletnično - charizmatickému hnutiu.
Dejiny.
Pred rokom 1989 dochádzalo v bývalom Česko-Slovensku ku kontrole veriacich zo strany štátnych orgánov. Veriaci sa mohli stretávať výhradne v spoločenstvách, ktoré kontroloval režim cez cirkevných tajomníkov. Po revolúcii v roku 1989 sa situácia zmenila a kresťania mohli slobodnejšie vyjadriť svoju vieru. Dnes je sloboda vyznania zaručená Ústavou SR. Takmer okamžite po zmene režimu začali vznikať nové spoločenstvá veriacich, skupiny kresťanov, ktorí sa stretávali na modlitbách, pri čítaní Biblie a oslavách Boha. Veľa takto novovzniknutých skupín spoznalo, že je dobré udržovať kontakty, etablovať sa v spoločnosti a prijať spoločný názov. Takto vznikli Kresťanské spoločenstvá Česko-Slovenska. Po roku 1994 sa rozdelili na Církev Křesťanská společenství a Kresťanské spoločenstvá Slovenska.
Keďže česká vetva cirkvi sa skôr prikláňa k tzv. Pastierskemu hnutiu a slovenská zase k Hnutiu viery postupom došlo medzi českýmu a slovenskými Kresťanskými spoločenstvami k teologickému odcudzeniu. Dôsledom tohto odcudzenia je odchod dvoch zborov z českej CKS (Olomouc a Prostějov) a ich pripojenie sa k slovenskej CKS.
Charakteristika.
Kresťanské spoločenstvá Slovenska sú evanjelikálne spoločenstvá, na rozdiel od českých Kresťanských spoločenstiev vychádza z tzv. Hnutia viery, ktoré je krídlom cirkví letnično-charizmatického typu. Typickou pre toto hnutie je teológia prosperity. Názvom Kresťanské spoločenstvá chcú vyjadriť, že sa hlásia za nástupcov prvotnej cirkvi, ktorá vznikla po známom kázaní apoštola Petra v Jeruzaleme. Vyznačujú sa Kristocentrizmom, zdôrazňovaním Svätého Ducha a jeho prejavov, bohoslužbami s obnovenými chválami, používaním daru hovorenia novými jazykmi a daru uzdravovania. Kresťanské spoločenstvá sa usilujú o praktický život podľa Biblie. Hlavou cirkvi je Kristus, autoritu v jednotlivých zboroch majú pastori spolu s vedením - staršovstvami. Kresťanské spoločenstvá nemajú sformulovanú spoločnú dogmatiku, ale majú spoločné teologické línie.
Slovenské Kresťanské spoločenstvá nie sú organizačne napojené na maďarské charizmatické hnutie HIT Gyülekezete, pastora Sándora Németha, ktoré je teologicky blízke zakladateľovi Hnutia viery K. Haginovi, ale sú samostatným hnutím pôsobiacim v Česku a na Slovensku. Hlavným predstaviteľom Kresťanských spoločenstiev na Slovensku je Kresťanské spoločenstvo Milosť so sídlom v Banskej Bystrici.
Bohoslužby.
Pravidelné zhromaždenia sú verejné a prístupné pre každého. V zboroch KS sú bohoslužby charakteristické intenzívnymi, znejúcimi chválami, uctievaním Boha a neformálnou zbožnosťou. K tomu sú používané všetky dostupné hudobné nástroje a ozvučenie. Veľký dôraz je kladený na kázané biblické slovo. Bohoslužby obyčajne trvajú 2 až 4 hodiny. Ľudia často prichádzajú na bohoslužby zo širokého okolia (i 100 km). Pre deti sú počas bohoslužieb pripravené samostatné priestory pre vyučovanie a hry. Súčasťou bohoslužieb bývajú modlitby za chorých a za individuálne potreby ľudí.

</doc>
<doc id="207603" title="Konrád I. (Čechy)" url="https://sk.wikipedia.org/wiki?curid=207603">
Konrád I. (Čechy)

Konrád I. Brniansky (* okolo 1035, † 6. september 1092, Praha) bolo brnianske (v r. 10541055) a znojemské (v r. 10611092) údelné knieža a české knieža (v r. 1092) z rodu Přemyslovcov. 
Tretí syn kniežaťa Břetislava I. a Judity sa v r. 1054 stal údelným brnianskym kniežaťom. Keď sa znepriatelili jeho bratia Vratislav a knieža Spytihněv, pridal sa Konrád na stranu olomouckého údelníka Vratislava. Spytihněv však v spore zvíťazil a zbavil Konráda jeho údelu. Na Moravu sa mohol vrátiť až po Spytihněvovej smrti (r. 1061), kedy od Vratislava dostal Znojemsko. Vytvoril tu stabilný základ přemyslovskej moci pre ďalšie generácie. 
Aj medzi ním a novým kniežaťom Vratislavom dochádzalo k sporom. Spory medzi bratmi urovnala až Konrádova manželka Wirpirka. Po smrti brata, teraz už českého kráľa Vratislava II., sa 22.1.1092 Konrád stal na osem mesiacov českým kniežaťom.
Rodinné pomery.
S manželkou Wirpirkou (*?, †?), dcérou Fridricha I. z Tenglingu mal dvoch synov:

</doc>
<doc id="207620" title="Vratislav II." url="https://sk.wikipedia.org/wiki?curid=207620">
Vratislav II.

Vratislav II. (* okolo 1033 – † 14. január 1092) bol olomoucké údelné knieža a české knieža (v r. 10611085), od r. 1085 prvý český kráľ z rodu Přemyslovcov, syn kniežaťa Břetislava I. a Judity zo Schweinfurtu.
Moravský údelník.
V mladosti dostal Břetislavov druhorodený syn údel v Olomouci, ktorý spravoval v r. 10541056. Onedlho nato musel spolu s matkou utiecť pred bratom Spytihněvom do Uhorska na dvor kráľa Ondreja I.; v r. 1058 sa mohol vrátiť späť. Po predčasnej Spytihněvovej smrti v r. 1061 usadol na český kniežací stolec.
České knieža.
Ako knieža rozdelil Moravu medzi bratov – brniansky údel zveril staršiemu Konrádovi a mladší Oto dostal olomoucký údel. Ďalší brat Jaromír, Břetislavom určený na cirkevnú dráhu, odišiel do Poľska.
Vratislav veľmi dbal na rozvoji hospodárskeho a cirkevného života v krajine. V r. 1063 zriadil olomoucké biskupstvo a v nasledujúcom roku povolal späť do sázavského kláštora slovanských mníchov. Po smrti pražského biskupa v r. 1067, obsadil úrad svojím kaplánom, Nemcom Lancom. V r. 1068 sa však proti tomu postavili jeho bratia spolu s niektorými veľmožmi a vynútili si vymenovanie Jaromíra za biskupa.
Ďalšie obdobie jeho panovanie bolo poznačené blízkymi vzťahmi s cisárom Henrichom IV. Približne od roku 1075 mu poskytoval v jeho sporoch s pápežskou kúriou a v bojoch s nemeckými kniežatami neoceniteľné služby. České vojsko zasiahlo v cisárov prospech v nejednej bitke (napr. pri Hohenburgu v r. 1075). 12. mája 1082 porazil v bitke pri Mailbergu rakúskeho vojvodu Leopolda II. Dôsledkom jeho náklonnosti i ohromnej pomoci cisárovi bolo v roku 1085 ocenenie, o ktoré usilovali už Vratislavovi predchodcovia.
Prvý český kráľ.
15. júna 1085 mohučský arcibiskup Egilbert v Svätovítskom chráme na Pražskom hrade korunoval Vratislava za historicky prvého českého kráľa. Spolu s ním bola za českú kráľovnú korunovaná i jeho tretia manželka Svatava. Kráľovská hodnosť však ešte nebola dedičná, bola udelená iba samotnému Vratislavovi. Súčasne s korunováciou za českého kráľa mu bol udelený i titul poľského kráľa. Touto korunováciou došlo k uvoľneniu väzieb medzi českým štátom a rímskonemeckou ríšou. Za Vratislava prestali Čechy odvádzať starý ročný poplatok, miesto neho prijali záväzok vyslať 300 jazdcov na rímsku cisársku korunovačnú jazdu.
Posledné roky Vratislavovho panovania sa niesli v znamení narastajúcich sporov v přemyslovskom rode. Po smrti svojho brata Ota zveril jeho údel svojmu najstaršiemu synovi z tretieho manželstva Boleslavovi. Proti tomuto rozhodnutiu protestoval ďalší Vratislavov brat Konrád, ktorý sa zasadzoval za nástupnícke práva Otových detí. Vratislav bol nútený spory riešiť dokonca na bojovom poli. Vpadol na Moravu a v r. 1091 obliehal Brno. Následkom narastajúcich problémom (o. i. v kráľovom vojsku vypukla vzbura) bol nútený podľa starešníckeho princípu určiť za svojho nástupcu na kniežacom stolci brata Konráda.
Vratislav zomrel na následky zranenia, ktoré utrpel pri páde z koňa na poľovačke. Podľa svojho priania bol pochovaný na cintoríne na Vyšehrade.
Rodinné pomery.
Vratislav bol trikrát ženatý; štyria z jeho synov usadli na kniežací stolec, žiaden sa však nestal českým kráľom.
Prvou manželkou bola bližšie neznáma Mária (*?, † asi [1056]), ktorá zomrela pri predčasnom pôrode.
Druhý raz bol ženatý s Adlétou Uhorskou (* okolo 1040 – † 27. január 1062), dcérou uhorského kráľa Ondreja I., s ktorou sa im narodili štyri deti:
Tretí raz sa oženil so Svatavou (* 1041/1044 alebo 1046/1048, † 1. september 1126), dcérou poľského kniežaťa Kazimíra I. a Dobronegy Kyjevskej. Z tohto manželstva vzišlo päť detí:

</doc>
<doc id="207653" title="Petr Hruška (básnik)" url="https://sk.wikipedia.org/wiki?curid=207653">
Petr Hruška (básnik)

Petr Hruška (* 7. jún 1964, Ostrava) je český básnik a literárny vedec.
Život.
Vyštudoval VŠB v Ostrave (odbor úprava nerastných surovín, špecializácia Úprava vôd, promovaný inžinier roku 1987), Filozofickú fakultu OU v Ostrave (19901994 česká literatúra a literárna veda, dipl. práca "Současná nezavedená česká poezie a próza", Mgr.) A FF MU (doktorandské štúdium, dizertačná práca "Poválečný surrealismus a reakce na setrvačnost avantgardního modelu v oficiální poezii", obhájená v roku 2003, Ph.D.) Pracuje v Ústave pre českú literatúru AV ČR v Brne; jeho bádateľskou oblasťou je česká poézia po roku 1945. Podieľal sa na spracovaní štvorzväzkových "Dějin české literatury 19451989", druhého dielu "Slovníku českých spisovatelů" od roku 1945, "Slovníku českých literárních časopisů, periodických literárních sborníků a almanachů 19452000" a dvoch knižných súborov interpretácií diel vzniknutých po roku 1990: "V souřadnicích volnosti" (2008) a "V souřadnicích mnohostí" (2014).
Dielo.
Petr Hruška hovorí: „"Poézia nie je zdobenie života"“. Podľa neho poézia musí „"rozrušovať, udivovať, prekvapovať, zneisťovat, boriť existujúce estetické istoty a vytvárať nové"“. O jeho knihách Ivan Wernisch napísal: „"Daria sa vám verše bez zbytočností, teda bez lyrického čvaňhania".“
Časopisecky publikoval oi. V Hoste, Tvare, Revolver Revue, Literárních novinách, Souvislostech, Welese ai. Je autorom literárnych stĺpčekov na rôzne kultúrne témy, pravidelne uverejňovaných v časopise Respekt (20102013) a v internetovom Bubínku Revolver Revue. Písal aj recenzie a kritiky (hlavne Iniciály, Tvar, pravidelná spolupráca s rozhlasovou stanicou Vltava v 2. pol. 90. rokov). Ďalej publikoval odborné literárnohistorické práce, úvahy atď. (Hlavne Host, Tvar, ale aj Slovenská literatúra, Protimluv, Obrácená strana měsíce a i.).
Jeho básne boli preložené oi. do angličtiny, francúzštiny, nemčiny, taliančiny, slovinčiny, holandčiny, poľštiny či chorvátčiny. V roku 1998 bol ocenený Drážďanskou cenou lyriky a v roku 2009 dostal Cenu Jana Skácela. Za zbierku "Darmata" získal v roku 2013 Štátnu cenu za literatúru. V Taliansku obdržal Premio Piero Ciampi 2014. Za knihu "Daleko od ničeho. Básnik Ivan Wernisch" mu bola v septembri 2020 udelená cena Nadácie Českého literárneho fondu.
Ako editor pripravil na vydanie napríklad zobrané dielo Jana Balabána alebo výbor z poézie Ivana Martina Jirousa, pre slovinské vydanie zostavil antológiu českej poézie 20. storočia.
Básnické dielo.
Antológie (výber).
České:
Zahraničné:

</doc>
<doc id="207682" title="Ken Doherty" url="https://sk.wikipedia.org/wiki?curid=207682">
Ken Doherty

Ken Doherty (* 17. september 1969, Ranelagh) je profesionálny hráč snookeru, komentátor a moderátor v rádiu. 
Ako prvý vyhral amatérske aj profesionálne majstrovstvá sveta a momentálne to dokázal iba on a Stuart Bingham. Profesionálnym hráčom sa stal v roku 1990. V roku 1998 ho Ronnie O’Sullivan porazil vo finále "Irish Masters", ale Ronnie neprešiel protidrogovým testom a titul pripadol Dohertymu.
Úspechy.
Má na konte 6 víťazstiev v bodovaných turnajoch:
Na turnajoch zatiaľ vyhral cez 3 milióny £. Jeho najvyšší break je 147, ktorý sa mu podaril na Paul Hunter Classic v roku 2012.

</doc>
<doc id="207686" title="Noviciát" url="https://sk.wikipedia.org/wiki?curid=207686">
Noviciát

Noviciát je obdobie, po ktorom čakatelia na vstup do katolíckeho rehoľného spoločenstva (novic, resp. novicka) žijú spoločne s rehoľníkmi. Pripravujú sa tak na skladanie sľubu, život v spoločenstve a majú možnosť zvážiť, či si do neho skutočne želajú vstúpiť.
Dĺžka noviciátu sa u rôznych spoločenstiev líši, obvykle trvá rok, ale napríklad u jezuitov ide o roky dva.
Podobné koncepcie existujú aj u iných mníšskych radov, napríklad buddhistických. Pokiaľ novicovi žijú či trávia časť dňa v špeciálnom dome či časti kláštora, poprípade pokiaľ sa novici zaučujú len v určitom kláštore, nazýva sa dotyčná budova (kláštor) tiež noviciát.

</doc>
<doc id="207734" title="Vandenberg Space Force Base" url="https://sk.wikipedia.org/wiki?curid=207734">
Vandenberg Space Force Base

Vandenberg Space Force Base (doslova: "Vandenbergova základňa vesmírnych síl"; IATA: VBG, ICAO: KVBG, FAA LID: VBG; do roku 2021 pod názvom Vandenberg Air Force Base) je kozmodróm a základňa Vesmírnych síl Spojených štátov ("United States Space Force") v Kalifornii.
Vznik.
V roku 1958 bola blízko staršej Vandenbergovej vojenskej základne v Kalifornii postavená novšia strelnice, ktorá získala označenie Vandenberg AFB, resp. Vandenberg Air Force Base. Celý komplex má rozlohu asi 400 km2. Je rozdelený na severnú a južnú časť cestou, ktorá smeruje k Tichému oceánu. 
Využitie.
Strelnica sa využíva hlavne na vojenské účely, neskôr sa začala využívať aj pre potreby kozmonautiky. Postavilo sa tu množstvo odpaľovacích rámp s označením SLC-4C, SLC-4W, SLC-3W, SLC-3E, SLC-2W a najmä modernizovaná SLC-6. Z rámp boli vypúšťané rakety Titan, Atlas, Delta 2, rôzne typy družíc (vrátane špionážnych). Mal tu byť tiež realizovaný projekt vojenského laboratória MOL. Z kozmodrómu sa plánovalo vypúšťanie raketoplánov Space Shuttle, po havárii Challengera sa však od toho upustilo. V roku 1994 bol komplex upravený na vypúšťanie ľahkých nosičov LMLV (Athena) firmy Lockheed Corporation. 

</doc>
<doc id="207918" title="Jiří Schelinger" url="https://sk.wikipedia.org/wiki?curid=207918">
Jiří Schelinger

Jiří Schelinger (* 6. marec 1951, Bousov – † 13. apríl 1981, Bratislava) bol český rockový spevák a skladateľ.
Životopis.
Jiří Schelinger sa narodil v dedinke Bousov, ktorou preteká potok Kurvice, neďaleko Čáslavi. Mal o rok mladšieho brata Milana. Jeho otec Josef bol učiteľom hudby (hry na gitaru) a rodina sa presťahovala do jeho rodiska Praha-Nusle, kde chodil Jiří do základnej školy. Aj pod vplyvom otca sa aj s bratom venovali hudbe. Už ako dieťa hral na klavír a neskôr na gitaru. Potom začal navštevovať stredné odborné učilište, ale štúdium za inštalatéra nedokončil. 
Ako približne 17 ročný po vpáde ruských vojsk v auguste 1968 bo zadržaný a umiestnený do vyšetrovacej väzby, kde sa pokúsil o demonštratívnu samovraždu, aby bol rýchlejšie prepustený. Na jej základe podstúpil psychiatrické vyšetrenie, ktoré malo za následok získanie modrej knižky, ktorá ho oslobodzovala od služby v armáde, čo bolo pre jeho hudobnú kariéru dosť dôležité. Po prepustení z liečebni v Bohniciach sa stal kulisárom v divadle Jiřího Wolkera. V divadle vydržal asi mesiac a potom sa rozbehla jeho kariéra, keď sa stal hlavnou hviezdou v skupine Smaragd.
Jeho prvou kapelou, ktorú založil už na základnej škole a v ktorej hral na gitaru, bola "Nothing But Nothing". Neskôr vystupoval v barovej kapele Iva Trojanana "Smaragd". Potom nastúpil na miesto gitaristu a speváka v bluesovej kapele "The Happy Five". Táto však odchádzala na angažmán do Fínska bez J. Schelingra a ten prijal ponuku Karla Šípa a stal sa členom jeho skupiny Faraon. S tou natočil v roku 1972 svoj prvý veľký hit, pieseň Holubí dům. V roku 1973 potom prešiel ku kapele Františka Ringo Čecha, s ktorou v roku 1977 koncertoval aj s kapelou Smokie v NDR.
13. apríla 1981 z neznámych dôvodov Schellinger, 30-ročný, spáchal samovraždu skočením zo Starého mosta do Dunaja. Jeho mŕtve telo bolo vylovené z vody 7. mája 1981 pri osade Bodíky, v katastrálnom území obce Horný Bar. To, že jeho telo nebolo nikdy identifikované nikým z jeho rodinných príslušníkov alebo aspoň známych, vedie niektorých jeho fanúšikov k domnienke, že skok prežil a žije niekde v ústraní.
Pri príležitosti šesťdesiateho výročia jeho narodenia (a tridsiateho výročia jeho smrti) bol v marci 2011 na dome, v ktorom žil v Prahe v ranom detstve (Čestmírova 18, Praha Nusle) odhalená jeho busta s pamätnou tabuľou. 
Schelinger bol pochovaný na Olšanskom cintoríne v Prahe.
Bol dvakrát ženatý. Od neho staršiu Alenu si bral ešte počas pôsobenia v skupine "Smaragd." V manželstve sa narodila dcéra Andrea. Druhý krát sa ženil ako 26 ročný a zobral si Jitku Poledňákovú.
Napriek svojmu krátkemu životu sa stal Schelinger legendou československého bigbítu. Jeho spev je dodnes jedným z najcharakteristickejších v českej rockovej histórii, spevákove hity sú stále známe.
Diskografia.
"LP albumy"
"CD albumy"

</doc>
<doc id="207931" title="Voľby do orgánov samosprávnych krajov na Slovensku v roku 2001" url="https://sk.wikipedia.org/wiki?curid=207931">
Voľby do orgánov samosprávnych krajov na Slovensku v roku 2001

Predseda NR SR svojím rozhodnutím č. 320/2001 Z.z. zo dňa 17. augusta 2001 vyhlásil voľby do zastupiteľstiev samosprávnych krajov a voľby predsedov samosprávnych krajov v roku. Deň volieb bol určený na 1. decembra 2001. Druhé kola sa v prípade volieb županov siedmich krajov (výnimkou bol Bratislavský kraj) konali následne 15. decembra 2001. Účasť v prvom kole dosiahla 26% oprávnených voličov a v druhom kole 22,6% oprávnených voličov. Toto boli prvé voľby do VÚC v historií nezavíslej Slovenskej republiky (t.j. od r. 1993).

</doc>
<doc id="207962" title="Petr Ulrych" url="https://sk.wikipedia.org/wiki?curid=207962">
Petr Ulrych

Petr Ulrych (* 21. február 1944, Hradec Králové) je český spevák, hudobný skladateľ a textár, brat speváčky Hany Ulrychovej.
Život.
Po ukončení strednej školy vyštudoval letecké inžinierstvo na Vojenskej akadémii v Brne. Letectvu sa však nikdy nevenoval, ihneď po ukončení školy v roku 1966 sa stal profesionálnym hudobníkom. V priebehu štúdia na vysokej škole sa súkromne učil hrať na klavíri, na brnianskom konzervatóriu dva roky študoval skladbu a hru na kontrabase. V roku 1961 bol spoluzakladateľ brnianskeho "Divadla bez tradic" (DIBETRA) kam ho neskôr nasledovala aj jeho mladšia sestra Hana. Od roku 1964 prešiel do rockovej skupiny Vulkán, v roku 1967 potom do skupiny Atlantis, kam ho znova nasledovala aj sestra Hana. 
Když «21. srpna 1968 přišla "na pomoc" bratrská vojska, Petr Ulrych tentýž den spontánně složil a nahrál píseň Zachovejte klid!. Slova "To ráno bylo klidný jako všechna rána, … a nikdo netušil, že otevře se brána pro křídla strašných ptáků, která nejsou sen. Zachovejte klid, se ozvalo z ticha, přišel k nám někdo, kdo nebyl pozvaný, zachovejte klid, když těžko se dýchá a každou chvíli někdo vběhne do rány. Zbývá mi jenom píseň, a proto zpívám jděte pryč, jděte pryč, pravdu nezničí tanky, my máme pravdu a vy jenom bič, zradu a bič" samozřejmě neunikla cenzorům a na kariéru Ulrychových to mělo fatální dopad.»
So skupinou Atlantis vystupoval v pražskom divadle Rokoko, kde vystupoval v programe "Nepůjdem do kláštera". Najväčším hitom skupiny bola pieseň "Nechoď do kláštera", ktorá vtedy zvíťazila v rozhlasovej "Húpačke" (čo bola niekdajšia rozhlasová hitparáda). Petr Ulrych prejavoval sklony k syntéze moravského folklóru s rockom, čo sa výrazne prejavilo v nasledujúcich rokoch. V roku 1974 vychádza súrodencom Ulrychovcom legendárny album "Nikola šuhaj loupežník" (omnoho skôr než neskoršia divadelná a filmová adaptácia tohoto námetu, ktoré niesli odlišný názov "Balada pro banditu"). Tento úspešný album posunul súrodeneckú dvojicu smerom k moravskému folklóru a štylizácii moravských ľudových piesní, ktoré sú dodnes hlavným repertoárom ich sprievodnej hudobnej skupiny Javory. Petr Ulrych je umeleckým vedúcim, skladateľom aj textárom tejto skupiny, okrem tejto vlastnej tvorby je tiež autorom scénickej a filmovej hudby k niekoľkým ďalším filmom a divadelným predstaveniam. Spoločne so sestrou Hanou tiež vystupoval v jej zhudobnených (ako spoluautor sa Stanislavom Mošou) brnianskych muzikáloch "Legenda","Máj","Koločava" a "Radúz a Mahulena" uvádzaných v Mestskom divadle Brno. Za hudbu k muzikálu Koločava získal cenu Alfréda Radoka.
Diskografia, výber.
Gramofónové albumy:
CD albumy:

</doc>
<doc id="207974" title="Pacifik (skupina)" url="https://sk.wikipedia.org/wiki?curid=207974">
Pacifik (skupina)

Country, trampská a folková hudobná skupina Pacifik vznikla v roku 1971. Skupinu založilo niekoľko hudobníkov z bývalých hudobných skupín Drnkači a Mantrap. Od tejto doby Pacifik patrí ku stáliciam českej folkovej a country scény, na ktorej úspešne pôsobí dodnes. Jeden z otcov zakladateľov, kapelník Tony Linhart patrí medzi najvýraznejších českých autorov a osobností tohto žánru. Skupinu založil spolu s manželmi Helenou a Václavem Maršálkovými, k nim sa potom pridal Jiří Cipro a speváčka Hana Veselá-Sýkorová. Neskôr sa pridal aj sólový gitarista Miloš Tůma. Vznikla tak „zahajovacia“ zostava kapely.

</doc>
<doc id="207981" title="Michal Penk" url="https://sk.wikipedia.org/wiki?curid=207981">
Michal Penk

Michal Penk (* 19. apríl 1968) je český spevák, skladateľ a hudobník.
Životopis.
Michal Penk bol v detstve úspešný klavirista. V najvýznamnejších súťažiach získaval skvelé umiestnenia.
V roku 1984 začal hrať v skupine "Julie 2300". V roku 1985 hľadali speváka do skupiny Lucie a tip na osemnásťročného Michala Penka dal vtedajší manažér Michal Kaizr. A v novembri 1985 sa stal spoluzakladateľom skupiny. Súbežne s kapelou Lucie hral aj v kapele Bossanova. V priebehu leta 1986 spevák Michal Penk z kapely Lucie odišiel, pretože ho zlákal Ladislav Štaidl do "Orchestra Ladislava Štaidla".
Spolupracoval s producentským duom "ORM" (Petr Orm, Pavel Orm) s ktorým na seba výrazne upozornili koncom 80. rokov pesničkami "“Odpusťte nám”" alebo "“Stín”", súčasne vystupoval v duetoch s Ivetou Bartošovou. Napísal pre ňu hudbu k piesňam "Útoč svou láskou", "Závod s mládím", "Tichá píseň". Naspieval titulnú pieseň k TV seriálu Chlapci a chlapi “"Má daleká"” (seriál o vojakoch hrali v ňom napr.: Eva Vejmělková, Martin Zounar, Sabina Laurinová a ďalší). V roku 1989 mu vyšiel jeho prvý album "Michal Penk". Po revolúcii založil kapelu "Sing Sing", ktorá hrala tvrdý rock. Vydali štyri albumy. A v hudobnej tvorbe produkoval albumy speváčke Tereze Pergnerovej.
Začiatkom 90. rokov sa znova vrátil s piesňou "“O bláznech”". Je to jeho najväčší a najúspešnejší hit. Na pesničku "O bláznech" natočil aj videoklip, ktorý mu režíroval Sagvan Tofi. V roku 1993 pre film “Kanárská spojka” zložil scénickú hudbu a naspieval piesne do filmu. V tomto filme vystupoval aj ako herec, hral tam sám seba. K filmu vydal album “Naopak” s podtitulom "Kanárská spojka". Potom 1994, ale prišiel strmý pád. Spadol do dlhoročnej drogovej závislosti. Päť rokov medzi 19962001 sa systematicky ničil používaním drog. Potom nastal veľmi veľký obrat, keď našiel cestu k Bohu. Lenže neskôr sa od Boha odvrátil a vybral si radšej drogy. Potom sa predsa len spamätal a začal sa opäť pripomínať v roku 2002 a 2004. Podľa svojich slov je už teraz čistý, ale hudobné návraty mu zatiaľ stále nevychádzajú. Hral v českom muzikáli Michala Davida na motívy románu Alexandra Dumasa – Traja mušketieri postavu Aramisa.
V 80. rokoch spolupracoval s Ivetou Bartošovou, s ktorou spolu žili v spoločnej domácnosti. Potom Michal Penk zoznámil Ivetu Bartošovú s Ladislavom Štaidlom. Speváčka Michala kvôli Štaidlovi opustila.
V roku 1991 sa mu s vtedajšou priateľkou narodil syn Kryštof (Christopher). Neskôr v roku 1994 sa s priateľkou rozišiel .

</doc>
<doc id="208081" title="Hank Azaria" url="https://sk.wikipedia.org/wiki?curid=208081">
Hank Azaria

Hank Azaria (* 25. apríl 1964, Queens, New York, New York, USA) je americký herec, režisér, komik a dabér. Azaria sa preslávil dabovaním originálu Simpsonovcov, kde dabuje postavy Vočka, Apua, Crustyho, Clancyho Wigguma a iných.
Stal sa známy už po filmových rolách vo filmoch "Vtáčia klietka", "Godzilla" a "Riskni to s Polly". Účinkoval ako hlavná postava v seriáli "Huff", ktorý bol produkovaný v rokoch 2004 až 2006. Hral v muzikáli "Spamalot", kde hral postavu Sira Lancelota.
V roku 2020 Azaria oznámil, že končí s dabovaním Apua. Za svoje propagovanie stereotypov sa ospravedlnil: „Ospravedlňujem sa za to, že som bol súčasťou niečoho, čo tento problém spôsobilo a pomohlo zakoreniť rasistické stereotypy.“ Dodal ešte: „Mám preto pocit, že by som sa mal každému človeku indického pôvodu ospravedlniť.“ Azaria vyzýva, aby postavy dabovali herci s rasou príslušnosťou postavy.

</doc>
<doc id="208254" title="Trojspolok (prvá svetová vojna)" url="https://sk.wikipedia.org/wiki?curid=208254">
Trojspolok (prvá svetová vojna)

Trojspolok bol bojový spolok štátov, ktorý tvorili Nemecko, Rakúsko-Uhorsko, Taliansko a od roku 1883 aj Rumunsko. Fakticky vznikol viacerými zmluvami z rokov 1879, 1882 a 1883, ale formálne vznikol formou jedinej zmluvy až v roku 1887, ktorá bola niekoľkokrát obnovená - posledný raz 5. decembra 1912. Spolok zanikol formálnou výpoveďou zmluvy o Trojspolku Talianskom 4. mája 1915.
Jeho hlavným zámerom bolo získať nové územia - kolónie, na úkor iných koloniálnych štátov. Najviac úsilia v tomto smere vyvíjalo Nemecko, ktoré bolo druhou najväčšou európskou veľmocou a chcelo získať francúzske a britské kolónie, rovnako ako Taliansko, preto Spojené kráľovstvo, Francúzsko a Rusko uzatvorili Dohodu, ktorej sa tiež hovorilo "Trojdohoda", proti územným nárokom Trojspolku. Rakúsko-Uhorsko zase chcelo oslabiť a poraziť Srbsko a rozširovať svoje územie na Balkáne, proti čomu sa postavilo Rusko, ktoré bolo spojencom balkánskych národov. Po vypuknutí 1. svetovej vojny vyhlásilo Taliansko neutralitu (1915) a Nemecku a Rakúsko-Uhorsku sa začalo hovoriť centrálne mocnosti. Ich neskoršími spojencami boli Bulharsko a Osmanská ríša. Trojspolok bol vo vojne s Dohodou porazený.

</doc>
<doc id="208320" title="M36 Jackson" url="https://sk.wikipedia.org/wiki?curid=208320">
M36 Jackson

M36 Jackson známy tiež ako "Slugger" bol americký stíhač tankov používaný počas druhej svetovej vojny.
Vznik a vývoj.
Vyvinutý bol v USA na základe požiadaviek na rýchly stíhač tankov schopný postaviť sa nemeckým tankom Panther a Tiger. Nebol to typický stíhač tankov s konfiguráciou samohybného dela s omedzeným pohybom kanóna uloženého v korbe, ale mal normálne otočnú vežu. Prvé stroje sa dostali do bojov v roku 1944 používali sa hlavne v Európe. Ich oficiálne označenie bolo M36 GMC (Gun Motor Carriage). Ku koncu roku 1945 boli veže M36 Slugger vybavené skladacím pancierovaním na vrch veže proti ostreľovačom, ktorí ohrozovali obsluhu kanóna. M36 sa používal ešte aj v 90. rokoch počas konfliktu v Juhoslávii na strane Srbov. 

</doc>
<doc id="208387" title="Pajštún" url="https://sk.wikipedia.org/wiki?curid=208387">
Pajštún

Pajštún (-normovaný názov; iné názvy: Pajštúnsky hrad, Borinka, Stupavský kameň, Kvetov) je zrúcanina hradu na západnom Slovensku pri obci Borinka, v katastrálnom území mesta Stupava.
Dejiny.
Pajštún patril do sústavy pohraničných hradov, ktoré v Malých Karpatoch preberali od 13. storočia funkciu ochrany severozápadných hraníc uhorského štátu. Začiatky kráľovského hradu siahajú do 2. polovice 13. storočia. Doložený je v r. 1273. Najstarší majitelia mali spoločné panstvo so Stupavou, kam sa neskôr aj vrátili. Od 14. storočia patril grófom zo Svätého Jura a Pezinka nepretržite až do r. 1526, keď rod vymrel a majetky sa dostali do rúk Serédyovcov a neskôr Salmovcov. V r. 1592 až 1867 patril Pálfiovcom, neskôr Károliovcom. Hrad vyhorel v polovici 18. storočia, čiastočne ho opravili a naďalej používali. Od roku 1809, keď ho demolovali napoleonské vojská, leží v ruinách.
Exteriér.
Stredoveký hrad, z ktorého sa zachovali iba zvyšky muriva, podstatne prestavali v období renesancie. Zo 16. storočia pochádza na svoj čas moderné renesančné opevnenie, ktoré sa opieralo o mohutný rondel, na ktorom sa dali umiestniť delá. Opevnenie dokončili v r. 1550, ďalej ho zdokonaľovali v priebehu 17. storočia Pálfiovci, ktorí ukončili základnú prestavbu hradu a jeho rozšírenie už v r. 1619. Ešte väčšie zmeny nastali pri stavebných úpravách v polovici 17. storočia, keď nanovo prestavali obytné budovy a vybudovali ďalšie vonkajšie opevnenie.
Súčasný stav.
Hradné budovy sa zachovali vo fragmentoch okolo ústredného nádvoria, ktorého plochu prekrýva násyp z poškodených murív. Najsúvislejšie je obvodové murivo palácov a opevnení vstavaných do masívu hradného brala, so zachovanými otvormi okien, arkierov, vstupov, v murive s odľahčovacími oblúkmi a stopami po klenbách. Najpôsobivejšie sú krakorce niekdajšej pavlače nad vstupom s neskororenesančnou výzdobou v podobe maskarónov z r. 1619, ktoré svojou rôznorodosťou dokumentujú nároky staviteľa na architektúru a jej umelecké stvárnenie.

</doc>
<doc id="208418" title="Karloveská ulica (Bratislava)" url="https://sk.wikipedia.org/wiki?curid=208418">
Karloveská ulica (Bratislava)

Karloveská ulica je ulica v Bratislave, v mestskej časti Karlova Ves.
Tvorí základnú a prakticky jedinú hlavnú komunikáciu tejto mestskej časti, prechádza ňou električková radiála smerom do mestskej štvrte Dúbravka a autobusové trate.
Karloveská ulica začína križovatkou pri „Riviére“, kde sa na ňu napája Devínska cesta a končí za Metrologickým ústavom. Ponad cestu sú vybudované dve lávky pre chodcov a jedna aj pre autá. Na Karloveskú sa napájajú odbočky ku trom väčším supermarketom (Lidl, Billa a OD Centrum), jednej čerpacej stanici pohonných hmôt a niekoľkým menším obchodom. Nachádza sa tu Karloveské kultúrne stredisko, mestská knižnica, pobočky bánk a Miestny úrad Karlova Ves. 
Na úrovni Jurigovho námestia sa zachovala stavba rímskokatolíckeho kostolíka zo staršej zástavby pôvodnej obce, Kostol svätého Michala archanjela. Vedie tu takisto odbočka k Námestiu svätého Františka, kde sa nachádza aj Kostol svätého Františka z Assisi. Na Karloveskej ulici sa nachádzajú tri školy, dve štátne – Základná škola Karloveská 32, Karloveská 61 a cirkevná Základná škola a gymnázium svätého Františka z Assisi. Karloveská je tiež dôležitá (jediná) spojovacia komunikácia s časťou Dlhé Diely.

</doc>
<doc id="208503" title="Labradorský retríver" url="https://sk.wikipedia.org/wiki?curid=208503">
Labradorský retríver

Labradorský retriever alebo labrador je plemeno psa uznané v FCI v skupine 8 pod číslom 122.
Vzhľad.
Labradorský retriever je dobre stavaný, aktívny pes so širokou lebkou, hlbokým hrudníkom a širokou, silnou zadnou časťou tela. Má ostro rezanú, širokú lebku s dobre definovaným stopom a širokým nosom. Hnedé oči majú tvar listu, vyjadrujú inteligenciu a dobrú náladu. Nemá veľké ani ťažké uši. Má ich posadené viac dozadu, zvesené, priliehajúce k hlave. Má mohutný krk. Zadok má na úrovni hornej línie tela. Stredne dlhý, silný chvost je dobre osrstený krátkou, hustou srsťou, ktorá mu dodáva guľatý vzhľad. Hruď má dostatočne širokú a hlbokú. Predné aj zadné končatiny majú byť dostatočne vyvinuté, mohutné. Pohyb je voľný. Krátka a hustá srsť môže byť čiernej, čokoládovej alebo krémovej farby.
Názov.
Labrador dostal svoje pomenovanie podľa polostrova, na ktorom bol podľa tradície vyšľachtený.
I keď dnešný labrador loví už len loptičky a prináša skôr papuče, jeho predkovia boli výkonné lovecké psy, ktoré boli nasadzované na vyhľadanie zveri a prinášanie bažantov, kačíc a inej operenej zveri. Labrador sa vďaka tejto jeho schopnosti radí medzi retrívre, čomu vďačí aj za druhú časť svojho pomenovania (retrieve - po anglicky donášať).
Pomenovanie labradorský retríver sa používa už od roku 1839.
História.
Podobne ako novofunlandský pes a landseer, pochádza aj labradorský retríver z východného pobrežia Kanady, aj keď nie z polostrova Labrador Peninsula, ale z okolia Newfoundlandu. Medzi jeho príbuzných patrí zlatý retríver, hladkosrstý retríver a iné. 
Pri rybolove sa využíval pri práci dnešný predchodca labradorského retrívera - St. John´s Water Dog (vodný pes svätého Jána). Keďže na ostrove panovali drsné podmienky, išlo o pevného, kompaktného a životaschopného psa vyznačujúceho sa anatomickou zvláštnosťou - blanami na labách. Vďaka nim vedel tento pes lepšie plávať, k čomu mu dopomáhala aj hustá, vode odolná srsť. 
Začiatkom 19. storočia sa z Kanady a pobrežia Newfoundlandu dostal St. John´s Water Dog do Anglicka, kde z nich vojvoda Earl z Malmesbury (1778-1841) vyšľachtil plemeno vhodné na poľovné účely. K pôvodnému plemenu prišľachtil pointre. 
Oficiálne bolo plemeno uznané v roku 1903. O 13 rokov neskôr bol založený prvý klub labradorov, ktorý vypracoval aj prvý štandard. Vďaka úspechom labradorov na výstavách si toto plemeno rýchlo našlo svojich priaznivcov. V 30. rokoch 19. storočia sa vyvinuli dve línie - pracovná a výstavná. Pracovná línia sa vyznačuje ľahšou stavbou tela, zatiaľ čo psy z výstavnej línie sú mohutnejšie. 
Prvý uznaný žltý labrador bol Ben of Hyde, ktorý sa narodil v roku 1899 v chovateľskej stanici majora Charlesa Radclyffa. Čokoládové labradory boli uznané až v roku 1964 vďaka odchovom v chovateľskej stanici Cookridge Tango.

</doc>
<doc id="208532" title="Juraj Šaffa" url="https://sk.wikipedia.org/wiki?curid=208532">
Juraj Šaffa

Juraj Šaffa (* 23. marec 1907, Dlhé Klčovo – † 2. február 1990) bol slovenský folklorista a ľudový tanečník. 
V roku 1913 začal navštevovať maďarskú školu, ktorú ukončil v roku 1917. 
Bol známy pracovitosťou, rozhľadom a dobrou náladou. Na javisku po prvý raz vystúpil na slávnosti v Podčičve v roku 1965. Do podvedomia milovníkov folklóru sa dostal toho istého roku, keď spolu s Gizelou Frenovou zvíťazili v párovom tanci vo Východnej. Mali veľký úspech a vyhrali prvú cenu bez akejkoľvek prípravy. So svojim tancom prešiel od Sobraniec až po Karlove Vary. Vystupoval nielen naprieč republikou, ale bol aj dvakrát v Rusku, trikrát v Maďarsku, v Juhoslávii a v Poľsku. Vo svojich začiatkoch účinkoval so súborom Bukovčan, neskoršie Zamutovčanom, Vranovčanom, Zemplínom, Železiarom, Šarišanom a ďalšími. Bol známy ako stále usmiaty, plný vitality a optimizmu. Typickými pre neho boli klobúk na hlave s dlhým kohútim perom a "čerkajúce" zlaté ostrohy na čižmách. Zdvihnuté ruky a drobné cifrované krôčiky boli signálom pre primáša hudby roztancovať jeho nohy. Jeho tanec ako sám nazýval "zemplínski, cifrovani, čerkani, čapašovi čardaš" mal u divákov veľký úspech a býval vysoko ocenený aj porotou. Obdivuhodným bol jeho tanec aj vo vysokom veku.
Tanec, ktorý diváci obdivovali takmer 30 rokov, ho naučil tancovať Pavol Čintala z Božčíc. Najlepšie sa mu tancovalo na melódiu piesne "Počerkaj, pocifruj..." a na pomaly už zabudnutú pieseň "Na bilej pojsceľi, robiľi co chceľi..." Juraj Šaffa najradšej spomínal na svoje vystúpenie v Budapešti v roku 1975, kde vystupoval so súborom Zamutovčan. Mal tam veľký úspech. Bol na neho pyšný aj minister Hagara, ktorý mu zagratuloval a so žartom poznamenal: "Beťar je ten Slovák, čo učí Maďarov tancovať". V roku 1986 Jurovi Šaffovi udelili Zlatú medailu za rozvoj záujmovo-umeleckej činnosti. Osobnosť Juraja Šaffu, no hlavne "original zemplinski, čerkani, cifrovani, čapašovi čardaš," sa výrazne zapísala do folklórnej histórie. Je uložený v kultúrnom dedičstve NOC v Bratislave ako tanec, ktorý ocenili a oceňujú veľké osobnosti a znalci slovenského folklórneho umenia, a ktorý je zdrojom inšpirácie mladej generácie v oblasti folklóru na celom Slovensku.

</doc>
<doc id="208573" title="Pálfiho palác (Zámocká)" url="https://sk.wikipedia.org/wiki?curid=208573">
Pálfiho palác (Zámocká)

Pálfiho palác je palác ná Zámockej 47 v Bratislave v Starom Meste v Podhradí.
Postavený bol v čase prestavby Bratislavského hradu. Prestavbu viedol Pavol Pálfi, ktorý si palác postavil na Schlosgrunde. Z obslužnej cesty k palácu sa neskôr stala Zámocká ulica. V roku 1870 sa majiteľom paláca stalo mesto, boli tu zriadené delostrelecké kasárne, sirotinec a byty pre chudobu. V roku 1900 bol celý komplex asanovaný a vznikol tu vysokoškolský internát na Svoradovej a základná škola Palisády. 
Zachovaná časť paláca, letné krídlo, sa po druhej svetovej vojne dostala do správy bytového podniku, bol tu zriadený sklad stavebného materiálu. Objekt sa postupne devastoval, pretože nebol zaradený medzi historické pamiatky. V roku 1975 vznikol zámer obnovy, mal tu byť postavený vinársky dom s expozíciou vína. V roku 1985 bol palác zapísaný do zoznamu nehnuteľných pamiatok a v roku 1989 vznikla ďalšia architektonická štúdia, počítalo sa s využitím objektu pre Zväz slovenských výtvarných umelcov, aj ako stála expozícia Bratislavského hradu, na výstavy a ako cukráreň. Nakoniec bol objekt predaný.

</doc>
<doc id="208740" title="Blizard" url="https://sk.wikipedia.org/wiki?curid=208740">
Blizard

Blizard je druh silného a studeného vetra sprevádzaného silným snežením, najmä v Severnej Amerike, ale zvyknú sa vyskytovať aj v Strednej Európe. Blizardy vznikajú, keď sa systém vysokého tlaku dostane do styku s oblasťou nízkeho tlaku, následne dochádza k advekcii vzduchových hmôt z oblasti vysokého do nízkeho tlaku. Termín blizard sa niekedy nesprávne používa na označenie všetkých veľkých snežných búrok, z ktorých však mnohé nespĺňajú kritériá blizardu.
Vznik.
Severná Amerika.
V Severnej Amerike vzniká tým, keď teplý vzduch prúdi smerom z Mexického zálivu do vnútrozemia. Keď sa tento vzduch stretne s oblačnosťou a studeným vzduchom z Kanadských prérií, tak sa táto oblačnosť začne otáčať do proti smeru hodinových ručičiek. Vtedy je blizard na svete.
Stredná Európa.
V poslednej dobe dôsledkom veľkých výkyvov teplôt sa začínajú blizardy vyskytovať aj v Európe. Ale nie v takom množstve. Vznikajú skoro na rovnaký princíp ako v Severnej Amerike. 
Vzniká vtedy, keď smerom z Ruska a Ukrajiny prúdi do Strednej Európy studený a suchý arktický vzduch. Následne vzniká tlaková výš. Často sa stáva, že sa tento vzduch stretne s vlhkým vzduchom z Atlantiku. Prúdy z Atlantiku so sebou často prinášajú aj oblasť nízkeho tlaku vzduchu. Keď sa tieto prúdy stretnú, tiež sa začnú točiť do proti smeru hodinových ručičiek. Veľa krát sú tieto blizardy sprevádzané len hustým snežením. Silný vietor sa vyskytuje ojedinele.

</doc>
<doc id="209077" title="Zdeněk Borovec" url="https://sk.wikipedia.org/wiki?curid=209077">
Zdeněk Borovec

Zdeněk Borovec (* 7. január 1932, Praha – † 18. február 2001, Praha) bol český textár.
Životopis.
Vyštudoval katedru dramaturgie a scenáristiky na FAMU, kde bol jeho spolužiakom Miloš Forman. Často spolupracoval s hudobným skladateľom Karlom Svobodom.
Tvorba.
Zdeněk Borovec písal texty pre popredných českých interpretov (Waldemara Matušku, Karla Gotta, Helenu Vondráčkovú, Yvettu Simonovú a ďalších). Celkovo sa takto podieľal na viac ako 2500 piesňach a texty tvoril až na hotovú hudbu. Napísal tiež texty pre mnohé filmové a divadelné muzikály.
V posledných rokoch života sa preslávil hlavne javiskovými muzikálmi:
Niektoré piesňové texty:

</doc>
<doc id="209136" title="František Lipka" url="https://sk.wikipedia.org/wiki?curid=209136">
František Lipka

PhDr. František Lipka (* 22. február 1946, Bratislava) je slovenský diplomat, básnik, prekladateľ a someliér, ktorý prispel k vzniku nezávislej Čiernej Hory.
Životopis.
Lipka študoval slovenčinu, srbčinu a chorvátčinu na Filozofickej fakulte Univerzity Komenského v Bratislave (1969). Pracoval ako externý redaktor časopisu Revue svetovej literatúry, spolupracoval s časopismi "Smena na nedeľu", "Mladá tvorba", "Slovenské pohľady" a "Romboid"; striedavo pracoval ako lektor slovenského jazyka a literatúry na Filozofickej fakulte v Novom Sade a na Univerzite Komenského v Bratislave, kde prednášal dejiny srbskej a chorvátskej literatúry. Pôsobí tiež ako someliér a od roku 1994 zastáva funkciu predsedu medzinárodnej poroty pre udeľovanie cien Medzinárodnej organizácie viniča a vína (Organisation Internationale de la Vigne et du Vin) so sídlom v Paríži.
Diplomatická kariéra.
Od konca 80. rokov 20. storočia je činný v oblasti diplomacie. Zastával funkciu veľvyslanca Slovenskej republiky vo Francúzsku, Belgicku a Luxembursku. V roku 2006 sa stal predsedom Referendovej komisie (predsedom volebnej komisie) pre nadchádzajúce referendum o nezávislosti Čiernej Hory . Bol poverený dozorom nad priebehom referenda, jeho výsledkami a garantom dodržiavania spravodlivých a regulárnych volebných procedúr. 22. mája 2006 vyhlásil predbežné výsledky referenda s hlasovaním 55,4% voličov v prospech nezávislosti, čím sa splnilo predtým stanovené kritérium na vyhlásenie nezávislosti vo výške 55% voličov hlasujúcich za odtrhnutie.
Tvorba.
Poézii sa začal venovať počas svojho štúdia na univerzite. Debutoval senzitívno-reflexívnou lyrickou zbierkou "Štvanica". Jeho poézia jej charakteristická racionálnym prístupom, ktorým sa snaží o prienik do národnej a všeobecnej ľudskej histórie, prinášajúc motívy z dávnej histórie s cieľom pochopenia prítomnosti ľudstva v jeho súčasnom sociálnom, kultúrnom a ekologickom prostredí. Jeho výroky v sebe často nesú nadosobný aspekt, vytvárajúc dojem intelektuálneho a analytického poznania skutočnosti.
František Lipka je tiež významným prekladateľom zo srbčiny, chorvátčiny, slovinčiny a macedónčiny. Vydal antológiu básní Bosny a Hercegoviny, zostavil antológiu srbskej poézie 20. storočia, antológiu súčasnej macedónskej poézie a pripravil antológiu poézie od súčasných slovenských básnikov žijúcich na území bývalej Juhoslávie. Vydal tiež knihu pre deti "Farebné rozprávky".

</doc>
<doc id="209201" title="Timotej (biskup)" url="https://sk.wikipedia.org/wiki?curid=209201">
Timotej (biskup)

Svätý Timotej (; * Lystra, Lykaónia, Malá Ázia, 1. storočie† okolo 97, Efez) bol prvokresťanský biskup, žiak a blízky spolupracovník svätého Pavla.
V kresťanských cirkvách sa uctieva ako svätý a mučeník, vo východných cirkvách aj ako apoštol, pretože podľa tradície patril medzi 70 (resp. 72) Ježišových širších učeníkov. V Novom Zákone sa nachádzajú dva Pavlove listy adresované Timotejovi. Timotej sa stal biskupom v Efeze, tam údajne aj zomrel mučeníckou smrťou.
Katolícka cirkev a luteráni si jeho pamiatku pripomínajú 26. januára (katolíci spolu so svätým Titom), niektoré cirkvi aj 24. januára, východné pravoslávne a orientálne cirkvi 22. januára a 4. januára v rámci slávenia soboru 70 (72) apoštolov. Býva uctievaný aj ako patrón proti črevným a zažívacím ochoreniam.
V biblických epištolách je spomínaný sedemnásťkrát, šesťkrát v Skutkoch apoštolov a raz v Liste Hebrejom. Listy Timotejovi ho predstavujú ako strážcu apoštolskej tradície proti kacírstvu a nemorálnosti.
Život.
Svätý Timotej sa narodil v maloázijskej Lystre. Jeho matka Euniké bola Židovka, jeho otec bol Grék. Známa je aj Timotejova stará matka Lojda (Lois), ktorá mala mať spolu s jeho matkou obrovský vplyv na Timotejovu výchovu v duchu viery. V detstve nebol obrezaný. Konvertoval zrejme počas prvej Pavlovej cesty v jeho regióne.
Počas svojej druhej misijnej cesty do Lystry sa Timotej vďaka svojej horlivosti stal pomocníkom apoštola Pavla a odišiel z rodného domu. V tomto období prijal obriezku, aby mohol ľahšie pôsobiť medzi Židmi. Podľa niektorých názorov v tomto období prijal aj kňazskú, resp. biskupskú vysviacku. Timotej následne apoštola Pavla sprevádzal na jeho cestách po gréckych krajinách, do Jeruzalema a zrejme i Ríma. Vo viacerých listoch apoštola Pavla býva spomínaný ako spoluodosielateľ (Solúnčanom, II. Korinťanom, Filipanom, Kolosanom, Filemónovi). Apoštola Pavla Timotej sprevádzal aj v období jeho väzenia.
Po Pavlovej smrti sa podľa cirkevnej tradície vrátil do Efezu, kde pôsobil ako prvý biskup. Podľa Jána Damascénskeho bol svedkom Nanebovstúpenia Panny Márie. Podľa neskorších kresťanských správ ("Acta S. Timothei" zo 4. storočia) bol Timotej zavraždený za vlády Nervu okolo roku 97 počas toho, ako sa pokúšal odvrátiť ľudí od pohanských osláv na počesť boha Dionýza/ bohyne Diany. Historické doklady však jeho mučenícku smrť nespomínajú.
Pochovaný bol v Efeze, kde jeho telo zotrvalo až do roku 356, keď boli jeho pozostatky cisárom Konštantom II. prenesené do Konštantínopola, kde boli až do roku 1204 uchovávané v Chráme svätých Apoštolov. Po IV. križiackej výprave boli pravdepodobne prenesené na západ a dnes sa predpokladá, že sú uchované v talianskom meste Termoli.
Listy Timotejovi.
S istotou sú doložené od polovice 2. storočia, už koncom storočia však sú všeobecne nepochybne považované za kánonické.
Od devätnásteho storočia však začalo byť Pavlovo autorstvo listov spochybňované a mnoho vedcov považuje epištoly Timotejovi za pseudo-pavlínske. Slovná zásoba a štýl pastoračných listov Titovi a Timotejovi sú totižto odlišné hlavných Pavlových listov. Chýbajú niektoré Pavlove obľúbené slovné zvraty a figúry. Situácie, ktoré popisujú zapadajú do toho, čo je známe z Pavlovho života z jeho iných listov a Skutkov apoštolov len obťažne. Polemika proti kacírom má tiež iný tón a štýl, v skutočnosti tak môže ísť skôr o reakciu na Markióna. Celkovo sa obsah listov javí štýlovo kôr modernejší/vyvinutejší.
Rozdiel v slovnej zásobe však podľa niektorých názorov môže vyplynúť z rôznych situácií, s ktorými sa Pavol stretol, alebo môže predstavovať zmenu jeho prístupu. Polemický posun mohol byť spôsobený tiež osobným charakterom listov adresovaných jednému vedúcemu a nie celému zhromaždeniu. Konzervatívnejší vedci sa preto domnievajú, že Pavol mohol zmeny urobiť sám. V každom prípade predstavuje 1. a 2. list Timotejovi dôležité zmeny v ranokresťanskej komunite smerom k cirkvi druhého a tretieho storočia. Órigenes a kapadócka škola používali Pavlove listy Timotejovi častejšie ako solúnska korešpondencia. Medzi patristickými komentármi k listom Timotejovi je pozoruhodný text od Theodóra z Mopsuestie.

</doc>
<doc id="209221" title="Vladimír Valach" url="https://sk.wikipedia.org/wiki?curid=209221">
Vladimír Valach

Vladimír Valach (* 26. apríl 1937, Tekovské Nemce, Slovensko – † 5. marec 2006, Bratislava) bol slovenský diplomat, ekonóm a spisovateľ, ktorý významným spôsobom prispel k rozvoju slovenského bankovníctva a francúzsko-slovenských vzťahov.
Životopis.
Vyštudoval Ekonomickú univerzitu v Prahe (1955 až 1960). V rokoch 19681976 pôsobil vo funkcii riaditeľa pobočky Československej obchodnej banky v Bratislave. Následne pracoval na poste námestníka generálneho riaditeľa Štátnej banky československej. Skúsenosti v oblasti bankárstva a monetárnej politiky zúročil v 90. rokoch, keď bol v roku 1990 menovaný za prvého viceguvernéra Emisnej banky ŠBČS v Prahe. Zaslúžil sa o proces premeny koruny československej na menu s vnútornou a neskôr aj vonkajšou vymeniteľnosťou (3 devalvácie Kčš začiatkom 90. rokov), ako aj pri oddeľovaní mien po rozpade federácie a neskoršom vzniku Slovenskej koruny.
V 90. rokoch sa angažoval pri vytvorení Slovenskej záručnej banky ako prvej banky svojho typu v ČSFR. Rovnako stál pri vzniku Credit Lyonnais Bank Slovakia, stal sa jej generálnym riaditeľom a zároveň aj predsedom jej dozornej rady. Vladimír Valach bol zakladajúcim prezidentom Francúzsko-Slovenskej obchodnej komory a svoj pozitívny vzťah k Francúzsku zúročil aj v roku 1997, keď bol vymenovaný za slovenského veľvyslanca v Paríži. Za svoje zásluhy a príspevok k rozvoju slovensko-francúzskych vzťahov bol roku 1996 ocenený rádom Rytiera čestnej légieFrancúzskej republiky. Na Slovensku sa aj naďalej venoval rozvoju bankového sektora a začiatkom 21. storočia zastával pozíciu riaditeľa Asociácie bánk Slovenska, čo prispelo k jeho pozícii ako prominenta ekonomiky SR. Zároveň sa venoval prednášaniu diplomacie na Fakulte medzinárodných vzťahov Ekonomickej univerzity v Bratislave a literárnej tvorbe.
Zomrel 5. 3. 2006 v Bratislave po ťažkej chorobe.
Tvorba.
Odborné publikácie
Iné

</doc>
<doc id="209329" title="Konzul (diplomacia)" url="https://sk.wikipedia.org/wiki?curid=209329">
Konzul (diplomacia)

Konzul je zástupca ministra zahraničných vecí vysielajúceho štátu v prijímajúcom štáte a tvorí súčasť tzv. Corps Consulaire (CC) - konzulárneho zboru (konzuli nie sú súčasťou diplomatického zboru).
Medzi úlohy konzula patrí ochrana, pomoc a administratívne služby občanom vysielajúcej, ako aj prijímajúcej krajiny. Zahŕňajú napríklad:
V prípade konzulov sa žiada pred ich vyslaním do prijímajúcej krajiny o udelenie "consequatur" (súhlasu) a po príchode sa konzul preukazuje "konzulským patentom" (a odovzdáva ho do rúk ministra zahraničných vecí prijímajúcej krajiny).

</doc>
<doc id="209342" title="Viola Valachová" url="https://sk.wikipedia.org/wiki?curid=209342">
Viola Valachová

Viola Valachová (* 1928 – † 21. september 1944) bola slovenská partizánka. Bývala v dome na Tobruckej ulici č. 2 v Bratislave v Starom Meste.
Podľa pamätnej tabule na tomto dome to bola "odvážna mladá partizánka, ktorá počas Slovenského národného povstania hrdinsky položila život v boji proti nemeckým fašistom pri Turčianskom Svätom Ďure 21.9.1944" v katastri obce Slovany. K partizánom odišla ako 15-ročná, roznášala letáky proti fašizmu a zúčastňovala sa bojov. Bola jednou z najmladších účastníčok povstania. Zomrela krutou smrťou; fašistickí vojaci ju dobili na smrť.
Na jej počesť nesie jej meno ulica v bratislavskej Dúbravke.

</doc>
<doc id="209353" title="Karol Duchoň" url="https://sk.wikipedia.org/wiki?curid=209353">
Karol Duchoň

Karol Duchoň (* 21. apríl 1950, Galanta – † 5. november 1985, Bratislava) bol slovenský spevák.
Životopis.
Matka Karola Duchoňa, Oľga, pochádzala z Báčskeho Petrovca, otec bol riaditeľom strojárenského učilišťa v Galante. Na základnej škole v Galante bola jeho spolužiačka (teraz známa slovenská speváčka) Eva Máziková. Po skončení základnej školy, Karol Duchoň študoval na strojníckej priemyslovke v Partizánskom, ktorú nedokončil. Viac sa venoval hudbe, spevu a hre na gitaru. Štúdium prerušil počas dovolenky rodičov v Juhoslávii, kedy odišiel vystupovať s orchestrom Jaroslava Mikulu do zahraničia.
V roku 1968 sa spoznal s Robom Kazíkom, ktorý mal vtedy bítovú skupinu The Ice Boys (Ľadoví muži). Spolu začali hrávať na rôznych podujatiach, okrem iného aj na čajových večeroch v klube v Zlatých Moravciach. V roku 1969 Karol Duchoň začal spievať s Evou Mázikovou v skupine Braňa Hronca. V televízii vystúpil so svojou prvou piesňou v programe "Malá televízna hitparáda". Pieseň sa volala „Uber pary“ (bola to coververzia hitu „Sugar, sugar“ od skupiny The Archies so slovenským textom Alexandra Karšaya). Tento Duchoňov spevácky debut upútal verejnosť a o Karola sa začali zaujímať slovenskí profesionálni hudobní skladatelia a textári. Okrem orchestra Braňa Hronca neskôr spolupracoval aj s orchestrom Juraja Velčovského.
V roku 1970 Karol Duchoň spieval po prvýkrát na Bratislavskej lýre. Vystúpil so skladbou – „Kto má ťa rád“ s hudbou autora - Pavla Zelenaya a textom Milana Lasicu. Aj keď táto pieseň nezískala žiadnu cenu, toto vystúpenie bolo začiatkom jeho profesionálnej kariéry. Karol Duchoň začal spolupracovať so speváčkou Evou Kostolányiovou, spolu s ktorou v roku 1973 získali Striebornú Bratislavskú lýru za interpretáciu piesne „Chvála humoru“ (hudba: Igor Bázlik, text: Tomáš Janovic). V roku 1974 Karol Duchoň získal za interpretáciu piesne „Zem pamätá“ od autorov Pavla Zelenaya a Tibora Grűnnera) ocenenie "Zlatá Bratislavská lýra" a v medzinárodnej súťaži "Bronzovú Bratislavskú lýru" za tú istú pieseň. V tomto roku založil svoju kapelu s názvom Prognóza.
V roku 1975 sa Karol Duchoň predstavil v Tokiu, kde spieval pieseň „Čardáš dvoch sŕdc“ s hudbou Petra Hanzelyho a textom Ľuboša Zemana. Ľuboš Zeman ho na vystúpenie do Tokia aj sprevádzal. Pieseň sa publiku veľmi páčila. Hoci textu nerozumeli, muzikálne zaujala. V tomto období Karol zaznamenával úspechy v rozhlase, televízii aj na koncertoch.
V roku 1976 nahral Karol Duchoň v Nemecku svoj prvý album pre spoločnosť RCA. Nemecká kritika reagovala pozitívne na jeho spev a nazvali ho „"Slovenský Tom Jones"“. V Nemecku naspieval viacero piesní v nemčine napr. „Edeltraut“, „O Maria“, „Lass uns ein Nacht lang tanzen“, „Sonnenblumen blühen“,… V roku 1977 začal vystupovať so skupinou Ľuba Beláka.
V 80. rokoch 20 storočia začal Karol Duchoň spolupracovať s orchestrom - VV-Systém Vlada Valoviča a neskôr od roku 1982 so skupinou Za-ja-ce kapelníka Pavla Zajáčka.
Karol Duchoň naspieval niekoľko duetov so známymi spevákmi ako sú napríklad Marcela Laiferová („Kamenný kvietok“), Dušan Grúň („Vonia kakao“), Jana Kociánová a inými. Veľa koncertoval aj v zahraničí - v Nemecku, Sovietskom zväze, Švajčiarsku, Francúzsku, Poľsku, Maďarsku, Bulharsku, na Kube.
Prirovnanie „"Slovenský Tom Jones"“, ktoré si vyslúžil od nemeckých kritikov sa dodnes ujalo aj na Slovensku. Svoj obdiv prirodzenému talentu tohto speváka po jednom vystúpení v Banskej Bystrici na súťaži Bystrické zvony vyjadril aj československý slávik Karel Gott.
Súkromie.
V roku 1973 sa oženil s Elenou Šurákovou, potom sa im narodila dcéra Danka. Neskôr sa spolu rozviedli. V roku 1985 sa oženil druhýkrát - s majsterkou zvuku Alenou Čermákovou.
Karol Duchoň bol človek so zmyslom pre humor, ktorý rád zabával druhých, bol veľmi dobrosrdečný a rád iným pomáhal. Žil rýchlo, nechcel nič premeškať či nezažiť. Bol ťažkým alkoholikom a to sa podpísalo na jeho priskorom odchode. Zomrel 5. novembra 1985 v Bratislave.

</doc>
<doc id="209473" title="Juraj Králik (diplomat)" url="https://sk.wikipedia.org/wiki?curid=209473">
Juraj Králik (diplomat)

JUDr. Ing. Juraj Králik, CSc. (* 26. júl 1926, Košice, Slovensko – † 24. september 2012, Bratislava)
 bol slovenský diplomat a spisovateľ, ktorý zastával funkciu poradcu generálneho tajomníka OSN. Významným spôsobom prispel k rozvoju slovenského folklórneho tanca.
Život.
Juraj Králik sa narodil v roku 1926 v Košiciach. O desať rokov neskôr, po Viedenskej arbitráži, sa aj s rodinou presťahovali do Michaloviec. Rodina mala pomerne veľa známych a k jeho formovaniu prispeli aj časté návštevy osobností najmä z radov evanjelickej inteligencie (Milan Hodža, Martin Rázus, generál Ferdinand Čatloš, Elo Šándor) či ministrov.
Počas štúdii v Michalovciach sa Juraj Králik stal členom folklórneho súboru Zemplín, neskôr bol naverbovaný do 1. československého armádneho zboru a zaradený do školy dôstojníkov v zálohe. Pokračoval v štúdiách v Bratislave na Vysokej škole ekonomickej a na Právnickej fakulte Univerzity Komenského (absolvoval v roku 1949 s vyznamenaním). Vyštudoval aj operný spev. Dohovoril sa viacerými cudzími jazykmi, zo 6 zložil skúšky na úrovni štátnych skúšok.
1. septembra 2006 udelil prezident Ivan Gašparovič Jurajovi Králikovi Rad Ľudovíta Štúra I. triedy za mimoriadne významné zásluhy v oblasti zahraničnej politiky.
Diplomatická kariéra.
Po ukončení štúdii nastúpil do "Ústavu právnej filozofie" ako odborný asistent a do "Ústavu teórie práva" ako poverený vedúci. Od roku 1953 sa však naplno začal venovať diplomacii a odišiel na svoju prvú zahraničnú misiu. Od roku 1953 až do roku 1960 pracoval na československom veľvyslanectve v Budapešti, kde bol zodpovedný za politické spravodajstvo. Prognózy vyplývajúce z jeho správ sa ukázali byť presné a v hodnosti prvého tajomníka dostáva Králik vo veku 30 rokov štátne vyznamenanie za vynikajúcu prácu.
Od roku 1963 do roku 1971 pôsobil na poste veľvyslanca pri OSN, kde zastával funkciu predsedu jedného z výborov Konferencie pre odzbrojenie v Ženeve.
V roku 1968 bola Králikova kariéra prerušená a nasledujúcich dvadsať rokov pracoval v ústraní v Stredisku OSN pre ochranu životného prostredia, Ústave rádioekológie a využitia jadrových techník v Košiciach a na Hydrometeorologickom ústave M. R. Štefánika v Bratislave.
Po zmene režimu sa Juraj Králik vrátil do aktívnej diplomacie a v období rokov 1990 – 1993 zastával opäť funkciu veľvyslanca pri OSN. Súčasne, až do roku 1994 pôsobil na poste osobitného poradcu pre odzbrojenie dvoch generálnych tajomníkov Organizácie spojených národov (Javier Pérez de Cuéllar a Butrus Butrus-Gálí).
Zastával tiež post predsedu Správnej rady Slovenského národného strediska pre ľudské práva, prezidenta Medzinárodnej spoločnosti pre OSN na Slovensku, poradcu ministra Kukana a vypracoval návrh na zriadenie diplomatickej akadémie Štefana Osuského v Bratislave. Učil na Fakulte medzinárodných vzťahov Ekonomickej univerzity v Bratislave a Právnickej fakulte Univerzity Komenského.
Prínos k umeleckému životu na Slovensku.
V roku 1948 sa Juraj Králik zaslúžil o vznik umeleckého folklórneho súboru Lúčnica a považuje sa za jedného z jej zakladateľov. Okrem toho stál pri zrode súboru SĽUK.
Maľoval akvarely zo života zemplínskeho ľudu, venoval sa spevu, športu, hral na klavír.
Tvorba.
Napísal 13 kníh, medzi inými:

</doc>
<doc id="209501" title="Waldemar Matuška" url="https://sk.wikipedia.org/wiki?curid=209501">
Waldemar Matuška

Waldemar Matuška (* 2. júl 1932, Košice – † 30. máj 2009, St. Petersburg, Florida, USA) bol spevák a herec, jeden z najpopulárnejších česko-slovenských spevákov 60. a 70. rokov. Žil v St. Petersburgu na Floride. Jeho manželkou bola speváčka Olga Matušková.
Život a dielo.
Waldemar (do roku 1975 Vladislav) Matuška sa narodil v Košiciach, detstvo prežil v Prahe. Jeho matka, Mia Malinová (Mária Jozefa?), bola speváčkou viedenských operetných divadiel; otcom pravdepodobne František Matuška. Vyučil sa za sklára a zároveň sa snažil vystupovať s rôznymi kapelami – spieval a hral na rozličných hudobných nástrojoch (napr. kontrabas, bendžo a gitara). V roku 1960 nahral svoju prvú pieseň "Suvenýr" a potom sa stal spevákom a hercom divadla Semafor, kde sa stal čoskoro jednou z jeho hviezd. Na jeho pódiu spieval sólovo aj v duete – s Karlom Štědrým, Jiřím Suchým a od roku 1961 s Evou Pilarovou, s ktorou mal najväčšie úspechy. Dvakrát vyhral Zlatého slávika (1962 a 1967), niekoľkokrát bol druhý.
Jeho popularita rástla. Začal sa objavovať vo filmoch ako herec, naspieval piesne na začiatku či konci obľúbených seriálov. Odišiel aj s Evou Pilarovou do divadla Rokoko. Potom, čo sa Eva Pilarová vrátila do "Semaforu", spieval v duete s Helenou Vondráčkovou, Martou Kubišovou, Jitkou Zelenkovou a ďalšími. Popri práci v divadle sa podieľal aj na iných projektoch, v rámci ktorých naspieval duetá aj s Hanou Hegerovou a Karlom Gottom.
V roku 1976 sa oženil so speváčkou Olgou Blechovou a začal spolupracovať so skupinou K.T.O. (Kamarádi táborových ohňů). Jeho popularita bola v tej dobe veľká. Pravidelne koncertoval v zahraničí. V roku 1986 to využil a zostal aj s manželkou v USA, zabýval sa na Floride. Komunistická strana potom zakázala hrať jeho skladby, zlikvidovali jeho album "Jsem svým pánem", ktorý mal vyjsť, v seriáli "Chalupáři" bol vymazaný jeho hlas, zostala len hudba, v "Rozpacích kuchaře Svatopluka" bolo odstránené jeho meno z titulkov. Waldemar Matuška zatiaľ v USA usporadúval koncerty pre krajanov a vydával tu ďalšie albumy.
Na Floride zostal aj po roku 1989, kedy v Česko-Slovensku padla komunistická vláda a nastala renesancia ním spievaných skladieb. Česko ale často navštevoval a občas aj vystupoval, a to až do roku 2009, keď vzhľadom na pokročilý vek musel počet vystúpení obmedziť.

</doc>
<doc id="209517" title="Mateja Kežman" url="https://sk.wikipedia.org/wiki?curid=209517">
Mateja Kežman

Mateja Kežman (* 12. apríl 1979, Belehrad, Srbsko) je srbský futbalový útočník, v súčasnosti hráč hongkonského klubu South China.
Hráčska kariéra.
V špičkovom futbale sa presadil v roku 1998, kedy začal nastupovať za belehradský klub FK Partizan. Rok 2000 bol pre Mateju prelomový, v marci nastúpil prvýkrát v drese národného mužstva a neskôr dostal príležitosť na Eure. V lete prestúpil za 14 miliónov eur do holandského klubu PSV Eindhoven. Tu pôsobil štyri roky počas ktorých sa mu tu strelecky darilo, v 122 zápasoch strelil 105 gólov (trikrát sa stal najlepším ligovým strelcom).
V lete 2004 prestúpil do anglického klubu Chelsea FC. Strelil víťazný gól vo finále Carling Cupu proti Liverpoolu v nadstavenom čase. V sezóne 200405 nastúpil za Chelsea v 25 ligových zápasoch, v ktorých strelil 4 góly. Nasledujúcu sezónu hral v španielskom klube Atlético Madrid. V La Lige debutoval 28. augusta 2006 v zápase proti Zaragoze. Celkovo za Atlético nastúpil v 28 stretnutiach v ktorých strelil 8 gólov.
V roku 2006 bol nominovaný na Majstrovstvá sveta v Nemecku. Bol vylúčený v zápase s Argentínou, čo bol zatiaľ jeho posledný reprezentačný zápas.
V auguste 2006 podpísal trojročný kontrakt s tureckým klubom Fenerbahçe. Počas jeho prvej sezóny vyhral tureckú ligu aj superpohár. V nasledujúcej sezóne pod vedením trénera Zica bol Mateja súčasťou tímu, ktorý sa famózne dostal až do štvrťfinále Ligy majstrov. Aj v roku 2007 získal s Fenerbahçe v lige turecký titul.
19. augusta 2008 odišiel na hosťovanie do francúzskeho klubu Paris Saint-Germain FC, 20. januára 2011 prestúpil do klubu South China v Hong Kongu.

</doc>
<doc id="209825" title="Dervan" url="https://sk.wikipedia.org/wiki?curid=209825">
Dervan

Dervan (* cca 600 – † po 632) bolo knieža Lužických Srbov v 7. storočí; prvý vládca severozápadných Slovanov známy podľa mena. 
Spomína ho Fredegarova kronika. Podľa Fredegara žil východne od saskej rieky Sály a bol dlhý čas podriadený Frankom. Potom ako Samo v roku 631 porazil kráľa Dagoberta I. v bitke pri Wogastisburgu, sa Dervan v roku 631 alebo 632 stal Samovým vazalom. V nasledujúcich rokoch podnikol pre Sama viacero bitiek proti Frankom. 
Zmienka o Dervanovi je prvý písomný doklad o prítomnosti Slovanov na sever od Krušných hôr.

</doc>
<doc id="210177" title="Cysteín" url="https://sk.wikipedia.org/wiki?curid=210177">
Cysteín

Cysteín ( kyselina 2-amino-3-sulfanylpropánová ) je aminokyselina, čiže substitučný derivát karboxylovej kyseliny. Vo svojom reťazci obsahuje atóm síry vo forme SH skupiny. Je to jedna z proteíngénnych aminokyselín, čiže sa nachádza ako súčasť proteínov v živých organizmoch. Medzi dvoma cysteínmi v proteíne sa môže utvoriť väzba zvaná disulfidický mostík, ktorá stabilizuje priestorovú štruktúru daného proteínu.
Cysteín pôsobí v organizme ako súčasť detoxifikačného systému. Keď ťažké kovy preniknú do organizmu, vytvárajú cheláty, ktoré reagujú s tiolovými skupinami cysteínu. Následne sa vylúčia obličkami.

</doc>
<doc id="210248" title="Alexander II. (Rusko)" url="https://sk.wikipedia.org/wiki?curid=210248">
Alexander II. (Rusko)

Alexander II. Nikolajevič (* 29. apríl 1818, Moskva – † 13. marec (podľa juliánskeho kalendára 1. marca) 1881, Petrohrad) bol ruský cár z rodu Romanovcov. Známy aj ako Osloboditeľ, kvôli svojej reformnej činnosti a zrušeniu nevoľníctva. Cár zomrel 13. marca 1881 (1. marca podľa juliánskeho kalendára) na následky zranení, ktoré utrpel pri bombovom atentáte, ktorý na neho spáchali príslušníci tajnej organizácie "Narodnaja volja".
Manželstvá a potomstvo.
Cár Alexander II. bol dvakrát ženatý. Jeho prvou manželkou bola Mária Alexandrovna (hesenská princezná, rodená Maximiliána Vilhemína Augusta Žofia Mária von Hessen-Darmstadt, 1. júla 1824 – 22. mája 1880). Svadba sa konala 16. apríla 1841, a to aj napriek námietkam Alexandrovej matky Alexandry Fjodorovny (ich príčinou bola zrejme škvrna na Máriinom pôvode, pretože bolo verejným tajomstvom, že jej pravým otcom nie je Ľudovít II. Hesenský, ale komorník jej matky, barón August Ludwig von Senarclens-Grancy). Z manželstva vzišlo osem detí – šesť synov a dve dcéry:
6. júla 1880 uzavrel cár druhý, morganatický sobáš s kňažnou Jekaterinou Michailovnou Dolgorukovovou (1847—1922), svojou milenkou od roku 1866. Z tohto vzťahu, už za života Márie Alexandrovny (a teda niekoľko rokov pred uzavretím manželstva), vzišli štyri deti:
Okrem toho mal cár Alexander niekoľko ďalších mileniek. Z týchto vzťahov je známych sedem ďalších detí, medzi nimi:

</doc>
<doc id="210295" title="Wartburg (hrad)" url="https://sk.wikipedia.org/wiki?curid=210295">
Wartburg (hrad)

Hrad Wartburg sa nachádza v nemeckej spolkovej krajine Durínsko, nad mestom Eisenach, v sevorozápadnom cípe Durínskeho lesa. Rozkladá sa v nadmorskej výške .
Dejiny.
Hrad založil v roku 1067 durínsky gróf Ludwig der Springer. Do vymretia starých durínskych landgrófov z rodu Ludowigov grófom Heirichom Rapom (1247) bol hrad nedobytnou rezidenciou tejto dynastie a sídlom hradného grófa.
V čase, keď bol hradným grófom Hermann I. (1190 – 1216), bol Wartburg hlavným mestom nemeckého básnictva a dejiskom skvelých speváckych súbojov. Keď Durínsko pripadlo Meissenskému markgrófstvu, prijal Albrecht der Entartete, ktorý dostal od svojho otca Heinricha der Erlauchtena novo získanú krajinu, ako svoje sídlo opäť hrad Wartburg. Sídlili tu aj jeho nástupcovia až po Balthasara, posledného grófa, ktorý na Wartburgu sídlil a ktorý zomrel v roku 1406.
Balthasarov syn Friedrich der Einfältige navštevoval hrad svojho otca len zriedka a po jeho smrti Durínsko pripadlo späť miessenskej línii Wettinovcov (1440). Tým prestal Wartburg definitívne slúžiť ako grófska rezidencia.
Ešte raz v histórii získal hrad Wartburg na krátky čas význam pre nemeckú históriu. Bolo to v rokoch 1521 až 1522, kedy sa tu ako „mladý šľachtic Jörg“ ukrýval reformátor Martin Luther. Počas svojho pobytu na hrade preložil do nemčiny Nový zákon.
V decembri roku 1999 bol Wartburg zapísaný do zoznamu svetového kultúrneho dedičstva UNESCO.

</doc>
<doc id="210854" title="Štátne symboly Slovenskej republiky" url="https://sk.wikipedia.org/wiki?curid=210854">
Štátne symboly Slovenskej republiky

Štátne symboly Slovenskej republiky sú symbolmi slovenskej štátnosti.
Štátna vlajka Slovenskej republiky.
Skladá sa z dvoch (troch) pozdĺžnych pruhov - bieleho, modrého a červeného, rovnakej šírky, usporiadaných pod sebou. Na prednej polovici listu štátnej vlajky je umiestnený štátny znak. Štátny znak na štátnej vlajke je rovnako vzdialený od horného, predného a spodného okraja štátnej vlajky a jeho výška sa rovná polovici výšky štátnej vlajky. Na styku štítu s inou ako bielou farbou je biely lem, široký jednu stotinu dĺžky štátnej vlajky. V štátnom znaku na štátnej vlajke sa nepoužíva žiadna obrysová linka. Pomer strán štátnej vlajky je 2:3.
Štátny znak Slovenskej republiky.
Tvorí na červenom ranogotickom štíte dvojitý strieborný kríž, vztýčený na strednom vyvýšenom vŕšku modrého trojvršia. Driek a ramená kríža sú na koncoch rozšírené a vhĺbené, vrchy sú oblé.
Štátna pečať Slovenskej republiky.
Je okrúhla. V jej strede je vyobrazený štátny znak, pričom farby znaku sú vyznačené heraldickým šrafovaním. Okolo štátneho znaku je do kruhu umiestnený nápis (kruhopis) „"Slovenská republika"“. V dolnej časti kruhopisu štátnej pečate je lipový lístok. Priemer štátnej pečate je 45 mm.
Štátna pečať sa používa na originál listiny Ústavy a ústavných zákonov Slovenskej republiky, medzinárodných zmlúv, poverovacích listín diplomatických zástupcov a v ďalších prípadoch, v ktorých je jej použitie obvyklé.
Pečatidlo štátnej pečate uschováva prezident Slovenskej republiky.
Štátna hymna Slovenskej republiky.
Sú prvé dve slohy piesne Nad Tatrou sa blýska. Melódia pochádza z ľudovej piesne Kopala studienku. Zložil ju štúrovec Janko Matúška v 19. storočí. 
Štátna hymna sa hrá alebo spieva najmä pri príležitosti štátnych sviatkov, pamätných dní, výročí a pri iných významných príležitostiach.
Slovenská hymna znie:

</doc>
<doc id="211121" title="Lórév" url="https://sk.wikipedia.org/wiki?curid=211121">
Lórév

Lórév () je obec v Maďarsku v Peštianskej župe v obvode Ráckeve.
Má rozlohu 988 ha a žije tu 306 obyvateľov (2007). Ide o jedinú obec v Maďarsku, v ktorej tvoria väčšinu obyvatelia so srbskou národnosťou (v roku 2011 to bolo 62 %). Maximálne percentuálne zastúpenie (5,9 %) z obcí Maďarska, tu dosahujú aj obyvatelia s bulharskou národnosťou.
Obyvateľstvo.
Podľa sčítania v roku 2011 mala obec 273 obyvateľov, z toho boli 62,3 % - Srbi, 26 % - Maďari, 5,9 % - Bulhari, 1,8 % - Rómovia, 1,1 % - Chorváti, 0,7 % - Nemci, 0,4 % - Gréci a 1,8 % obyvateľov národnosť neuviedlo.
Podľa vierovyznania boli 51,6 % obyvateľov - pravoslávni, 22,3 % - rímskokatolíci, 7,3 % - kalvíni, 0,7 % - luteráni, 0,4 % - gréckokatolíci, 6,2 % - bez vyznania a 11,4 % - neuviedlo žiadne vyznanie.

</doc>
<doc id="211281" title="Kimle" url="https://sk.wikipedia.org/wiki?curid=211281">
Kimle

Kimle (, ) je obec v Maďarsku v Rábsko-mošonsko-šopronskej župe v Mosonmagyaróvárskom obvode.
Má rozlohu 3727 ha a žije tu 2217 obyvateľov (2007).
Kimle leží juhozápadne od obce Darnózseli na oboch brehoch ramena Mosoni-Duna a 10 km od Mosonmagyaróváru. Cez obec prechádza hlavná železničná trať vedúca z Budapešti do Viedne. V jej blízkosti vedie tiež diaľnica spájajúca tieto dve metropoly. Obec vznikla v roku 1966 zlúčením štyroch sídel: Magyarkimle, Károlyháza, Horvátkimle a Novákpuszta.
Národnostné zloženie.
zdroj: ksh.hu
Náboženské zloženie.
zdroj: ksh.hu

</doc>
<doc id="211314" title="Zrážkomer" url="https://sk.wikipedia.org/wiki?curid=211314">
Zrážkomer

Zrážkomer je merací prístroj na meranie množstva zrážok v meteorológii.
Je to čiastočne uspôsobená nádoba so stanovenou záchytnou plochou, ktorá sa vystavuje do prostredia, kde sa má množstvo zrážok zmerať. Vrchnú časť zrážkomera tvorí lievik, ktorým sa zrážky v tekutom stave dostávajú do záchytnej nádobky. Zo záchytnej nádobky sa prelejú do odmerného skleneného valca s vyznačenými dielikmi, ktoré vzhľadom na veľkosť záchytnej plochy a veľkosť prierezu odmerného valca zodpovedajú výške spadnutých zrážok v milimetroch.
Podobne ako teplota vzduchu, merajú sa i zrážky najčastejšie v tzv. klimatických termínoch, teda o 7., 14. a 21. hodine.
Okrem prístrojov, umožňujúcich merať zrážky za určité obdobie, sa používajú i zariadenia, ktorými sa môžu merať zrážky trvalo. Princíp prístroja spočíva v zachytávaní zrážok lievikom, ktorým sa dostávajú so plavákovej komory. Zmena výšky plaváka sa zaznamenáva na registračný papier. Registračnú pásku otáča prostredníctvom bubna hodinový strojček, a tak vzniká spojitý záznam o pribúdaní zrážok v plavákovej komore.
Snehové zrážky sa zachytávajú zrážkomerom bez lievika. Sneh sa rozpustí (nechá sa obvykle vnútri na teplom mieste) a zistí sa "vodná hodnota snehu". Sneh mimo zrážkomera sa na meteorologických staniciach meria snehovými tyčami s vyznačenou dĺžkovou stupnicou v centimetroch.

</doc>
<doc id="211511" title="LGBT" url="https://sk.wikipedia.org/wiki?curid=211511">
LGBT

LGBT je (pôvodne anglická) skratka, ktorá primárne znamená "lesbický, gejský, bisexuálny a transrodový" (angl. lesbian, gay, bisexual, and transgender), ale ojedinele sa používa aj ako podstatné meno, teda vo význame "lesbická, gejská, bisexuálna a transrodová osoba/osoby". Drobným variantom je menej častá skratka GLBT ("gejský, lesbický, bisexuálny a transrodový" resp. ojedinele príslušné podstané meno); od skratky LGBT sa odlišuje tým, že slovo lesbický má až na druhom mieste. 
Podobné (ale obsahovo odlišné) sú skratky:
Existuje veľa ďalších variantov, ktoré sa snažia explicitne zohľadniť rôzne ďalšie skupiny ľudí, všetky tieto varianty sú ale veľmi zriedkavé. Najstaršia (pôvodná) je asi skratka GL ("gejský a lesbický").
Skratky LGBT, GLBT, LGB a GLB sú v angličtine podľa OED prvýkrát doložené na začiatku 90. rokov 20. storočia (1990 - 1993), skratka LGBTQ je doložená od roku 1996, skratka LGBTI od roku 1999. Na Slovensku bola pôvodne veľmi rozšírená skratka GLB (v národnom korpuse doložená od roku 1998), od konca prvého desaťročia 21. storočia sa ale už skôr používajú skratky LGBT a GLBT (v národnom korpuse sa prvýkrát vyskytujú k roku 2002), skratka LGB sa v korpuse vyskytuje od konca prvého desaťročia 21. storočia, ostatné skratky sú veľmi zriedkavé.
História.
Prvý široko využívaný výraz "homosexual", sa často používal v negatívnom kontexte a bol zamieňaný slovom "homophile" počas 50-tych a 60-tych rokov a následne výrazom gay v 70-tych rokoch. Postupne sa začalo verejne priznávať viac lesbičiek a slovné spojenie "gayovia a lesbičky" sa tiež začalo častejšie využívať. 
"Daughters of Bilitis", čo bolo prvé lesbické občianske združenie v Amerike, debatovali o tom či majú hnutie sústrediť na feminizmus, alebo práva gejov. Keďže ich cieľom bola rovnocennosť, diferencia v rolách mužov a žien boli považované za patriarchálne a snažili sa vyvarovať vnucovaných rolí podľa pohlavia. Veľa z nich odmietalo spolupracovať s gejmi, dokonca ich aj odsudzovali. Lesbičky, ktoré mali pohľad essentializmu, verili že sa tak narodili a výraz "lesba" používali ako definíciu sexuálnej príťažlivosti, považovali tieto hnutia ako problematické a škodlivé k budúcnosti práv homosexuálov. Po mnohých propagáciách homosexuality, bisexuálna a transrodová spoločnosť žiadala o uznanie ako legitímne kategórie v komunite.
V neskorých 70. a na začiatku 80. rokov sa zmenili pohľady niektorých skupín gejov a lesbičiek voči bisexuálom a transrodovým ľuďom. Bolo rozširované že transrodoví ľudia predvádzali stereotypy a bisexuáli boli jednoducho homosexuáli, ktorí sa báli byť úprimní o svojej identite. Niektorí ľudia, i v dnešnej dobe považujú tento problematický názor za pravdivý. Rovnosť medzi homosexuálnymi, bisexuálnymi a trans skupinami sa stala bežná až 90-tych rokoch. Termíny pansexuál, ominisexuál, premenlivé sexuality a queer sa považujú ako zapadajúce pod zastrešujúci termín bisexuál, teda tiež sú súčasťou bisexuálnej komunity. Napriek tomu že LGBT komunita si prešla cez mnoho kontroverzie odsudzovania bi a trans ľudí, výraz LGBT predstavuje pozitívny symbol zahŕňajúci všetky skupiny, aj keď sa nenachádzajú v štvor-písmenovom iniciále. 

</doc>
<doc id="211708" title="Pula" url="https://sk.wikipedia.org/wiki?curid=211708">
Pula

Pula () je mesto a prístav v Chorvátsku na západe krajiny, na juhu polostrova Istria. Leží na pobreží Benátskeho zálivu.
Má rozlohu a žije tu 58 594 obyvateľov (2001). Je to najväčšie mesto na polostrove Istria i v celej Istrijskej župe.
História.
Trvalé osídlenie na tomto mieste existuje už niekoľko desiatok storočí. Ako prví sa tu usadil ilýrsky kmeň Histriov, podľa ktorých dostal meno Istrijský polostrov. V 1. storočí pred Kr. tu Rimania založili kolóniu s názvom "Colonia Pietas Iulia Pola". Z tohto obdobia pochádza mnoho pamiatok, ktoré sú dnes hojne navštevované turistami – napr. amfiteáter, Herkulova brána alebo Víťazný oblúk rodiny Sergiovcov. 
Po páde Rímskej ríše sa v meste vystriedali Vizigóti, Frankovia i Benátčania. Prví Slovania sem prišli v 7. storočí. V stredoveku sa o Pule zmieňuje Dante Alighieri. V roku 1813 sa mesto dostalo pod vládu Rakúsko-Uhorska a stalo sa jedným s najvýznamnejších rakúskych prístavov a okolie bolo ustanovené ako provincia "Küstenland (pobrežie)". Po páde monarchie sa mesto dostalo pod správu Talianska a zotrvalo po ňou až do konca druhej svetovej vojny, keď bola Pula pričlenená k Juhoslávii. V tom čase žilo v meste približne 90 % obyvateľov talianskej národnosti.

</doc>
<doc id="211790" title="PSV Eindhoven" url="https://sk.wikipedia.org/wiki?curid=211790">
PSV Eindhoven

PSV Eindhoven je holandský futbalový klub sídliaci v meste Eindhoven. Spoločne s Ajaxom a Feyenoordom tvoria špičkové tímy holandskej ligy. Posledný iný klub získal v Holandsku titul v roku 2009 a predtým v roku 1980 (v oboch prípadoch AZ Alkmaar).
Trofeje.
PSV získal v roku 1988 Európsky pohár a v roku 1978 Pohár UEFA. Klub má prezývku "Boeren" (farmári), ktorá sa viaže ešte k začiatkom klubu.
Klub hrá svoje domáce zápasy na štadióne Philips Stadion, ktorý má kapacitu 35 000 divákov.
Káder mužstva.
Súčasná zostava:

</doc>
<doc id="211998" title="Slovenský pohár vo futbale" url="https://sk.wikipedia.org/wiki?curid=211998">
Slovenský pohár vo futbale

Slovenský pohár je národná pohárová futbalová súťaž, hraná od roku 1969. Od štvrťfinále ročníka 2011/12 nesie názov Slovnaft Cup. Víťaz pohára reprezentuje Slovensko v Európskej lige UEFA. Pohárová súťaž sa hrá vyraďovacím systémom, zúčastňujú sa jej aj kluby z nižších súťaží.
História.
V rokoch 1960 - 1993 sa slovenské kluby zúčastňovali súťaže o Česko-slovenský pohár. Od sezóny 1969/1970 sa hrali v oboch častiach federácie samostatné pohárové súťaže, víťazi národných pohárov sa stretli vo finále o Česko-slovenský pohár, víťaz trofeje reprezentoval krajinu v Pohári víťazov pohárov. Premiérový ročník Slovenského pohára vyhral Slovan Bratislava, vo finálovom dvojzápase bol úspešnejší ako Dukla Banská Bystrica. Finálové zápasy sa hrali systémom doma - vonku, od roku 1986 sa hrá len jeden finálový zápas vo vopred určenom dejisku.

</doc>
<doc id="211999" title="David Beckham" url="https://sk.wikipedia.org/wiki?curid=211999">
David Beckham

David Robert Joseph Beckham (* 2. máj 1975, Leytonstone, Spojené kráľovstvo) je bývalý anglický futbalista, v súčasnosti prezident a spolumajiteľ Inter Miami CF a spolumajiteľ Salford City. Hral za Manchester United, Preston North End, Real Madrid, AC Miláno, LA Galaxy, Paris Saint-Germain a anglické národné mužstvo. Je prvým Angličanom, ktorý vyhral ligový titul v štyroch krajinách: v Anglicku, Španielsku, Spojených štátoch a Francúzsku. Kariéru ukončil v máji 2013, po 20 rokoch, počas ktorých získal 19 trofejí.
Beckhamova profesionálna klubová kariéra začala v Manchesteri United, kde si odbil debut v roku 1992 vo veku 17 rokov. S United vyhral Premier League šesťkrát, FA Cup dvakrát, a Ligu majstrov UEFA v roku 1999. Potom hral štyri sezóny za Real Madrid, kde v poslednej sezóne za tento klub získal ligový titul. V júli 2007 podpísal päťročný kontrakt s klubom LA Galaxy z Major League Soccer. Keď hral v Galaxy, bol v rokoch 2009 a 2010 na hosťovaniach v talianskom klube AC Miláno. Bol prvým anglickým hráčom, ktorý odohral 100 zápasov v Lige majstrov UEFA. V národnom tíme si odbil debut za Anglicko 1. septembra 1996 vo veku 21 rokov. Bol kapitánom šesť rokov, počas ktorých odohral 58 zápasov. Celkovo odohral za národný tím 115 zápasov a zúčastnil sa na troch Majstrovstvách sveta (1998, 2002 a 2006) a na dvoch Majstrovstvách Európy (2000 a 2004). 
Svojou kopacou technikou a presnými prihrávkami je považovaný za jedného z najlepších a najznámejších stredopoliarov svojej generácie, ako aj za jedného z najlepších v kopaní priamych kopoch v histórii. Bol druhý v ankete Zlatá lopta v roku 1999, dvakrát druhý v ankete Futbalista roka FIFA a v roku 2004 bol Pelém vybratý do zoznamu FIFA 100, ktorý obsahoval svetovo najlepších žijúcich futbalistov. V roku 2008 bol uvedený do anglickej futbalovej siene slávy. Ako svetový ambasádor športu je považovaný za anglickú kultúrnu ikonu.
Beckham sa neustále zaraďuje medzi najlepšie zarábajúcich v odvetví futbalu a v roku 2013 bol zaradený medzi najlepšie platených hráčov na svete a za posledných 12 mesiacov zarobil vyše 50 miliónov dolárov. V roku 1999 sa oženil s Victoriou Beckham, s ktorou má štyri deti. Od roku 2005 je ambasádorom UNICEF Spojeného kráľovstva a v roku 2015 vytvoril "7: The David Beckham UNICEF Fund". V roku 2014 MLS oznámila, že Beckham a skupina investorov budú vlastniť klub Inter Miami CF, ktorý začal hrať v roku 2020.

</doc>
<doc id="212006" title="Mačka Temminckova" url="https://sk.wikipedia.org/wiki?curid=212006">
Mačka Temminckova

Mačka Temminckova () je stredne veľká divá mačka, žijúca v pralesoch juhovýchodnej Ázie. Kedysi bola začleňovaná do rodu "Felis" alebo do rodu "Profelis", spolu s mačkou zlatou, ktorej sa veľmi podobá. V súčasnosti patrí do rodu "Catopuma", spoločne s mačkou bornejskou.
Vzhľad.
Srsť je krátka, zlatohnedá, červenkastá alebo mierne šedá, obvykle bez kresby alebo len so slabo naznačenými škvrnami. V Číne ale žijú aj mačky, ktoré majú škvrny rovnako ako leopard a vyzerajú ako mačka bengálska. Zdá sa, že ide o recesívny znak. Existujú taktiež úplne čierne mačky Temminckove.
Spodná strana chvostu je biela: to slúži pravdepodobne k dorozumievaniu s ostatnými jedincami.
Rozšírenie a stanovisko.
Mačka Temminckova obýva tropické pralesy a subtropické lesy juhovýchodnej Ázie, od Nepálu, Indie a Číny až po indonézsky ostrov Sumatra. Len zriedka žije na otvorených plochách.
Vyskytuje sa v nížinách aj v Himalájach do nadmorskej výšky 
Okrem lovu sú mačky ohrozené hlavne vyrubovaním pralesov a ničením ich prirodzeného prostredia.
Biológia.
O chovaní mačiek Temminckových je toho známe len málo a väčšina informácií pochádza zo sledovania v zajatí. Predpokladá sa, že sú aktívne hlavne v noci a že sú samotári ako ostatné mačkovité šelmy.
Pária sa celoročne, samica je v ruji každých 39 dní. Gravidita trvá asi 90 dní, potom sa rodí 1 – 2 mačiatka. V zajatí so starostlivosťou o mláďatá pomáhali aj samce, ale nie je známe, či je to tak aj v prírode. Samice pohlavne dospievajú v 18 – 24 mesiacoch, samce vo dvoch rokoch veku. V zajatí sa môže mačka dožiť až 20 rokov.
Mačky Temminckové lovia hlavne na zemi, ale dokážu i dobre šplhať. Lovia hlodavce, vtáky, jašterice a rôzne malé cicavce, taktiež malé kopytníky ako je muntžak, druh malého jeleňa. Zdá sa, že sú to oportunistickí lovci. Je dokázané, že zabíjajú aj kozy, ovce a byvolie teľatá. Väčšiu korisť lovia v pároch (Lekagul &amp; McNeely, 1977).
Mýty o mačkách Temminckových.
V niektorých oblastiach Thajska je nazývaná "Seua fai", teda "ohnivý tiger". Podľa miestnej povesti spálenie kože mačky odoženie približujúceho sa tigra. Pojedanie mačacieho mäsa má rovnaký účinok. Niekedy stačí aj mať pri sebe chlp z mačky. Mačacie kosti sa taktiež slúžia na nahradenie kostí tigrov v tradičnej čínskej medicíne.
Chov v zoo.
V európskych zoo sa táto mačka chová len výnimočne – údaje z roku 2004 uvádzajú 20 jedincov. V slovenských zoo sa táto mačka nechová.
V Bratton Fleming (Exmoor Zoological Park) (Veľká Británia), v Nesles (Francúzsko) a v Filby (Thrigby Hall Wildlife Gardens) vo Veľkej Británii je chovaný ako jediný: tibetský poddruh "C.t.tristis". Poddruh "dominicanorum" sa už najnovšie prestal chovať v európskych zoologických inštitúciách. 

</doc>
<doc id="212235" title="Adam Nemec" url="https://sk.wikipedia.org/wiki?curid=212235">
Adam Nemec

Adam Nemec (* 2. september 1985, Banská Bystrica, Česko-Slovensko) je slovenský futbalový útočník, v súčasnosti hrajúci za Pafos FC.
Klubová kariéra.
S futbalom začínal v Žarnovici, odkiaľ v roku 2002 poputoval do Dubnice nad Váhom. Po dvoch rokoch prestúpil do Žiliny, s ktorou v sezóne 2006/2007 vyhral Corgoň ligu a stal sa tretím najlepším strelcom súťaže. Ďalšiu sezónu strávil na hosťovaní v nemeckom druholigovom Erzgebirge Aue. Do klubu prišiel za 85 000 € s opciou na kúpu za 750 000 €, ak sa klubu podarí udržať v lige.
V roku 2008 prestúpil zo Žiliny do KRC Genk za 900 000 €, kde podpísal 4-ročný kontrakt. S Genkom vyhral v roku 2009 Belgický pohár a odohral zaň 21 zápasov.
Po jednej sezóne v Belgicku sa vrátil späť do Nemecka a to do Kaiserslauternu. S tímom dokázal v sezóne 2009/2010 postúpiť do Bundesligy z prvého miesta. V apríli 2011 ho po strete s Michaelom Ballackom v zápase proti Leverkusenu vyradilo z hry zranenie kolena. Kvôli ďalším zraneniam z júna zmeškal začiatok novej sezóny. Počas zimného prestupového obdobia v januári 2012 sa upísal Ingolstadtu, kde pôsobil do konca prebiehajúcej sezóny po tom, čo s ním Kaiserslautern ukončil zmluvu.
V júli 2012 podpísal kontrakt na 2 sezóny s 1. FC Union Berlin. V decembri 2013 podpísal predĺženie zmluvy s platnosťou do júna 2016. O pár mesiacov nato, v apríli 2014, mu však bol povolený odchod z klubu a to kvôli nenaplneniu očakávaní. V novembri ho klub obvinil z hrubého porušenia pracovných povinností a Nemec bol za trest presunutý do rezervného tímu a musel zaplatiť finančnú pokutu.
Po vzájomnej dohode o ukončení zmluvy s Unionom prestúpil v januári 2015 do New Yorku. Za New York odohral len 9 zápasov, v ktorých nedokázal streliť ani jeden gól. V septembri sa klub s hráčom dohodol na rozviazaní zmluvy. Jeho novým pôsobiskom sa stal holandský Willem II Tilburg, ktorému sa upísal na rok.
Počas leta 2016, ako voľný hráč, trénoval s druholigovým FK Pohronie. Už v tom čase sa spomínal jeho prestup do Rumunska. K definitívne prišlo 6. septembra, kedy podpísal zmluvu s Dinamom Bukurešť.
Medzinárodná kariéra.
Nemec debutoval v reprezentácii v decembri 2006 pri výhre 2 : 1 v prípravnom zápase nad Spojenými arabskými emirátmi.
So Slovenskom sa zúčastnil Majstrovstiev Európy 2016 vo Francúzsku.
Trofeje.
Klubové.
MŠK Žilina
KRC Genk
1. FC Kaiserslautern

</doc>
<doc id="212321" title="Bianchi Anderloni" url="https://sk.wikipedia.org/wiki?curid=212321">
Bianchi Anderloni

Dott. Ing. Carlo Felice Bianchi Anderloni (* 7. apríl 1916 – † 7. august 2003) známy aj ako CiCi bol taliansky automobilový dizajnér a podnikateľ.
Život.
V 30. rokoch 20. storočia začal pracovať vo firme svojho otca, Felice Bianchi Anderloniho († 1949), Carrozzeria Touring v Miláne. Po jeho smrti prevzal vedenie spoločnosti. Firmu preslávili najmä exkluzívne vozidlá série "Touring Superleggera" stavané na podvozkoch vozidiel Alfa Romeo, Lancia, Ferrari, Maserati a Aston Martin. V období od 30. do 60. rokov patrila medzi najznámejšie talianske karosárske firmy. Slávnymi typmi boli napríklad:
Koncom 60. rokov však pre nedostatok zákaziek firma ukončila činnosť. Anderloni potom pracoval ako poradca v oblasti designu vo firme Alfa Romeo. 
Bol dlhoročným predsedom poroty na "Concorso d'Eleganza Villa d'Este", známej európskej prehliadky klasických vozidiel kategórie Oldtimer. Na jeho počesť sa na tejto súťaži od roku 2004 udeľuje zvláštna cena nesúca jeho meno. 

</doc>
<doc id="212322" title="Ján Novák (1985)" url="https://sk.wikipedia.org/wiki?curid=212322">
Ján Novák (1985)

Ján Novák (* 6. marec 1985) je slovenský futbalový útočník. V súčasnosti hrá za treťoligový klub TJ Mladosť Kalša.
Klubová kariéra.
Ján Novák je odchovancom trebišovského futbalu. V lete 2006 prestúpil do MFK Košice. V sezóne 2006/2007 nastúpil do 20 zápasov a v nich zaznamenal 2 góly. V nasledujúcej sezóne sa mu podaril unikátny zápis do dejín slovenského futbalu. V dvoch po sebe idúcich domácich corgoňligových zápasoch strelil dokopy 8 gólov. Proti Sencu sám rozhodol o výhre 4:0 a o dve kolá sa postaral o výhru 6:2 proti Dubnici. Druhý štvorgólový zápis mu vynieslo vtedajšie prvé miesto v boji o titul Kráľa strelcov.
16.8.2009 dal v zápase proti Trnave opäť 4 góly, ale ani to nestačilo na výhru Košíc, ktoré v divokom zápase prehrali 4:5. Stal sa tak prvým hráčom, ktorý v Corgoň lige dal 4 góly na súperovom ihrisku. Záujem oňho prejavil Fulham FC.
28. februára 2013 sa upísal Tatranu Prešov na 3 roky. Od roku 2018 Ján Novák opätovne hrá za Slavoj Trebišov. 
Reprezentačná kariéra.
Debutoval v zápase proti Turecku, keď sa na ihrisko dostal v nadstavenom čase druhého polčasu. 
Reprezentačné zápasy.
"(Stav k: 19. októbru 2009, 19:25 SELČ)"

</doc>
<doc id="212354" title="KV-2" url="https://sk.wikipedia.org/wiki?curid=212354">
KV-2

KV-2 (skratka pre Kliment Vorošilov, bežne nazývaný „KV“) bol sovietsky ťažký tank vyrábaný medzi rokmi 1940 - 1941 a používaný na začiatku druhej svetovej vojny. Bol vyvinutý na základe skúseností s nasadením prototypu tanku KV-1, proti Mannerheimovej línii. Od svojho predchodcu sa líšil najmä novou výrazne väčšou vežou so zabudovanou húfnicou kalibru . Tank patril medzi najťažšie tanky svojej doby, vážil až 52 ton. 
Vznik a vývoj.
V roku 1939 bol do výzbroje Červenej armády zavedený nový typ ťažkých tankov KV-1. Jeho zavedeniu predchádzali veľmi úspešné skúšky v poli, počas Zimnej vojny. Pri bojoch so silne opevnenými bunkrami Mannerheimovej línie sa však ukázalo, že vtedajšie sovietske tanky nedisponujú dostatočne veľkou palebnou silou. Bolo preto rozhodnuté upraviť nový tank KV, tak aby mohol ničiť aj takéto silne opevnené body. Úpravou veže tak vznikol KV-2.
Nový typ mal rovnaký podvozok a korbu ako KV-1, ale dostal novú krabicovitú otočnú vežu, v ktorej bola u prototypu lafetovaná húfnica. Neskoršie verzie dostali húfnicu. Tank tak disponoval mohutnou palebnou silou, avšak masívna a veľká veža znamenala značné preťaženie podvozku, ktorý bol dimenzovaný na podstatne ľahšie zaťaženie a často sa preto kazil. Veža mala vysokú siluetu, ktorá ho na bojisku robila ľahším terčom. Tank mal aj iné nevýhody, okrem vysokej siluety a hmotnosti to tiež bol nedostatočný výkon motoru (iba 500 k375 kW), čo ešte zhoršovalo nízku pohyblivosť a malú rýchlosť v teréne, ale i na ceste. 
Výroba tanku prebiehala najmä v Charkovskom traktorovom závode. Celkovo bolo vyrobených okolo 334 ks KV-2 všetkých verzií. Čoskoro po napadnutí krajiny nacistickým Nemeckom bola výroba zastavená. V roku 1943 boli KV-2 nahradené ťažkými samohybnými delami SU-152.
Nasadenie.
Stroj bol vyrábaný súbežne s verziou KV-1. Tanky KV-2 aj jeho vylepšená verzia KV-2B (postavená na podvozku KV-1B) neboli na bojiskách východného frontu v dôsledku neveľkého počtu vyrobených kusov (na sovietske pomery nebolo 334 ks veľkým množstvom), natoľko dominantným typom ako KV-1 či T-34. Tanky KV-2 sa na fronte zvlášť nevyznamenali. Vhodné nasadenie KV-2 na fronte však znamenalo pre Nemcov značné nepríjemnosti, pretože jeho ťažké pancierovanie odolávalo paľbe väčšiny nemeckých protitankových zbraní. Zastaviť útok týchto obrnencov sa Nemcom darilo zväčša iba za cenu veľkého úsilia.
23. júna 1941 sa jedinému tanku KV-2 sovietskeho 14. tankového zboru podarilo zastaviť postup celej nemeckej 6. tankovej divízie, ktorá sa pokúšala vybudovať predmostia na rieke Dubysa pri Raseiniaj v Litve. Tank, ktorý sa prebil hlboko za nemecké línie pri jednom zo sovietskych protiútokov zastavil na dôležitej križovatke a takmer dva dni blokoval prísun zásob pre divíziu, ktorá v dôsledku toho bola nútená zastaviť svoj postup. Nemci na tank síce opakovane zaútočili protitankovými kanónmi, údernými jednotkami ženistov ale vyradiť sa im ho podarilo až po dvoch dňoch. Tank zničil všetky 50 mm protitankové kanóny, ktoré proti nemu Nemci nasadili. Ich 14 priamych zásahov zo vzdialenosti 500 m mu nijak neublížilo. Zlikvidoval aj zamaskovaný 88 mm flak, ktorý bol dotiahnutý s cieľom jeho zničenia skôr ako stihol vypáliť. Neskôr musela byť privolaná silná skupina nemeckých tankov, ktorá pritiahla pozornosť posádky útokom z troch rôznych smerov. Zatiaľ bol pristavený ďalší 88 mm kanón, ktorý začal viesť paľbu po KV-2 zozadu. Z 12 priamych zásahov iba 3 prerazili pancier a tank napokon zničili. Tvrdý odpor posádky sovietskeho tanku, ktorá nakoniec celá padla v boji, spôsobil čiastočné zabrzdenie útoku Panzergruppe 4 na Leningrad.
Ukoristené stroje s obľubou nasadzovali aj Nemci. Jeden dokonca objavili Američania v apríli 1945 pri obsadzovaní Kruppovych závodov v Essene.

</doc>
<doc id="212934" title="Retríver" url="https://sk.wikipedia.org/wiki?curid=212934">
Retríver

Retríver alebo retriever, po slovensky aj prinášač, je označenie pre špecifickú skupinu plemien poľovných psov, vyšľachtených s cieľom prinášania koristi lovcovi. Retrívre prinášajú korisť zabitú lovcom strelnou zbraňou. Ide predovšetkým o vtáctvo, ale aj o drobnú zver, ako napríklad zajace. Korisť prinášajú po súši i z vody. Na prinášanie koristi z vody je však vyšľachtená ďalšia skupina plemien poľovných psov, a to vodné psy.
Retrívre sú vo všeobecnosti veľké plemená (cca v kohútiku, od ), môžu byť krátkosrsté i dlhosrsté. Vyznačujú sa vysokou inteligenciou (cvičiteľnosťou) a priateľskou povahou. V súčasnosti sú niektoré druhy retrívrov, predovšetkým labradorský retríver, používané aj ako vodiace, záchranárske, asistenčné, či canisterapeutické psy.
Podľa FCI poznáme niekoľko druhov retrívrov:
Retrívre (prinášače) zaraďuje FCI do skupiny číslo 8 – Prinášače, sliediče, vodné psy, konkrétne do sekcie číslo 1 s názvom Prinášače.
Na Slovensku chov retríverov zastrešuje Slovenský retriever klub.

</doc>
<doc id="213497" title="Szalonna" url="https://sk.wikipedia.org/wiki?curid=213497">
Szalonna

Szalonna je obec v Maďarsku v Boršodsko-abovsko-zemplínskej župe v Edelénskom okrese. Názov obce má slovenský pôvod.
Má rozlohu 2008 ha a žije tu 1065 obyvateľov (2007).
Rotunda.
V obci sa nachádza stredoveký kostol. Pôvodne išlo o románsku rotundu s polkruhovitou vonkajšou apsidou, ktorá bola postavená na prelome 12. až 13. storočia. V 13. storočí bola rozšírená pristavaním obĺžnikovej lode. Rotunda je zvonku zdobená oblúčikovitým vlysom. Kostol bol pôvodne zasvätený sv. Margite Antiochijskej, dnes patrí Reformovanej cirkvi. Kostol je vymaľovaný stredovekými freskami. Fresky v presbytériu zobrazujú legendu o sv. Margite Antiochijskej, patrónke kostola. Fresky vo víťaznom oblúku zobrazujú starozákonných prorokov. V areáli kostola sa nachádza aj samostatne stojaca drevená zvonica.

</doc>
<doc id="213535" title="Sikuli (Rumunsko)" url="https://sk.wikipedia.org/wiki?curid=213535">
Sikuli (Rumunsko)

Sikuli alebo Sikulovia alebo staršie Sekulovia (po maď. "székelyek", po rum. "sicui", po nem. "Szekler") sú skupina Maďarov v Rumunsku najmä v tzv. Sikulskej oblasti. 
Žijú v Sedmohradsku, hlavne v župách Covasna, Mureș a Harghita. Podľa väčšinového názoru ide o hungarizovaný kmeň turkického pôvodu (pomaďarčili sa v 12. storočí), v Maďarsku prevláda názor, že ide o vetvu Pramaďarov azda už z čias príchodu Pramaďarov do Panónskej panvy. 
V minulosti sa často hlásili k osobitnému sikulskému pôvodu, čo má historické dôvody, pretože Sikulsko malo kedysi značnú autonómiu. 
V župách Čická župa a čiastočne Udvarheľská župa a Háromsecká župa sa hlásili a aj hlásia k rímskym katolíkom. V ostatných oblastiach sú prevažne reformovaní (Mureș) alebo evanjelici a. v. a grécki katolíci. Ich centrom je mesto Târgu Mureș. 

</doc>
<doc id="213675" title="Ján Vanovič (advokát)" url="https://sk.wikipedia.org/wiki?curid=213675">
Ján Vanovič (advokát)

Ján Vanovič ("Vanovics alias Dianis de Draskócz", * 24. december 1856, Dražkovce† 4. september 1942, Martin) bol slovenský politik, advokát, zeman, signatár Martinskej deklarácie.
Životopis.
Narodil sa v zemianskej rodine Petra Vanoviča a jeho manželky Terézie Jesenskej. Vyštudoval právo v Bratislave a v Budapešti. Od roku 1886 pôsobil ako advokát v Martine. Vystupoval proti maďarizácii a propagoval spoluprácu nemaďarských národov v Uhorsku. Patril medzi popredných funkcionárov Slovenskej národnej strany. Bol členom Slovenskej národnej rady a poslancom Národného zhromaždenia. Bol členom výboru Matice slovenskej a v rokoch 19311938 aj jej predsedom. Spoluzakladal Advokátsku komoru pre Slovensko, ktorej bol aj predsedom. Bol tiež predsedom výboru Slovenského spevokolu, Turčianskeho kasína, zastával aj viacero funkcií v evanjelickej cirkvi (od roku 1922 bol generálnym dozorcom ECAV).
Zdroje.
www.martin.sk

</doc>
<doc id="213732" title="Ivan Krajíček" url="https://sk.wikipedia.org/wiki?curid=213732">
Ivan Krajíček

Ivan Krajíček (* 24. máj 1940, Žilina – † 5. jún 1997, Bratislava) bol slovenský herec, spevák, komik, režisér, moderátor a zabávač.
Životopis.
V piatich rokoch začal hrať na husliach. Venoval sa aj niektorým športom napr. hodu diskom, cyklistike, hokeju a iným. V rokoch 1957-1961 absolvoval Vysokú školu múzických umení v Bratislave. V roku 1964 začal hrať v činohernom súbore Novej Scény. Pôsobil tu do roku 1975 a neskôr potom prestúpil do operetného súboru, kde sa stal sólistom.
Ako všestranný umelec sa venoval hraniu, spievaniu, moderovaniu, kabaretu a pracoval aj ako divadelný a televízny režisér.
Počas prezenčnej vojenskej služby pripravoval zábavný program, do ktorého potreboval scenár. Spojil sa s Oldom Hlaváčkom, ktorý bol v tom čase na prezenčnej vojenskej službe v Mikulove, a ten mu napísal scenár. Spolupráca prerástla do divadelnej a kabaretnej dvojice - Krajíček - Hlaváček, ktorú vymyslel Ivan Krajíček. Neskôr táto komediálna dvojica vystupovala v kabaretoch, v rozhlase aj v televízii. Ich najznámejším programom bol Hostinec pod gaštanom, kde vytvorili dvoch gazdov.
V roku 1964 nastúpil do Novej scény .
Často ako herec a spevák vystupoval aj so Zorou Kolínskou s ktorou naspievali pár duetov. Ako režisér režíroval veľa diel napr. Ťululum (hudobná komédia), Cyrano z predmestia (muzikál) a mnohé iné. Pracoval v dabingu, v programoch pre deti, moderoval rôzne súťaže, podujatia, zábavné programy ako napr. Bratislavská lýra alebo Vtipnejší vyhráva. Začal moderovať program "Diskotéka pre starších a pokročilých", táto neskôr zmenila názov na "Smiem prosiť?".
Na začiatku 90. rokov 20. storočia vymyslel a moderoval úspešnú pesničkovú súťaž pod názvom Repete. V tejto súťaži spieval aj svoje piesne (napr. "Nebezpečná slečna, Mama, Cesta do neba, Kazačok, Oči čierne, Tulipán, Posledný flám, Song o skalnom kvete" a iné), ale spieval aj s inými spevákmi a k jednotlivým piesňam pridával vlastné komické scénky. Úspešný program (napr. v prvom kole prišlo do súťaže od divákov 16-tisíc korešpondenčných lístkov a na začiatku roka 1993 až 180-tisíc) moderoval do februára 1997, po jeho smrti ho v úlohe moderátora nahradila Zora Kolínska.

</doc>
<doc id="213747" title="6. armáda (Wehrmacht)" url="https://sk.wikipedia.org/wiki?curid=213747">
6. armáda (Wehrmacht)

6. armáda Wehrmachtu (nem. "6. Armee") bola nemecká poľná armáda Wehrmachtu, ktorá sa zapojila do bitiek druhej svetovej vojny. Je známa najmä svojou účasťou v bitke o Stalingrad, pri ktorej bola spolu s ďalšími jednotkami zničená. 
Dejiny.
Vznikla 10. októbra 1939, premenovaním 10. armády na 6. armádu. Viedol ju generál Walter von Reichenau.
Západný front.
V čase útoku na Poľsko mala za úlohu strážiť západné hranice Ríše pred prípadnými útokmi zo západu. Potom sa zúčastnila útoku na Holandsko a Francúzsko, kde zostala až do mája 1941.
Operácia Barbarossa.
6. armáda bola na jar 1941 presunutá na východ, kde sa mala zúčastniť ťaženia proti ZSSR, kde operovala v rámci vojsk skupiny armád Juh. Počas postupu cez Beluju Cerkvu sa vojaci armády stali svedkami vraždenia Židov. Keď nad touto činnosťou vyjadrili niektorí dôstojníci na čele H. Groscurthom pohoršenie, boli veliteľom armády von Reichenauom tvrdo odmietnutí a kritizovaní. Za prvý mesiac sa armáda prebojovala z oblasti Halíče a Volyne k riekam Bug a Styr. Neskôr prenikla k Dnepru, vybudovala si predmostia na jeho východnom brehu a zúčastnila sa bojov o Kyjev. V októbri dosiahla rieky Donec a Psjol. 
Krátko po vymenovaní na poľného maršala Walter von Reichenau zomrel pri leteckej nehode, keď bol prevážaný do nemocnice po infarkte. Bol nahradený svojim náčelníkom štábu Friedrichom Paulusom. Pod jeho vedením, výrazne posilnená 6. armáda, na jar 1942 vybojovala bitku o Charkov.
Bitka o Stalingrad.
To rozhodlo o jej nasadení do bitky o Stalingrad. 13. júla 1942 prebehla reorganizácia skupiny armád Juh. 6. armáda bola podriadená veliteľstvu Skupiny armád B maršala Maximiliana von Weichsa. Skupina armád B mala za úlohu prekročiť Volgu a dosiahnuť pobrežie Kaspického mora pri meste Astrachaň. Taktika bleskovej vojny tu však zlyhala a Nemcov pri Stalingrade zastavil silný odpor vzdorujúcich sovietskych vojsk. Boje sa naťahovali a Paulus bol nútený nasadiť do bojov v meste všetky svoje zálohy, krytie jeho roztiahnutých krídel, ktoré na juhu siahali hlboko do stepi a na severe sa tiahli pozdĺž rieky Don boli použité slabé rumunské a maďarské vojská. 17. októbra 1942, v období vrcholiacich bojov v meste mala armáda 17 divízií, s dovedna asi 334 000 mužmi. Počas pouličných bojov v oblasti Stalingradu 6. armádu zastihla zima a nedostatočný prísun zásob, ktorý dlhodobo viazol, v dôsledku preťaženosti železničných komunikácií.
19. novembra 1942 6. armádu tvoril:
Po vážnych strategických chybách nemeckého velenia Sovieti zhromaždili dostatok záloh a 19. novembra 1942 prešli do protiofenzívy. Po útoku sovietskych vojsk sa 6. armáda dostala do obkľúčenia. Paulus urýchlene zorganizoval obranu a zaistil tylo pred úplným zhrútením pod tiažou sovietskych prielomov. Armáda vyše dva mesiace viazala početné sovietske sily, ale od druhej polovice januára 1943 sa nachádzala v natoľko zlom stave, že prestávala klásť efektívny odpor. Paulus sa so svojim štábom vzdal 31. januára 1943. Zvyšky jej XI. zboru pod velením Karla Streckera boli obkľúčené v továrni na traktory a kládli odpor ešte nasledujúce 3 dni - do 2. februára 1943. Aj keď to nebol definitívny koniec 6. armády, bola to najhoršia porážka, akú dovtedy Nemecko vo vojne utrpelo. Do zajatia sa dostalo asi 91 000 vojakov, z ktorých väčšina bola v zlom fyzickom stave v dôsledku podvýživy. Po tom čo v zajateckých táboroch prepukol škvrnitý týfus asi polovica z nich do nasledujúcej jari zomrela. Následný dlhodobý pobyt v zajatí prežilo len okolo 5 - 6000 z nich.
Reforma a bitky na Východe.
Ešte počas obliehania v Stalingrade sa začalo formovanie novej 6. armády. Jej jadro tvorili vojaci, ktorých evakuovali zo Stalingradu, alebo im neumožnili návrat domov z dovoleniek, po tom, čo sa armáda ocitla v obkľúčení, jej podstatnú časť tiež tvorili jednotky armádnej skupiny Hollidt. Oficiálne vznikla 5. marca 1943, velil jej generál Karl Adolf Hollidt. Zúčastnila sa bojov na Ukrajine a v Rumunsku a znovu utrpela porážku pri Kišiňove. 6. armáda tak bola jedinou nemeckou armádou, ktorá bola trikrát zničená v obkľúčení. V tomto období sa v jej velení dvakrát vystriedali Hollidt s generálom de Angelisom.
V októbri 1944 sa 6. armáde podarilo v bitke o Debrecín obkľúčiť a zničiť tri sovietske tankové zbory. V tomto čase sa pod velenie 6. armády dostala aj maďarská 2. armáda a pod vedením Maximiliana Frettera-Pica bola známa ako Armeegruppe Fretter-Pico (armádna skupina Fretter-Pico). Tieto jednotky sa zúčastnili bitky o Budapešť a operácie Konrad, čo bol protiútok v oblasti jazera Balaton, ktorého úlohou bolo preraziť obkľúčenie Budapešti. Operácia však nebola úspešná a do konca marca 1945 jednotky 6. armády ustúpili do blízkosti Viedne, kde sa pokúšali zastaviť viedenskú operáciu a boli nútené ustupovať ďalej na západ. Armáda, ktorej od 23. decembra 1944 velil generál Hermann Balck, sa vydala do rúk amerických vojsk 9. mája 1945.

</doc>
<doc id="213762" title="Zora Kolínska" url="https://sk.wikipedia.org/wiki?curid=213762">
Zora Kolínska

Zora Kolínska (* 27. júl 1941, Kráľova Lehota – † 17. jún 2002 Bratislava) bola slovenská speváčka, herečka, zabávačka, moderátorka a podnikateľka.
Životopis.
Mala staršieho brata Ctibora. V roku 1945 sa rodina presťahovala do Popradu. Tu začala chodiť na základnú školu. Keď mala osem rokov, pri havárii jej zomrela matka. Neskôr sa otec oženil druhýkrát a s manželkou sa im narodila dcéra Lívia. Na základnej škole recitovala na školských slávnostiach a vyhrávala súťaže v recitáciách. Pokračovala v štúdiu na Gymnáziu na Šrobárovej ulici v Košiciach.. Nakoniec absolvovala štúdium herectva na VŠMU v Bratislave.
V roku 1963 - 1965 sa stala členkou divadla v Trnave. Medzi rokmi 1966 - 1968 účinkovala v "Divadle poézie". Tu okrem hrania aj vystupovala ako speváčka v kabaretných programoch Milana Lasicu a Júliusa Satinského. V roku 1968 sa umiestnila v ankete" Zlatý Slávik" na ôsmom mieste. Neskôr sa Divadlo poézie premenovalo na "Divadlo na Korze", z ktorého odišla v roku 1971 do Činohry Novej scény v Bratislave. Hrala všetky druhy rolí od komických cez groteskné až po vážne. Bola jednou zo zakladajúcich členiek Divadla Astorka Korzo 90. Často vystupovala s Ivanom Krajíčkom, s ktorým naspievala pár duetov. Medzi kolegov s ktorými vystupovala patrili: Zita Furková, Magda Vášáryová, Stano Dančiak, Martin Huba, Marián Labuda, Juraj Kukura, Milan Kňažko a mnohí ďalší.
Po roku 1989 sa začala venovať podnikaniu, vlastnila obchod s nábytkom. Výstavnú predajňu mala v Dome novinárov na Kapucínskej ulici v Bratislave. Nepredávala len nábytok, ale zabezpečovala aj jeho výrobu na mieru podľa želaní zákazníkov.
V 90. rokoch 20. storočia pravidelne vystupovala v relácii Ivana Krajíčka Repete. Po jeho smrti v roku 1997 prebrala moderovanie relácie a ako moderátorka bola rovnako úspešná ako Ivan Krajíček.
Prvým manželom Zory sa stal Milan Lasica. Svadbu mali v deň jej promócie (na Vysokej škole múzických umení). Po ôsmich rokoch sa rozviedli. Neskôr sa jej partnerom na sedem rokov stal Juraj Kukura. Potom sa zoznámila s lekárom Igorom Petrom s ktorým žila až do konca svojho života. Krátko predtým než zomrela sa po dvadsaťšesťročnom spolužití zobrali.

</doc>
<doc id="213826" title="Andrej Sekera" url="https://sk.wikipedia.org/wiki?curid=213826">
Andrej Sekera

 
 
Andrej Sekera (* 8. jún 1986, Bojnice) je slovenský hokejový obranca hrajúci za klub Dallas Stars v kanadsko-americkej NHL.
Klubový hokej.
S hokejom začínal v Prievidzi, v rokoch 2001 – 04 hral za juniorov Dukly Trenčín. V roku 2004 si ho vybral vo vstupnom drafte NHL klub Buffalo Sabres, v treťom kole zo 71. miesta. Od sezóny 2004/05 hral Severnej Amerike, spočiatku pôsobil v mužstve Owen Sound Attack v OHL. V sezóne 2005/06 získal v tejto lige trofej udeľovanú najlepšiemu obrancovi sezóny. 
14. júla 2006 podpísal trojročný nováčikovský kontrakt s klubom Buffalo Sabres. V NHL debutoval 9. decembra 2006 proti Montrealu Canadiens, prvý bod zaznamenal 26. októbra 2007 v zápase proti Floride Panthers a prvý gól strelil 28. novembra 2007 proti St. Louis Blues. Od ročníka 2008/09 mal stabilné miesto v základnej zostave Buffala. V sezóne 2012/13 počas výluky v NHL hral za HC Slovan Bratislava v KHL. Po skrátenej sezóne bol vymenený do Caroliny Hurricanes, kde sa stal v prvom roku svojho pôsobenia najproduktívnejším obrancom a tretím najproduktívnejším hráčom, keď zaznamenal 44 bodov.
Reprezentácia.
V slovenskej reprezentácii odohral 51 zápasov, strelil 5 gólov. Nosí dres s číslom 44.
MS 2008.
Jeho prvým významným podujatím bol svetový šampionát v Kanade. Slovensko nepostúpilo zo základnej skupiny po prehrách s Nemeckom a Fínskom. V zápasoch o udržanie zdolalo Slovinsko 5:1 a 4:3 (po samostatných nájazdoch). Sekera bol vyhlásený spolu s Višňovským a Lašákom za najlepších hráčov Slovenska. 
MS 2009.
Tréner Ján Filc ho nominoval na MS 2009 vo Švajčiarsku. Slovensko nepostúpilo z osemfinálovej skupiny a obsadilo 10. miesto. Sekera bol vyhlásený za jedného z troch najlepších hráčov Slovenska.
ZOH 2010.
Odohral 7 zápasov. Vo štvrťfinálovom zápase proti Švédsku zaznamenal po prihrávke Richarda Zedníka gól a pomohol k postupu do semifinále.
MS 2012.
Na šampionáte vo Švédsku a Fínsku nastupoval v prvej obrannej formácii s Ivanom Barankom. Slovensko sa prebojovalo až do finále a po prehre s Ruskom získalo striebornú medailu. Sekera na podujatí zaznamenal 2 góly a 7 asistencií, stal sa najproduktívnejším hráčom svojho mužstva.
MS 2013.
Na MS 2013 hral v prvej obrannej formácii s Branislavom Mezeiom, pričom bol najvyťaženejším hráčom Slovenska. Slovensko prehralo vo štvrťfinále s domácim Fínskom 3:4. Bol vyhlásený za jedného z troch najlepších hráčov Slovenska (spolu s Brankom Radivojevičom a Rastislavom Staňom).
ZOH 2014.
Reprezentoval na olympijských hrách v Soči. Zaznamenal dve asistencie. Slovensko prehralo všetky zápasy a obsadilo 11. miesto.
MS 2016.
Na týchto Majstrovstvách Andrej už nastupoval s kapitánskym céčkom hral v druhej formácií s Martinom Marinčinom už za pôsobenia trénera Zdena Cígera.
MS 2018.
Aj na týchto Majstrovstvách prišiel Andrej pomôcť svojmu týmu ako kapitán. Na lavičke bol zas nový tréner Craig Ramsey. Na týchto Majstrovstvách Slovensko skončilo tesne na piatom mieste v A skupine hneď za Švajčiarskom. A už po piaty krát v rade nepostúpilo do štvrťfinále majstrovstiev sveta. 
MS 2019.
Na domácich Majstrovstiev Sekera nastúpil v prvej formácí s mladíkom Erikom Černákom. Slovensko zas skončilo na 9 mieste. Na poslednom zápase Majstrovstiev proti Dánsku, Sekera uvoľnil kapitánske céčko pre Ladislava Nagya ktorý sa týmto zápasom lúčil s hokejovou kariérou. 
Štatistika na významných podujatiach.
"(štatistické údaje sú z 30. mája 2014)"

</doc>
<doc id="213828" title="Ľudovít Šimko (1859)" url="https://sk.wikipedia.org/wiki?curid=213828">
Ľudovít Šimko (1859)

Ľudovít Šimko (* 6. september 1859, Martin – † 13. august 1945, Senica) bol slovenský lekár, politik, signatár Martinskej deklarácie.
Životopis.
Študoval na gymnáziu v Martine, kde sa zapojil do národno-kultúrnej práce v rámci činnosti Slovenského spevokolu. 21. septembra sa oženil s Irenou rod. Gavurovou (1869 - 1916). Po zrušení martinského gymnázia v roku 1874 študoval v Prešove. Študoval medicínu na univerzite vo Viedni, ktorú ukončil v roku 1883. Počas štúdií vo Viedni bol v rokoch 18801881 pokladníkom a v rokoch 18821883 predsedom slovenského akademického spolku Tatran. 
Od roku 1884 pôsobil ako súkromný lekár v Senici, neskôr, v rokoch 19241936 ako okresný lekár. Bol osobným lekárom Jozefa Miloslava Hurbana. 
Ako člen Slovenskej národnej strany sa zúčastnil volebných bojov na podporu slovenských kandidátov za poslancov do Uhorského snemu, za čo bol súdne stíhaný. Bol členom Slovenskej národnej rady a v rokoch 19181920 poslancom Revolučného národného zhromaždenia. Zastával aj viacero funkcií v evanjelickej cirkvi: od roku 1899 zastával funkciu dozorcu nitrianskeho seniorátu, po roku 1918 dozorcu západného dištriktu. 
Bol predsedom správy Roľníckej vzájomnej pokladnice v Modre a Hospodárskeho družstva v Senici. Bol propagátorom včelárstva. Po roku 1918 prispieval do rôznych časopisov článkami o politike, cirkevnej problematike a hospodárení.

</doc>
<doc id="214256" title="Aligátor severoamerický" url="https://sk.wikipedia.org/wiki?curid=214256">
Aligátor severoamerický

Aligátor severoamerický (iné názvy: aligátor mississipský, aligátor šťukopyský; zastarano: "kajman šťukohlavý", "krokodil amerykánský"; lat. "Alligator mississippiensis") je druh krokodíla z čeľade aligátorovitých, ktorý je zároveň jedným z dvoch žijúcich druhov aligátorov.
Rozšírenie.
Žije v močiaroch, riekach alebo bažinách, ktoré sa často kryjú s oblasťami, obývanými ľuďmi. 
Vzhľad.
Čo do veľkosti je väčší ako jeho najbližší príbuzný aligátor čínsky ("Alligator sinensis"). Má veľké, tmavé, silné telo s mocnými končatinami, širokú hlavu a veľmi silný chvost. Samci týchto aligátorov väčšinou dosahujú dĺžku do 5,5 m, maximálna zaznamenaná dĺžka je 5,8 m.
Používanie nástrojov.
Bolo zdokumentované, že aligátor pomocou návnady lovil korisť, ako sú vtáky. To znamená, že išlo o jeden z prvých záznamov o používaní nástrojov medzi plazmi. Vyvážením paličky alebo vetvy na hlavách, boli americké aligátory schopné prilákať a uloviť vtáky, ktoré hľadali vhodnú podstielku. Táto stratégia, ktorá je zdieľaná aj s krokodílom bahenným, je obzvlášť účinná počas hniezdenia, keď je viac pravdepodobné, že vtáky zhromažďujú materiál na stavanie hniezda.

</doc>
<doc id="214425" title="Krokodílotvaré" url="https://sk.wikipedia.org/wiki?curid=214425">
Krokodílotvaré

Krokodílotvaré alebo krokodíly (lat. "Crocodilia" [nevhodne: "Crocodylia"]) v užšom zmysle je rad plazov, ktorý patrí do taxónu Eusuchia. 
Jeho celé zaradenie v systéme plazov je takéto: plazy - diapsidy - Neoreptilia - Neodiapsida - jaštery (Sauria) v širšom zmysle - Archosauromorpha - Crocopoda - Archosauriformes - archosaury - Pseudosuchia/Crurotarsi - Suchia - Paracrocodylomorpha - Loricata v širšom zmysle - Crocodylomorpha - Crocodiliformes (=Crocodilia v širšom zmysle) - Mesoeucrocodylia -Metasuchia - Neosuchia - Eusuchia - Crocodilia v užšom zmysle.
Krokodíly v širších významoch.
Krokodílotvaré/krokodíly (Crocodilia) v širšom zmysle zodpovedajú dnešnému taxónu Crocodyliformes alebo dnešnému taxónu Crocodylomorpha (dobové synonymum aj: Loricata). Do 80. rokov 20. storočia sa termín Crocodilia používal len v tomto širšom zmysle; používa sa však takto neraz aj dodnes (napr. v štandardnej učebnici Benton 2014 je Crocodilia názov pre to, čo je inde Crocodyliformes). Ak sa napríklad v nejakej publikácii uvádza (často spomínaná) informácia, že telo krokodílov sa 200 miliónov rokov nezmenilo, tak sa tým myslí taxón Crocodylomorpha, nie Crocodilia v užšom zmysle (keďže Crocodilia v užšom zmysle sa objavili až pred 100 miliónmi rokmi).
V dávnejšej minulosti sa termín krokodíly (Crocodilia; dobové synonymá boli Loricata alebo Emydosauria) používal v ešte širšom zmysle, a to zhruba ako iný názov pre dnešný taxón Pseudosuchia (=Crocodylotarsi/Crurotarsi v užšom zmysle = t.j. Suchia + Phytosauria), prípadne aj časť taxónu Proterosuchia.
Tento článok sa zaoberá len krokodílotvarými/krokodílmi v užšom zmysle.
Charakteristika.
Všetky druhy majú široké, mierne sploštené telo a dlhý, z bokov stlačený chvost, silné čeľuste. Oči aj nozdry sú na vrchu hlavy. Veľké kostené šupiny na rozdiel od ostatných plazov zvliekajú jednotlivo alebo po častiach. 
Výskyt.
Väčšinou žijú v sladkej vode, niektoré však v prílivovej zóne a prenikajú aj ďalej na more. Najstarší vyhynutí príslušníci sú známi z obdobia pred asi 100 miliónmi rokov (neskorá krieda). Žijú na všetkých kontinentoch okrem Európy a Antarktídy.
Systematika.
krokodílotvaré/krokodíly (Crocodilia) v užšom zmysle [=čeľaď krokodílovité (Crocodylidae) v najširšom zmysle]:
Poznámka:

</doc>
<doc id="215042" title="Krokodíl nílsky" url="https://sk.wikipedia.org/wiki?curid=215042">
Krokodíl nílsky

Krokodíl nílsky (lat. "Crocodylus niloticus") je druh krokodíla z čeľade krokodílovité. Vyskytuje sa v strednej a južnej Afrike. 
Charakteristika.
Dospelý jedinec krokodíla nílskeho meria 4 až 6 metrov a dosahuje hmotnosti okolo . Je sfarbený olivovožltou alebo sivou farbou. Mláďatá merajú po narodení 15 až .
Hlava.
Krokodíl nílsky má plochú hlavu. V čeľusti má dvojcentimetrové zuby, ktoré keď sa zahryznú do koristi tak už nepustia. Jeho stisk je taký silný, že dokáže stiahnuť do vody aj dospelú žirafu. Krokodíl nílsky má spolu 60 zubov. Svoje ústa dokáže otvoriť do veľkosti až 1 meter, čím sa stal jedným zo živočíchov s najdlhšími ústami na Zemi. Má dve nozdry, pri ktorých má receptory, ktorými vníma teplo okolia. Má malé čierne oči. Krokodíly sú známe aj tým že, matky prenášajú svoje mláďatá do vody v ústach.
Končatiny a chvost.
Síce má krokodíl nílsky prispôsobené končatiny na plávanie vo vode, ale používa ich aj ako chodenie po súši. Vďaka svojim malým končatinám dokážu rýchlo behať na súši. Na prstoch majú krokodíly plávacie blany a pazúry. Na svojich končatinách a chvoste majú platničky, ktoré im umožňujú vnímať teplo potravy. Krokodíly sa dokážu plaziť po súši rovnako ako aj vo vode. Predné končatiny sú kratšie ako zadné. Chvost mu slúži ako kormidlo, ktorým sa riadi vo vode. 
Kostra.
Krokodíl nílsky má lebku v tvare trojuholníka, veľmi hlboké očné priehlbiny a hornú sánku hrubšiu ako dolnú. Vďaka dolnej sánke dokáže otvoriť čeľuste až do jedného metra. Má veľmi veľkú chrbticu tvorenú tridsiatimi stavcami. Má malý krk.
Potrava.
Krokodíl nílsky je mäsožravec. Živí sa prevažne dospelými jedincami, ale niekedy aj mláďatami. Jeho hlavnú potravu tvoria pakone, zebry, levy, ryby, opice, vtáky, antilopy, gazely, gepardy a dokonca aj mláďatá krokodílov, prípadne dospelé krokodíly.
Výskyt.
Krokodíl nílsky sa vyskytuje od juhovýchodného Egypta a Sudánu cez celú strednú Afriku až po východ a sever južnej Afriky. Žije v močiaroch, brehoch riek a obrovských bahnách, kde vyčkáva na svoju potravu. 
Rozmnožovanie.
Krokodíly sa pária väčšinou vo vode. Pohlavne dospievanie jedincov nastáva, keď samce dovŕšia tri metre a samice dva metre. To trvá približne desať rokov. Samec privoláva samicu bitím o vodu svojimi čeľusťami, pričom vydáva zvuky. Väčšie samce sú úspešnejšie. Samice kladú vajíčka asi dva mesiace po párení. Vajíčka kladú v novembri až decembri, na severe je vtedy obdobie sucha a na juhu je obdobie dažďov. Samica vyhľadáva piesčité brehy a vyschnuté korytá, kde nakladie vajíčka. Potom vykope dieru dlhú , kde nakladie 25 – 80 vajec. Vajíčka sa podobajú slepačím vajíčkam, ale majú oveľa tenšiu škrupinu. Potom samica vajíčka zahrabe. Obaja rodičia pozorne sledujú vajíčka a bránia ich pred potenciálnym nepriateľom bez ohľadu na veľkosť nepriateľa. Po vyliahnutí prídu k vajíčkam a pomocou hornej čeľuste rozlúsknu škrupinu vajíčka. Potom mláďatá opatrne prenesú v ústach do vody. 
Uctievanie krokodíla nílskeho.
V starovekom Egypte si krokodíla nílskeho veľmi spodobňovali s bohom Sobekom. Sobek mal ľudské telo v nadživotnej veľkosti a hlavu krokodíla. Vo Fajjúme mu bol vystavaný chrám. 

</doc>
<doc id="215133" title="Krokodíl Johnsonov" url="https://sk.wikipedia.org/wiki?curid=215133">
Krokodíl Johnsonov

Krokodíl Johnsonov alebo krokodíl austrálsky (lat. "Crocodylus johnsoni" alebo "Crocodylus johnstoni") je druh krokodíla z rodu krokodíl ("Crocodylus").
Rozšírenie.
Tento sladkovodný krokodíl sa vyskytuje v riekach na severnom pobreží Austrálie.
Vzhľad.
Oproti iným druhom krokodílov má dlhšie končatiny, ktoré mu spoločne s pružným chvostom umožňujú rýchly pohyb po súši aj na dlhšie vzdialenosti. Táto vlastnosť je dôležitá v období sucha, kedy vysychajú celé rieky a krokodíl Johnsonov sa môže z vysychajúceho jazierka presunúť.

</doc>
<doc id="215238" title=".sk" url="https://sk.wikipedia.org/wiki?curid=215238">
.sk

.sk je internetová národná doména najvyššej úrovne pre Slovensko. Doménu spravuje SK-NIC. Registrácia je možná iba cez akreditovaných registrátorov.
Pred rozdelením Česko-Slovenska v roku 1993 sa používala doména .cs.
Pravidlá registrácie sa v priebehu rokov niekoľkokrát zmenili. Najprv bol spustený unikátny projekt, v ktorom mohla akákoľvek osoba na území Slovenska registrovať úplne zadarmo až 5 doménových mien, na ďalšie domény bolo nutné podať žiadosť o zvýšenie limitu. Neskôr sa museli domény zaplatiť a prešlo sa na platený systém. Dnes je registračný proces úplne štandardný. Od 21. októbra 2019 môže .sk doménu vlastniť fyzická alebo právnická osoba, ktorá má doručovaniu adresu (adresu na listinné doručovanie komunikácie) v niektorom z členských štátov Európskej únie, v štáte tvoriacom Európsky hospodársky priestor, v členskom štáte Európskeho združenia voľného obchodu alebo vo Veľkej Británii. 

</doc>
<doc id="215368" title="Wörgl" url="https://sk.wikipedia.org/wiki?curid=215368">
Wörgl

Wörgl je mesto v Rakúsku v spolkovej krajine Tirolsko v okrese Kufstein. Leží približne 20 km od štátnej hranice s Bavorskom.
Žije tu obyvateľov ().
Doprava.
Wörgl je dôležitá železničná spojka na trase medzi Innsbruckom a Mníchovom, a vnútroštátnej linky do Salzburgu. Železničná stanica je označená ako "Hauptbahnhof" (nem. "hlavná stanica") od 10. decembra 2006.
Medzinárodná cesta E641 spája Wörgl so Salzburgom, cesty E45 a E60 (rakúska diaľnica A12) prechádzajú Wörglom.
Wörglský experiment.
Wörgl bolo miestom "Wörglského zázraku" počas Veľkej hospodárskej krízy. Experiment sa začal 31. júla 1932 vydaním úrokovo nezaťažených miestnych šilingov. Bola to aplikácia monetárnych teórií ekonóma Silvia Gesella mestským starostom, Michaelom Unterguggenbergerom. 
Pokus mal za následok zvýšenie zamestnanosti a projekty miestnej správy ako nové byty, rezervoár, lyžiarsky skok a most mohli byť dokončené, napriek úpadku vo zvyšku krajiny. Inflácia a deflácia údajne tiež neexistovali počas tohto experimentu.
Napriek obrovskému záujmu doby, vrátane francúzskeho premiéra Édouarda Daladiera a ekonóma 
Irvinga Fishera, "experiment" ukončila Národná banka Rakúska 1. septembra 1933.
V roku 2006 boli umiestnené míľniky, ktoré začínajú pri železničnej stanici a vedú cez mesto, aby zobrazovali túto minulosť.

</doc>
<doc id="216519" title="Krokodíl dlhohlavý" url="https://sk.wikipedia.org/wiki?curid=216519">
Krokodíl dlhohlavý

Krokodíl dlhohlavý (iné názvy: krokodíl americký, krokodíl hrotitý; lat. "Crocodylus acutus") je druh krokodíla z rodu krokodíl ("Crocodylus"). Je najrozšírenejším zo štyroch druhov amerických krokodílov.
Rozšírenie.
Obýva pobrežie Atlantického a Tichého oceánu na území Belize, Kolumbie, Kostariky, Dominikánskej republiky, Ekvádoru, Salvádoru, Guatemaly, Haiti, Hondurasu, Nikaragui, Mexika, Panamy, Peru, Spojených štátov a Venezuely. Množí sa aj na Kube, Jamajke a Hispaniole. Na Floride v USA sa počet voľne žijúcich krokodílov dlhohlavých odhaduje na zhruba 2 000 jedincov. Vďaka ilegálnemu lovu a strate svojho prirodzeného biotopu je v mnohých oblastiach krokodíl dlhohlavý považovaný za ohrozeného. Oficiálne je však v Červenom zozname IUCN zaradený do kategórie zraniteľných druhov ..
Opis.
Krokodíl dlhohlavý má podobne ako všetky krokodílovité štyri krátke a silné končatiny, dlhý a silný chvost, telo aj chvost pokrytý radami tvrdých dosiek a silné a veľké čeľuste, ktoré potrebuje pri trhaní potravy. Oči chráni zvláštna blana a rovnako ako nozdry a uši sú umiestnené na vrchole hlavy, čo umožňuje, aby mohol zostať zvyšok tela skrytý pod vodou. 
Jeho sfarbenie tmavo hnedé až dočierna mu umožňuje splývať s vodou a prekvapiť tak svoju korisť až neuveriteľnou rýchlosťou. Je vôbec jedným z najväčších krokodílov, pretože samci dosahujú dĺžku až a hmotnosť 180 – .
Krokodíl dlhohlavý sa pomerne často zamieňa s aligátorom severoamerickým, zvlášť vďaka rovnakému sfarbeniu, veľkosti a areálu rozšírenia. Spoľahlivým odlišným znakom je ich nos, ktorý má u aligátorov tvar písmena U a nos krokodílov pripomína skôr písmeno V. Pri nose však existuje aj iná, spoľahlivá charakteristika. Ak má aligátor tlamu zatvorenú, vidno len horné zuby, zato u krokodíla vidno z uzavrenej tlamy horné zuby, ako aj dolné.
Spôsob života.
Biotop.
Obýva prevažne sladkovodné, prípadne poloslané až slané vodné plochy ako sú ústia riek, slané jazerá (zvlášť jazero Enriquillo v Dominikánskej republike), ale hlavne mangrové močiare. Občas sa dá zhliadnuť tiež v mori
Potrava.
Krokodíl dlhohlavý sa vydáva za potravou v noci a loví predovšetkým ryby a iné vodné druhy živočíchov ako sú korytnačky a kraby, občas uloví aj rôzne druhy vtákov. Vo viac zaľudnených oblastiach má na svedomí časté miznutie domácich zvierat (hlavne kôz a oviec). Mláďatá sa živia podobne ako u ostatných krokodílov rôznymi malými vodnými bezstavovcami. U krokodíla dlhohlavého bolo zaznamenaných už niekoľko útokov na človeka, napr. v oblastiach Kostariky alebo v Guatemale nie sú správy o napadnutí človeka týmto druhom príliš ojedinelé. Útoky však nie sú tak časté a strašné ako pri ich väčších a agresívnejších príbuzných krokodíla nílskeho alebo morského.
Rozmnožovanie.
Obdobie hniezdenia prebieha počas obdobia sucha. Samice krokodílov dlhohlavých si na kladenie vajec väčšinou vyhrabávajú priehlbinu v zemi, ale ak sú vhodné miesta pre tento typ hniezd zabrané či nedostupné, postaví samica väčšinou kopcovité hniezda z akéhokoľvek prístupného rastlinného materiálu. Samice musia miesto pre svoje hniezdo vyberať starostlivo, pretože vody pozdĺž riek a močiarov stúpajú a časté záplavy spôsobujú vysokú úmrtnosť mláďat. Samice si preto hniezda stavajú v období sucha, kedy sú záplavy takmer minimálne. V hniezde je minimálne 20, častejšie však 30 až 60 pomerne veľkých vajec. 
Liahnutie mláďat, ktoré prebieha zhruba po 90 dňoch po kladení prichádza spolu s obdobím dažďov a mláďatá merajú po narodení asi . Miera rodičovskej starostlivosti sa javí ako premenná, pretože niektoré samice javia o ochranu hniezda pomerne menší záujem, než druhá skupina samíc, ktorá pri nich trávi väčšinu času, pomáha čo najrýchlejšie mláďatám z hniezd a aktívne ich následne bráni pred ich najväčšími nepriateľmi, ktorých predstavujú vtáci, divé mačky a dokonca aj veľké druhy rýb. Samice mláďatá opúšťajú veľmi skoro – hneď niekoľko dní po vyliahnutí.

</doc>
<doc id="216587" title="Rezeň" url="https://sk.wikipedia.org/wiki?curid=216587">
Rezeň

Rezeň je kus mäsa, najmä tenký a naplocho odrezaný, zriedkavejšie zo slaniny alebo niečoho iného (napr. šunky), ako aj pokrm z tohto kusu mäsa. 
Ako pokrm môže byť obalený v trojobale (múka, vajce, strúhanka) alebo bez obalu, tzv. prírodný rezeň. Najznámejším reprezentantom rezňov je viedenský rezeň, ktorému je najbližšia severotalianska "cotoletta alla milanese". V trojobale "cotoletty" sa však skrýva hrubšia kotleta spolu s kosťou, ktorá sa vypráža na masle a podáva s rizotom.
V slovenskej kuchyni sa na prípravu rezňa z bravčového mäsa často používa bravčové karé alebo stehno.
Čiernohorský rezeň vymyslel Ondrej Antovszký.

</doc>
<doc id="216606" title="Krokodíl bahenný" url="https://sk.wikipedia.org/wiki?curid=216606">
Krokodíl bahenný

Krokodíl bahenný (iné názvy: krokodíl močiarny, krokodíl močiarový; ) je druh krokodíla z čeľade krokodílovité.
Rozšírenie.
Krokodíl bahenný obýva Indiu, Bangladéš, Srí Lanku, Pakistan, Nepál, južnú časť Iránu a pravdepodobne aj Indočínu. Tento krokodíl je jediným krokodílom, ktorý obýva Irán a Pakistan a najobvyklejší z troch indických krokodílov.
Vzhľad.
Krokodíl bahenný sa vzhľadom podobá krokodílovi nílskemu. Mláďatá sú tmavo sfarbené s čiernymi krížovitými pruhmi na tele aj chvoste. Telo dospelých jedincov je sfarbené šedo s rôznym stupňovaním. Krokodíl močiarový patrí medzi najväčšie druhy krokodílov, pretože jeho telo dorastá 4 až . Má najširší nos zo všetkých zástupcov svojho rodu ("Crocodylus"), čo mu umožňuje nezameniteľný vzhľad. Dôležitú ochrannú zložku tvoria aj veľmi tvrdé pláty na tele podobne účinné ako u aligátora severoamerického.
Potrava.
Mláďatá sa živia vodnými bezstavovcami, kôrovcami, hmyzom a občas aj malými rybkami. Dospelý jedinci dokážu uloviť aj cicavce veľkosti jeleňa alebo byvola, ale častejšie sa živia rybami, obojživelníkmi, plazmi (prevažne hadmi, príležitostne korytnačkami), vtákmi a stredne veľkými cicavcami.
Rozmnožovanie.
Samice po spárení, v období sucha (od decembra až do februára) budujú hniezda v podobe priehlbiny v zemi. Samice kladú obvykle 25 až 30 vajec, ale vzácne môžu naklásť aj 10 až 48 vajec, ktoré sa vyvíjajú obvykle 55 až 75 dní a mláďatá po narodení merajú obvykle okolo . Samice dosahujú pohlavnú dospelosť obvykle vo veku 6 rokov (vo veľkosti 1,7 až ) a samci vo veku 10 rokov (okolo ).
Používanie nástrojov.
Bolo zdokumentované, že krokodíl bahenný pomocou návnady lovil korisť, ako sú vtáky. To znamená, že išlo o jeden z prvých záznamov o používaní nástrojov medzi plazmi. Vyvážením paličky alebo vetvy na hlavách, boli americké aligátory schopné prilákať a uloviť vtáky, ktoré hľadali vhodnú podstielku. Táto stratégia, ktorá je zdieľaná aj s aligátorom severoamerickým, je obzvlášť účinná počas hniezdenia, keď je viac pravdepodobné, že vtáky zhromažďujú materiál na stavanie hniezda.
Ohrozenie.
Krokodíl bahenný bol ako väčšina druhov krokodílov v minulosti najviac ohrozovaný lovom pre svoju kožu, ale v súčasnosti tento druh ohrozuje skôr drastické ničenie jeho prirodzených biotopov pre značný poľnohospodársky aj priemyselný vývoj, ale tiež úmrtnosť v rybárskych sieťach (pokiaľ sa pokúšajú uloviť už chytenú rybu); určité časti jeho tela sa využívajú aj pre lekárske účely. O počte krokodílov bahenných vo voľnej prírode sa stále špekuluje. V súčasnosti je na niekoľkých miestach pravdepodobne už vyhubený , zato najväčšie populácie sú na Srí Lanke, kde je počet krokodílov bahenných v prírode odhadovaný na 2 000 zvierat . Je síce pravda, že viac zvierat je v Indii (zhruba 3 000 až 5 000 zvierat), ale tu sú rozdelené do 50 menších populácií . Krokodíl bahenný je v súčasnosti v Červenom zozname IUCN zapísaný ako zraniteľný druh .

</doc>
<doc id="216673" title="Inštitút milosrdných sestier Svätého kríža" url="https://sk.wikipedia.org/wiki?curid=216673">
Inštitút milosrdných sestier Svätého kríža

Inštitút milosrdných sestier Svätého kríža alebo aj Kongregácia Milosrdných sestier Svätého Kríža ("Congregatio Sororum Caritatis Sanctae Crucis", SCSC) je rímskokatolícka ženská rehoľa, ktorá sa sústreďuje predovšetkým na pomoc chorým, pastoračné a sociálne služby. 
Inštitút založil švajčiarsky kapucín Teodózius Florentini v roku 1856 v Ingenbohlu. V čase najväčšieho rozmachu v roku 1940 mal inštitút 9 638 sestier, dnes je ich počet asi 4 500. Pôsobia v 17 štátoch sveta, ako napr. v Česku a Slovensku, Ugande, USA, Brazílii a pod. Slovenskú provinciu tvorí asi 240 sestier.

</doc>
<doc id="216697" title="Krokodíl filipínsky" url="https://sk.wikipedia.org/wiki?curid=216697">
Krokodíl filipínsky

Krokodíl filipínsky alebo krokodíl mindorský (lat. "Crocodylus mindorensis") je druh z rodu krokodíl ("Crocodylus").
Bývalé zaradenie.
Krokodíl filipínsky bol opísaný v roku 1935, a to ako samostatný druh. V 50.-70. rokoch 20. storočia bol často považovaný za poddruh krokodíla novoguinejského, a to pod názvom krokodíl novoguinejský mindorský ("Crocodylus novaeguineae mindorensis"). Od konca 70. rokov sa definitívne znova považuje za samostatný druh.
Rozšírenie.
Krokodíl filipínsky obýva len malé jazerá a rybníky, malé riečne prítoky a močiare na Filipínach.
Vzhľad.
Krokodíl filipínsky nedorastá do takých rozmerov ako krokodíly obývajúce slané vody a pochádzajúce z rovnakej oblasti, zato spoločným znakom je relatívne široký nos a vysoko obrnené telo. Je to pomerne malý krokodíl, pretože dĺžka tela samcov väčšinou nepresiahne , samice sú mierne menšie. Mláďatá sú tmavo sfarbené, dospelí jedinci sú obvykle zlatohnedí.
Spôsob života.
O spôsobe života krokodíla filipínskeho nie je príliš veľa informácií. Živí sa hlavne bezstavovcami, občas aj malými stavovcami. Samica stavia relatívne malé (1,5 na šírku × na výšku) kopcovité hniezdo, do ktorého znesie 7 až 20 vajec. Inkubačná doba trvá zhruba 85 dní a samica mláďatám poskytuje rodičovskú starostlivosť.
Ohrozenie.
V súčasnosti je na Filipínach lov krokodílov filipínskych prísne zakázaný, ale aj napriek tomu je tento druh krokodíla stále ohrozovaný ničením jeho prirodzeného biotopu, vyberaním hniezd, ale tiež lovením rýb pomocou dynamitu , vďaka čomu je na Červenom zozname IUCN zaradený do kategórie kriticky ohrozených druhov. Patrí vôbec medzi najviac ohrozované druhy na Filipínach. Odhaduje sa, že vo voľnej prírode žije už len 200 dospelých jedincov schopných rozmnožovania .

</doc>
<doc id="216701" title="Krokodíl morský" url="https://sk.wikipedia.org/wiki?curid=216701">
Krokodíl morský

Krokodíl morský (iné názvy: krokodíl lištový, krokodíl cejlónsky, krokodíl indopacifický, krokodíl hrebenatý, nesprávne [bohemizmus]: "krokodíl pobrežný"; ) je plaz z čeľade krokodílovitých. Je najväčší z krokodílov a zároveň je dnes najväčším a najmohutnejším plazom na svete. Je jedným z mála krokodílov, ktoré sa často vydávajú ďaleko na more.
Opis.
Dospelé samce dosahujú dĺžku 5 až 7 metrov a hmotnosť do jednej tony (rekordné exempláre merali až 10 metrov a vážili vyše jednej tony). Samice sú menšie, merajú okolo 3 metrov. Sú čiernej, hnedej alebo sivej farby. Ich koža je veľmi hrubá a pokrytá pevnými doštičkami. Šupiny na chrbte sú obrnené kostenými doskami - osteodermami. Na chvoste má dva rady dohora trčiacich kostených štítkov. Majú silné čeľuste, v ktorých majú zasadené 13 cm dlhé zuby. Na plávanie používajú chvost, napriek tomu, že na zadných končatinách majú medzi prstami plávacie blany. Pri ponore si zatvára nozdry, ale nedokážu dostať vodu von z úst. Preto má pri vstupe do hrdla chlopňu - tá sa otvára iba pri prehĺtaní potravy.
Rozšírenie.
Obýva juhovýchodnú Áziu vrátane Indonézie a objavuje sa až pri pobreží severnej Austrálie. Žije hlavne v otvorených moriach s teplejšou vodou, najmä vo vodách Indického a Tichého oceánu, ale aj v riekach, ústiach riek a na pobrežiach. Vyskytuje sa v oblasti od Indie až po Novú Guineu a Austráliu. Niektoré exempláre boli pozorované na šírom mori až tisíc kilometrov od brehov.
Správanie.
Krokodíl morský je nočný živočích. Cíti sa rovnako v slanej ako v sladkej vode, v mori sa vyskytujú najmä mladé jedince, ktoré sa časom sťahujú do riek. Je agresívny a pre človeka predstavuje reálne riziko. Sú zaznamenané mnohé prípady úmrtia ľudí, zapríčinených krokodílmi. Podľa predpokladov zabijú krokodíle morské ročne okolo 300 ľudí. Teplotu si reguluje chladením sa vo vode a ohrievaním sa na slnku. Počas horúcich dní vylieza na breh, kde sa slní s otvorenou papuľou. Tá zabraňuje prehrievaniu organizmu a zároveň mu môžu vtáky vyberať parazity a zvyšky potravy spomedzi zubov.
Potrava a lov.
Potrava tohto druhu je rozmanitá, žerú ryby, vtáky, korytnačky, ale aj cicavce od diviakov a opíc až po kone a byvoly. Lov prebieha rovnako ako u všetkých veľkých krokodílov. Pri brehu striehnu na korisť tesne pod hladinou, pričom im trčia len nozdry a oči. Keď sa ich obeť priblíži dostatočne blízko, vrhne sa na ňu z vody s masívnou silou, schmatne ju čeľusťami a stiahne do vody, kde ju následne utopí. Svoju korisť nedokážu krokodíly rozhrýzť. Vedia ju len roztrhať na kúsky špecialnou technikou typickou pre korkodíly. Technika spočíva v tom, že krokodíl schmatne do papule časť koristi a začne sa prudko otáčať okolo svojej osi. Krokodíly dokážu stráviť šupiny, kožu a dokonca aj kosti.
Rozmnožovanie.
Párenie krokodílov morských prebieha vo vode, potom nakladú samice okolo 90 vajec do kopcovitých hniezd, ktoré sa nachádzajú na brehoch riek, vysoko nad vodnou hladinou. Svoju znášku vajec si každá samica stráži a s mláďatami trávia ich prvé týždne života. Po vyliahnutí ich prenášajú v ústach do vody.
Ohrozenie.
Desaťročia prebiehali intenzívne lovy krokodílov morských pre vzácnu kožu, z ktorej sa vyrábajú luxusné topánky a kabelky. V mnohých častiach ich výskytu sú aj dnes lovené, preto vidieť veľké jedince je oproti minulosti vzácnejšie. Populácia krokodílov morských však nie je ohrozená.

</doc>
<doc id="216709" title="Krokodíl novoguinejský" url="https://sk.wikipedia.org/wiki?curid=216709">
Krokodíl novoguinejský

Krokodíl novoguinejský (lat. "Crocodylus novaeguineae") je druh krokodíla z čeľade krokodílovité.
Rozšírenie.
Krokodíl novoguinejský obýva Novú Guineu.
Bývalé súčasti.
Krokodíl filipínsky bol v 50.-70. rokoch 20. storočia často považovaný za poddruh krokodíla novoguinejského (pod názvom "Crocodylus novaeguineae mindorensis"); predtým aj potom (t.j. v 30., 40. rokoch a od konca 70. rokov) bol (je) považovaný za samostatný druh.
V roku 2019 bol od krokodíla novoguinejského navyše odčlenený nový samostatný druh Crocodylus halli.
Výzor.
Je to je malý druh krokodíla. Dĺžka tela u samcov sa pohybuje okolo , samice sú menšie a dorastajú okolo . Výzorom sa podobá krokodílovi filipínskemu ("Crocodylus mindorensis") a krokodílovi olivovému ("Crocodylus siamensis"). 
Telo má sivohnedé s tmavo hnedými až čiernymi škvrnami na chvoste, brucho býva svetlejšie. Nos je dlhý, pomerne úzky a spolu s dospievaním sa rozširuje.
Spôsob života.
Žije nočným spôsobom života v sladkovodných močiaroch a jazerách v Novej Guinei. Napriek tomu že dokáže žiť v slanej vode, je v poloslaných pobrežných vodách videný pomerne vzácne a nikdy v prítomnosti nebezpečného krokodíla morského ("C. porosus"). U krokodíla novoguinejského rozlišujeme dva populácie, ktoré od seba oddeľuje horské pásmo; DNA analýza dokázala, že sú tieto populácie geneticky oddelené. Živí sa prevažne rybami a inými bezstavovcami, ale tiež stavovcami, zvlášť potom obojživelníkmi a plazmi. Mláďatá sa živia vodnými bezstavovcami a hmyzom. 
Rozmnožovanie.
Samice budujú kopcovité hniezda do ktorých zhruba 2 týždne po spárení kladú vajcia. Samice severnej populácie kladú v období sucha, obvykle v zarastených riečnych prítokoch a na plávajúcich rastlinách 22 až 45 vajec. Samice južnej populácie si stavajú hniezda na súši na začiatku obdobia dažďov a ich hniezda sú obyčajne menšie než u samíc severnej populácie (napriek tomu že samotné vajcia sú o niečo väčšie). Vajcia sa vyvíjajú zhruba 80 dní a matka znášku po celú dobu stráži. Keď sa mláďatá vyliahnu, privolajú pišťaním svoju matku, ktorá im pomôže von zo zakrytého hniezda. Samice dosahujú pohlavnú dospelosť po dosiahnutí rozmerov 1,6 až , samci pri .

</doc>
<doc id="216752" title="Timothy McVeigh" url="https://sk.wikipedia.org/wiki?curid=216752">
Timothy McVeigh

Timothy James McVeigh (* 23. apríl 1968, Lockport, New York, USA – † 11. jún 2001, Terre Haute, Indiana) bol bývalý americký vojak, odsúdený a popravený za účasť na bombovom útoku na budovu v Oklahoma City v roku 1995, pri ktorom zomrelo 168 ľudí. Do 11. septembra 2001 to bol počtom obetí najväčší teroristický útok na území USA.
Biografia.
Narodil sa v malom meste Lockport v štáte New York ako druhé z troch detí, rodičia sa rozviedli, keď mal 10 rokov. Po ukončení strednej školy v máji 1988 vstúpil do armády, zúčastnil sa vojny v Perzskom zálive v roku 1991, následne ako veterán pôsobil ako člen security guard.
Bombový útok v Oklahoma City.
19. apríla 1995 o 9:02 hod. na parkovisku pred federálnou budovou v Oklahoma City explodovala dodávka s výbušninami. Silu výbuchu bolo možné prirovnať k dvom tonám trhaviny. Tlaková sila budovu prelomila a strhla niekoľko poschodí. Pri výbuchu zahynulo 168 ľudí vrátane mnohých detí, nakoľko na druhom poschodí budovy bola detská škôlka. Necelé dve hodiny po výbuchu zastavila dopravná polícia za prekročenie rýchlosti automobil Mercury, ročník 1977 na diaľnici blízko mesta Perry. Vodič bol ozbrojený a bol vzatý do väzby, následne bol identifikovaný ako Timothy McVeigh a na základe svedectva muža, ktorý mu požičal dodávku, ktorá explodovala, sa stal hlavným podozrivým.
Motivácia k bombovému útoku.
McVeigh pri výsluchu uviedol, že bombový útok na federálnu budovu bol odplatou za útok na farmu sekty Davidiánov vo Waco v štáte Texas v roku 1993. Tiež hovoril o incidente v Ruby Ridge v roku 1992. Bol presvedčený, že sa jednalo o ďalšie dôkazy miešania sa federálnej vlády do života občanov. McVeigh bol stúpencom krajne pravicových združení ako Hnutie kresťanskej identity.
Odsúdenie a poprava.
Timothy McVeigh bol 20. októbra 1995 odsúdený na trest smrti, po sérií odvolaní mu bol trest potvrdený 13. júna 1997. Nakoľko pri bombovom útoku zahynuli viacerí federálni zamestnanci, bol súdený na federálnej úrovni. Popravený bol 11. júna 2001 smrtiacou injekciou. 

</doc>
<doc id="216799" title="Padák" url="https://sk.wikipedia.org/wiki?curid=216799">
Padák

Padák je „zariadenie na zmenšenie rýchlosti telesa pri jeho pohybe vo vzduchu“ pomocou odporu vzduchu. Používa sa „aj pri pristávaní lietadla na skrátenie brzdnej dráhy“. Padák pozostáva z hodvábneho guľového vrchlíka, šnúr a upínacieho pásu. Používa sa na spomalenie pádu, alebo skrátenie brzdnej dráhy v letectve, kozmonautike a automobilizme i na šport (parašutizmus).
Dejiny padáku.
Myšlienka padáku pochádza už zo stredoveku. Medzi prvými sa o padák zaujímali Leonardo da Vinci, ktorého návrh padáku z rokov 1480-1483 sa zachoval dodnes a Chorvát Faust Vrančić, ktorého návrh pochádza z roku 1595. Medzi ďalších zdokonaľovateľov padákov patril v 18. storočí Francúz Louis-Sébastien Lenormand. V tej istej dobe použil Jean-Pierre Blanchard padák pri záchrane z poškodeného teplovzdušného balóna. Blanchard začal ako prvý vyrábať padáky z hodvábu, ktorý bol na to zvlášť vhodný pre svoju vysokú pevnosť v ťahu a nízku hmotnosť. Prvý padák zbalený v batohu nesenom na chrbte vytvoril ruský vynálezca Gleb Jevgenievič Kotelnikov, tento dodnes používaný princíp nosenia padáku neskôr popularizovali Paul Letteman a Kathchen Paulus.
V roku 1911 Američan Grant Morton uskutočnil v Kalifornii prvý zoskok padákom z lietadla, ktorým bol Wright Model B. Morton si vrchlík padáka pri skoku držal v rukách. 1. marca 1912 kapitán americkej armády Albert Berry nad Missouri vyskočil ako prvý človek z lietadla so zbaleným padákom, ktorý mal pripevnený na chrbte. Georgia Broadwick bola prvou ženou ktorá vyskočila na padáku z lietadla, stalo sa tak 21. júna 1913 nad Los Angeles.
Medzi ľudí, ktorí sa pričinili o vývoj moderných padákov, patril aj Slovák Štefan Banič, ktorý vytvoril vlastný padák dáždnikového typu v USA v roku 1913. Padák si dal patentovať 25. augusta 1914. Americká armáda ho odkúpila, ale do výstroje zavedený nebol.
K prvému vojenskému použitiu padákov došlo počas prvej svetovej vojny. Padáky používali najmä posádky pozorovacích balónov, ktoré boli ľahkým terčom nepriateľských stíhacích lietadiel. Posádky lietadiel Dohody mali použitie padákov pre únik z poškodeného lietadla prísne zakázané a padáky preto nepoužívali. Velitelia boli totiž presvedčení, že nosenie padákov spôsobí, že letci budú opúšťať aj ľahšie poškodené stroje, ktoré by inak bolo možné zachrániť. V tej dobe boli padáky ešte príliš ťažké a napríklad stíhacie lietadlá postrádali dodatočný výkon na nesenie tejto nadbytočnej váhy. Jedinou záchranou letcov v tejto dobe bolo vyskočiť z bezpečnejšej výšky niekoľkých desiatok metrov, alebo sa zastreliť revolverom, ak letec nechcel riskovať upálenie za živa na palube poškodeného lietadla. Jediní, kto počas vojny použili pre svojich letcov padáky boli Nemci. Aj tieto padáky neboli spoľahlivé, a pri ich použití zahynulo mnoho letcov. Poruchy padákov sa nevyhýbali ani leteckým esám ako boli Erich Lowenhardt, zahynul pri páde z výšky 3 700 m po tom, čo sa zrazil s ďalším lietadlom, alebo Fritz Rumey, ktorému sa padák neotvoril pri páde z výšky okolo 1 km.
Padáky sa rozšírili až po skončení prvej svetovej vojny, čo súviselo s vtedajším rýchlym rozvojom letectva. Veľký význam pri tom zohral vynález umelého hodvábu v ZSSR, ktorý výrazne zlacnil ich výrobu. Viaceré krajiny v medzivojnovom období začali vytvárať veľké výsadkové jednotky. V druhej svetovej vojne tento druh vojsk zohral význam pri viacerých operáciách ako bol výsadok na Kréte či vylodenie v Normandii. V priebehu vojny vzrastajúce výkony lietadiel zapríčinili potrebu vývoja vystreľovacích sedadiel, ktoré umožňovali záchranu letcov aj pri vysokých rýchlostiach.
Civilný parašutizmus sa výrazne rozšíril najmä od konca druhej svetovej vojny.

</doc>
<doc id="216812" title="Krokodíl olivový" url="https://sk.wikipedia.org/wiki?curid=216812">
Krokodíl olivový

Krokodíl olivový alebo krokodíl siamský (lat. "Crocodylus siamensis") je druh krokodíla z čeľade krokodílovité. 
Rozšírenie.
Je to sladkovodný krokodíl pôvodne obývajúci Indonéziu (Borneo a možno Jávu), Brunej, východnú Malajziu, Laos, Mjanmarsko, Thajsko a Vietnam. V súčasnej dobe je však kritický ohrozený a v mnohých týchto oblastiach už vyhubený.
Vzhľad.
Krokodíl olivový je stredne veľký krokodíl. Samci obvykle neprekročia dĺžku tela , občas môžu túto hranicu presiahnuť a dosiahnuť tak max. . V zajatí však vzniklo niekoľko krížencov, ktorí môžu merať aj viac. Dospelý jedinci sú sfarbený tmavohnedo s čiernymi pruhmi a škvrnami na tele aj chvoste. Mláďatá sú dospelým jedincom pomerne podobné, sú zlatavohnedo sfarbené s čiernymi pruhmi na chvoste aj tele. Dospelé jedince sa od nedospelých kusov líšia aj širším nosom. 
Spôsob života.
O spôsobe života krokodíla olivového sa toho vie málo a väčšina poznatkov pochádza s pomerne zložitého chovu. V prírode preferuje pomaly tečúce vody zvlášť potom močiare, rieky a niektoré jazerá. Loví prevažne ryby k čomu má prispôsobený aj dlhý nos, ale aj obojživelníky, plazy a možno aj cicavce. Zvieratá dosahujú pohlavnú dospelosť zhruba v desiatich rokoch. Krokodíl olivový si stavia kopcovité hniezdo asi medzi aprílom a júnom a samica do neho kladie zhruba 20 až 50 vajec. Inkubačná doba trvá zhruba 80 dní a po úzkostlivom volaní samica mláďatá vyslobodzuje z hniezda a prenáša k vode. Ako dlho a či vôbec stráži matka svoje mláďatá po narodení nie je jasné.
Ohrozenie.
Z dôvodu prílišného lovu a masívnej strate lokalít patrí krokodíl olivový medzi kriticky ohrozené druhy. Už v roku 1992 bol považovaný za vyhynutého a od tej doby početné prieskumy a záznamy preukázali prítomnosť menšej populácie v Thajsku (zrejme dvaja jednotlivci), Vietname (zhruba menej než 100 jednotlivcov) a väčšiu populácii v Mjanmarsku a Laose. V marci roku 2005 ochranári prírody našli hniezdo s mláďatami krokodíla olivového v južnom Laose v provincii Savannakhet. Naopak niet žiadnych nedávnych záznamov o existencii krokodíla olivového v Malajzii, Bruneji a Indonézii. Počet krokodílov olivových žijúcich vo voľnej prírode sa pohybuje zhruba okolo 5 000 jednotlivcov. Veľa krokodílov chovaných v zajatí sú kríženci s krokodílom morským, ale je tu aj niekoľko „čistých“ jednotlivcov, ktorí sa chovajú v niekoľkých krokodílích rezerváciách, zvlášť v Thajsku.

</doc>
<doc id="216813" title="Osteolaemus" url="https://sk.wikipedia.org/wiki?curid=216813">
Osteolaemus

Osteolaemus, po slovensky krokodíl, je rod z čeľade krokodílovité. V minulosti zahŕňal jediný druh krokodíl čelnatý/krokodíl tupopyský/krokodíl pralesný (lat. "Osteolaemus tetraspis") v širšom zmysle. V súčasnosti sa delí na tri či štyri druhy.
Systematika.
rod "Osteolaemus" [=staršie: druh krokodíl čelnatý/krokodíl tupopyský ("Osteolaemus tetraspis") v širšom zmysle]:
Rozšírenie.
Tento rod obýva prevažne tropické oblasti západnej a západ strednej Afriky v rozmedzí od Senegalu až k Angole, kde žije vo vodných tokoch a jazerách.
Vzhľad.
Rod "Osteolaemus" je najmenší žijúci krokodíl na svete a svojim výzorom pripomína skôr kajmana. Telo dospelého jedinca dosahuje dĺžku okolo , občas môže presiahnuť aj hranicu . Dospelé jedince sú na chrbte sfarbené tmavo, najčastejšie čierno, na bokoch bývajú občasné žlté škvrny, ktoré však nie sú tak výrazné a časté ako u mláďat, ktoré ich majú aj na hlave a chvoste, a ktoré majú chrbát sfarbený zvyčajne hnedo. Brucho je tak u dospelých jedincov, ako aj u mláďat svetlejšie, najčastejšie do žlta. Často býva zamieňaný s výzorom podobným kajmanom čiernym ("Melanosuchus niger").
V dôsledku svojej malej veľkosti a zvýšenej bezbrannosti voči svojím predátorom má tento rod krokodíla silno obrnený krk, chrbát aj chvost. Nápadný je aj jeho dlhý a široký nos a nápadne vystúpené čelo.
Ekológia a biotop.
Rod "Osteolaemus" je pomalý plaz s prevažne nočnou aktivitou. Pretože je veľmi plachý, vidieť ho v prírode je pomerne vzácne. Ako ostatné krokodíly je mäsožravec a živí sa cicavcami, veľkými bezstavovcami, prevažne potom kôrovcami. Ak nemá dostatok jeho hlavnej potravy, nepohrdne ani zdochlinou. Ak sa vyberú za potravou, nevzďaľujú sa až na výnimky príliš ďaleko od vody.
Rod "Osteolaemus" je samotársky živočích, ktorý cez deň odpočíva väčšinou pod veľkými kameňmi alebo v priehlbinách, ktoré si robí v zemi. Jednotlivci, ktorí k tomu majú správne podmienky, väčšinou odpočívajú medzi koreňmi stromov, ktoré sa vyskytujú v blízkosti miesta, kde žijú. 
Rozmnožovanie.
Rod "Osteolaemus" vyhľadáva spoločnosť len v období párenia. Samica stavia kopcovité hniezda na začiatku obdobia sucha, zhruba v rozmedzí medzi májom a júnom. Hniezdo je umiestnené blízko vody a tvorí ho hromada mokrej, rozpadávajúcej sa vegetácie, ktorá spoľahlivo inkubuje vajcia vďaka teplu vytváranom hnijúcim rastlinným materiálom. Samice kladú malé množstvo, najčastejšie okolo 10 vajec, vo výnimočných prípadoch ich môže v hniezde byť aj 20. Mláďatá sa liahnu zhruba po 85 až 105 dňoch a po narodení merajú okolo . Matka svoje mláďatá stráži ako v období inkubácie, tak aj neurčitú dobu po narodení. Čerstvo narodené mláďatá majú celú škálu prirodzených predátorov, najmä vtákov, väčších rýb, cicavcov a plazov, ale aj iných a väčších druhov krokodílov. 
Ochrana.
V súčasnosti krokodíly z rodu "Osteolaemus" najviac ohrozuje ilegálny lov pre mäso a hromadná strata ich prirodzeného biotopu, ktorú spôsobuje masívne odlesňovanie. Nie sú však zďaleka tak ohrozené ako ostatní obyvatelia pralesa, pretože niekoľko populácii obýva pomerne rozsiahle územie.
Napriek tomu, že sa vybrané kože týchto krokodílov používajú v miestnych výrobniach kožených výrobkov, nie je ich koža príliš kvalitná, čo spôsobuje aj pomerne malý záujem o chov tohoto rodu v zajatí.
Chov zoo.
Pre svoju veľkosť sú tieto krokodály najčastejšie chovanými príslušníkmi krokodílovitých v slovenských zoo ako aj jediným zatiaľ odchovaným typom krokodílovitých v nich. V roku 2014 príslušníkov tohto rodu rozmnožili v ZOO Košice, kde zo znášky 4 oplodnených vajec odchovali dva jedince.

</doc>
<doc id="216902" title="Rezanie závitov" url="https://sk.wikipedia.org/wiki?curid=216902">
Rezanie závitov

Rezanie závitu je technologický proces vytvorenia závitu na valcovej ploche súčiastky. Z hľadiska technológie výroby sa závity delia na vonkajšie (skrutka) a vnútorné (matica). V praxi sa najčastejšie požívajú - podľa profilu - závity metrické, whitworthové a lichobežníkové.
Vonkajšie závity sa režú závitovými čeľusťami. Svojim tvarom pripomínajú kalenú maticu, v ktorej je vytvorených 3 až 5 drážok kruhového tvaru. Závitové čeľuste pre ručné rezanie môžu byť kruhové alebo radiálne. Závitové čeľuste sa upínajú do vratidla.
Vnútorné závity sa režú závitníkmi. Závitníky sú mnohorezné nástroje, ktorých tvar je prispôsobený postupnému odoberaniu triesok pri vyhotovaní závitu. 
Závitníky sa vyrábajú ako:

</doc>
<doc id="217221" title="Michal David" url="https://sk.wikipedia.org/wiki?curid=217221">
Michal David

Michal David, vlastným menom Vladimír Štancl (* 14. júl 1960 Praha) je český spevák, skladateľ a hudobný podnikateľ.
Život.
Študoval na pražskom hudobnom konzervatóriu. V roku 1976 založil jazzové kvarteto „Čtyři“ a získal ocenenie „Hudobník roku“ na Pražských hudobných dňoch. Pripojil sa k skupine Kroky Františka Janečka,
kde hral a spieval s Janou Kratochvílovou. Na hudobnom festivale Intertalent zvíťazil s piesňou "Nenapovídej". Prvý sólový album vydal v roku 1980. Jeho hudbu možno počuť v divácky úspešných filmoch "Vítr v kapse", "Láska z pasáže", "Discopříběh". Celkom vydal 16 sólových albumov. Okrem spievania a skladania populárnej hudby začal v 90. rokoch 20. storočia produkovať muzikály a skladať k nim hudbu. V divadlách ešte pracuje na dramaturgii.

</doc>
<doc id="217273" title="Jiřina Fikejzová" url="https://sk.wikipedia.org/wiki?curid=217273">
Jiřina Fikejzová

Jiřina Fikejzová, rod. Jiřina Henzlová (* 13. apríl 1927, Lom – † 2. september 2020) bola česká textárka, hudobná scenáristka a športovkyňa.
Životopis.
Študovala psychológiu a sociológiu na Filozofickej fakulte Karlovej univerzity v Prahe a súkromne sa učila hrať na husle a na klavír. V 50. rokoch 20. storočia bola úspešnou šprintérkou československej národnej reprezentácie.
Po ukončení štúdia v roku 1950 pracovala do roku 1953 v odbornom učilišti v ČKD, potom na odbore zahraničných vzťahov v hudobnom vydavateľstve Supraphon, kde pôsobila ako dramaturgička pri vydávaní zahraničných licenčných albumov. Už od stredoškolských štúdií sa venovala písaniu piesňových textov. Profesionálne začala spolupracovať s Vladimírom Dvořákom, neskôr s Orchestrom Karla Vlacha a Tanečným orchestrom Československého rozhlasu. Vytvorila približne 240 piesňových textov, napísala tiež niekoľko scenárov pre pražské Divadlo hudby, ale aj pre Československú televíziu a Československý rozhlas. Za svoju textársku prácu získala celý rad českých ocenení. Pracovala ako členka textových komisií vydavateľstva Supraphon a Pensylvánie a v prijímacích komisiách "Ochranného zväzu autorského". Pôsobila aj ako členka odborných porôt rôznych domácich i zahraničných hudobných festivalov (Česko: Intertalent, Porta, Zlatý palcát; v zahraničí: Atény, Sopot, Split). Jej syn Dan Fikejz je hudobník.

</doc>
<doc id="217297" title="Ewa Farna" url="https://sk.wikipedia.org/wiki?curid=217297">
Ewa Farna

Ewa Farna (* 12. august 1993, Třinec) je česká speváčka poľskej národnosti. Pochádza z českej časti Tešínska a na celoštátnej úrovni sa začala presadzovať v roku 2006. So svojím prvým hitom – „Měls mě vůbec rád“ – dokázala počas dvoch mesiacov zabodovať v televíznych a aj rádiových hitparádach. Jej singel "Jaký to je" použila TV Prima, ako úvodnú znelku seriálu Ošklivka Katka.
S rodinou sa Ewa Farna rozpráva tešínskym nárečím a spieva po česky a po poľsky.
Biografia.
Žila vo Vendryni, kde navštevovala tunajšiu základnú školu s poľským vyučovacím jazykom, ktorú ukončila v roku 2008; Študovala na poľskom gymnáziu v Českom Tešíne. Bola prijatá na práva vo Varšave, ale po dokončenom prvom roku štúdium ukončila.
Zaujímavosti.
Medzi obľúbenú hudbu Farnej patria speváčky Kelly Clarksonová, Pink, kapela Simple Plan a Doda. Vo voľnom čase preteká v lyžovaní za Ski Beskyd Veľká Rača.

</doc>
<doc id="217316" title="The Rev" url="https://sk.wikipedia.org/wiki?curid=217316">
The Rev

The Rev (pravým menom James Owen Sullivan; * 9. február 1981, Huntington Beach, Kalifornia, USA – † 28. december 2009, tamže) bol bubeník z kapely Avenged Sevenfold.
"The Rev" navštevoval spolu so spevákom M. Shadowsom katolícku školu, ale boli vylúčení v druhom ročníku.
S nahrávaním sa prvýkrát stretol keď mal 18 rokov. Taktiež mal bočný projekt s gitaristom Synystrom Gatesom a tak isto bol členom surf-punkovej kapely Pinkly Smooth z mesta Ballistico v ktorej namiesto bubnovania iba spieval. Počas pôsobenia v tejto kapele bol známy ako Rat Head. Kedysi bubnoval aj v ska kapele Suburban Legends. Dve z jeho najobľúbenejších kapiel boli Rancid a Transplants.
Ako profesionálny bubeník bol sponzoravaný značkami DW, Evans, Promark a Sabian.
James "The Rev" Sullivan bol najviac ovplyvňovaný bubeníkmi ako Vinnie Paul (Pantera), Dave Lombardo (Slayer), Mike Portnoy (Dream Theater) a Paul Bostaph (Testament). 
Sám o sebe povedal že má šesť rôznych áut, na každý deň v týždni jedno. Iróniou je, že v čase, keď pracoval v meste Laundromat, tak v aute aj býval.
Song Fiction, (song napísal The Rev a spojuje sa so smrťou) bol posledný nahratý song na albume.  3 dni po jej nahratí The Rev zomrel. Či to už bola náhoda alebo chcel James zanechať nejaký odkaz sa už nedozvieme.
28. decembra 2009 sa v jeho obydlí našlo jeho telo. Príčina smrti bola intoxikácia rôznymi liekmi
. "The Rev" po sebe zanechal svoju manželku Leanu Silver.

</doc>
<doc id="217360" title="Ara hyacintová" url="https://sk.wikipedia.org/wiki?curid=217360">
Ara hyacintová

Ara hyacintová ("Anodorhynchus hyacinthinus") patrí k skupine papagájov Ara, ktoré žijú v centrálnej časti juhoamerického kontinentu, vo vnútrozemí južnej Brazílie od rieky Tapajós po západnú Bahiu, Goiás a pohorie Mato Grosso. 
Tento papagáj dosahuje dĺžku a hmotnosť 1,5 – . Vďaka svojim proporciám je najväčším lietajúcim papagájom sveta. Väčší je len nelietavý novozélandský papagáj kakapo sovovitý, ktorý dosahuje hmotnosť do . Veľkosť, farba a impozantný vzhľad ary hyacintovej spôsobila, že tento papagáj patrí k najatraktívnejším druhom. Cena jedného papagája sa na trhu pohybuje medzi 9 – 12 000 USD. 
Vo svojom prirodzenom životnom prostredí je ara hyacintová klasifikovaná ako ohrozený druh.
Opis.
Veľkosť.
Papagáj ara hyacintová dosahuje dĺžku jedného metra. Krídla samca majú v priemere , chvost je v priemere dlhý. Hmotnosť ary hyacintovej môže dosiahnuť 1,5 až 2 kilogramy.
Sfarbenie.
Ara hyacintová má perie na celom tele z väčšej časti sfarbené do sýto kobaltova. Krídla sú trochu tmavšie ako hlava a krk. Perie na spodnej strane chvosta je šedé. Neoperené okolie oka a pásik holej kože na hranici spodnej časti zobáku má žlté sfarbenie. Zobák ary hyacintovej je šedočierny, dúhovka oka tmavohnedá, beháky sú tmavošedé.
Nádherná modrá Ara
Ara Hyacintová meria až 100 cm. a patrí medzi najväčšie svojho druhu.
Zároveň je to najväčší papagáj vôbec , ktorý dokáže lietať. 
Váži v priemere jeden a pol kg a po papagájovi Kakapo je druhým najťažším papagájom na svete .
Perie má sfarbené do kobaltovej modrej , len okolie očí a zobáka, ktoré je neoperené , je sýto žltej farby
Životné prostredie.
Ara hyacintová žije hlboko v hustých juhoamerických dažďových pralesoch, palmových močiaroch a v blízkosti vodných tokov. Vďaka systematickému ničeniu jej prirodzeného životného prostredia a nelegálnemu odchytu dnes prežíva v troch oddelených populáciách a to v južnej Brazílii, v Bolívii a v severovýchodnom Paraguaji. Na niektorých miestach je relatívne hojný, ale na väčšej časti pôvodného výskytu je vyhubený. 
Tieto vtáky hniezdia v dutinách veľkých stromov. Najbežnejšia znáška počas jedného hniezdenia sú jedno, alebo dve vajcia. Nakoľko druhé vajce tento vták znesie viac dní po prvom, bežne sa stáva, že po vyliahnutí prežije iba prvé mláďa, druhé sa vyliahne neskôr a tak nedokáže konkurovať silnejšiemu, staršiemu súrodencovi. Mláďatá zostávajú pri svojich rodičoch do troch mesiacov. Dospelé a schopné plodiť potomstvo sa ary hyacintové stanú až vo veku siedmich rokov.
Ara hyacintová je ohrozeným druhom a jeho celkové počty v jeho prirodzenom prostredí sa odhadujú na 4 000 kusov. Tento papagáj je chránený zmluvou CITES (úplný zákaz obchodovania).
U týchto papagájov je pre ary dosť neobvyklý spôsob zberu potravy na zemi. Jeden druh palmy, ktorého orechmi sa ara hyacintová živí, má celý kmeň pod zemou, nad zem vyčnievajú iba jeho listy s plodmi. Zobáky ary sú prispôsobené na drvenie tvrdých orechov, no napriek tomu ich tieto papagáje zvyknú vyberať čiastočne natrávené z trusu dobytka.
Chov ary hyacintovej.
Prvýkrát bola ara hyacintová dovezená do Európy v roku 1867 do londýnskej zoologickej záhrady. V súčasnosti je považovaná za ohrozený druh aj preto, lebo bola odchytávaná ako výhodný tovar pre obchod s exotickým vtáctvom ako aj pre ich perie indiánskym kmeňom Kayapo z Gorotire v južnej Brazíli. Títo indiáni používajú toto perie na výrobu čeleniek, suvenírov pre turistov. Spolu s inými pralesnými zvieratami sú ary hyacintové ohrozené likvidáciou ich prirodzeného životného prostredia vypaľovaním dažďových pralesov.
Minesotská zoologická záhrada v Spojených štátoch spolu s fondom BioBrasil a so Svetovým fondom divočiny ("World Wildlife Fund", skr. WWF) spolupracujú pri zachovaní genofondu ary hyacintovej.
Chov vo voliérach.
Tento papagáj dobre znáša aj tvrdšie poveternostné podmienky. Nemá rád prievan, potrebuje voliéru väčších rozmerov. Konštrukcia voliéry musí byť z pevného železa s pletivom z hrubého drôtu.
Domáci miláčikovia.
Podľa Grahla je ara hyacintová vľúdny neagresívny papagáj. Osamote chovaný vták si v krátkom čase zvykne na svojho ošetrovateľa a na členov jeho rodiny. Nie sú známe prípady, že by tento papagáj niekomu z nich ublížil. Tieto papagáje boli v minulosti často chované na stojanoch pripútané retiazkou. Ak bola táto retiazka slabšia svojim silným zobákom ju bez problémov preštikli.
Potrava.
Ich potrava je rovnaká ako u všetkých papagájov ara. Majú radi orechy, rôzne zelené krmivo, slnečnicu, ale aj kukuricu, mrkvu, ovocie, hrozienka, varenú ryžu, piškóty, suchý chlieb, potrebné je aby mali dostatok čerstvých vetvičiek na rozhrýzavanie.

</doc>
<doc id="217385" title="Feyenoord Rotterdam" url="https://sk.wikipedia.org/wiki?curid=217385">
Feyenoord Rotterdam

Feyenoord je holandský futbalový klub sídliaci v meste Rotterdam. Spoločne s Ajaxom a Eindhovenom tvoria špičkové tímy holandskej ligy. Posledný iný klub získal v Holandsku titul ešte v roku 1980 (bol to AZ Alkmaar).
Klub vyhral 14-krát titul v Eredivisie, 11-krát Holandský pohár a dvakrát Holandský superpohár. Na európskej scéne bol klub úspešný najmä začiatkom 70-tych rokov, v roku 1970 získal Európsky pohár a Interkontinentálny pohár, v roku 1974 Pohár UEFA. Úspech v Pohári UEFA sa mu podaril zopakovať v roku 2002, keď vo finále zdolali Borussiu Dortmund.
Klub je známy tiež svojimi lojálnymi fanúšikmi, ktorý sa prezývajú "Het Legioen" (Légia).
Káder mužstva.
Súčasná zostava:
 
 
 

</doc>
<doc id="217400" title="Gerhard Müller" url="https://sk.wikipedia.org/wiki?curid=217400">
Gerhard Müller

Gerhard Müller (* 1915 Männedorf, kantón Zürich – † 1985), bol švajčiarsky konštruktér a vynálezca.
V roku 1932, ako sedemnásťročný zostavil pomocou dielov z motocykla svoj prvý lyžiarsky vlek a neskôr si dal jeho princíp patentovať. 
Po druhej svetovej vojne sa usadil v meste Dietlikon v kantóne Zürich a založil tu firmu "Maschinenfabrik Gerhard Müller Dietlikon" ("GMD"), ktorá sa v priebehu niekoľkých rokov stala jedným z najdôležitejších svetových výrobcov lyžiarskych vlekov, sedačkových lanoviek a kabínkových lanoviek. 
V roku 1969 vynašiel princíp Aerobusu, zaveseného monorailu s elektricky poháňanými vozidlami. Napriek veľkým pokrokom v jeho zdokonaľovaní, vývoji a úspešnej skúšky (napríklad v Mannheime) bol nútený patent predať. 
Müller zomrel v roku 1985 na následky infarktu.

</doc>
<doc id="217870" title="Rímska vojenská stanica Stupava" url="https://sk.wikipedia.org/wiki?curid=217870">
Rímska vojenská stanica Stupava

Rímska vojenská stanica Stupava bola jednou z mnohých predsunutých vojenských staníc, ktoré sa nachádzali v období Rímskej ríše na ľavom brehu Dunaja. 
Jej pozostatky sú lokalizované v katastrálnom území mesta Stupava, v lokalite Kopce, z ktorej mali Rimania vizuálny kontakt s hlavným mestom provincie Panónia Carnuntumom. V blízkosti tejto stanice sa tiahla dôležitá Jantárová cesta. Stupavskú stanicu Rimania začali stavať v 2. storočí n. l. 
Prvým prieskumníkom sa stal miestny farár Ignác Gond (19. storočie), odborný výskum sa začal v roku 1925 a pokračuje dodnes. Najvýznamnejším výskumníkom tohto územia bol prof. Vojtech Ondrouch. Mnohé nálezy sú umiestnené v archeologickom múzeu v Bratislave.

</doc>
<doc id="217872" title="Remy (hra)" url="https://sk.wikipedia.org/wiki?curid=217872">
Remy (hra)

Remy (z ; iné názvy: žolík, žolíky) je kartová hra s francúzskymi (žolíkovými) hracími kartami. Hrajú ich minimálne dvaja, maximálne štyria hráči.
Karty majú hodnoty od 2 po 10 podľa nominálnej hodnoty zobrazenej na karte, u dolníka (J – "Junker"), kráľovnej (Q – "Queen") a kráľa (K – "King") po 10 bodov a eso (A – "Ace") 20 bodov. Žolíky ("Jolly Joker", celkom 4 kusy) majú hodnotu po 50 bodov. Zbierajú sa postupky, t. j. karty v jednej farbe nasledujúce po sebe alebo série – trojice kariet s rovnakou hodnotou v rôznych farbách.
Jeden hráč mieša karty a rozdáva každému hráčovi po 15 (pri dvoch hráčoch), po 14 (pri troch hráčoch), alebo po 13 kariet (pri štyroch hráčoch). Po rozdaní všetkých kariet ďalšiu nasledujúcu kartu odkryje a položí na stôl ako základ kopy. Prvý hráč, ktorý ťahá z balíka, sedí po jeho pravej strane a rozhoduje sa, či potiahne kartu z balíka, zdvihne alebo odokryje kartu z kopy. Ak ju však zdvihne, musí vyložiť karty na stôl v hodnote 51 bodov (postupky a série, každá po minimálne tri karty).

</doc>
<doc id="217888" title="Nemecký špic trpasličí" url="https://sk.wikipedia.org/wiki?curid=217888">
Nemecký špic trpasličí

Nemecký špic trpasličí alebo Pomoranský špic (Pomeranian) je variant nemeckého špica. Plemeno pochádza z oblasti Pomoranska v západnej Európe medzi dnešným východným Nemeckom a severným Poľskom.
Vzhľad.
S priemernou hmotnosťou 1.4 - 3.2 kg je podľa štandardov AKC trpasličí špic najmenším zo severných plemien. Avšak môžu sa vyskytnúť jedince vážiace až 15 kg, takže trpasličia veľkosť nie je pri tomto plemene garantovaná. 
Hlava trpasličieho špica má klinovitý tvar, ktorý mu dodáva mierne líščí vzhľad. Uši sú malé a vysoko položené. Chvost je charakteristický pre toto plemeno, mal by byť zahnutý ponad chrbát, hladký a zdvihnutý. Po narodení chvost nie je rozprestretý a môže trvať niekoľko mesiacov, kým dorastie ponad chrbát a srsť sa rozprestrie. Pod srsťou je trpasličí špic malý ale svalnatý pes, vzhľadom podobný plemenu Čivava. Po kúpaní sa mokrý trpasličí špic dá ľahko pomýliť s čivavou. 
Srsť a farba.
Trpasličí špic má srsť zloženú z dvoch druhov: podsady a krycej srsti. Prvá je mäkká, hustá a páperovitá, druhá je dlhá, rovná a drsná. Podsada sa vymieňa u psov raz do roka a u súk počas hárania, po vrhu a počas stresového obdobia. 
Farba srsti u tohto plemena kolíše. Podľa AKC je trinásť štandardných farebných kombinácií tohto plemena: čierna, čierno-hnedá, modrá, modro-hnedá, čokoládová, čokoládovo-hnedá, krémová, krémovo-sobolia, oranžová, oranžovo-sobolia, červená, červeno-sobolia a sobolia. AKC tiež rozlišuje päť alternatívnych farieb: bobria, strakatá, čokoládovo-sobolia, biela a vlko-sobolia. Stopy jednej alebo viacerých farieb na bielej podsade sa označujú ako rôznofarebnosť. 

</doc>
<doc id="217889" title="Východné Karpaty (bez Južných Karpát)" url="https://sk.wikipedia.org/wiki?curid=217889">
Východné Karpaty (bez Južných Karpát)

Východné Karpaty sú provincia Karpát. Zodpovedajú časti Karpát medzi Západnými Karpatmi a Južnými Karpatmi a Transylvánskou panvou.
Geografia.
Hranica medzi Západnými a Východnými Karpatmi prebieha na Slovensku a v Poľsku cez Lupkovský priesmyk v Laboreckej vrchovine, na východnom úpätí Ľubovnianskej vrchoviny, Čergova, na severnom okraji Slanských vrchov a južnej päte Vihorlatských vrchov. Južný koniec sa stáča k západu a v sedle Predeal v Rumunsku sa stýkajú s Južnými Karpatmi. Vo Východných Karpatoch leží najvyšší vrch Ukrajiny Hoverla (), absolútne najvyšším bodom tejto časti Karpát je rumunský Pietrosul ().
Delenie.
Východné Karpaty sa členia na:
Geológia.
Geologické členenia kladú hranicu Západných a Východných Karpát konvenčne do doliny rieky Uh, alebo hornádsky zlomový systém.
Karpatský oblúk sa v oblasti Východných Karpát zužuje do šírky 120 km. Zredukovaný je i počet hlavných tektonických jednotiek. Chýbajú predovšetkým staršie paleozoické masívy kryštalinika. Nachádza sa tu pruh flyšového pásma, bradlového pásma a tiež oblasť neovulkanitov.

</doc>
<doc id="218087" title="Gepard štíhly" url="https://sk.wikipedia.org/wiki?curid=218087">
Gepard štíhly

Gepard štíhly alebo gepard (lat. "Acinonyx jubatus") je jediný recentný druh z rodu gepard ("Acinonyx").
Charakteristika.
Je to najrýchlejší cicavec na svete. Pružná chrbtica sa mu pohybuje hore a dole. Zadné končatiny pri rýchlom behu dopadnú na zem skôr ako predné. Gepard dosahuje v behu na krátku vzdialenosť rýchlosť za hodinu. Takýto rýchly beh je pre geparda veľmi vyčerpávajúci a gepard sa rýchlo rozhorúči. Asi po 400 metroch si musí oddýchnuť. Gepard ako jediný z cicavcov beží za korisťou. Dĺžka tela sa pohybuje v rozmedzí 115 až , váha v rozmedzí 40 až , dĺžka chvosta dosahuje 60 až , je samotár alebo tvorí pár, status: zraniteľný.
Rozšírenie.
Pôvodne areál geparda zahŕňal Afriku, Arabský polostrov, Blízky východ a Indiu. V súčasnosti sa vyskytuje predovšetkým v strednej, západnej a južnej Afrike. V Ázii už takmer vymizli, gepard stredoázijský je s najväčšou pravdepodobnosťou vyhubený, gepard indický je kriticky ohrozený. Malá populácia (max. 200 jedincov) snáď ešte prežíva v nedostupných oblastiach Iránu a Pakistanu.
Najväčšia populácia gepardov žije v Namíbii, 2 000 – 3 000 jedincov.
Systematika.
gepard štíhly ("Acinonyx jubatus"):

</doc>
<doc id="218106" title="Muzikál" url="https://sk.wikipedia.org/wiki?curid=218106">
Muzikál

Muzikál je syntetický dramatický žáner, ktorý spája literatúru, hudbu a tanec.
Pojem muzikál.
Slovo muzikál má viac významov a môže sa označovať tiež ako: muzikálový film alebo divadelná inscenácia muzikálu, poprípade muzikálové divadlo. Tieto významy však treba odlišovať.
Pri inscenovaní muzikálu musia byť interpreti nielen dobrými hercami, ale aj spevákmi a tanečníkmi súčasne. Žánrovo typický je teda muzikál, v ktorom sa strieda hovorené slovo, spev a tanec. Môže byť aj celospievaný (napr. v prípade tzv. rockovej opery) alebo s dominujúcou tanečnou zložkou (približujúc sa tak baletu), rovnako však môže tanec celkom chýbať.
Slovo muzikál pochádza zo skráteného anglického slovného spojenia "the musical comedy", ktoré označovalo v 1. polovici 20. storočia revue s humoristickými a speváckymi číslami, ktoré spravidla nemali súvislý dej.
Slovenské muzikály.
Za prvý slovenský muzikál sa pokladá Nie je všedný deň (1960) s hudbou Milana Nováka s libretom P. Ševčoviča. Paradoxne sa za prvý slovenský muzikál pokladá tiež Revízor podľa poviedky Gogoľa. 
Dátum v zozname muzikálov uvádza ich premiéru či už scénickú, televíznu alebo filmovú.

</doc>
<doc id="218239" title="Oviedo" url="https://sk.wikipedia.org/wiki?curid=218239">
Oviedo

Oviedo (v astúrčine "Uviéu") je mesto v severnom Španielsku, hlavné mesto autonómneho spoločenstva Astúria. Mesto bolo založené v roku 761.
Oviedo leží v údolí riek Nalón a Nora, pod dominantou hory Monte Naranco. Vzdialenosť od Atlantiku je asi .
Dejiny.
Mesto Oviedo vzniklo na pahorku, ktorý Rimania nazývali Ovetao. Jeho zakladateľom bol astúrsky kráľ Fruela, syn Alfonsa I. Astúrskeho (zať a následník kráľa Fruela I. Astúrskeho), ktorý panoval v rokoch 757 až 768.
Neďaleko starej rímskej "civitas" Lucus Asturum sa v roku 761 presbyteriánsky mních Máximo a jeho synovec Fromestano rozhodli založiť kláštor na okraji rímskej cesty, ktorá spájala mestá León, Pajares a Lugo de Llanera.Rovnako tu zriadili pustovňu na počesť martýra svätého Vincenta. O niečo neskôr sa asi dvadsať mníchov spojilo v kolonizátorskom pláne, premeniac miesto kláštora tak a ako to vyplývalo zo zakladateľskej listiny podpísanej 25. decembra v roku 781 prvým opátom Fromestanom. Následne ho vzal pod svoju ochranu kráľ Fruela I, ktorý toto miesto vybral za sídlo svojej ženy Munie a tu sa im narodil syn Alfonso II., známy ako "el Casto".
Neskôr syn Fruelu, Alfonso II. Astúrsky presťahoval hlavné mesto Astúrskeho kráľovstva do tohto miesta a zmenil Oviedo v sídlo biskupa. Taktiež ho ohradil a financoval stavbu palácov, kostolov a iných budov, ako akvadukt (z ktorého dnes zostávajú už len tri stĺpy).
Počas jeho vlády bola v Compostela objavená hrobka pripisovaná apoštolovi Jakubovi (v roku 812), a tento kráľ bol prvým, ktorý navštívil túto hrobku cestou z Ovieda, čím sa Alfonso II. stal prvým pútnikom do Santiago de Compostela a tým bola zahájená prvá cesta pútnikov, ako sa môžeme dočítať v dokumente Alfonsa II. s dátumom 4. september 829.

</doc>
<doc id="218243" title="Chrám svätých Kozmu a Damiána (Cigeľka)" url="https://sk.wikipedia.org/wiki?curid=218243">
Chrám svätých Kozmu a Damiána (Cigeľka)

Chrám svätých Kozmu a Damiána je gréckokatolícky chrám v rusínskej obci Cigeľka (okres Bardejov), ktorý sa nachádza na západnej strane hlavnej cesty cez Cigeľku, približne v strede obce pri kultúrnom stredisku. Obklopuje ho cintorín.
História.
Chrám bol postavený v roku 1816 na mieste staršej drevenej stavby. Pri výstavbe boli najprv vybudované obvodové múry okolo dreveného chrámu, potom bola položená strecha a až potom veriaci rozobrali drevený chrám, v ktorom sa počas výstavby nerušene konali bohoslužby. Chrám bol vysvätený 17. novembra 1816 dekanom Jánom Závadským.
V chráme slúžil svoju primičnú svätú liturgiu neskorší prešovský biskup Pavol Peter Gojdič. Jeho narodenie v obci a primičnú omšu pripomína pamätná tabuľa osadená na múre kostola.
Až do roku 2004 išlo o farský chrám, aj keď v niektorých obdobiach nebol ustanovený farár a duchovnú správu vykonával administrátor "excurrendo" (napríklad v roku 2000 z Kurova). V roku 2004 bola farnosť v Cigeľke zrušená a obec sa stala filiákou farnosti v Kurove a od roku 2008 farnosti v Petrovej.

</doc>
<doc id="218408" title="Durban" url="https://sk.wikipedia.org/wiki?curid=218408">
Durban

Durban je jedno z najväčších miest v Južnej Afrike a najväčšie v provincii Kwa-Zulu Natal. V jazyku Zulu sa nazýva "eThekwini". Durban má podľa sčítania ľudu z roku 2001 3 090 117 obyvateľov, z ktorých takmer 70 % tvoria černosi.
V 25. decembra 1497 na toto miesto priplával Vasco da Gama a dal mu meno "Rio De Natal" (Vianočná rieka). Potom, čo toto územie bolo venované Šákou britskému obchodníkovi Henry Fynnovi, vznikla tu v roku 1823 osada. Už ako mesto bolo v roku 1835 premenované na Durban na počesť správcu Kapskej kolónie, Benjamina d’Urbana. V meste tiež 20 rokov býval Mahátma Gándhí, ktorý tu pracoval ako právnik a po prvýkrát tu uplatnil taktiku pasívneho odporu. V roku 2001 sa tu konala Svetová konferencia proti rasizmu.

</doc>
<doc id="218499" title="Záružlie močiarne" url="https://sk.wikipedia.org/wiki?curid=218499">
Záružlie močiarne

Záružlie močiarne (lat. "Caltha palustris") je rastlina z čeľade iskerníkovité, ktorá sa vyskytuje na severnej pologuli.
Záružlie močiarne sa vyskytuje vo vlhkom prostredí ako močiare, potoky a mokré lúky. Má sýtožlté kvety. Kvitne na jar. Listy sú pevné, tmavozelené, srdcovitého tvaru. Vzhľadom na veľkosť rastliny sú pomerne veľké. Stonka je dutá. Je to trváca rastlina a je slabo jedovatá. Prezimujú iba korene, z ktorých na jar vyrastie nová rastlina. Kvitne do augusta. Patrí medzi rastliny kvitnúce skoro na jar. Je veľmi hojnou vlhkomilnou rastlinou.

</doc>
<doc id="218645" title="Théodore Rousseau" url="https://sk.wikipedia.org/wiki?curid=218645">
Théodore Rousseau

Théodore Rousseau (* 15. apríl 1812, Paríž, Francúzsko – † 22. december 1867, Barbizon) bol francúzsky maliar, zakladateľ barbizonskej školy, kde združoval autorov, ktorí boli odmietnutí na oficiálnych salónoch. Názov školy je odvodený od mestečka Barbizon, kde sa zdržiavali. Maľovali krajinné maľby, ktoré boli zachytené priam fotograficky skutočne.
Životopis.
Narodil sa v buržoáznej rodine. Od raného detstva ho otec vychovával k obchodovaniu, avšak čoskoro sa začal objavovať aj jeho umelecký talent. Jeho otec bol preto spočiatku sklamaný z Theodorovho rozhodnutia stať sa maliarom, avšak po určitom čase sa rozhodol syna v jeho ceste podporovať.
Jeho štúdium maľby začalo v roku 1821 v spolupráci s bratancom Pierrom Alexandrom Pau de Saint Martinom (1782-1850) a neskôr s Jean-Charles-Josephom Rémondom, ktorý ho priviedol k námetom krajinomaľby. Záver študentského obdobia, ktorým upútal pozornosť francúzskej akadémie, strávil pod vedením Guillaume Guillona Lethière.
Po začiatočnom období romantického očarenia krajinou sa neskôr naplno venoval štúdiu krajiny v jej prirodzenom charaktere. Námety pre svoje diela čerpal najmä z okolia Barbizonu na okraji Fontainebleauského lesa, kde býval. 
Akademické uznanie parížskej školy si Rousseau vybudoval na začiatku 30. rokov 19. storočia. Počas tohto obdobia bolo na Parížskom salóne vystavených 6 jeho prác a to v rokoch 1831,1833, 1834 a 1835. V nasledujúcom roku sa rozhodol do výstavy zapojiť jedno z jeho zásadných diel "La descente des vaches" ("Zostup kráv"), ktoré však porota neprijala.
Jeho socha je jednou zo 146 sôch umiestnených na fasáde parížskej radnice Hôtel de ville de Paris.

</doc>
<doc id="218706" title="Papagájovité" url="https://sk.wikipedia.org/wiki?curid=218706">
Papagájovité

Papagájovité (lat. "Psittacidae") je čeľaď vtákov z radu papagájotvarých. V starších systémoch, v ktorých sa lori a kakadu považujú za samostatné čeľade, zodpovedá tento taxón nadčeľadi papagáje ("Psittacoidea"; pozri aj pod papagájotvaré) a ako papagájovité (v užšom zmysle) sa označujú všetky rody, ktoré zostanú po vylúčení kakadu a lori.
O podčeľadi papagájorodé/papagáje pozri nižšie pod systematika.
Charakteristika.
Ostatné.
Ostatné rody papagájovitých sa vyskytujú v teplejších oblastiach na americkom, africkom, ázijskom kontinente, v oceánii až po Polynéziu.
Veľkosť papagájovitých môže byť od 8 cm veľkého a 10 gramového papagájčika modrohlavého ("Micropsitta pusio") po 1 meter dlhú aru hyacintovú, či 4 kg ťažkého kakapa sovovitého. 
Charakteristickým znakom týchto rodov je silný, čeľusťami proti sebe zakrivený zobák, vztýčený postoj, silnejšie nohy, ktorých prsty sú v pároch postavené proti sebe. Prsty nôh sú prispôsobené na lezenie v konároch stromov a sú týmito vtákmi často používané aj na uchopenie konzumovanej potravy. 
Hlavnou potravinovou zložkou u týchto rodov papagájov sú na rozdiel od loriorodých semená rastlín a orechy, zelené listy a kôra stromov. Niektoré druhy ovocia a polotuhá strava, hmyz, či menšie zvieratá patrí u väčšiny druhov týchto rodov papagájov skôr k potravinovým doplnkom. 
Na rozdiel od kakaduorodých nemajú tieto rody na hlave chochol a perie majú výrazne sfarbené, najčastejšie zelené, kombinované s inými odtieňmi ako je červená, žltá, čierna, modrá. U niektorých druhov ako je papagáj sivý dominuje prírodné, sivé zafarbenie. 
Väčšina druhov týchto vtákov prežíva v monogamných pároch a vyznačujú sa nevýrazným pohlavným dimorfizmom. Najčastejšie hniezdia v dutinách veľkých stromov, znášajú biele vajcia, z ktorých sa vyliahnu neoperené, kŕmivé mláďatá.
Veľký počet druhov z týchto rodov je silne socializačných, sú známi svojou vysokou inteligenciou a schopnosťou napodobňovať zvuky. Niektoré druhy patria k skupine rekordmanov v napodobňovaní ľudskej reči. Najznámejšími sú ary, papagáj sivý, papagájec vlnkovaný, či niektoré druhy amazoňanov ("Amazona").
Systematika.
Podľa de Kloet and de Kloet 2005 (), doplnená o podčeľade podľa ADW:
Papagájorodé (Psittacinae) v užšom zmysle = a) všetky papagájorodé v širšom zmysle okrem podčeľadí loriorodé, kakaduorodé, Loriculinae, Micropsittinae a Psittrichadinae, b) všetky papagájovité okrem loriorodých a kakaduorodých

</doc>
<doc id="218798" title="Časový multiplex" url="https://sk.wikipedia.org/wiki?curid=218798">
Časový multiplex

Časový multiplex ("TDM"- "Time-division multiplexing") je multiplex, pri ktorom sa združovanie kanálov v spoločnom prenosovom prostredí uskutočňuje prepínaním kanálov v časovej oblasti. Jednotlivé signály sú oddelené tým, že sa každý z nich vysiela (prenáša) iba krátky pevne definovaný časový okamih. Prakticky vo všetkých prípadoch sa používa rámcovej štruktúry, ktorá je rozdelená na rovnako veľké timesloty, časové intervaly pre vysielanie. Tento rámec sa v čase neustále opakuje a teda každý signál sa prenáša stále s rovnakou pravidelnosťou. 
Hlavný problém spočíva v tom, ako rozlíšiť kde timeslot pre konkrétny signál začína a kde končí. Najčastejším riešením je pridanie špeciálneho timeslotu s presne definovaným obsahom na začiatok rámca, ktorý označuje "toto je začiatok rámca". Pretože sú všetky timesloty rovnako dlhé (časovo), stačí na strane prijímača nájsť tento štartový bod a potom odpočítať potrebnú dobu do začiatku hľadaného TS. Tak vznikne napr ISDN BRI (2 hovory + 1 úzky signalizačné kanál) 
TDM je základnou metódou prenosu signálov klasické digitálne telefónie. Hlasový signál sa pomocou modulácie typu PCM digitalizuje a niekoľko hovorových kanálov spolu s pomocnými a riadiacimi kanály sa skladá do časového multiplexu TDM. Časový multiplex je využívaný tiež vnútri klasických digitálnych ústrední, kde s ním pracuje spojovacie pole. 
Novšie princíp telefónia využíva princíp VoIP, tj. Prenos hlasu paketových dát cez sieť, ktorá nie je spojovo orientovaná. Neexistuje tu vyhradený kanál pre hlasovú komunikáciu a zdieľanie siete rôznymi dátovými tokmi sa neriadi zásadami synchrónneho časového multiplexu. V tom je VoIP zásadne odlišné od TDM. 

</doc>
<doc id="218869" title="Peter Zaťko" url="https://sk.wikipedia.org/wiki?curid=218869">
Peter Zaťko

Dr. Ing. Peter Zaťko (* 17. október 1903, Vavrišovo – † 10. január 1978, Bratislava) bol slovenský národohospodár, politik.
Životopis.
Narodil sa v rodine Mateja Zaťka a jeho manželky Zuzany rod. Abrhámovej. Základnú školu vychodil v Liptovskom Hrádku. Študoval na meštianskej škole v Liptovskom Mikuláši a na Obchodnej akadémii v Martine. V roku 1926 absolvoval Vysokú školu obchodnú v Prahe. V rokoch 19261929 pracoval ako tajomník v Česko-slovensko-maďarskej obchodnej komore v Prahe. 
V roku 1929 odišiel do Bratislavy, kde pracoval ako tajomník Obchodnej a priemyslovej komory až do roku 1936. Tu stal spolupracovníkom Imricha Karvaša, s ktorým v roku 1931 iniciovali založenie časopisu Politika, na ktorého stránkach mladá slovenská inteligencia zdôvodňovala teóriu regionalizmu, ktorá požadovala väčší zreteľ na špecifické potreby Slovenska. Malo dôjsť k zjednoteniu hospodárskych a politických síl na Slovensku, ktoré by presadzovali slovenské záležitosti v ústredných orgánoch v Prahe. Výsledkom bolo založenie Národohospodárskeho ústavu Slovenska (NÁRUS), ktorého zasadaní sa Zaťko zúčastňoval ako ekonomický odborník. V rokoch 19361940 bol generálnym tajomníkom a podpredsedom Ústredného združenia slovenského priemyslu.
V decembri 1938 bol zvolený za poslanca slovenského autonómneho snemu. V rokoch 19391944 bol poslancom snemu Slovenskej republiky. V marci 1939 mu ponúkli aj miesto ministra hospodárstva, ktoré odmietol Bol však ministrovým poradcom a snažil sa o obmedzenie vplyvu nemeckého finančného kapitálu na slovenské hospodárstvo. V rokoch 19411942 pôsobil ako predseda Ústredne pre hospodárstvo priemyselné a surovinové.
Spolupracoval s občianskym krídlom odboja. Bol členom členom ilegálnej SNR. Pripravoval hospodárske zabezpečenie Slovenského národného povstania tajným premiestňovaním materiálových zásob na stredné Slovensko. Počas Povstania bol členom povstaleckej SNR a Rady na obranu Slovenska. Koncom roku 1944 bol za účasť v Povstaní odsúdený na smrť. Začiatkom roku 1945 sa stal povereníkom pre zásobovanie, obchod a priemysel.
Po oslobodení pracoval ako podpredseda Štátneho plánovacieho a štatistického ústavu (19451948). V rokoch 19481951 bol generálnym dozorcom Evanjelickej cirkvi augsburského vyznania. Potom pracoval v rôznych podnikoch. V roku 1958 ho uväznili a odsúdili na tri roky za údajné podvracanie republiky. V roku 1960 ho prepustili na amnestiu a v roku 1968 rehabilitovali. Zomrel 10. januára 1978 v Bratislave.

</doc>
<doc id="218921" title="Transport Layer Security" url="https://sk.wikipedia.org/wiki?curid=218921">
Transport Layer Security

Transport Layer Security (TLS) a jeho predchodca Secure Sockets Layer (SSL) sú protokoly, ktoré slúžia na šifrovanie dát. Protokoly slúžia na bezpečnú komunikáciu cez internet, hlavne na prehliadanie webu, odosielanie e-mailov, výmenu správ (tzv. instant messaging), alebo iné prenosy dát. Medzi TLS a SSL sú drobné rozdiely, ale v podstate protokol ostal ten istý.
Protokol TLS umožňuje aplikáciám komunikovať cez sieť spôsobom akým bol navrhnutý, aby predchádzal odpočúvaniu, manipulácii, falšovaniu správ. TLS poskytuje koncobodovú autentifikáciu a súkromie v komunikácii cez internet používaním kryptografie. Typicky je autorizovaný len server (to znamená, že jeho identita je zaručená) zatiaľ čo klient ostáva neautorizovaný. To znamená, že koncový užívateľ, či už jednotlivec alebo aplikácia, si môže byť istý s kým komunikuje.
Ďalšia úroveň zabezpečenia, v ktorej obidve strany "konverzácie" si môžu byť isté s kým komunikujú, je známa ako obojstranná autorizácia. Obojstranná autorizácia vyžaduje infraštruktúru verejného kľúča (public key infrastructure - PKI).
Port : 6251
Obojstranná autorizácia.
TLS klient a server dohodnú spojenie používaním procedúry tzv. podanie rúk (). Počas podania rúk sa klient a server dohodnú na rôznych parametroch používaných na vytvorenie bezpečnosti spojenia.
Posledný bod uzatvára podanie rúk a začína bezpečné spojenie, ktoré je šifrované a dešifrované vygenerovanými kryptografickými kľúčmi až pokiaľ sa spojenie neukončí.

</doc>
<doc id="218937" title="Martha Argerichová" url="https://sk.wikipedia.org/wiki?curid=218937">
Martha Argerichová

 
Martha Argerichová (vyslov [argerič], * 5. jún 1941, Buenos Aires, Argentína) je popredná svetová klaviristka. Patrí medzi najvýznamnejších klaviristov druhej polovice 20. storočia a často býva tiež označovaná ako najlepšia klaviristka.
Kariéra.
Narodila sa v Buenos Aires. Na klavír sa učila hrať už od svojich troch rokov. V ôsmich rokoch verejne debutovala s Beethovenovým Klavírnym koncertom č. 1, ktorý aj nahrala.
V roku 1955 sa jej rodina presťahovala do Rakúska, kde študovala u svetoznámeho klaviristu Friedricha Guldu. V roku 1957, vo svojich šestnástich rokoch vyhrala prestížnu Medzinárodnú hudobnú súťaž v Ženeve. Neskôr svoje umenie zdokonaľovala u Artura Benedettiho Michelangeliho. V roku 1965 vyhrala Medzinárodnú klavírnu súťaž Fryderyka Chopina vo Varšave. Od roku 1966 sa začala venovať aj nahrávaniu. Vo svete vystupovala hlavne ako koncertná klaviristka. V osemdesiatych rokoch sa začala viac orientovať na komornú hudbu. V roku 1980 vzbudila rozruch, keď vystúpila z poroty Chopinovej súťaže vo Varšave na protest proti tomu, že chorvátsky klavirista Ivo Pogorelić vypadol zo súťaže už v treťom kole. Vyhlásila o ňom, že je génius, čím mu pomohla k medzinárodnému úspechu. Aj naďalej sa venuje podpore mladých talentov, založila súťaž, ktorá nesie jej meno a je prezidentkou Medzinárodnej klavírnej akadémie Lake Como.
Osobný život.
Argerichová sa vždy úzkostlivo vyhýbala publicite, kvôli čomu nebola v počiatočnom období svojej kariéry adekvátne známa. Málo známe sú aj detaily z jej súkromia. Je však známe, že má tri dcéry s troma rôznymi mužmi, s ktorými bola zosobášená – druhým z nich bol známy dirigent Charles Dutoit, tretím americký klavirista Stephen Kovacevich.
Umelecká činnosť.
Martha Argerichová zaujala hudobnú verejnosť svojím temperamentom, rebelantským duchom, a predovšetkým spontánnou a nenásilne virtuóznou interpretáciou diel. Napriek tomu že je klaviristkou neobyčajných možností, jej technika hry je považovaná za veľmi svojskú a nepríkladnú, podobne ako tomu bolo u Vladimira Horowitza.
Jej repertoár je široký, zahŕňa na jednej strane skladby klasicizmu (klavírne koncerty Haydna a Mozarta) a skorého romantizmu, na druhej strane skladby 20. storočia, ktorými si získala najväčšie uznanie. Vytvorila početné nahrávky diel Chopina, Schumanna a Ravela. V koncertnej literatúre sa sústredila hlavne na ruských autorov, z čoho vyniká predovšetkým jej interpretácia Prokofievovho Klavírneho koncertu č. 3. Vytvorila tiež množstvo nahrávok komornej hudby. Vystupuje a nahráva často s huslistom Gidonom Kremerom, violončelistom Mišou Maiským a brazílskym klaviristom a jej blízkym priateľom Nelsonom Freireom.

</doc>
<doc id="219195" title="Veľká proletárska kultúrna revolúcia" url="https://sk.wikipedia.org/wiki?curid=219195">
Veľká proletárska kultúrna revolúcia

Veľká proletárska kultúrna revolúcia alebo Kultúrna revolúcia (, ) bola politická kampaň v Číne 1965 – 1969 zorganizovaná skupinou okolo Mao Ce-tunga za pomoci armády, bezpečnosti a mládeže (červené gardy). Znamenala čistky v armáde, komunistickej strane, štátnom aparáte a hospodársky chaos, kultúrne škody a taktiež veľké straty na intelektuálnom potenciáli krajiny.
Príčiny.
Oficiálnym zámerom kultúrnej revolúcie bolo "vymetenie kapitalizmu" v Komunistickej strane Číny. Skutočnou príčinou kampane však bola postupná strata vplyvu Mao Ce-tunga na chod štátu a jeho postupné zatlačovanie do ústrania novou generáciou čínskych komunistov.
Priebeh.
Kampaň bola začatá v auguste 1966 na 11. plenárnom zhromaždení 8. ústredného výboru Komunistickej strany Číny, kde Mao uverejnil krátky komentár nazvaný Bombardujte hlavný stan, ktorý vyšiel ešte v ten istý deň v Ľudovom denníku. Ich aktérmi okrem Mao Ce-tunga sa stal armádny maršal Lin Piao a tzv. banda štyroch na čele s Maovou manželkou Ťiang Čching. Bola označená za "plnokrvnú revolúciu v mene pracovnej triedy".
Kampaň bola zameraná proti štyrom prežitkom – starému mysleniu, kultúre, obyčajom a návykom; okrem toho proti vtedajším politickým špičkám – Liou Šao-čchiovi a Teng Siao-pchingovi V praxi ďalej navyše proti všetkým typom autorít, zahraničným diplomatom, inteligencii a úspešným občanom. Hnacou silou tejto revolúcie sa stala mládež (na rozdiel od tradičnej čínskej revolučnej sily – roľníctva), ktorá vytvorila tzv. červené gardy. Ich cieľom bolo brániť kult Mao Ce-tunga a likvidovať odporcov revolúcie.
Rôzne frakcie červených gardistov sa predháňali v usvedčovaní a terorizovaní "nepriateľov ľudu" a snažili sa dokázať, že práve oni sú najpresvedčenejší maoistovia. Ako dôkaz viny postačovala napr. znalosť cudzieho jazyka, pobyt v zahraničí alebo cudzojazyčná kniha. "Viník" bol nútený na dokázanie pokánia najprv chodiť po kolenách za sústavného bitia a potom bol zatknutý. Zámienkou pre červenú gardu sa mohlo stať, že človek pri sebe v danom momente nemal Červenú knižku.
Krutosti červených gárd dokladá napríklad priebeh výsluchov, pri ktorých bolo priznanie vynútené až 75 rôznymi druhmi mučenia. Disidentom odsúdeným na smrť bola pred verejnou popravou preťatá priedušnica a nahradená oceľovou trubicou – aby mohli dýchať, ale nemohli kričať protištátne heslá.
V závere kultúrnej revolúcie začali dokonca jednotlivé frakcie červených gárd bojovať medzi sebou o to, ktorá lepšie bráni Maovu revolúciu. Situácia upokojila a poriadok obnovila až armáda; červené gardy boli poslané na vidiek – učiť sa od roľníkov.
V období kultúrnej revolúcie nedošlo iba k spoločenským zmenám, ale aj k "reforme" umenia. Okrem oficiálneho výtvarného umenia, ktoré ilustrovali výjavy z Dlhého pochodu a ďalších komunistických úspechov, bola tiež ideologizovaná aj tradičná pekinská opera. V jej premene sa angažovala Maova žena, bývala herečka, Ťiang Čching. Bolo napísaných celkovo osem nových revolučných hier. Namiesto obvyklých hrdinov v nich vystupovali členovia komunistickej strán a dôstojníci Čínskej ľudovej oslobodeneckej armády.
Dôsledky.
Čína sa zmietala v chaose. Odhady počtu ľudských obetí kultúrnej revolúcie kolíšu medzi stovkami tisíc až niekoľko miliónov. Došlo tiež k obrovským škodám na kultúrnom dedičstve (boli pálené knihy, vyplienené múzeá a ničené historické budovy). Ekonomika krajiny bola paralyzovaná a rozvrátená v dôsledku bojov červených gárd. Rovnako tak bolo zasiahnuté aj školstvo, ktoré za kultúrnej revolúcie vyučovalo viac-menej iba Maove myšlienky.
V máji 1984, po 31 mesiacoch intenzívneho vyšetrovania, overovania a prehodnocovania Ústredným výborom, sú počty vzťahujúce sa k Veľkej kultúrnej revolúcii takéto: 4,2 milióna ľudí bolo zatknutých a vyšetrovaných, 1,7 milióna ľudí zomrelo neprirodzenou smrťou, 135 000 ľudí bolo označených za kontrarevolucionárov a popravených, 237 000 ľudí bolo zabitých, 7,03 milióna ľudí bolo zranených alebo zmrzačených pri ozbrojených útokoch a 71 200 rodín bolo rozdelených. Štatistiky zostavené zo zdrojov na úrovni krajov uvádzajú, že v priebehu revolúcie zomrelo 7,73 milióna ľudí neprirodzenou smrťou.
Po smrti Mao Ce-tunga v septembri 1976 nastal boj o moc. Banda štyroch neuspela a vzápätí bola obvinená z uvrhnutia krajiny do chaosu. Jej členovia boli odsúdení k vysokým trestom. K moci sa dostal Chua Kuo-feng. Mnoho členov strany prenasledovaných počas kultúrnej revolúcie bolo rehabilitovaných, vrátane Teng Siao-pchinga, ktorý neskôr zastával rozhodujúcu úlohu pri riadení Čínskej ľudovej republiky. Nastala éra postupného otvárania sa Západu.

</doc>
<doc id="219846" title="Bytom" url="https://sk.wikipedia.org/wiki?curid=219846">
Bytom

Bytom (, , ) je mesto s právami powiatu v Poľsku v Sliezskom vojvodstve v rovnomennej gmine.
Žije tu 185 793 obyvateľov (k 30. 6. 2007).
Dejiny.
Prvá písomná zmienka o Bytomi je z roku 1123. Mesto získalo mestské výsady v roku 1254. V roku 1241 Bytom napadli Tatári a v roku 1430 dobyli husiti. Od roku 1526 bolo pod nadvládou Habsburgovcov. V roku 1742 sa stalo súčasťou Pruského kráľovstva a v roku 1871 súčasťou Nemeckého císárstva. V 19. a začiatkom 20. storočia bolo silno industrializované. V roku 1921 bolo sídlom poľského plebiscitného výboru. Do roku 1945 však patrilo k Nemeckej ríši, po skončení druhej svetovej vojny opäť poľské.
Šport.
Futbalové kluby:
Ostatné
Partnerské mestá.
Námestie

</doc>
<doc id="219907" title="Krokodílovité" url="https://sk.wikipedia.org/wiki?curid=219907">
Krokodílovité

Krokodílovité (lat. Crocodylidae, staršie Crocodilidae) sú čeľaď radu krokodílotvaré.
Krokodílovité v širšom zmysle.
Čeľaď krokodílovité býva v literatúre definovaná rôzne široko. Napríklad v najširšom zmysle je obsahovo zhodná s taxónom krokodílotvaré. Iné významy čeľade krokodílovité pozri v článku krokodílotvaré. Tento článok sa nižšie zaoberá len krokodílovitými v najužšom zmysle.
Systematika.
krokodílovité (Crocodylidae) v najužšom zmysle [= podčeľaď Crocodylinae v úzkom zmysle ]:
Poznámka: Vnútorné vzťahy v podčeľadi Oesteolaeminae sú neisté, ale často sa delí na tribus Euthecodontini ("Crocodylus gariepensis", "Brochuchus" a "Euthecodon"), tribus Osteolaemini v užšom zmysle ("Voay", "Osteolaemus") a rod "Rimasuchus" (alternatívne zaraďovaný aj pod Osteolaemini).

</doc>
<doc id="220298" title="Klobúk" url="https://sk.wikipedia.org/wiki?curid=220298">
Klobúk

Klobúk je pokrývka hlavy, vyrobená z plste, súkna, kože, látky alebo slamy rozmanitého tvaru. Jej hlavnou úlohou je ochrana hlavy pred nepriaznivým počasím, dažďom, slnkom, ale taktiež slúži ako súčasť predpísaného odevu (napr. arcibiskupský klobúk) alebo ako módny doplnok.
Boli známe už v starovekom Grécku, kde sa používali plstené klobúky, nazývané petasos alebo kausia, ktoré sa nosili pri cestovaní; u starovekých Rimanov to bol klobúk nazývaný pileus, ktorý sa nosil pri slávnostiach a náboženských alebo posvätných obradoch a bol považovaný za symbol slobody. Po rozpade starovekého Grécka a Ríma sa začali klobúky v Európe nosiť asi v 10. storočí, no skutočne rozšírené začali byť až približne od začiatku 16. storočia. 
Klobúky prešli veľmi širokým a rozmanitým vývojom, čo sa týka ich tvaru, zdobenia alebo využitia. Mohli byť vysoké ("sombréro"), nízke ("panamský klobúk"), guľaté ("cylinder"), trojhranné ("napoleonsky klobúk"), so strieškou, so štítkom alebo bez striešky, u žien i mužov ozdobené stuhami, perami, kvetmi a podobne. 
Okrem ochrannej a ozdobnej funkcie mali klobúky občas aj rozlišovaciu funkciu, keď napr. v Taliansku, Francúzsku, Nemecku alebo vo Švédsku v určitých obdobiach tvar a farba klobúka označovali príslušnosť alebo sympatie k určitej politickej strane ("demokratický klobúk", "kalábrijský" a pod.)

</doc>
<doc id="220470" title="Festival dračích lodí" url="https://sk.wikipedia.org/wiki?curid=220470">
Festival dračích lodí

Festival dračích lodí (po čínsky: "tuan-wu ťie" - v pchinjine: "duanwujie" - yaleský prepis hongkonskej kantončiny: "tuen1 ng5 jit3") je tradičný čínsky festival. Festival sa koná v piaty deň piateho lunárneho mesiaca.
Čínsky kalendár je lunisolárny, a tak podľa Gregoriánskeho kalendára sa deň festivalu mení z roka na rok.
Pôvod.
Spočiatku sa konal ako obeta kmeňa Jüe (Yue), ktorý uctieval dračie totemy. Už počas Jarného a Jesenného obdobia si kmeň Jüe uctil draka, ktorého považovali za svojho predchodcu tým, že usporiadali preteky na dračích lodiach v piaty deň piateho lunárneho mesiaca. Po nejakej dobe sa väčšina obyvateľstva kmeňa Jüe zlúčila s chanskou (Han) etnickou skupinou, alebo sa zlúčili do rôznych etnických menšinových skupín na juhu Číny. Postupne sa tak Festival dračích lodí stal celonárodným festivalom. 
Od roku 2008 je Festival dračích lodí štátnym sviatkom. V roku 2009, UNESCO pridalo Festival dračích lodí do zoznamu svetového kultúrneho dedičstva.
Legendy.
Najznámejšou legendou o festivale dračích lodí je „oslava Čchu Jüan“. Čchu Jüan bol básnikom a ministrom štátu Čchu (Chu) počas Dynastie Čou (Zhou). Čchu bol vyhnaný za odpor a dokonca bol obvinený zo zrady. Počas jeho exilu napísal mnoho básní. Po napísaní posledného majstrovského diela zo zúfalstva spáchal samovraždu v rieke Miluo. Deň kedy spáchal samovraždu bol piaty deň piateho lunárneho mesiaca. Miestny ľudia za ním smútili, a tak sa rozhodli nasadnúť na člny aby ho zachránili, alebo aspoň vylovili jeho telo. Do riek hádzali ryžové knedličky, vajíčka a iné jedlo aby odohnali ryby od jeho tela. Jeden starý doktor vzal víno Realgar a vylial ho do rieky, aby opil starodávnych drakov, aby neublížili Čchuovmu telu. Neskôr už nehádzali čisté ryžové knedličky, pretože sa báli, že ich draci zjedia. Preto sa rozhodli, že ryžové knedličky zabalia do bambusového listu a zviažu ich niťou, alebo špagátom. To sa neskôr vyvinulo v cung- cʼ (zongzi). Od tej doby sa v piaty deň piateho lunárneho mesiaca uskutočňujú preteky dračích lodí, jedia sa cung- cʼ a pije víno Realgar na pamiatku vlasteneckého básnika.
Zvyky festivalu dračích lodí.
Preteky dračích lodí sú najdôležitejšou časťou festivalu. Tieto preteky sa konajú po celej krajine. Po vystrelení zo zbrane môžeme na rieke vidieť pretekárov, ktorý sú v dračích kanoe. Čo najrýchlejšie a harmonicky idú vpred za sprievodu bubnov smerom do cieľa. 
Hovorí sa, že hra pochádza z legendy, kedy hľadali Čchu Jüanovo telo. Po dlhšom bádaní, sa zistilo, že Festival dračích lodí je polo- náboženský a zábavný program z obdobia bojujúcich štátov. 
V roku 1980 boli preteky zaradené medzi štátne súťažné športové programy, od tej doby sa konajú každý rok. Tieto preteky sa taktiež rozšírili aj do zahraničia.
Počas festivalu, každá domácnosť jedáva cung- cʼ. Väčšinou ak majú čas tak si ho zabalia deň vopred, uvaria cez noc a nasledujúce ráno ho zjedia. Jeho tradičný tvar je trojuholník a robí sa s rôznymi náplňami, ktoré môžu byť sladké alebo slané, záležiac od provincie. 
V minulosti boli tieto ryžové knedličky zabaľované do listov rastlín a zväzované farebnou niťou. V dnešnej dobe sú náplne oveľa pestrejšie. Ich náplň môže byť napríklad: šunka, kuracie mäso, bravčové mäso, slané kačacie vajíčko, kolokázia jedlá (taro), atď.
Nosenie päťfarebných nití: v tradičnej čínskej kultúre sú zelená, červená, biela, čierna a žlta považované za priaznivé farby. Počas festivalu nosia deti na zápästiach päťfarebné nite, ktoré majú odohnať zlých duchov. Tieto nite by sa nemali len tak odhodiť alebo rozstrihnúť, mali by sa hodiť do rieky počas prvého letného dažďa. Hovorí sa, že by to malo zmyť choroby, odstrániť zlo a kalamity.

</doc>
<doc id="220641" title="Univerzitná nemocnica Bratislava – Nemocnica Ružinov" url="https://sk.wikipedia.org/wiki?curid=220641">
Univerzitná nemocnica Bratislava – Nemocnica Ružinov

Univerzitná nemocnica Bratislava – Nemocnica Ružinov (do 31.6.2010 "Fakultná nemocnica s poliklinikou Bratislava – Nemocnica Ružinov" ;do 31.12.2004 "Fakultná nemocnica s poliklinikou Ružinov"; do 30.6. 2003 "Nemocnica s poliklinikou Ružinov") je nemocnica v Bratislave na Ružinovskej 6, súčasť Univerzitnej nemocnice Bratislava.
Budova bola v roku 2007 rekonštruovaná (výmena okien a nová farba fasády).
Súčasťou areálu je aj Poliklinika Ružinov.

</doc>
<doc id="220669" title="Kostol svätého Mikuláša (Podunajské Biskupice)" url="https://sk.wikipedia.org/wiki?curid=220669">
Kostol svätého Mikuláša (Podunajské Biskupice)

Kostol svätého Mikuláša je rímskokatolícky farský kostol, ktorý sa nachádza v bratislavskej mestskej časti Podunajské Biskupice na Vetvárskej ulici vo farnosti Bratislava-Podunajské Biskupice. Ide o 3-loďový románsko-gotický kostol z polovice 13. storočia, s polygonálne ukončenou svätyňou a jednou vežou na západnej strane. Keďže bol od svojho vzniku viac ráz prestavaný, nesie znaky rôznych slohov - gotického, románskeho, barokového aj klasicistického.
História.
Hoci o dobe jeho vzniku nie sú žiadne bližšie pramene, často sa vyskytuje rok 1221 ako rok vystavania kostola. Prvá hodnoverná listina, ktorá sa výslovne týka kostola, je bula Urbana IV. z roku 1264. Táto listina je priamym dôkazom toho, že kostol existoval už skôr.
Kostol bol postavený v gotickom štýle, niesol však aj znaky románskeho štýlu. V priebehu jeho existencie bol viackrát prestavaný a opravovaný. V polovici 14. storočia bol prestavaný v gotickom štýle, barokové dostavby sú z roku 1770 a klasicistické z roku 1794. Posledné úpravy sú z 1938. Kostol je na mieste, na ktorom sa v stredoveku nachádzala poddanská dedina patriaca ostrihomskému arcibiskupovi, ktorý bol zároveň do roku 1912 patrónom Kostola sv. Mikuláša. V roku 1264 pápež Urban IV. daroval kostol, pôvodne patriaci Gerhardovi z Parmy, kaplánovi Štefana Váncsaiho. Prvá zmienka o kostole bola už v Súpise pamiatok na Slovensku v roku 1221. Zároveň datuje aj prestavbu pôvodného románskeho kostola do gotického slohu s presbytériom do prvej polovice 14. storočia.
Kostol mal niekoľko vývojových etáp, ktoré datovali architekti Botek, Erdélyi, Pauliny, Vachová:
Popis.
Kostol sv. Mikuláša je románsky, skladá sa z 3-lode a veže v západnej časti. Kostol má úpravy z rôznych časových období – gotického, klasicistického i barokového. Hlavnú loď v súčasnosti doplňujú modernejšie prístavby, ktoré narušujú celkovú historickú estetiku kostola. Obe bočné lode majú profilované stropy do štvorcov. Sú estetický zladené s hlavnou loďou. Sú postavené na mieste, kde boli pôvodne barokové prístavby. Sakristia s ranogotickou klenbou je umiestnená v južnej časti, netradične vedľa svätyne. Gotické presbytérium sa nachádza v juhovýchodnej časti. Je zaklenuté rebrovými klenbami a doplnené vitrážovými oknami.
Na tabuli pri vchode sa píše, že ide o kultúrnu pamiatku zo 14. storočia. Presnejšie: o románsky kostol, ktorý bol neskôr prestavaný podľa nasledujúcich slohov (goticky, barokový, klasicistický).
Zaujímavosti.
Kostol sv. Mikuláša je najstaršia románska stavba v Bratislave. Je i najstarším vysväteným kostolom v Bratislave.
V kostole sa nenachádza žiadna freska alebo iná nástenná maľba sv. Mikuláša – patróna tohto kostola. Dokonca sa nevyskytuje ani vo vitrážových oknách.
V kostole sa našlo murivo z rímskej stavby z 3. storočia.
Pri kostole a pod ním boli objavené hroby.
Kostol má dve fary – staršiu a novšiu. Pri stavbe staršej fary bolo využité stredoveké murivo z 13. storočia.
V kostole sa nachádza aj krypta rodiny Ormosdyovcov.
Súčasnosť.
Kostol patrí pod správu miestnej farnosti rímskokatolíckej cirkvi. Kostol bol naposledy rekonštruovaný vo februári 2020, keď dokončili úpravu strechy hlavnej lode. V kostole sa doteraz konajú sväté omše prednášané v maďarskom a slovenskom jazyku.

</doc>
<doc id="220680" title="Kostol Sedembolestnej Panny Márie (Pohorelá)" url="https://sk.wikipedia.org/wiki?curid=220680">
Kostol Sedembolestnej Panny Márie (Pohorelá)

Kostol Sedembolestnej Panny Márie v Pohorelej bol dostavaný roku 1768 zo zakladiny grófa Štefana II. Koháriho (1649 – 1731). Stavať ho začal Ignác II. Kohári. (1726-1777). 
5. apríla 1883 prepukol v obci veľký požiar. Zničil skoro celú dedinu. Poškodený bol aj kostol. Bol opravený roku 1906.
Kostol bol pôvodne zasvätený sv. Štefanovi, uhorskému kráľovi. V roku 1964 bol konsekrovaný a bolo zmenené patrocínium na Sedembolestnú Pannu Máriu. 
Sloh a interiér.
Chrám je postavený v barokovom slohu, je jednoloďový a má rovnú povalu. 
Obraz sv. Štefana je od majstra Vojtecha Klimkovicsa z roku 1855. V presbytériu je umelecky vyrezávaná lavica bulharského cára Ferdinanda Coburga. Sloh lavice je neogotický. Má 7 polí pre sedem osôb. Nad stredným poľom je umiestnený erb rodiny Coburgovcov. Oltár je zo začiatku 20. storočia. Zdobia ho sochy sv. Alžbeta Uhorská a sv. Imrich.
Kostol má starokresťanské smerovanie v priestore. Veža je na západnej strane kostola, hlavný oltár je na východnej. Na chóre je dvojmanuálový organ zn. Rieger. Organ daroval okolo roku 1910 Ferdinand Coburg.

</doc>
<doc id="220811" title="Rukavice" url="https://sk.wikipedia.org/wiki?curid=220811">
Rukavice

Rukavice sú ochranný odev na ruky a zápästie, vyrobený z rôznych materiálov (koža, kožušina, hodváb, bavlna, ľan, vlna a pod.), ktorý mal významný symbolický význam a stal sa tiež dekoratívnou súčasťou šatníka.
Prvé rukavice boli známe už v staroveku (Perzia, Staroveké Grécko, Staroveký Rím, severské národy). Prvé rukavice mali oddelený len palec a ostatné prsty boli chránené spoločne; neskôr zmenili tvar a poskytovali každému s prstov samostatnú ochranu, čím sa podstatne zvýšila citlivosť rúk a neobmedzovali tak v pohybe prstov. V stredoveku sa stali nenahraditeľnou súčasťou rytierskeho odevu (slúžili ako čestný odznak alebo symbol povýšenia), boli tiež odznakom cirkevných (prelátske) a svetských hodnostárov (kniežacie), ale aj vlády (kráľovské) a práva (prepožičaného trhového alebo mincovníckeho práva). Ako súčasť šľachtického šatníka sa stali predmetom bohatého zdobenia, ktoré viedlo až k tomu, že cirkev vystúpila proti prepychu tejto časti odevu. Ich význam a obľuba sa však ani po tomto zásahu nijako nezmenšila, a zostali súčasťou bežného odievania (najmä u vyšších vrstiev) až do 20. storočia. V druhej polovici 20. storočia však stratili svoju dekoratívnu funkciu a v súčasnosti sa až na pár výnimiek využívajú najmä ako ochranný prostriedok (proti nepriazni počasia, ako pracovné rukavice alebo súčasť športového oblečenia).
U žien sa objavili v šatníku okolo 13. storočia, kedy ženy začali nosiť rukavice z plátna, ktoré siahali až po lakte. Skutočne ozdobnou časťou šatníka sa stali až za vlády anglickej kráľovnej Alžbety I., kedy sa zdobili bohatou výšivkou. V 16. storočí sa stali najobľúbenejšími tzv. španielske rukavice , ktoré boli vypracované z kozľaciny alebo teľaciny až dobiela. Veľký rozmach zaznamenali v 17. storočí, neskôr sa ich tvar, dĺžka, materiál i zdobenie často menili až do začiatku 20. storočia, kedy sa takmer vytratili spomedzi dekoratívnych doplnkov dámskych šatníkov.

</doc>
<doc id="220927" title="Kalvínsky kostol (Lučenec)" url="https://sk.wikipedia.org/wiki?curid=220927">
Kalvínsky kostol (Lučenec)

Kalvínsky kostol v Lučenci je na pôdoryse barokového kostola vybudovaný neogotický chrám. Autorom projektu bol Frantz Wieser, stavbu realizoval Ján Wágner. 
Ide o jednoloďovú stavbu s polygónne zakončeným priestorom a nadstavanou vežou. Priestory sú zaklenuté rebrovou hviezdicovou a sieťovitou klenbou s rebrami dosahujúcimi na prípony. Nad vstupom je murovaný chór spočívajúci na lomených arkádach. Zvonka sú oporné piliere. Vonkajšia časť stavby sa člení na rôzne výstupy a vežičky, okná s gotizujúcimi oblúkmi. Veža bola dobudovaná v 80. rokoch 19. storočia. Na ihlanci veže vysokej 64 m je otáčavý kohút z medi s pozláteným hrebeňom. V jeho útrobách sú uložené dokumenty z histórie kostola. Otáčavý kohút ukazujúci smer vetra v Lučenci je symbolom bdelosti a ostražitosti.

</doc>
<doc id="221063" title="Pavol Teplanský" url="https://sk.wikipedia.org/wiki?curid=221063">
Pavol Teplanský

Pavol Teplanský (* 23. apríl 1886, Trnava† 16. máj 1969, Trnava) bol slovenský politik, statkár.
Biografia.
Jeho otec bol Pavol Teplanský a matka Karolína rod. Šimonová. Študoval na Učiteľskom ústave v Modre, ktorý absolvoval v roku 1905. Ako učiteľ pôsobil v Mysleniciach (dnes Grinava, mestská časť Pezinka) (19051909) a v Suchej nad Parnou (19091927). Zaujímal sa aj o otázky poľnohospodárstva. Po vzniku ČSR sa angažoval v agrárnej strane a v jej hospodárskych organizáciach a spolkoch. Agrárnu stranu zastupoval ako poslanec v Národnom zhromaždení v rokoch 19291939, v rokoch 19351939 bol predsedom rozpočtového výboru.
6. októbra 1938 sa stal jedným zo signatárov žilinskej dohody, na ktorej základe bola vyhlásená autonómia Slovenska. V prvej autonómnej vláde (7. október1. december 1938) zastával post ministra poľnohospodárstva, obchodu, verejných prác a financií. V druhej autonómnej vláde (1. december 193820. január 1939) bol ministrom financií, obchodu a poľnohospodárstva. V tretej (20. január9. marec 1939) a v štvrtej autonómnej vláde (9. marec11. marec 1939) zastával už len post ministra financií. Od decembra 1938 bol tiež poslancom slovenského autonómneho snemu. Po rozbití ČSR sa na protest stiahol do ústrania na svoj statok v Košolnej. V auguste 1940 sa demonštratívne svojho poslaneckého mandátu vzdal.

</doc>
<doc id="221121" title="Crocodylus" url="https://sk.wikipedia.org/wiki?curid=221121">
Crocodylus

Crocodylus (nesprávne, ale často: "Crocodilus" - pozri nižšie), po slovensky krokodíl (staršie: pravý krokodíl; do konca 19. stor. aj: "krokodil", "krokodýl", "krokodyl", v 19. stor. aj: "ostrovid"), je najznámejší rod čeľade krokodílovité.
Crocodylus v užšom zmysle.
V práci Hoser 2012 je rod "Crocodylus" obmedzený na druh krokodíl nílsky ("Crocodylus niloticus"; v užšom zmysle, t.j. bez druhu "Crocodylus suchus"). Pre ostatné druhy autor vytvoril samostatné rody (v nižšie uvedenej kapitole Systematika sú uvedené v zátvorkách). Hoci podobne postupovali aj niektorí iní autori pred ním, v súčasných textoch sa tento spôsob delenia krokodílov už nepoužíva.
Crocodylus vs. Crocodilus.
Najstaršie sú síce tvary "Crocodilus", čiže tvary s mäkkým i. Tieto sú však neplatné - prvý výskyt ("Crocodilus" Gronovius, 1756) bol publikovaný pred rokom 1758 (rok 1758 je v zoologickej taxonómii oficiálne stanovený ako hraničný), druhý výskyt ("Crocodilus" Bertrand, 1763) nebol použitý v rámci binomiálnej nomenklatúry (čo ho robí neplatným). 
Platný je preto až ďalší publikovaný tvar, a to "Crocodylus" Laurenti, 1768, čiže tvar s ypsilonom. Tvar "Crocodylus" síce publikoval už skôr Gronovius ("Crocodylus" Gronovius, 1763), ale dielo, v ktorom tento názov publikoval, bolo neskôr (v roku 1954) ako celok oficiálne vyhlásené za neplatné na taxonomické účely. 
Tvar "Crocodilus", čiže s mäkkým i, je okrem toho problematický aj z iného hľadiska. Koncom 18. a začiatkom 19. storočia ho totiž niektorí (nie všetci) autori používali ako rodové meno nie dnešného rodu "Crocodylus" (t.j. krokodíl nílsky a jeho príbuzní), ale buď dnešného druhu kajman okuliarnatý ("Caiman crocodilus") alebo (u iných autorov) dnešného druhu gaviál indický ("Gavialis gangeticus"), čiže "Crocodilus" je u týchto autorov vlastne synonymom buď rodu "Caiman" alebo rodu "Gavialis".
Zdroje tejto kapitoly: 
Charakteristika.
Krokodíly sú dravce žijúce v tropických oblastiach Afriky, Ázie, Ameriky a Austrálie. Vlastným životným prostredím krokodílov je voda, prirodzene vyhľadávajú najradšej pomalé riečne toky a jazerá. Niektoré druhy, napr. krokodíl morský žijú však aj v moriach pri pobreží. 
Ich potravou sú rôzne cicavce, vtáky a ryby, ako aj iné plazy, ktoré lovia alebo jedia ich mŕtvoly.
Telo krokodílov je pokryté rohovitými štítmi, pod ktorými ležia kostené platne. Krokodíly plávajú pomocou silného, z bokov splošteného chvosta, končatiny majú pritlačené k telu.
Oči sú na vrchnej strane hlavy, čo umožňuje sledovanie okolia keď zvyšok tela je ponorený. Tesne za očami sú ušné otvory, chránené kožným záhybom. Komunikácia prostredníctvom zvukov je významná o. i. medzi rodičmi a mláďatami. Žalúdok krokodíla je veľký približne ako basketbalová lopta.
Systematika.
rod "Crocodylus" – krokodíl [=tribus Crocodylini ]:
Význam hranatých zátvoriek pozri vysvetlenie o práci Hoser 2012 uvedené v úvode tohto článku.
Druhy vyradené z rodu Crocodylus v poslednom období sú tieto:
Rodové meno "Crocodylus" (staršie: "Crocodilus") má aj veľa ďalších vyhynutých druhov, ale je to už len z tradičných dôvod a teda nepatria do vlastného rodu "Crocodylus". Tento názov nesú, pretože sa pôvodne myslelo, že do tohto rodu patria, neskôr sa zistilo, že vývojovo patria na iné miesta v systéme, ale nový názov zatiaľ nedostali, takže sa predbežne používa ich pôvodný názov. Takéto druhy možno nájsť v systematickom strome čeľade krokodílovité a radu krokodílotvaré.

</doc>
<doc id="221181" title="Jahoda obyčajná" url="https://sk.wikipedia.org/wiki?curid=221181">
Jahoda obyčajná

Jahoda obyčajná () je trváca rastlina z čeľade ružovité.
Biológia.
Jahoda je trváca bylina. Z podzemku vyrastajú dlhostopkaté, trojpočetné listy, zložené z vajcovitých, pílkovitých lístkov. Kvety sú usporiadané do strapcovitých vrcholíkov. Biele kvety tvoria na konci stonky riedky strapec. Na okrajoch majú čiašky päť lístkov a pod nimi ešte päť menších lístkov vonkajšieho kalicha – kališteka. Kvety majú päť bielych lupienkov, 20 tyčiniek a väčší počet semenníkov. Začína kvitnúť v máji a kvitne celé leto. Semenníky po opelení dozrievajú na drobné nažky. Plody sú nažky; nachádzajú sa na dužinato zhrubnutom kvetnom lôžku, ktoré tvorí nepravý plod – jahodu. Jahody sa rozmnožujú vegetatívne pomocou zvláštnych, z pazúch prízemných listov vyrastajúcich plazivých výhonkov. Výhonky sa na mnohých miestach zakoreňujú, a tak vznikajú nové, samostatné rastliny. Práve z tohto dôvodu sa rastlina veľmi rýchlo rozšíri na ucelené, husté porasty. Rastie v podraste lesov a hájov, v krovinách, na lúkach, medziach a rúbaniskách. Má srdiečkovitý tvar a čiary v lístkoch. 

</doc>
<doc id="221230" title="Revište" url="https://sk.wikipedia.org/wiki?curid=221230">
Revište

Revište je zrúcanina gotického hradu ležiaca na katastrálnom území mesta Žarnovica (mestská časť Revištské Podzámčie) v okrese Žarnovica v Banskobystrickom kraji. Nachádza sa na okraji zalesneného zrázu na pravom brehu rieky Hron.
Dejiny.
Hrad pochádza pravdepodobne z druhej polovice 13. storočia, kedy ho postavili spolu so Šášovským hradom, vzdialeným 18 km na opačnej strane Hrona. Ich význam spočíval v ochrane obchodných ciest smerujúcich k stredoslovenským banským mestám (najmä do Banskej Štiavnice a Kremnice). Iné historické názvy 1331 Reuisce, 1340 Ryuche, 1388 Revistye, Reuisthye. Spustol v 19. storočí.
Písomne sa spomína v roku 1265 a neskôr v roku 1331. Práve 14. storočie je považované za ťažisko jeho vzniku. Je uvádzaný ako hrad kráľovský. Najprv prechádzal rukami viacerých majiteľov až sa dostal k Dóczyovcom, ktorí ho ovládli na dlhšie. V štyridsiatich rokoch 15. storočia hrad na niekoľko rokov obsadila posádka bratríkov vedených Jánom Jiskrom z Brandýsa. Matej Korvín dobyl posledný bratrícky tábor v roku 1467 pri Veľkých Kostoľanoch a získal aj Revište. Korvín chcel získať späť najmä hrad Šášov od Jána Kolára, ktorý ho mal zálohovaný. Korvínovi ho Kolár ponúkal za 6 tisíc zlatých, ten mu dal len tisíc a za ďalších 5 tisíc mu dal do zálohy hrad Revište, ktorý získal od Jiskru. O rok neskôr sa novým vlastníkom hradu stal ostrihomský arcibiskup Ján Vitéz, ktorý však v r. 1472 zomrel. Panstvo sa vrátilo do vlastníctva kráľa Korvína, ktorý ho poslednýkrát daroval v r. 1479 Urbanovi z Veľkej Lúče (Orbán Dóczy, arcibiskup v Jáger, maď. Eger), ktorého príbuzní a potomkovia s priezviskom Dóczy (Dóczi, slov. Dóciovci) hrad potom vlastnili takmer dve storočia. Celé meno Dóczy de Nagy Lucse (dnes Lúč na Ostrove) začali používať až v 16. storočí. Po smrti Urbana, v r. 1492, sa revištské panstvo dostalo do vlastníctva jeho bratov a po roku 1500 patrilo ich synom Ladislavovi a Františkovi. Dóczyovci, ako majitelia troch panstiev v okolí banských miest, sa stali nebezpečnými feudálmi pre celú banskú oblasť. Často nerešpektovali ani výzvy a nariadenia panovníka. Posledný hradný pán na Revišti z rodu Dóczyovcov, Žigmund, bol sťatý Turkami po dobytí Žarnovice, dňa 4. augusta 1647. Po tomto roku sa opäť spolu s okolitými dedinami dostal do kráľovského majetku.
Hrad bol ťažko poškodený počas povstania Imricha Thökölyho (okolo roku 1679), no vzápätí bol opravený. Posledné využitie hradu bolo na konci 18. storočia, kedy sa tu nachádzali ubytovne vojakov. Po ich odchode hrad pustol a už v 19. storočí bol ruinou. Na hrade už niekoľko rokov prebieha rekonštrukcia, ktorej cieľom je ruiny doplniť a zakonzervovať.
Opis.
Skalné bralo, na ktorom hrad postavili, ovplyvnilo jeho tvar. Hrad sa skladal z vnútornej opevnenej veže a nádvoria s palácom. Vstup z dolného do horného nádvoria chránila kruhová bašta. Hrad dostal neskôr renesančné opevnenie, ktoré uzavieralo na južnej strane predhradie. Do súčasnosti sa zo stavieb hradu zachovala časť obvodového muriva s mnohými deštrukciami a zvyšky obytných budov.
Zdroj.
Štefan Pisoň, "Hrady, zámky a kaštiele na Slovensku", Osveta, Martin, 1973

</doc>
<doc id="221261" title="Bzovík (opevnený kláštor)" url="https://sk.wikipedia.org/wiki?curid=221261">
Bzovík (opevnený kláštor)

Bzovík (-normovaný názov; iné názvy: hrad/zámok/kláštor Bzovík, Bzovícky zámok [- toto bol aj normovaný názov v rokoch 1981-1990], Bzovský zámok, Bzovícky/Bzovský hrad, Bzovícky/Bzovský kláštor) je pôvodne benediktínsky (neskôr premonštrántsky) kláštor prestavaný na pevnosť (zámok), neďaleko obce Bzovík v okrese Krupina v Banskobystrickom kraji.
Objekt bzovíckeho kláštora je dôkazom toho, že niekedy určiť jednoznačne druh stavebnej pamiatky nie je jednoduché. Kláštory bývali v histórii často terčom útokov nepriateľov a to vyvolalo potrebu ich fortifikačnej prestavby na opevnené objekty alebo pevnosti. V oblasti, ktorá sa dostala v 16. storočí do sféry ohrozenia tureckým nebezpečenstvom, sa urýchleným tempom opevňovali mestá a neskôr aj oba najstaršie kláštory v Hronskom Beňadiku a v Bzovíku.
Dejiny.
Kláštor v Bzovíku vznikol v prvej polovici 12. storočia. Pôvodne išlo o benediktínsky kláštor zasvätený prvému uhorskému kráľovi sv. Štefanovi. Za jeho zakladateľa je považovaný príslušník rodu Hunt-Poznanovcov gróf Lampert. Benediktínov vystriedali niekedy medzi rokmi 11791181 premonštráti.
Románsky dvojvežový kostol, ku ktorému pribudla neskôr po dostavbách kláštorná budova s rajským dvorom a krížovou chodbou, bol jednou z našich najvýznamnejších románskych stavebných pamiatok. Kostol s kláštorom sa v priebehu 15. storočia často stávali terčom útokov; viackrát objekt vyhorel, načo ho vzápätí opravili a čiastočne prestavali. 
Do centra pozornosti sa kláštor dostal po moháčskej katastrofe. Jeho majiteľom bol v uvedenom období jeden z oligarchov stredného Slovenska Žigmund Balaša, príslušník rodiny Balašovcov, ktorá sa neskôr „preslávila“ nielen v majetkových sporoch medzi šľachtou, ale najmä bezohľadnou krutosťou voči poddaným. Žigmund vyhnal z kláštora rehoľníkov a hneď nato (v roku 1530) začal kláštor prestavovať na kaštieľ obohnaný mohutným opevnením. Múry dostali mohutné strielne a vnútorné ochodze. K nim pristavali z vnútornej strany obydlia pre vojakov a hospodárske budovy. Celý areál chránili široké priekopy a mohutné nárožné bašty. 
I ďalšie osudy objektu boli pestré. V roku 1620 kláštor vyhorel, koncom 17. storočia sa opäť vrátil cirkvi. V roku 1678 ho dobyli povstalci Imricha Tököliho. 
Ďalšie obdobie už spelo k jeho zániku. Po krátkom vlastníctve rádu jezuitov a ostrihomského arcibiskupa začal objekt začiatkom 19. storočia pustnúť. Poslednú ranu v procese chátrania mu uštedrili boje počas druhej svetovej vojny i následné ničenie miestnymi obyvateľmi.
Opis.
Areál bývalého kláštora sa nachádza v stave zrúcaniny, okrem vonkajšieho opevnenia, ktoré vykazuje známky zachovalosti a rekonštrukcie. Je dobre viditeľný po odbočení z hlavnej cesty južne od obce.

</doc>
<doc id="221269" title="Spangenhelm" url="https://sk.wikipedia.org/wiki?curid=221269">
Spangenhelm

Spangenhelm bola neskororímska prilba, súčasť rímskej uniformy od 4. storočia po Kr. Rimania túto prilbu prevzali od Sarmatov a Peržanov koncom 4. alebo začiatkom 5. storočia po Kr. a v rímskom vojsku slúžila spoločne s Hrebeňovou prilbou. 
Tvar.
Tak, ako väčšina neskororímskych prilieb, aj Spangenhelm bola veľmi jednoduchá na výrobu. Skladala sa z dvoch častí. Jedna časť tvorila tzv. kovové pásy, ktoré spájali 6 kovových alebo bronzových plátov, ktoré tvorili druhú časť prilby. Rímske modely týchto prilieb mali aj chránič nosa, lícnice a chránič krku. Lícnice a chránič krku však neboli vo väčšine prípadov kovové, ale kožené. Spangenhelm prevzali aj Germáni a vďaka tomu sa táto prilba používala až do 9. storočia, teda po páde Rímskej ríše. Tiež sa používala aj vo Východorímskej (Byzantskej) ríši. Od nej bol odvodený známy anglosaský model Sutton-Hoo.

</doc>
<doc id="221460" title="Zoznam športových článkov/1" url="https://sk.wikipedia.org/wiki?curid=221460">
Zoznam športových článkov/1

Tento index bol automaticky vygenerovaný podľa tejto . Obsahuje 93 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
1..
1. Baseballový klub Slávia UPJŠ Košice · 1. česká futbalová liga · 1. česká hokejová liga · 1. FC Frankfurt · 1. FC Kaiserslautern · 1. FC Košice · 1. FC Köln · 1. FC Lokomotive Leipzig (1966) · 1. FC Magdeburg · 1. FC Nürnberg · 1. FC Slovácko · 1. FC Tatran Prešov · 1. FC Union Berlin · 1. FSV Mainz 05 · 1. futsalová liga žien · 1. futsalová liga žien 2015/16 · 1. futsalová liga žien 2016/17 · 1. Gambrinus liga 2008/2009 · 1. Gambrinus liga 2010/2011 · 1. Gambrinus liga 2011/2012 · 1. liga hádzanárok 1993/94 · 1. liga hádzanárok 1994/95 · 1. liga hádzanárok 1998/99 · 1. liga hádzanárok 1999/00 · 1. liga hádzanárok 2000/01 · 1. liga hádzanárok 2001/02 · 1. liga hádzanárok 2002/03 · 1. liga hádzanárok 2003/04 · 1. liga hádzanárok 2004/05 · 1. liga hádzanárok 2005/06 · 1. liga hádzanárok 2006/07 · 1. liga hádzanárok 2007/08 · 1. liga hádzanárok 2008/09 · 1. liga hádzanárok 2009/10 · 1. liga hádzanárok 2010/11 · 1. liga hádzanárok 2011/12 · 1. liga hádzanárok 2012/13 · 1. liga hádzanárok 2013/14 · 1. liga hádzanárok 2014/15 · 1. liga hádzanárok 2015/16 · 1. liga hádzanárok 2016/17 · 1. liga hádzanárov 1993/94 · 1. liga hádzanárov 1998/99 · 1. liga hádzanárov 1999/00 · 1. liga hádzanárov 2000/01 · 1. liga hádzanárov 2001/02 · 1. liga hádzanárov 2002/03 · 1. liga hádzanárov 2003/04 · 1. liga hádzanárov 2004/05 · 1. liga hádzanárov 2005/06 · 1. liga hádzanárov 2006/07 · 1. liga hádzanárov 2007/08 · 1. liga hádzanárov 2008/09 · 1. liga hádzanárov 2009/10 · 1. liga hádzanárov 2010/11 · 1. liga hádzanárov 2011/12 · 1. liga hádzanárov 2012/13 · 1. liga hádzanárov 2013/14 · 1. liga hádzanárov 2014/15 · 1. liga hádzanárov 2015/16 · 1. liga hádzanárov 2016/17 · 1. liga v malom futbale 1993/94 · 1. liga v malom futbale 1994/95 · 1. liga v malom futbale 1995/96 · 1. liga v malom futbale 1996/97 · 1. liga v malom futbale 1997/98 · 1. liga vo futsale 1998/99 · 1. liga vo futsale 1999/00 · 1. SK Prostějov · 1. slovenská futbalová liga 1993/1994 · 1. slovenská futbalová liga 1994/1995 · 1. slovenská futbalová liga 1995/1996 · 1. slovenská futbalová liga 1996/1997 · 1. slovenská futbalová liga 2002/2003 · 1. slovenská futbalová liga 2006/2007 · 1. slovenská futbalová liga 2007/2008 · 1. slovenská futbalová liga 2008/2009 · 1. slovenská futbalová liga 2009/2010 · 1. slovenská futbalová liga 2010/2011 · 1. Slovenská liga vo futsale · 1. Slovenská liga vo futsale 2013/14 · 1. Slovenská liga vo futsale 2015/16 · 1. Slovenská liga vo futsale 2016/17 · 1. slovenská národná hokejová liga · 1. vodnopólová liga žien 1993 · 1. vodnopólová liga žien 1994 · 1. vodnopólová liga žien 1995 · 1. vodnopólová liga žien 1996 · 1. vodnopólová liga žien 1996/97 · 1. vodnopólová liga žien 2004/05 · 1. vodnopólová liga žien 2005/06
19.
1903 v športe · 1926 v športe

</doc>
<doc id="221591" title="Zoznam športových článkov/Č" url="https://sk.wikipedia.org/wiki?curid=221591">
Zoznam športových článkov/Č

Tento index bol automaticky vygenerovaný podľa tejto . Obsahuje 79 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ča.
Čadské národné futbalové mužstvo · Čan Jung-žan · Čan Ťin-wej · Čang Chao · Čang Šuaj · Čang Tan · Čao Chung-po · Časovka jednotlivcov · Čaturanga
če.
Čempionat Rossii po futbolu sredi komand klubov Premier-Ligi · Čeng Ťie · Česká hokejová extraliga · České národné florbalové družstvo mužov · České národné florbalové družstvo žien · České národné futbalové mužstvo · České národné futsalové družstvo mužov · České národné hádzanárske mužstvo · České národné hokejbalové družstvo mužov · České národné hokejové mužstvo · České národné hokejové mužstvo hráčov do 18 rokov · České národné hokejové mužstvo hráčov do 20 rokov · České národné inline hokejové družstvo mužov · České národné inline hokejové družstvo žien · České národné lakrosové družstvo mužov · České národné lakrosové družstvo žien · České národné vodnopólové družstvo mužov · České národné volejbalové družstvo žien · Česko na Letných olympijských hrách 2012 · Česko na Zimných olympijských hrách 2010 · Česko-slovenská futbalová liga · Česko-slovenská hádzanárska liga mužov 1986/87 · Česko-slovenská hádzanárska liga mužov 1987/88 · Česko-slovenská hádzanárska liga mužov 1988/89 · Česko-slovenská hádzanárska liga mužov 1989/90 · Česko-slovenská hokejová liga · Česko-slovenská interliga hádzanárov 2000/01 · Česko-slovenská interliga hádzanárov 2001/02 · Česko-slovenská interliga hádzanárov 2002/03 · Česko-slovenská interliga hádzanárov 2003/04 · Česko-slovenská interliga hádzanárov 2004/05 · Česko-slovenská internetová liga · Česko-slovenská vodnopólová liga mužov · Česko-slovenské národné basketbalové družstvo mužov · Česko-slovenské národné basketbalové družstvo žien · Česko-slovenské národné družstvo pozemného hokeja mužov · Česko-slovenské národné družstvo pozemného hokeja žien · Česko-slovenské národné futbalové mužstvo · Česko-slovenské národné futsalové družstvo mužov · Česko-slovenské národné hádzanárske družstvo mužov · Česko-slovenské národné hádzanárske družstvo žien · Česko-slovenské národné hokejové mužstvo · Česko-slovenské národné vodnopólové družstvo mužov · Česko-slovenské národné volejbalové družstvo mužov · Česko-slovenské národné volejbalové družstvo žien · Českomoravská liga · Český daviscupový tím · ČEZ Arena
čf.
ČFK Nitra
čch.
Čchen Sie-sia
či.
Čiernohorské národné futsalové družstvo mužov · Čiernohorské národné hádzanárske mužstvo · Čiernohorské národné vodnopólové družstvo mužov · Čile na Letných olympijských hrách 2008 · Čilské národné futbalové mužstvo · Čilské národné futsalové družstvo mužov · Čilské národné futsalové družstvo žien · Čilské národné inline hokejové družstvo mužov · Čilský daviscupový tím
čí.
Čína na Letných olympijských hrách 2008 · Čína na Zimných olympijských hrách 2010 · Čínske národné florbalové družstvo mužov · Čínske národné florbalové družstvo žien · Čínske národné futsalové družstvo mužov · Čínske národné futsalové družstvo žien · Čínske národné hádzanárske mužstvo · Čínske národné inline hokejové družstvo žien · Čínske národné vodnopólové družstvo mužov · Čínsky šach
ču.
Čuang Ťia-žung

</doc>
<doc id="221597" title="Zoznam športových článkov/G" url="https://sk.wikipedia.org/wiki?curid=221597">
Zoznam športových článkov/G

Tento index bol automaticky vygenerovaný podľa tejto . Obsahuje 216 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
g..
G.A.S. Anagennisi Artas (hádzaná) · G.D. Estoril Praia
ga.
Gaël Clichy · Gaël Monfils · Gabo Zelenay · Gabonské národné futbalové mužstvo · Gabriel Haško · Gabriel Heinze · Gabriel Landeskog · Gabriel Milito · Gabriel Omar Batistuta · Gabriel Spilar · Gabriela Navrátilová · Gabriela Sabatiniová · Gabriela Soukalová · Gabriela Svobodová · Gaetano Scirea · Gagarinov pohár · Gaizka Mendieta · Gala Leónová Garcíová · Galatasaray SK · Galina Čisťakovová · Galina Olegovna Voskobojevová · Galina Palková · Galo Blanco · Galtür · Garbiñe Muguruzová · Gareth Bale · Garip Saliji · Garnier · Garri Kimovič Kasparov · Garrincha · Gary Andrew Speed · Gary Hartstein · Gary Lineker · Gary Muller · Gary Neville · Gary Reed · Gastein Ladies · Gastón Etlis · Gastón Gaudio · Gauthier de Tessieres · Gaz de France Stars
gá.
Gábor Köves · Gábor Ocskay · Gábor Zavadszky
gc.
GC Amicitia Zürich
ge.
Gejza Boros · Gejza Šimanský · Genève-Servette HC · Generali Ladies Linz · Generali Ladies Linz 2008 · Generali Open · Gennadij Timoščenko · Genoa CFC · Geocaching · Georg Hackl · Georg Klaus · George Abbot · George Bastl · George Best · George Hincapie · George Weah · Georges Vézina · Georgij Pavlovič Mišarin · Georgijs Pujacs · Geraint Thomas · Gerald Patterson · Gerard Piqué · Gerd Kanter · Gerd Müller · Geremi González · Gerhard Auer (veslár) · German Masters · Gerry Cheevers · Gerry Sorensenová · GET-ligaen · Getafe CF
gé.
Géza Kalocsay · Géza Maróczy
gh.
Ghanské národné futbalové mužstvo · Gheorghe Hagi
gi.
Gianfranco Zola · Gianluca Pessotto · Gianluca Vialli · Gianluca Zambrotta · Gianluigi Buffon · Giannis Antetokounmpo · Gibraltárske národné futsalové družstvo mužov · Gift Leremi · Gigi Fernándezová · Gil Vicente F.C. · Gilbert Schaller · Gilles Müller · Gilles Simon · Gimnàstic de Tarragona · Gina Stechertová · Gino Bartali · Gino van Kessel · Giorgio Di Centa · Giorgio Galimberti · Giorgio Chiellini · Giorgio Rocca · Giovanni Trapattoni · Giovanni van Bronckhorst · Giro d’Italia · Girona FC · Gisela Dulková · Gisela Rierová · Giuliano Razzoli · Giuseppe Bergomi · Giuseppe Farina · Giuseppe Gibilisco · Giuseppe Meazza
gk.
GK Čechovskije Medvedi · GK Dinamo (Volgograd) · GK Lada · GK Rostov-Don · GK SKIF · GK Zaria Kaspija · GK Zvezda · GKS Tychy (ľadový hokej)
gl.
Glen Hanlon · Glen Johnson · Glen Metropolit · Glen Mills · Glen Murray · Glenn Weiner
gn.
GNK Dinamo Záhreb
go.
Go · Go Ahead Eagles · GOG 2010 A/S Gudme · Gold Cup 2013 · Gold Cup 2013 - Skupina A · Gold Cup 2013 - Skupina B · Golden State Warriors · Golf · Gonzalo Higuaín · Goran Bezina · Goran Ivanišević · Goran Prpić · Gordie Howe · Gordon Strachan · Gottfried von Cramm
gó.
Gó Soeda · Gódžú rjú · Gól · Górnik Zabrze
gö.
Gökhan İnler
gr.
Graham Hill · Granada CF · Grand Prix Hassan II · Grand Prix mládeže v šachu · Grand Rapids Griffins · Grand tour · Grandslam (tenis) · Granitas Kaunas · Grant Connell · Grant Fuhr · Grant Stafford · Grasshopper Club Zürich · Graydon Oliver · Green Point Stadium · Greg Rusedski · Greg Van Emburgh · Gregg Naumenko · Gregor Schlierenzauer · Grenoble Foot 38 · Gretna FC · Greuther Fürth · Grécke národné futbalové mužstvo · Grécke národné futsalové družstvo mužov · Grécke národné hádzanárske mužstvo · Grécke národné hokejbalové družstvo mužov · Grécke národné vodnopólové družstvo mužov · Grégory Carraz · Gréta Arnová · Grigor Dimitrov · Grigorijs Panteļejevs · Große Olympiaschanze · Gruzínske národné florbalové družstvo mužov · Gruzínske národné florbalové družstvo žien · Gruzínske národné futsalové družstvo mužov · Gruzínske národné vodnopólové družstvo mužov · Gruzínske národné volejbalové družstvo žien · Grzegorz Lato
gt.
GT Bicycles
gu.
Guatemalské národné futsalové družstvo mužov · Guillaume Latendresse · Guillaume Raoux · Guillermo Cañas · Guillermo Coria · Guillermo García López · Guillermo Pérez-Roldán · Guillermo Vilas · Guima · Guľnara Iskanderovna Samitovová-Galkinová · Guntis Galviņš · Gustav Nyquist · Gustavo Kuerten · Gustáv Alexander Luczy · Gustáv Nedobrý · Gustáv V. · Guus Hiddink · Guy Carbonneau · Guy Forget · Guy Hebert · Guy Lafleur
gü.
Günther Oskar Dyhrenfurth
gw.
Gwendal Peizerat · Gwinnett Gladiators
gy.
Gymnastika · György Kolonics · Győri Audi ETO KC · Győri ETO FC · Gyula Komarnicki

</doc>
<doc id="221600" title="Zoznam športových článkov/I" url="https://sk.wikipedia.org/wiki?curid=221600">
Zoznam športových článkov/I

Tento index bol automaticky vygenerovaný podľa tejto . Obsahuje 185 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
i.
I Hjung-tchäk
ia.
Iaidó · Ian Laperrière · Ian Thorpe · Ian Wright
ib.
Ibrahim Camejo
ic.
ICE Aréna
ič.
Ičidži Otani · Ičiró Suzuki
ig.
Ignacio González King · Ignác Kolisch · Igor Bališ · Igor Demo · Igor Držík · Igor Dula (bridž) · Igor Gavenčiak · Igor Kollár · Igor Koller · Igor Konstantinovič Kunicyn · Igor Liba · Igor Macypura · Igor Murín · Igor Novák · Igor Obert · Igor Rataj · Igor Sergejevič Jemelejev · Igor Stefanovski · Igor Šemrinec · Igor Štohl · Igor Valerievič Andrejev · Igor Vladimirovič Akinfejev · Igor Vladimirovič Grigorenko · Igor Žofčák
ih.
Ihrisko
ik.
IK Sävehof (muži) · IK Sävehof (ženy) · Iker Casillas
il.
Ilia Alexejevič Tkačenko · Ilia Nikolajevič Bryzgalov · Ilia Valerievič Kovaľčuk · Ilia Vladimirovič Nikulin · Ilie Năstase · Ilija Bozoljac · Ilija Sivonjić · Ilľa Vasyľovyč Marčenko
im.
Impas a Expas · Imrich Bugár · Imrich Lichtenfeld · Imrich Petrík · Imrich Stacho · Imtech Arena
in.
In-line korčule · Indian Wells Masters · Indické národné florbalové družstvo mužov · Indické národné hokejbalové družstvo mužov · Indické národné vodnopólové družstvo mužov · Indonézske národné florbalové družstvo mužov · Indonézske národné florbalové družstvo žien · Indonézske národné futsalové družstvo mužov · Indonézske národné futsalové družstvo žien · Inés Gorrochateguiová · Ingemar Stenmark · Ingo Steuer · Initia HC Hasselt (muži) · Inline hokej · Inline skater hockey · Interkontinentálny pohár vo futbale 2004 · Interkros · International German Open · International Series · International Series Gold · International Sydney · International Women’s Open 2007 · Internazionale Torino · Inverness Caledonian Thistle FC
io.
Ioana Raluca Olarová · Iowa Stars
ip.
Ipswich Town FC
ir.
Iracké národné futbalové mužstvo · Iracké národné futsalové družstvo mužov · Irakli Labadze · Iránske národné florbalové družstvo mužov · Iránske národné futbalové mužstvo · Iránske národné futsalové družstvo mužov · Iránske národné futsalové družstvo žien · Iránske národné vodnopólové družstvo mužov · Irena Szewińská · Irina Eduardovna Slucká · Irina Falconiová · Irina Spîrleová · Irina-Camelia Beguová · Irish Ice Hockey League · Iroda Tuľaganovová · Irving Saladino
is.
Isabelle Demongeotová · Isco · Iserlohn Roosters · Isidor Gunsberg · Island na Letných olympijských hrách 2008 · Islandské národné florbalové družstvo mužov · Islandské národné futsalové družstvo mužov · Islandské národné hádzanárske mužstvo · Ismaily Gonçalves dos Santos · Ismar Tandir · Ismáíl Ahmad Ismáíl · Isolde Kostnerová
iu.
IUVENTA Michalovce
iv.
IV. liga Západ JV 2011/2012 · Iva Majoliová · Ivan Bajo · Ivan Baranka · Ivan Basso · Ivan Bátory · Ivan Belák · Ivan Bilský · Ivan Bohuš · Ivan Bortel · Ivan Cíferský · Ivan Čiernik · Ivan Dieška · Ivan Dodig · Ivan Dornič (1962) · Ivan Dornič (1985) · Ivan Droppa · Ivan Fiala · Ivan Galád · Ivan Gálfy · Ivan Grigorievič Tichon · Ivan Harvánek · Ivan Heimschild · Ivan Hlinka · Ivan Hodúr · Ivan Chodák · Ivan Jurievič Čerezov · Ivan Klasnić · Ivan Kluvánek · Ivan Koložváry · Ivan Kozák · Ivan Kurilla · Ivan Lendl · Ivan Lietava · Ivan Lichner · Ivan Ljubičić · Ivan Majeský · Ivan Mesík · Ivan Minčič · Ivan Mykolajovyč Ordec · Ivan Niňaj · Ivan Rakitić · Ivan Sergejevič Uchov · Ivan Švarný · Ivan Tatranský · Ivan Trabalík · Ivan Vladimír Roháček · Ivan Žiak · Ivana Kmeťová · Ivana Kováčová · Ivana Lisjaková · Ivana Reitmayerová · Ivano Balić · Ivano Brugnetti · Iván Córdoba · Iván Navarro Pastor · Iván Zamorano · Iveta Benešová · Iveta Bieliková · Iveta Mičiníková · Iveta Putalová · Ivica Kostelić · Ivica Kralj · Ivica Olić · Ivica Vastić · Ivo Karlović · Ivo Klec · Ivo Minář · Ivo Prorok · Ivo Rüthemann · Ivo Viktor · Ivona Fialková
iz.
Izraelské národné futsalové družstvo mužov · Izraelské národné inline hokejové družstvo mužov · Izraelské národné lakrosové družstvo mužov · Izraelské národné lakrosové družstvo žien · Izraelské národné vodnopólové družstvo mužov · Izraelský daviscupový tím

</doc>
<doc id="221606" title="Zoznam športových článkov/Ľ" url="https://sk.wikipedia.org/wiki?curid=221606">
Zoznam športových článkov/Ľ

Tento index bol automaticky vygenerovaný podľa tejto . Obsahuje 58 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ľa.
Ľadový hokej · Ľadový hokej na Letných olympijských hrách 1920 · Ľadový hokej na Zimných olympijských hrách 1924 · Ľadový hokej na Zimných olympijských hrách 1928 · Ľadový hokej na Zimných olympijských hrách 1936 · Ľadový hokej na Zimných olympijských hrách 2002 · Ľadový hokej na Zimných olympijských hrách 2010 – Kvalifikácia na Ženský turnaj · Ľadový hokej na Zimných olympijských hrách 2010 – Mužský turnaj – zostavy · Ľadový hokej na Zimných olympijských hrách 2010 – Ženský turnaj – zostavy · Ľadový hokej na Zimných olympijských hrách 2014 · Ľadový hokej na Zimných olympijských hrách 2014 – Kvalifikácia na mužský turnaj · Ľadový hokej na Zimných olympijských hrách 2014 – Kvalifikácia na ženský turnaj · Ľadový hokej na Zimných olympijských hrách 2014 – Ženský turnaj · Ľahká mušia váha
ľu.
Ľubomír Bernáth · Ľubomír Ftáčnik · Ľubomír Guldan · Ľubomír Hagara · Ľubomír Hurtaj · Ľubomír Chmelo · Ľubomír Kadnár · Ľubomír Kolník · Ľubomír Luhový · Ľubomír Meszároš · Ľubomír Mick · Ľubomír Michalík · Ľubomír Moravčík · Ľubomír Pichoňský · Ľubomír Pištek · Ľubomír Pokovič · Ľubomír Reiter · Ľubomír Roško · Ľubomír Rybovič · Ľubomír Sabol · Ľubomír Sekeráš · Ľubomír Vaic · Ľubomír Višňovský · Ľubomíra Kalinová · Ľubomíra Kurhajcová · Ľuboš Bartečko · Ľuboš Hajdúch · Ľuboš Hanzel · Ľuboš Hlavena · Ľuboš Kamenár · Ľuboš Križko · Ľuboš Micheľ · Ľuboš Velebný · Ľudmila Cervanová (tenistka) · Ľudo Lehen · Ľudovít Cvetler · Ľudovít Halaling · Ľudovít Klein · Ľudovít Komadel · Ľudovít Kozár · Ľudovít Lačný · Ľudovít Lancz · Ľudovít Potúček · Ľudovít Záhoranský

</doc>
<doc id="221610" title="Zoznam športových článkov/O" url="https://sk.wikipedia.org/wiki?curid=221610">
Zoznam športových článkov/O

Tento index bol automaticky vygenerovaný podľa tejto . Obsahuje 123 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
o2.
O2 Arena (Praha)
oa.
OAP Bratislava
ob.
Obi (opasok) · Obrana (bridž) · Obrana proti Multi
oc.
Oceánska kvalifikácia na Majstrovstvá sveta v netballe 2019 · Oceánska kvalifikácia na Majstrovstvá sveta v softbale mužov 2013 · Oceánska kvalifikácia na Majstrovstvá sveta v softbale mužov 2015 · Oceánsky pohár národov 2008 · Océane Dodinová
of.
OFK Dunajská Lužná
og.
OGC Nice
ok.
Okean · Okolo Durínska · Okolo Tatier · Oktagon MMA
ol.
Ola Jonsson · Ola Vigen Hattestad · Olaf Ludwig · Olaf V. · Old Trafford · Oldřich Liška (plavec) · Oldřich Nejedlý · Ole Einar Bjørndalen · Ole Gunnar Solskjær · Oleg Ogorodov · Oleg Vladimirovič Antonenko · Oleg Znarok · Oleh Volodymyrovyč Blochin · Olexandr Mykolajovyč Kučer · Olexandr Volodymyrovyč Šovkovskyj · Olimpijskij stadion Fišt · Oliver Bierhoff · Oliver Kahn · Oliver Marach · Oliver Práznovský · Olivia Sanchezová · Olivier Delaître · Olivier Giroud · Olivier Patience · Olivier Rochus · Olli Jokinen · Olli Rahnasto · Olusoji Fasuba · Olympiakos FC · Olympiastadion (Mníchov) · Olympic Green Tennis Centre · Olympijská dedina vo Vancouveri · Olympijská vlajka · Olympijské hry (moderné) · Olympijské hry mládeže · Olympijský oheň · Olympijský sľub · Olympique de Marseille · Olympique Lillois · Olympique Lyonnais
oľ.
Oľga Alexejevna Govorcovová · Oľga Alexejevna Pučkovová · Oľga Alexejevna Zajcevová · Oľha Jurijivna Jackovecová · Oľha Mykolajivna Savčuková
om.
Om Hong-gil · Omaha Ak-Sar-Ben Knights · Ománske národné futsalové družstvo mužov
on.
Ondrej Daňko (1971) · Ondrej Debnár · Ondrej Duda · Ondrej Glajza · Ondrej Gmitter · Ondrej Kutlík · Ondrej Nepela · Ondrej Otčenáš · Ondrej Petraško · Ondrej Plai · Ondrej Pochylý · Ondrej Rusko · Ondrej Šmelko · Ondrej Šoška · Ondrej Viazanica · Ondřej Lukeš · Ondřej Pávek · Ondřej Šourek · Ondřej Štěpánek · Ontario Hockey League
op.
Opel · Open 13 · Open de Moselle · Open Gaz de France 2007 · Open GDF Suez · Open Sud de France · Opracovisko
or.
Orientačný beh · Original Six · Originálny tanec
os.
Oscar Emboaba · Oscar Pistorius · Osemtisícovka · Osman Bukari · Osmanlıspor · Osmička (biliard) · Ostravar Aréna
oš.
OŠFK Šarišské Michaľany
ot.
Ota Fukárek · Otakar Krámský · Oto Brunegraf · Oto Gabrik · Oto Haščák · Oto Sýkora · Ottawa Senators · Ottawa Senators (pôvodný) · Otto Rehhagel · Otto Szabó · Otvorená éra svetového tenisu · Otvorenie (bridž) · Otvorenie (šach)
ou.
Oulun Energia Areena · Oulun Kärpät · Ousmane Dembélé
ov.
Ovčí mat
ow.
Owen Hargreaves · Owen Nolan
ox.
Oxyrhynský papyrus 222
oz.
OZ Racing

</doc>
