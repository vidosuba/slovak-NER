<doc id="528651" title="Heineken Tower Stage" url="https://sk.wikipedia.org/wiki?curid=528651">
Heineken Tower Stage

Heineken Tower Stage je divadlo, ktoré sa nachádza v bratislavskej budove Tower 115. Divadlo sa profiluje na hudbu a tanec, ponúka „tanečné, ale aj hudobno-dramatické, muzikál, či dokonca un-plug verziu koncertu niektorých slovenských hudobných kapiel“. Divadlo bolo založené v roku 2008. Spolumajiteľom a mentorom divadla je Ján Ďurovčík.
Heineken Tower Stage je od roku 2008 domovskou scénou Slovenského divadla tanca.
Kapacita divadla je 372 miest vrátane balkóna a bočných balkónov.

</doc>
<doc id="528926" title="JetAge" url="https://sk.wikipedia.org/wiki?curid=528926">
JetAge

JetAge je slovenská letecká spoločnosť sídliaca v hlavnom meste Slovenska, v Bratislave na Letisko M. R. Štefánika. Ako letecká škola poskytuje letecký výcvik a ďalšie výcviky a vzdelávacie kurzy s leteckou tematikou.
História.
Obchodná spoločnosť s ručením obmedzeným bola založená dňa 15. augusta 2013 ako ProfiPilot Services, s.r.o. V januári 2014 bola obchodná spoločnosť premenovaná na súčasný názov JetAge, s.r.o. Sídlo spoločnosti bolo presťahované do Bratislavy.
Letecká spoločnosť JetAge bola založená piatimi pilotmi a leteckými inštruktormi, ktorí v minulosti pracovali pre viaceré renomované letecké spoločnosti, ako Danube Wings, VR Jet a Opera Jet.
Cieľom spolupráce týchto piatich ľudí bolo založiť profesionálnu leteckú spoločnosť v Bratislave, ktorá bude schopná poskytovať široké spektrum leteckých služieb, primárne však letecký výcvik, aerotaxi, manažment lietadiel a mnohé ďalšie.
Letecká škola.
V októbri 2014 vydal Dopravný úrad spoločnosti JetAge osvedčenie leteckej školy, ktorej pomenovanie je v regióne EASA známy ako "Approved Training Organization". Letecká škola JetAge je držiteľom osvedčenia vydaného v súlade s Časťou ORA s referenčným číslom SK.ATO.010. Letecká škola SK.ATO.010 je oprávnená poskytovať letecký výcvik v súlade s Nariadením 1178/2011 (Časť FCL) vrátane kurzu pre odbornosť dopravný pilot - Frozen ATPL(A).
JetAge je jedna z troch leteckých škôl na Slovensku, ktorá je oprávnená poskytovať výcvik na získanie prístrojovej kvalifikácie (lietanie podľa pravidiel IFR)..
Letecká škola však poskytuje aj výcviky pre rekreačných pilotov, tzv. súkromný pilot, letecký výcvik pre nočné lety VFR a taktiež aj nadstavbové výcviky pre leteckých inštruktorov.
Flotila.
V decembri 2014 je flotila leteckej školy JetAge tvorená unifikovanou flotilovou radou lietadiel rakúskeho výrobcu Diamond Aircraft Industries.
Testovacie centrum – letecká angličtina.
V decembri 2014 vydal Dopravný úrad spoločnosti JetAge osvedčenie "Testing service provider" v súlade s požiadavkami ICAO a Časti FCL kladené na preskúšanie jazykovej spôsobilosti (angličtiny) leteckého personálu. Osvedčenie testovacieho centra (TSP) s referenčným číslom 001/2014 umožňuje spoločnosti JetAge vykonávať školenie a preskúšanie zo znalostí leteckej angličtiny pre letecký personál.
Ostatné služby.
JetAge je oficiálnym partnerom pre distribúciu a predaj lietadiel výrobcu Diamond Aircraft Industries na území Slovenska.

</doc>
<doc id="529052" title="Korfbal na Svetových hrách 1985" url="https://sk.wikipedia.org/wiki?curid=529052">
Korfbal na Svetových hrách 1985

Korfbal na Svetových hrách 1985 bol korfbalový turnaj v rámci multišportového podujatia Svetových hier 1985, ktorý sa konal v Londýne, v Spojenom kráľovstve od 29. júla do 1. augusta 1985, za účasti 6 tímov. Korfbalový turnaj sa na Svetových hrách predstavil vôbec prvýkrát. Všetky zápasy sa hrali v aréne Crystal Palace National Sports Centre s kapacitou 5 000 divákov. Turnaj pozostával iba z jednej skupiny, v ktorej sa stretol každý s každým bez následných zápasov play-off. Titul získalo .
Výsledky.
Play-off sa nehralo

</doc>
<doc id="529115" title="Toyota Corolla" url="https://sk.wikipedia.org/wiki?curid=529115">
Toyota Corolla

Toyota Corolla je automobil nižšej strednej triedy, ktorý od roku 1966 vyrába japonská automobilka Toyota. Model nahradil automobil Toyota Publica a nástupcom verzie hatchback sa stala Toyota Auris. S menom Corolla sa dodnes vyrába sedan, s prívlastkom Verso sa v minulosti vyrábal aj model MPV.
Prvá generácia E10.
Prvá generácia sa vyrábala v rokoch 1966 až 1970. K pohonu slúžil pôvodne len motor s objemom (60 k – 73 k), od augusta 1969 nahradený (69 k – 78 k), ktorý bol neskôr používaný aj u Corolly E20.
Druhá generácia E20.
Druhá generácia vychádzala z prvej, ale celý vzhľad bol kompletne prepracovaný. K pohonu boli ponúkané motory 1,4 a 1,6 litra s rozvodom OHV. Športovejšie ladené verzie niesli meno Sprinter a neskôr Sprinter Trueno.
Tretia generácia E30, E40, E50, E60.
Prvýkrát sa v ponuke karosárskych verzií objavil liftback. Kód E30 označoval klasickú Corollu, E40 potom boli modely Sprinter. V roku 1976 bol model faceliftovaný a kódové označenie bolo zmenené na E50, respektíve E60.
Štvrtá generácia E70.
Táto generácia sa vyrábala od roku 1979. Vzhľad bol veľmi podobný modelom Sprinter.
Piata generácia E80.
Táto generácia sa začala vyrábať v roku 1983 a prvýkrát sa v ponuke objavili vznetové motory. Model prešiel faceliftom v roku 1985 a pod názvom Chevrolet Nova sa predával aj v USA. Z tejto generácie bol odvodený športový model Corolla AE86.
Šiesta generácia E90.
Šiesta generácia sa vyrábala od roku 1987 s pohonom predných alebo všetkých kolies. Ponuka motorov bola široká a pre jednotlivé trhy rozdielna. Táto generácia sa predávala pod názvami Geo Prizm v USA alebo Holden Nova v Austrálii.
Siedma generácia E100.
Corolla generácie E100 priniesla prvýkrát oblú aerodynamickú karosériu. Výroba bola začatá v roku 1991.
Ôsma generácia E110.
Ôsma generácia označovaná ako E110 sa začala predávať v roku 1995. Vzhľad generácie bol výrazne odlíšený pre americký a európsky trh.
Deviata generácia E120, E130.
Táto generácia bola posledná, keď sa pod menom Corolla predával hatchback.
Desiata generácia E140, E150.
Desiata generácia bola predstavená v roku 2006. Model E140 je sedan a E150 bol svojou koncepciou vozidlom MPV a na vybraných trhoch je skôr známy pod názvom Scion xB. Klasický hatchback bol nahradený typom Auris.
Toyota Corolla Verso.
Toyota Corolla Verso je stredne veľké MPV, ktoré zdieľalo niektoré prvky s deviatou generáciou Corolly a modelom Toyota Avensis. Po dvoch generáciách bol predaj pod týmto názvom zrušený a nástupcom sa stalo novšie MPV, predávané pod názvom Toyota Verso.
Pretekárske verzie.
Vďaka dlhej dobe výroby sa Corolla stala úspešným vozidlom v rade disciplín.
Toyota Corolla WRC.
Toyota Corolla WRC bola úspešným a obľúbeným vozidlom v rallye. Prvým štartom bola Fínska rallye 1997. Technika bola už predtým testovaná v modeli Toyota Celica ST205. Po sezóne majstrovstiev sveta v rely 1999 sa Toyota Team Europe stiahol z pretekov a automobilka zamerala svoju pozornosť na šampionát Formule 1.
K pohonu slúžil motor s objemom s rozvodom DOHC, preplňovaný turbodúchadlom Toyota CT20, ktorý dosahoval výkon 221 kW a krútiaci moment 510 Nm. Sekvenčná šesťstupňová prevodovka bola typu XTRAC. Špeciál mal hydraulický predný a centrálny diferenciál, zadný bol mechanický. Zavesenie bolo typu McPherson a tlmiče boli od firmy Öhlins. Tím používal pneumatiky Michelin a kolesá Speedline.
Rozmery
Toyota Corolla S2000.
Išlo o jeden z prvých vozidiel postavených pre kategóriu S2000. Vychádzal z deviatej generácie, pričom o jeho vývoj sa postaralo juhoafrické zastúpenie automobilky Toyota, ktoré vozidlo nasadzovalo v tamojších majstrovstvách. Medzinárodnú homologizáciu získal automobil v roku 2006 a prvým štartom bola Waleská rallye 2006, kde štartoval Alister McRae. O rok neskôr prebehla neúspešná homologizácia typu s ľavostranným riadením. Vozidlo poháňa šestnásťventilový radový štvorvalec Toyota 3SGE OHC s objemom , ktorý má výkon 190 kW (258 koní) a krútiaci moment 240 Nm. Všetky tri diferenciály sú mechanické a automobil má sekvenčnú šesťstupňovú prevodovku SADEV. Brzdy sú od firmy Alcon, zavesenie kolies má štyri vzpery MacPherson s tlmičmi Proflex a samotná karoséria je upravená z päťdverového hatchbacku.
Rozmery

</doc>
<doc id="529155" title="Netflix" url="https://sk.wikipedia.org/wiki?curid=529155">
Netflix

Netflix, Inc. je americký poskytovateľ internetových streamovaných médií na požiadanie a filmové štúdio. Spoločnosť bola založená v roku 1997 a má sídlo v Los Gatos, Kalifornia. Služby pre predplatiteľov spoločnosť začala poskytovať v roku 1999.
História.
V roku 2009 ponúkala spoločnosť 100 000 titulov na DVD a mala 10 miliónov predplatiteľov. V septembri 2014 mal Netflix predplatiteľov vo vyše 40 krajinách s plánmi expanzie svojich služieb do ďalších krajín (napr. Nový Zéland). Do 5. januára 2016 bol oficiálne dostupný v Severnej a Južnej Amerike, Karibiku a v časti Európy (Dánsko, Fínsko, Írsko, Holandsko, Nórsko, Švédsko, Spojené kráľovstvo, Francúzsko, Švajčiarsko, Rakúsko, Belgicko a Nemecko) a aj ako zásielková služba DVD v Spojených štátoch. Od 6. januára 2016 je Netflix dostupný aj na Slovensku a takmer vo všetkých krajinách sveta (okrem Číny, Sýrie, Krymu a KĽDR).
Počet platiacich užívateľov na konci roka 2018 bol 140 miliónov. Netflix investoval do vlastného obsahu v roku 2016 spolu 5 miliárd dolárov.
Na jeseň 2019 mal 151 miliónov predplatiteľov v 190 krajinách v 32 jazykových mutáciách. Diváci z celého sveta pozerali celkovo 115 miliárd hodín ročne, čo je v priemere 762 hodín ročne (2 hodiny denne) na jedného predplatiteľa.
Netflix a Slovensko.
V roku 2019 bolo na slovenskom Netflixe asi 4 700 filmov a seriálov. Z toho má iba 23 titulov slovenské titulky a posledné sa pridali v lete 2017. České titulky, ktoré má na Netflixe zhruba 350 titulov, sú na Slovensku dostupné od februára 2019. Netflix v roku 2019 bol v 32 oficiálnych jazykových mutáciách, vrátane českej. Všetky diela zo série Netflix Originals vyjdu vždy v rovnakom termíne vo všetkých týchto mutáciách, a to s dabingom, s titulkami, alebo v oboch variantoch.
Na území Slovenska z produkcie Netflixu vznikli historický seriál Marco Polo a sci-fi Spectral. V roku 2020 by sa aj u nás mohla nakrúcať druhá séria Zaklínača.
Infraštruktúra.
Streamovacia služba Netflix sa skladá z vyše 700 aplikácií (mikroslužieb), ktoré sú zhromaždené v architektúre mikroslužby a kontrolujú všetko, čo pod ňu spadá. Spoločne sa nachádzajú v AWS (webové služby od spoločnosti Amazon) a komunikujú pomocou API (rozhranie programovacích aplikácií). Pod AWS spadá aj S3 a EC2. S3 je úložisko, kde sú uložené kópie filmov. Netflix vytvára pre každý titul približne 1200 rôznych verzií a úlohou EC2 je transkódovať danú kópiu, čiže konvertovať z jedného formátu do druhého a prideliť ju vhodnému zariadeniu - Netflix ich podporuje okolo 2200.
Taktiež, na základe internetového pripojenia užívateľa sa optimalizuje prenosová a bitová rýchlosť (vďaka ABR - adaptívna bitová rýchlosť). Tým video prechádza z vysokého rozlíšenia, keď je k dispozícii adekvátna šírka pásma siete užívateľa (okolo 25 Mb/s), do nižšieho rozlíšenia, ak je sieť preťažená.
Kodeky.
Originály filmov sú vo formáte, ktorý nemožno streamovať a preto ich treba preformátovať. Zakódované videá pomocou obrazových a zvukových kodekov sú uložené v konkrétnych formátoch súborov so špecifickými DRM. Netflix najčastejšie využíva kodek H.264, H.265 (HEVC) a VP9 pre video a Dolby Digital, Dolby Digital Plus, Advanced Audio Coding (AAC) a Ogg Vorbis pre audio.
AV1.
AV1, video kodek, ktorý ponúka efektívnejšiu kompresiu, čím spotrebúva menej dát, sa zatiaľ spoločnosťou Netflix využíva iba v Android aplikáciách, no jeho využitie bude onedlho obšírnejšie.
Proces.
Netflix využíva vlastný CDN - Open Content na spoľahlivé doručenie obsahu klientovi. Open Content boxy sú nainštalované po celom svete, aby sa doručovanie obsahu urýchlilo. Odoberateľ sa musí identifikovať na základe svojho bydliska a akonáhle cez ISP (internetový servisný dodávateľ) odošle HTTP žiadosť o zvolené médium, mu je pridelený najbližší Open Connect box. CDN doň skopíruje obsah z AWS a film je teda streamovaný z najbližšieho serveru namiesto toho, aby sa načítaval z hlavného serveru v USA, čím sa niekoľkonásobne zrýchli proces doručenia videa.
Pôvodné filmy.
Komédie.
Okrem viacerých záznamov stand-up komikov ako Jim Gaffigan, Jimmy Carr, Chris Tucker, Ali Wong alebo Dana Carvey Netflix priamo produkoval komediálne filmy Special Correspondents (2016), True Memoirs of International Assassin (2016) a Do-Overs (2016) a The Ridiculous 6 (2015).
Dokumentárne seriály a filmy.
Netflix priamo produkoval viacero dokumentárnych sérií ako napríklad Chef´s Table, Making a Murderer, White Rabbit Project a ďalšie.
Dokumentárne filmy Netflixu 13th a The White Helmets získali nominácie na Ceny Akadémie - Oscary v roku 2017.
9. septembra 2020 bola na Netflixe uvedená dokumentárna dráma Sociálna dilema.

</doc>
<doc id="529192" title="Merseburg" url="https://sk.wikipedia.org/wiki?curid=529192">
Merseburg

Merseburg je historické mesto v strednom Nemecku na rieke Sále so slávnym dómom, zámkom a technickou univerzitou. V okolí mesta bol v 20. storočí významný chemický priemysel.
Dejiny.
Miesto bolo osídlené už od mladšej doby kamennej a v múzeu sú nálezy z halštatskej aj rímskej doby. 
Ako mesto sa prvýkrát pripomína koncom 9. storočia, po roku 919 tu založil Henrich I. cisársky falc, roku 968 bolo založené biskupstvo, okolo roku 1000 benediktínsky kláštor a roku 1015 dóm sv. Jána Krstiteľa, z ktorého sa dodnes zachovala románska krypta. Biskup Dietmar z Merseburgu vo svojej kronike, ktorá obsahuje aj mnoho dôležitých údajov o českých dejinách, opísal dejiny 10. storočia. V roku 1219 dostalo mesto hradby, k roku 1289 sa prvýkrát pripomína mestská samospráva a od roku 1426 bolo členom Hanzy. Okolo roku 1470 bol prestavaný zámok a roku 1473 tu vznikla prvá tlačiareň. 
Po roku 1561 prišla do mesta reformácia, biskupstvo aj kláštor boli zrušené a majetok pripadol panovníkovi. Po roku 1605 bol opäť prestavaný zámok a v rokoch 1656-1738 tu sídlil sasko-merseburský gróf, čo mestu veľmi prospievalo. Po Viedenskom kongrese v roku 1815 pripadol Merseburg Prusku. V roku 1841 boli v biskupskej knižnici objavené tzv. "Merseburské zlomky", opis prastarých zariekadiel a svedectvo o predkresťanskej kultúre starých Germánov. Roku 1846 sa mesto pripojilo na železnicu a po roku 1916 tu začali vznikať chemické továrne (Buna, Leuna). Za druhej svetovej vojny bolo mesto silne poškodené a ďalšie historické časti boli strhnuté po roku 1968. Počet obyvateľov dosiahol maxima (takmer 51 tisíc) v roku 1961 a odvtedy pomaly klesal. Až po roku 1989 začala dôkladná rekonštrukcia pamiatok.
Doprava.
Merseburg má priame železničné spojenie s Halle, Naumburgom a Eisenachom a leží na diaľniciach A9 a A38.

</doc>
<doc id="529239" title="Korfbal na Svetových hrách 1989" url="https://sk.wikipedia.org/wiki?curid=529239">
Korfbal na Svetových hrách 1989

Korfbal na Svetových hrách 1989 bol korfbalový turnaj v rámci multišportového podujatia Svetových hier 1989, ktorý sa konal v Karlsruhe, v Západnom Nemecku od 21. do 24. júla 1989, za účasti 6 tímov. Nováčikom turnaja bolo iba družstvo Čínskeho Tchaj-peja. Korfbalový turnaj sa organizuje od hier v roku 1985 a toto bolo jeho 2. vydanie. Všetky zápasy sa hrali v aréne Schwarzwaldhalle s kapacitou 1 200 divákov. Turnaj pozostával iba z jednej skupiny, v ktorej sa stretol každý s každým bez následných zápasov play-off. Svoj druhý titul získalo .
Výsledky.
Play-off sa nehralo.

</doc>
<doc id="529257" title="Korfbal na Svetových hrách 1993" url="https://sk.wikipedia.org/wiki?curid=529257">
Korfbal na Svetových hrách 1993

Korfbal na Svetových hrách 1993 bol korfbalový turnaj v rámci multišportového podujatia Svetových hier 1993, ktorý sa konal v Haagu, v Holandsku od 23. do 27. júla 1993, za účasti 6 tímov. Korfbalový turnaj sa organizuje od hier v roku 1985 a toto bolo jeho 3. vydanie. Všetky zápasy sa hrali v aréne Houtrusthallen, ktorá bola vybudovaná ešte v roku 1937 a neskôr zbúraná v roku 2000. Turnaj pozostával iba z jednej skupiny, v ktorej sa stretol každý s každým bez následných zápasov play-off. Svoj tretí titul v rade získalo domáce .

</doc>
<doc id="529305" title="Zuzana Trepková Paternostrová" url="https://sk.wikipedia.org/wiki?curid=529305">
Zuzana Trepková Paternostrová

Zuzana Trepková Paternostro (* 12. január 1944, Budapešť, Maďarsko) je teoretička a historička umenia slovenského pôvodu, od roku 1971 pôsobí v Brazílii. Rodina jej otca bola presídlená v roku 1756 aj s ďalšími rodákmi zo stredného Slovenska do okolia Budapešti, kde pre morovú epidémiu významne klesol počet obyvateľov. Trepkovci sa v roku 1947 vrátili na Slovensko. Najprv bývali v Košiciach, od roku 1958 v Bratislave. 
Životopis.
V roku 1971 sa vydala za Brazílčana Jorgea Guimarãesa Paternostro a vysťahovala sa do Brazílie.
Zuzana Trepková Paternostro v roku 2007 venovala Slovenskej národnej galérii obraz krajinomaliara z Levoče - Karola Marka st. (1791 - 1860), ktorý sa ako umelec presadil v zahraničí. "Krajinu s kúpajúcimi sa", gvaš, tempera, namaľoval v poslednom roku svojho života v Taliansku.) V roku 2009 darovala Galérii mesta Bratislavy obraz "Kostol sv. Františka v Cave", ktorý namaľoval taliansky umelec Consalvo (Gonsalve) Carelli (Neapol 1818-1900).
Pôsobenie.
"Odborné študijné cesty"
"Členstvo"

</doc>
<doc id="529329" title="Korfbal na Svetových hrách 1997" url="https://sk.wikipedia.org/wiki?curid=529329">
Korfbal na Svetových hrách 1997

Korfbal na Svetových hrách 1997 bol korfbalový turnaj v rámci multišportového podujatia Svetových hier 1997, ktorý sa konal v Lahti, vo Fínsku od 13. do 17. augusta 1997, za účasti 6 tímov. Nováčikmi turnaja boli družstvá Austrálie a Portugalska. Korfbalový turnaj sa organizuje od hier v roku 1985 a toto bolo jeho 4. vydanie. Všetky zápasy sa hrali v aréne Lahden urheilutalo s kapacitou 1 500 divákov. Turnaj pozostával iba z jednej skupiny, v ktorej sa stretol každý s každým bez následných zápasov play-off. Svoj štvrtý titul v rade získalo .

</doc>
<doc id="529330" title="Korfbal na Svetových hrách 2001" url="https://sk.wikipedia.org/wiki?curid=529330">
Korfbal na Svetových hrách 2001

Korfbal na Svetových hrách 2001 bol korfbalový turnaj v rámci multišportového podujatia Svetových hier 2001, ktorý sa konal v mestečku Rokugō, prefektúre Akita, v Japonsku od 18. do 22. augusta 2001, za účasti 6 tímov. Na turnaji sa malo predstaviť pôvodne kvalifikované družstvo Nemecka, pre finančné problémy sa však odhlásilo a nahradila ho Austrália. Korfbalový turnaj sa organizuje od hier v roku 1985 a toto bolo jeho 5. vydanie. Systém turnaja sa minulým turnajom zmenil. Namiesto jedinej skupiny pozostával z dvoch základných skupín, po ktorých nasledovalo play-off. Všetky zápasy sa hrali v aréne Aspal Gymnasium. Každý deň mali dva zo 6 tímov voľno a mohli tak odohrať priateľské zápasy s domácim družstvom . Svoj piaty titul v rade získalo , ktoré vo finálovom zápase zvíťazilo nad tradičným finálovým súperom z .

</doc>
<doc id="529350" title="Korfbal na Svetových hrách 2005" url="https://sk.wikipedia.org/wiki?curid=529350">
Korfbal na Svetových hrách 2005

Korfbal na Svetových hrách 2005 bol korfbalový turnaj v rámci multišportového podujatia Svetových hier 2005, ktorý sa konal v Duisburgu, v Nemecku od 20. do 24. júla 2005, za účasti 6 tímov. Nováčikom turnaja bolo iba družstvo Česka. Korfbalový turnaj sa organizuje od hier v roku 1985 a toto bolo jeho 6. vydanie. Všetky zápasy sa hrali v aréne Sporthalle Krefelder Straße s kapacitou 2 300 divákov (z toho 1 500 miest na sedenie), otvorenej v roku 1974. Turnaj pozostával iba z jednej skupiny, v ktorej sa stretol každý s každým bez následných zápasov play-off. Svoj šiesty titul v rade získalo .
Kvalifikácia.
Kvalifikačné kritéria.

</doc>
<doc id="529359" title="Ramádí" url="https://sk.wikipedia.org/wiki?curid=529359">
Ramádí

Ramádí () je mesto v strednom Iraku asi západne od Bagdadu. Ide o hlavné mesto guvernorátu Al-Anbár. Mesto sa tiahne pozdĺž rieky Eufrat.
História mesta.
Mesto bolo založené v roku 1869 v Osmanskej ríši v oblasti sunnitského trojuholníka. Počas vojnového ťaženia cez Mezopotámiu počas prvej svetovej vojny britské vojská pomocou generálporučíka Fredericka Stanley Maudea ovládli Ramádí. Po vzniku samostatného Iraku sa mesto stalo jeho súčasťou. Počas vojny v Iraku (20032006) bolo mesto obsadené americkými vojskami. Ramádí bolo v roku 2011 obsadené nikým neuznaným Islamským štátom.

</doc>
<doc id="529366" title="Chálid (Saudská Arábia)" url="https://sk.wikipedia.org/wiki?curid=529366">
Chálid (Saudská Arábia)

Chálid (iné názvy pozri nižšie; * 13. február 1913† 13. jún 1982) bol štvrtý kráľ Saudskej Arábie. Vládol krajine v rokoch 1975 až 1982. 
Meno.
Jeho meno sa uvádza v tvaroch:
Namiesto tvaru ibn môžu byť iné varianty prepisu (napr. bin) - pozri v článku ibn. Namiesto tvaru Abd al-Azíz môžu byť iné varianty prepisu - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri v článku Abd ar-Rahmán. Namiesto tvaru Suúd môžu byť iné varianty prepisu (Su′úd, Saúd, Sa′úd) - pozri v článku Saúdovci.
Život.
Na trón nastúpil po zavraždení kráľa Fajsala. Jeho moc mierne oslabla na úkor princov. Sústredil sa na rozvoj školstva, za jeho vlády vzniklo veľa nových škôl, vrátane Univerzity kráľa Fajsala. Chálidova vláda bola charakteristická uvoľnením napätia v krajine, keď prepustil politických väzňov z obdobia Fajsalovej vlády a rozdelil časť štátnych peňazí chudobným. Rástlo však napätie náboženské, najmä kvôli diskriminácii náboženských skupín (hlavne ší'itov vo Východnej provincii, ktorí organizovali v rokoch 19791980 mohutné demonštrácie). Počas jeho vlády začal tiež rásť problém radikálnych náboženských skupín. Roku 1979 napríklad čelil obsadeniu mešity Al-Masdžid al-Harám islamskou sektou, ktorá vyhlásila, že jeden z jej členov je prorokovaný Mahdí a že ho všetci moslimovia musia poslúchať. Zajali pritom rad rukojemníkov. Chálid použil proti skupine ozbrojené sily, 63 rebelov bolo vzápätí popravených.
Výrazným medzinárodným politickým Chálidovým úspechom bola v roku 1975 dohoda s Ománom o sporných hraniciach. Posilnil tiež väzby s Bahrajnom, Kuvajtom, Katarom a Spojenými arabskými emirátmi. Uvítal iránsku revolúciu a pokúsil sa o porozumenie, ale šiitsko-sunnitská bariéra to znemožnila. Preto podporoval Irak v iránsko-irackej vojne.
Chálid zomrel na infarkt myokardu 13. júna 1982. V ten istý deň ho na tróne nahradil kráľ Fahd ibn Abd al-Azíz.

</doc>
<doc id="529436" title="Forma vlády" url="https://sk.wikipedia.org/wiki?curid=529436">
Forma vlády

Forma vlády je jednou z troch základných zložiek formy štátu.
Z inštitucionálneho hľadiska vyjadruje štruktúru najvyšších štátnych orgánov, spôsob ich kreácie a vzájomné vzťahy medzi jednotlivými štátnymi orgánmi. Charakteristiku formy vlády jednotlivých štátov nachádzame v ústave.
Delenie foriem vlády.
Základom je Aristotelovo dielo Politika. Ten rozdelil formy vlády na:
Ďalšou formou vlády uvádzanej v literatúre je ideokracia, resp. teokracia alebo timokracia. 
Súčasne hovoríme týchto formách vlády, určené podľa hlavy štátu:
Monarchistické formy vlády.
Kľúčovým pojmom je monarcha a od jeho postavenia sa odvíjajú hlavné znaky, ktoré monarchiu odlišujú od republiky.
Monarcha je hlavou štátu, pričom môže niesť rôzne pomenovania (kráľ, kráľovná, cisár, cisárovná, cár, faraón, šach, sultán). Jeho postavenie je privilegované, stojí nad občanmi, niekedy dokonca i nad zákonmi. Je nositeľom suverenity. Za výkon svojej funkcie nie je zodpovedný.
Post monarchu môže byť dedičný alebo v prípade teokratickej monarchie volený. Spravidla však býva doživotný. 
Delenie monarchií.
Z vyššie uvedeného vyplýva, že podľa spôsobu ustanovenia monarchu rozlišujeme monarchie dedičné a volené. 
Podľa osobnosti monarchiu rozlišujeme nasledujúce 4 typy: 
Podľa miery participácie ľudu delíme monarchie na:
Republikánske formy vlády.
Na čele štátu je prezident alebo kolegiálny orgán.
Republikánske formy vlády delíme:

</doc>
<doc id="529437" title="Západoslovenská energetika" url="https://sk.wikipedia.org/wiki?curid=529437">
Západoslovenská energetika

Západoslovenská energetika, a. s. (ZSE) je energetická spoločnosť pôsobiaca na Slovensku so sídlom v Bratislave. Jej hlavnou úlohou je predaj a distribúcia elektrickej energie koncovým zákazníkom. V roku 2002 sa stala súčasťou nemeckej energetickej skupiny E.ON. 1. júla 2007 sa zo ZSE vyčlenili do samostatných dcérskych spoločností služby prevádzky distribučnej sústavy ako aj obchod a predaj elektrickej energie. ZSE Energia, a.s., a Západoslovenská distribučná, a.s., sú 100 % dcérske spoločnosti ZSE.
História.
Prvá elektráreň na území Slovenska bola uvedená do prevádzky v roku 1884 v mlyne S. Ludwiga v Bratislave.. Ustanovujúce valné zhromaždenie spoločnosti Západoslovenská Elektrárna sa uskutočnilo 20. decembra 1921. Spoločnosť nadobudla právnu formu 1. júna 1922. V rámci príprav na privatizáciu sa v roku 2001 sa ZSE stala akciovou spoločnosťou. Privatizáciu uzavreli zástupcovia vlády SR a koncernu E.ON Energie so sídlom v Mníchove podpisom zmluvy o prevode 49 % akcií ZSE na E.ON Energie 19. novembra 2003. Cena tohto podielu je stanovená na 330 miliónov eur. . Na základe európskej energetickej legislatívy, ktorá má zabezpečiť nediskriminatívne podmienky na trhu s energiami došlo v júli 2007 k právnemu rozčleneniu (unbundlingu) spoločnosti, v rámci ktorého vznikli dcérske spoločnosti ZSE Energia, a.s., ako obchodník s energiami a samostatný prevádzkovateľ distribučnej siete, ZSE Distribúcia, ktorá sa neskôr premenovala na Západoslovenská distribučná, a.s. 
Predaj energií.
ZSE je tradičným dodávateľom elektrickej energie na Slovensku. Pri historickom rozdelení Slovenska na Západ, Stred a Východ bola spoločnosť dodávateľom na území Západného Slovenska, t.j. na území Bratislavského, Trnavského, Nitrianskeho a Trenčianskeho kraja. Spoločnosť je ustanovená Úradom pre reguláciu sieťových odvetví ako dodávateľ poslednej inštancie dodávať elektrickú energiu v prípade, že iný dodávateľ nie je schopný plniť si svoje záväzky. Túto úlohu spoločnosť plnila v prípade ukončenia pôsobenia spoločností PBPT Holding alebo Vaša Energia.
Nekomoditné služby.
Po roku 2008 rozšírila spoločnosť svoje pôsobenie a prešla tak od dodávateľa komodity(energií) k dodávateľovi kompletných energetických riešení pre domácnosti, firmy a inštitúcie. K predaju elektriny a plynu pribudol rad nekomoditných služieb a služieb zameraných na využitie obnoviteľných zdrojov (fotovoltika, solárne kolektory,klimatizácie, rôzne druhy asistenčných služieb, viacero druhov poistení, zariadenia pre inteligentnú domácnosť, atď.). Predaj energií aj nekomoditné služby realizuje ZSE prostredníctvom dcérskej spoločnosti ZSE Energia, a.s.
Distribúcia elektriny.
Dcérska spoločnosť ZSE, Západoslovenská distribučná, a.s., je s viac ako miliónom odberných miest najväčším distribútorom elektriny na Slovensku. Poslaním spoločnosti je spoľahlivá a bezpečná distribúcia elektriny na území západného Slovenska. Spoločnosť realizuje významné investície do obnovy a rozvoja distribučných zariadení a rozvoja elektronických služieb.
E-mobilita.
ZSE je jedným z najväčších poskytovateľov infraštruktúry pre elektromobily na Slovensku. Pod značkou ZSE Drive buduje a prevádzkuje vlastnú sieť nabíjacích staníc vo všetkých regiónoch Slovenska. Zároveň poskytuje služby v tejto oblasti pre domácnosti, firmy a mestá.
Zodpovedné podnikanie.
Spoločnosť ZSE sa dlhodobo angažuje v otázkach zodpovedného podnikania. V roku 2014 bola pre tento účel založená Nadácia ZSE. Hlavnými oblasťami podpory ZSE sú ochrana životného prostredia, podpora vzdelávania, rozvoj inovácií a verejnoprospešné aktivity zamerané na komunity.
V rokoch 2010 – 2013 spoločnosť zrekonštruovala technickú pamiatku vo svojom vlastníctve, budovu bývalej obecnej dieslovej elektrárne v Piešťanoch (budova bola prvý krát daná do užívania v roku 1906). Elektrárňa Piešťany dnes slúži verejnosti ako centrum pre vzdelávanie, kultúru, spoločenské aktivity a stretávanie. 

</doc>
<doc id="529642" title="Andrew Lloyd Webber" url="https://sk.wikipedia.org/wiki?curid=529642">
Andrew Lloyd Webber

Andrew Lloyd Webber, Baron Lloyd-Webber (* 22. marec 1948, Londýn, Spojené kráľovstvo) je anglický skladateľ a impresário muzikálového divadelníctva.
Viaceré jeho muzikály sú hrané dlhšie ako desaťročie, a to aj v divadlách londýnskeho West Endu, či v newyorskej Broadwayi. Skomponoval trinásť muzikálov, piesňový cyklus, hudobné variácie, hudbu k dvom filmom a requiem. Je zároveň držiteľom viacerých ocenení. Od roku 1992 má rytiersky rád, po ktorom za službu pre hudbu od kráľovnej Alžbety II. prevzal šľachtický titul.
Je držiteľom siedmich ocenení Tony, troch Grammy, Oscara, má štrnásť britských skladateľských cien "Ivor Novello Awards", sedem cien Laurence Olivier Award, je držiteľom Zlatého glóbusu a od roku 2006 jedného z najvyšších ocenení za prínos pre americkú kultúru, "Kennedy Center Honors". Andrew Lloyd Webber má svoju hviezdu aj na Hollywoodskom chodníku slávy, bol uvedený do "Songwriter's Hall of Fame" a je členom "British Academy of Songwriters, Composers and Authors".
Nemálo jeho hudobných kompozícií sa stalo hudobnými hitmi aj mimo jeho hlavných muzikálov. Sú nimi napríklad „The Music of the Night“ z muzikálu "Fantóm opery", „I Don't Know How to Love Him“ z "Jesus Christ Superstar", „Don't Cry for Me, Argentina“ a „You Must Love Me“ z muzikálu "Evita", „Any Dream Will Do“ z diela u nás známeho ako "Jozef a jeho zázračný pestrofarebný plášť", či viacnásobne v coververziách naspievaný song „Memory“, z muzikálu "Cats".
Spoločnosť Andrewa Lloyd Webbera, "Really Useful Group", je jednou z najväčších divadelných operátorov v Londýne. Jeho producenti vo viacerých častiach Spojeného kráľovstva organizujú svoje licencované divadelné produkcie. Lloyd Webber je tiež prezidentom prestížnej Londýnskej akadémie divadelného umenia, "Arts Educational Schools London".
Životopis.
Narodil sa v londýnskom Kensingtone ako starší syn skladateľa a organistu Williama Lloyda Webbera (1914 – 1982) a huslistky a klaviristky, Jean Hermione (rodenej Johnstone, 1921 – 1993). jeho mladší brat, Julian, je renomovaný hudobník, hráč na violončelo.
Už ako deväťročný skomponoval svoje prvé hudobné dielo, šesťdielnu hudobnú suitu. Spolu s bratom a tetou Violou sa pustil do jej realizácie, vo svojom hračkárskom divadle, ktoré postavil spolu s tetou. Neskôr sa stal vlastníkom niekoľkých divadiel vo West Ende. Patrilo k nim napríklad aj londýnske divadlo Palace Thetre. Jeho teta Viola, ktorá bola herečkou, ho často brávala na svoje vystúpenia a umožňovala mu javiskovým výhľadom sledovať divadelný svet.
Navzdory všetkým očakávaniam v roku 1964 začal študovať na Oxford University v odbore dejiny umenia, lebo ho zaujímali prehistorické stavby na území Anglicka. Na škole ale vydržal len asi pol roka. Potom sa zoznámil s mladým Timom Riceom a zo školy odišiel. Zapísal sa na The Royal College Of Music v Londýne, kde bol riaditeľom jeho otec, a vyštudoval tu kompozíciu a hudobné dejiny.

</doc>
<doc id="529677" title="Úrad pre dohľad nad zdravotnou starostlivosťou" url="https://sk.wikipedia.org/wiki?curid=529677">
Úrad pre dohľad nad zdravotnou starostlivosťou

Úrad pre dohľad nad zdravotnou starostlivosťou (ÚDZS) vykonáva dohľad nad zdravotnou starostlivosťou vo viacerých odvetviach: verejné zdravotné poistenie, poskytovanie zdravotnej starostlivosti a poskytovanie ošetrovateľskej starostlivosti. Úrad tiež vykonáva toxikologické vyšetrenia a pitvy. Predsedníčkou úradu je od 29. apríla 2021 Renáta Bláhová.
Činnosť úradu.
V roku 2010 úrad zaznamenal 1466 podnetov. „Prevládala v nich najmä nespokojnosť s postupom pri liečbe, neetický prístup zdravotníckeho pracovníka k pacientovi, stanovenie nesprávnej diagnózy a poplatky.“ Úrad zároveň nerieši výklady zákonov, etiku lekárov, lekárenské služby, platby za zdravotnícke služby a ďalšiu agendu. V roku 2014 mal úrad podľa rozpočtu príjmy 37,882 mil € a výdavky 18,380 mil €.
Dozor nad zdravotnou a ošetrovateľskou starostlivosťou.
Úrad je oprávnený poskytovateľovi uložiť nápravu, pokutu alebo zákaz vykonávania činnosti až do doby jedného roku. V oblasti zdravotnej starostlivosti je styčným orgánom pre krajiny Európskej únie a EHS.
Dozor nad zdravotnými poisťovňami.
Svoju činnosť vykonáva na základe zákona č. 580/2004 Z. z. o zdravotnom poistení a zákona č. 581/2004 Z. z. o zdravotných poisťovniach a dohľade nad zdravotnou starostlivosťou. Úrad preveruje uzatváranie poistných zmlúv, zmenu poisťovne, porušenie oznamovacej povinnosti a iné podnety. Úrad tiež prerozdeľuje poistné a vedie register poistených. 
Orgány úradu.
Orgány úradu sú definované zákonom č. 581/2004 Z.z. .
Predseda úradu.
Predseda úradu je štatutárnym a výkonným orgánom úradom. Predsedu úradu vymenúva vláda na návrh ministra zdravotníctva na päťročné obdobie.
Správna rada.
Členov správnej rady vymenúva vláda na návrh ministra zdravotníctva na päťročné obdobie.
Dozorná rada.
Dozorná rada je kontrolný orgán úradu. Členov dozornej rady volí a odvoláva Národná rada SR na návrh vlády.

</doc>
<doc id="529952" title="Viliam Čislák" url="https://sk.wikipedia.org/wiki?curid=529952">
Viliam Čislák

MUDr. Viliam Čislák MPH, MBA (* 12. marec 1972, Košice) je slovenský lekár a manažér. V druhej vláde Roberta Fica zastával post ministra zdravotníctva SR. Predtým pôsobil ako štátny tajomník a zastával lekárske a manažerské funkcie v zdravotníctve.
Životopis.
V rokoch 1990 až 1991 pracoval ako sanitár vo Fakultnej nemocnici v Košiciach. Lekárske vzdelanie absolvoval v roku 1997 na Lekárskej fakulte Univerzity Komenského. Po jej absolvovaní pracoval ako lekár na Klinike úrazovej chirurgie Fakultnej nemocnice Louisa Pasteura, Košice. V rokoch 2004 až 2007 pôsobil ako lekár v AIR - TRANSPORT EUROPE a do roku 2008 bol riaditeľom Záchrannej služby Košice. V roku 2011 dokončil vzdelanie v odbore riadenie verejného zdravotníctva na Fakulte verejného lekárstva Slovenskej zdravotníckej univerzity. Pred pôsobením vo verejnej sfére bol manažér pre zdravotnú starostlivosť spoločnosti Svet zdravia. Táto akciová spoločnosť združuje 12 nemocníc prevažne na Východnom Slovensku a patrí Pente.
Ministerstvo zdravotníctva.
Čislák bol 12. apríla 2012 vládou vymenovaný za štátneho tajomníka ministerstva zdravotníctva SR.
Premiér Robert Fico požiadal 3. novembra 2014 Čislákovu predchodkyňu Zuzanu Zvolenskú o demisiu. Dôvodom bol predražený nákup CT prístroja pre piešťanskú Nemocnicu Alexandra Wintera. Do funkcie bol prezidentom Andrejom Kiskom vymenovaný 6. novembra 2014. Predstavitelia profesijných organizácií nového ministra hodnotili zatiaľ „opatrne“.

</doc>
<doc id="530189" title="Evanjelický kostol (Košice)" url="https://sk.wikipedia.org/wiki?curid=530189">
Evanjelický kostol (Košice)

Evanjelický kostol v Košiciach je neoklasický evanjelický kostol. Nachádza sa na Mlynskej ulici v Košiciach. Je jedným z najkrajších klasicistických evanjelických kostolov na Slovensku.
História.
Bol postavený v roku 1816 na základe projektu Györgya Kitzlinga, dvorného architekta z Viedne, pre nemeckých a slovenských protestantov mesta. Počas stavby kostola sa k ním pripojili maďarskí protestanti, ktorí kúpili kostolné zvony.
Budova.
Evanjelický kostol v Košiciach je centrálna stavba. Po stranách sú umiestnené typické chóry. Zaujímavé sú kupola oválneho pôdorysu s iluzívnou maľbou kaziet s rozetkami, presvetlená laternou a hlavný oltár so stĺpovou architektúrou. Do interiéru bol prenesený aj drevený kríž z roku 1735 ktorý pochádza z cintorína pri zaniknutých drevených kostoloch. Organ do kostola umiestnený má asi 300 rokov. Ku Kostolu sa pripája Farský úrad a Zborový dom, ktoré boli pôvodne evanjelickou školou. Nad vchodom je nápis po latinsky "SOLI DEO GLORIA" (Jedine Bohu sláva).
Oltár.
Na hlavnom stĺpovom oltári je umiestnený oltárny obraz ktorý je dielom Jozefa Czauczika a Jána Mullera.

</doc>
<doc id="530304" title="Peter Bič Project" url="https://sk.wikipedia.org/wiki?curid=530304">
Peter Bič Project

Peter Bič Project je šesťčlenná hudobná skupina pochádzajúca z Košíc. Skupinu založil Peter Bič v roku 2010, po odchode z kapely IMT Smile. Skupina debutovala v roku 2012 vydaním albumu "Say It Loud", z ktorého sa najznámejšou stala skladba „Hey Now“, ktorá sa stala hitom aj v zahraničí. Odvtedy už stihli vydať ďalšie 3 úspešné albumy "Just a story (2015)", "Dream (2017)" a "Labyrint (2019)" a spolu s nimi aj najhranejšie skladby v slovenských éteroch Čoskoro, Stoj, Nedívaj sa tak, Láva, Skúšame sa nájsť či Where did you go. 
Kapela Peter Bič Project si svojou poctivou prácou zasluhuje stále viac pozornosti a úspechov. Potvrdzuje to aj nedávne divácke ocenenie OTO 2019 v kategórii najlepšia hudobná skupina a rovnako aj nominácia na Krištáľové krídlo 2020 v kategórii hudba.

</doc>
<doc id="530384" title="Sheldon Cooper" url="https://sk.wikipedia.org/wiki?curid=530384">
Sheldon Cooper

Sheldon Lee Cooper, Ph.D., D.Sc, je fiktívna postava z amerických sitcomov "Teória veľkého tresku" (stvárňuje ju herec Jim Parsons) a "Mladý Sheldon" (stvárňuje ju herec Iain Armitage), kde Jim Parsons hrá Sheldona ako rozprávača príbehu seriálu. Za túto rolu získal Parsons štyri Primetime Emmy Awards, Zlatý glóbus, TCA Award a dve Critics' Choice Television Awards.
Sheldon Cooper je veľmi nadaný a inteligentný človek, vedec a profesor teoretickej fyziky (má IQ 187 a 2 doktoráty). Býva spolu so svojím kolegom a kamarátom Leonardom Hofstadterom v byte, kde ich často navštevujú ďalší dvaja priatelia Howard Wolowitz a Raj Koothrappali. Je posadnutý poriadkom, miluje komiksy (Superman, Flash, Aquaman a Green Lantern), sci-fi seriály ("Doctor Who, Hviezdnu bránu, Firefly, Star Trek" a "Star Wars", neznáša však "Babylon 5"), hranie konzolových hier (Halo 3), ale aj počítačových ("Age of Conan, World of Warcraft") a paintballe a je imúnny voči irónii a sarkazmu. Narodil sa v znamení Ryby (26.február 1980), aj keď ho Penny tipovala na Býka.
Detstvo.
Pochádza z mesta Galveston vo východnom Texase. Ako malého ho matka v obchode K-Markt pustila na zem a odvtedy je vedcom. Už ako malý bol veľmi nadaný. Postavil si napríklad CT, takzvaný „lúč smrti“ a ako 12 ročný chcel získať štiepny materiál, aby mohol postaviť svoj vlastný jadrový reaktor, pomocou ktorého chcel zásobovať celé mesto elektrickou energiou. 
Charakteristika.
Napriek vysokej inteligencii je v sociálnych záležitostiach absolútne „nepoužiteľný“ – nechápe iróniu a sarkazmus, nie je pre neho vôbec dôležité kamarátiť sa s ľuďmi (aj tak má dosť svojich troch priateľov), stráni sa sociálnych interakcií a nechápe medziľudské vzťahy, vôbec sa nezaujíma o ženy. Je úprimný a má veľké problémy udržať tajomstvo, naopak mu nerobí problém vytvárať „nepriestrelné“ lži. Má až do extrémov prepracované zásady, napr. cereálie má zoradené podľa obsahu vlákniny a pod. Naozaj zbožňuje ázijskú kuchyňu, najradšej si ju dopraje so svojimi priateľmi, najradšej má kurča na mandarínkach, a keď začal reštauráciu podozrievať, že ho vydáva za kura na pomarančoch, začal sa kvôli tomu učiť mandarínčinu. Má veľmi rád vlaky (keď niekto povie, že ich nemá rád, šialie). Keď bol malý, život sa mu videl chaotický a práve vo vláčikoch videl istý systém, lebo predstavujú poriadok. Vedie tiež internetovú reláciu "Sheldon Cooper uvádza Zábavné vlajky", s ktorou mu pomáhala jeho priateľka, už v súčasnosti už manželka Amy Farrah Fowlerová. Pri natáčaní tejto relácie je taktiež veľmi dôsledný a nemá rád pri ňom akékoľvek vyrušenie. Vždy, keď sa mu podarí jeden z jeho „klasických trefných žartov“, použije slovo "B"azinga"". Sheldonov psychologický profil zodpovedá osobe postihnutej Aspergerovým syndrómom.
Úzkostlivo sa bojí prenosu chorôb, preto sa ho nesmie nikto dotýkať. Medzi osoby, ktorým to dovolí, patrí napr. jeho matka a výnimočne Amy Farrah Fowlerová. Trpí tiež mnohými fóbiami, napr. ornitofóbiou – strachom z vtáctva, strachom z výšok, fóbiou z nečistôt, atď. Snaží sa vždy opísať akúkoľvek situáciu presnou vedeckou terminológiou, čo vyznieva komicky. Vzhľadom na absenciu sociálneho cítenia mu nepripadá divné dávať často najavo svoje rozvinuté intelektuálne schopnosti. Vďaka svojej eidetickej pamäti si pamätá všetko od svojich troch rokov. Nevie však šoférovať auto. Myslí si totiž, že šoférovanie je určené iba pre obyčajných ľud a nie jemu. Čaká, kým antropológovia uznajú, že reprezentuje nový vývojový stupeň človeka, "Homo Novus".
Ocenenia.
16. júla 2009 bol za rolu Sheldona Coopera nominovaný jeho predstaviteľ Jim Parsons na cenu Emmy v kategórii „Hlavný herec v komédii“, ktorú následne vyhral. O rok a pol neskôr, 16. januára 2011 vyhral Jim Parsons za tú istú úlohu cenu Zlatý glóbus v kategórii „Najlepší herec v seriáli - komediálnom alebo hudobnom“.

</doc>
<doc id="530390" title="Leonard Hofstadter" url="https://sk.wikipedia.org/wiki?curid=530390">
Leonard Hofstadter

Leonard Leakey Hofstadter, Ph.D., je fiktívna a jedna z hlavných postáv z amerického sitcomu "Teória veľkého tresku", v ktorom ho stvárnil herec Johnny Galecki. Leonard je experimentálny fyzik, ktorý býva spolu so svojím kolegom a priateľom Sheldonom Cooperom. Leonard a Sheldon boli pomenovaní po hercovi Sheldon Leonardovi a po laureátoch Nobelovej ceny Robert Hofstadter a Leonovi Cooperovi.
Jednou z tém seriálu je vzťah medzi Leonardom a susedkou z protiľahlého bytu Penny, z ktorého plynú rôzne vtipné situácie.
Osobnosť.
Pochádza z New Jersey, je experimentálnym fyzikom v Kalifornskom Inštitúte Technológie a býva spolu s Sheldonom Cooperom v Pasadene v Kalifornii. Väčšinou má na sebe hnedé nohavice, čierne okuliare a tričko s tematikou fyziky. Aj keď sa doma medzi svojimi priateľmi cíti ako Geek, snaží sa byť viac spoločenský. Už od prvej chvíle, keď zbadá Penny premýšľa, ako ju pozvať na rande a aký by bol ich spoločný život. Leonard tiež hrá na violončelo.
Aj napriek jeho pokusom zamedziť tomu, aby pôsobil ako Geek, vlastní hygienické prostriedky Star Wars, kompletnú zbierku komixových kníh Superman, leteckú kombinézu bojovníka zo seriálu Battlestar Galactica. Všetkých týchto vecí sa chcel zbaviť, aby zapôsobil na Penny, ale nechal toho, len čo ju videl s iným mužom.
Leonard a Sheldon majú zvláštny vzťah. Pozná Sheldona zo všetkých najlepšie a vo veľa situáciách Leonard slúži ako prostredník medzi Sheldonom a okolitým svetom. Napríklad keď sa Sheldon a Penny pohádali, musel zavolať jeho matke, aby priletela za ním a povedala mu pár materských rád.
Čo sa týka jeho zdravotného stavu, je veľmi alergický na laktózu. Nesmie sa dostať do styku ani s malým množstvom mlieka, masla alebo napríklad jogurtu – vždy to končí prinajmenšom nadúvaním. Trpí krátkozrakosťou – v jednej epizóde, kedy si rozbil v kine svoje okuliare, sa musel vrátiť domov pre svoje náhradné. Pri tom mu po ceste pomáhala robotická helma s kamerou, ktorú vyrobili Raj a Howard, aby ho navigovali. Vyskúšal nosiť aj kontaktné šošovky aj to iba kvôli priateľke Priyi. Pretože však cez ne veľa nevidel a mal s nimi menšiu nehodu, prestal ich nosiť.
Rodina.
Všetci členovia jeho rodiny sú vedci, okrem jeho brata, ktorý je profesor práva na Harvarde. Jeho matka, Dr. Beverly Hofstadter, je psychiatrička a neurologička, ktorej osobnosť je takmer totožná s Sheldonovou (a to vrátane pozornosti k detailom, nedostatku spoločenských konvencií ...) a je zodpovedná za ťažké Leonardovo detstvo. Ani v detstve, či dospelosti nebola naňho nikdy hrdá (vo ôsmich rokoch ho donútila vrátiť cenu zo súťaže, ktorú vyhral). Kvôli svojej matke nikdy neoslavoval narodeniny ako malý, nezaujíma ju ani jeho práca a jeho život celkovo. Keď bol raz s Penny osamote, oznámil jej, že ako malý si vytvoril „objímací stroj“, ktorým si kompenzoval nikdy neprejavenú lásku matky.
Leonardov otec pracuje ako antropológ (s kostrou etruského človeka vraj strávil viac času ako s Leonardom), raz sa Sheldon zmienil, že Leonardovo prostredné meno je Leakey, ktoré mu dal jeho otec po slávnom archeológovi Louisovi Leakeym, s ktorým dlhé roky pracoval. Leonard mal tiež psa, ten však (ako sa neskôr ukáže v jednej z epizód) zomrel.
Práca.
Jeho IQ je 173 a v jeho 24 rokoch dostal titul Ph.D.. Pracuje ako experimentálny fyzik a jeho práca zahŕňa predovšetkým rôzne typy laserov. Všetkým sa jeho výskumy zdajú presné a logické, len Sheldon celú jeho prácu vyvracia, a preto sa nemôžeme čudovať, že pracovať doma v jednej miestnosti s Sheldonom je pre neho veľmi vyčerpávajúce.
Vzťahy.
Leonard je ohľadom žien veľmi plachý, napriek tomu by chcel mať priateľku.
V priebehu prvej série je pobláznený Penny a na konci sa mu podarilo ju konečne pozvať na rande. Čoskoro sa ale rozchádza, keď Penny zisťuje, že pre neho nie je dostatočne múdra. Pred Penny mal ešte pár priateliek, najviac spomínanou bola Joyce Kim, s ktorou chodil 27 dní. Potom sa ukázalo, že je špiónka a musela sa vrátiť do Severnej Kórey. Pred Penny bol tiež nejaký čas so svojou spolupracovníčkou z univerzity – Leslie Winkle, úhlavným nepriateľom Sheldona – vyvracala jeho teórie. V priebehu druhej série začal chodiť s Dr. Stephanie Barnett, ktorú prebral Howardovi. Dokonca aj Sheldon nič nenamietal proti jeho vzťahu so Stephanie, ich vzťah ale skončil mimo obrazovku. Na začiatku 3. série sa opäť dal dokopy s Penny, začal s ňou klasický romantický čas a mali spolu prvýkrát sex. Predčasne to celé však ukončili, pretože jej povedal, že ju miluje a ona mu nedokázala odvetiť. Na konci 3. série sa definitívne rozišli. V priebehu 4. séria Leonard udržiava vzťah s Rajovou sestrou – Priyou aj cez prísahu, ktorú kedysi zložili s Howardom a Rajom, že sa nikdy nebudú snažiť sa o ňu. V piatej sérii opäť nadviaže Leonard vzťah s Penny. Na konci siedmej série sa zasnúbia a na konci ôsmej sa vezmú.

</doc>
<doc id="530393" title="Howard Wolowitz" url="https://sk.wikipedia.org/wiki?curid=530393">
Howard Wolowitz

Howard Joel Wolowitz, M.Eng. je fiktívna postava z televízneho seriálu "Teória veľkého tresku". Hrá ho herec Simon Helberg.
Osobnosť.
Howard sa narodil roku 1981, nie je známe, kde. Je žid a pracuje s Rajeshom ako letecký inžinier na Kalifornskom technickom inštitúte v oddelení aplikovanej fyziky. Mimo Sheldona a Raja sa medzi jeho priateľov radí Leonard a Penny.
Howard má alergiu na arašidy a keď ich zje, napuchne mu tvár a dýchať môže len s ťažkosťami. V tele má len 3% tuku, a preto ho Koothrappali niekedy prezýva „ľudské kuracie krídelko“.
V prítomnosti žien je Howardovo ucho často zásobované poznámkami jeho najlepšieho priateľa Rajesha, ktoré potom Wolowitz tlmočí okoliu. Svoje panictvo stratil so sesternicou Jeanie na pohrebe strýka, keď sa ich pohľady stretli nad misou zavináča, od tej doby Howard býva vždy vzrušený, keď sú v blízkosti zavináča. Je prehnane naviazaný na svoju matku, ktorú sme však v seriáli nemali možnosť vidieť, avšak jej rev po celom dome je legendárny. Má na ženy často oplzlé poznámky, zozačiatku hlavne na Penny.
Sheldon mu takmer vždy dáva pocítiť, že ako jediný z partie (okrem Penny) nemá doktorát, a uťahuje si z jeho vzdelania.
Práca.
Na rozdiel od Rajesha, Sheldona a Leonarda nemá titul Ph.D., ale magisterský titul z Massachusettského technologického inštitútu. Najmä Sheldon si ho mnohokrát doberá, že ako jediný z partie (okrem Penny) nemá doktorát. V seriáli býva často vyobrazený, že robí na svojej významné vedeckej práci spoluprácu s NASA na vypustenie satelitu snímkujúceho povrch Jupiterových mesiacov.
Vzťahy.
Howard je v seriáli asi ten, ktorý sa pokúša zbaliť najviac dievčat, ale tie ho väčšinou ihneď odmietnu. Veľký záujem prejavuje o Penny, ktorej je však veľmi nesympatický. Na okúzľovanie dievčat mu nestačí len angličtina, ale používa spočiatku aj ruštinu, francúzštinu a dokonca aj mandarínčina. Ďalej sa často pokúša o mágiu alebo kartové triky, zvyčajne sa však pri nich strápni ešte viac. V priebehu 3. série Howard apeluje na dohodu, ktorú uzavrel s Leonardom. Tá znie, že keď si jeden z nich nájde babu, tak toho druhého zoznámi s jej kamarátkou. To sa stane a Penny Howarda zoznámi s dievčaťom Bernadette – mikrobiologičkou. Spočiatku si s Howardom nerozumie, ale časom nájdu spoločnú reč. Svoj vzťah udržujú po celú dobu 3. a 4. série. (S malou prestávkou na prelome týchto sérií). V 4. sérii Howard Bernadette požiada o ruku, ona súhlasí. Na konci piatej série ich celá partia oddá na streche domu, kde býva Leonard a Penny, tesne pred Howardovým odletom do vesmíru – tak aby to ododfotografoval satelit Google Earth. Raz využil k vlastnému uspokojeniu špeciálne rameno NASA určené pre operácie v kozme.
Rodina.
Howard býva u svojej matky. Krátko po svadbe s Bernadette sa ku nej nasťahoval, hoci s veľkými problémami. Tak počujeme v seriáli iba jej hlas, no neobjavuje sa. Zaobchádza s Howardom, ako by bol ešte dieťa, a to mu občas doma zhoršuje vzťahy s priateľkami. Na konci 8.série Howardova matka zomrela v spánku. Howarda opustil otec, keď mal 11 rokov. Má strýka Lewieho, tetu Barber, bratranca Jeanieho a mŕtveho strýka Murraya.

</doc>
<doc id="530394" title="Rajesh Koothrappali" url="https://sk.wikipedia.org/wiki?curid=530394">
Rajesh Koothrappali

Rajesh Ramayan „Raj“ Koothrappali, PhD. (Hindsky: राजेश रामायण कूथ्राप्पाली) je fiktívna postava z amerického seriálu "Teória veľkého tresku" (angl. "The Big Bang Theory"), ktorú vytvorili Chuck Lorre a Bill Prady. Postavu stvárňuje britsko-indický herec, Kunal Nayyar. 
Rajesh je metrosexuál, najlepší priateľ Howarda Wolowitza (Simon Helberg) a jednou z hlavných postáv seriálu. Pracuje ako astrofyzik vo Fyzikálnom ústave v Caltech. Jeho hlavnou charakteristikou je logopedická porucha, selektívny mutizmus, kedy nie je schopný hovoriť s ženami. Túto bariéru dokáže odstrániť iba požitím alkoholu (alebo istých experimentálnych liekov s množstvom vedľajších účinkov).
Osobnosť.
Rajesh, bežne oslovovaný ako Raj alebo jeho priezviskom Koothrappali, pochádza z Nového Dillí (India). Pohŕda indickým jedlom a Sheldon ho často karhá za nedostatočné znalosti indickej kultúry a hinduizmu. Narodil sa do bohatej rodiny a má päť súrodencov. Jedným z nich je sestra Priya, bývala Leonardova priateľka. Pravidelne ho môžeme vidieť oblečeného do košele v kombinácii s kaki vestou, fialovou bundou a v pilotnej epizóde s červenou šiltovkou.
Všetci chlapci v seriáli pravidelne v stredu hrajú počítačovú hru "Halo" v byte Sheldona a Leonarda.
Všeobecne je Raj viac trpezlivý, čo sa týka Sheldona, na rozdiel od Leonarda, Howarda a Penny, no Sheldon ním však stále opovrhuje.
Raj trpí nervóznym močovým mechúrom, teda dostáva nutkanie, aby si uľavil, keď je v strese. Dôkazom je situácia, keď sa naňho nahnevala Penny a on bol donútený odprevadiť Leonarda k jej priateľovi Kurtovi, ktorý jej dlžil peniaze. Tiež trpí selektívnou nemotou, čiže nemôže rozprávať so ženami ani v ich prítomnosti. Výnimkami sú iba jeho matka a sestra. Počas seriálu tento svoj strach postupne prekonáva.
Aj napriek svojmu indického prízvuku často používa slang („fo 'shizzle“) a slovo „dude“ (kamoš).
Rodina.
Raj pravidelne komunikuje so svojimi rodičmi, pánom a pani Koothrappaliovcami pomocou webkamery. Jediné ženy, s ktorými môže komunikovať bez omamných látok, sú jeho matka, sestra Priya a Siri na iPhone 4S od výrobcu Apple (v piatej sérii sa mu zdá, že je Siri skutočná a v tom momente k nej nedokáže prehovoriť).
Práca.
Raj je významným astrofyzikom vo Fyzikálnom ústave v Caltech, známym svojou publikácií o Kuiperovom páse.
Za jeho objav astronomického objektu mimo Kuiperovho pásu, 2008 NQ17, ktorý pomenoval ako „PlanetBollywood“ sa dostal v magazíne "People" medzi 30 vizionárov pod 30 rokov. Získal väčšiu kanceláriu a stal sa celebritou priťahujúcou závisť jeho priateľov.
Po šiestich mesiacoch neúspešného výskumu sa Raj obával, že bude deportovaný späť do Indie. Aby mohol zostať v štáte, musel prejsť pod iného profesora, ktorým sa na nejakú dobu stal Sheldon.
Obsadenie do role.
Raj sa v pôvodnom testovanom pilotnom diele neobjavil. Tam boli prítomní len Leonard, Sheldon a oveľa odlišnejšia verzia Penny menom Katie. Skúšobné obecenstvo pôsobilo negatívne ohľadom Katie, ale obľúbili si Sheldona a Leonarda a tak do nového pilotného dielu obsadili Raja a Howarda. Spolutvorca seriálu Bill Prady uviedol: „"Myšlienka bola, že ak budú mať týchto dvoch chlapcov radi, urobíme im ďalších dvoch.“" Pôvodný spolupracovník, „Dave“, bol Američan s indickými rodičmi. Avšak to sa zmenilo, keď rolu získal Nayyar, pretože bol „príliš indický“

</doc>
<doc id="530395" title="Ľvovská univerzita" url="https://sk.wikipedia.org/wiki?curid=530395">
Ľvovská univerzita

Ľvovská univerzita (oficiálne Ľvovská národná univerzita Ivana Franka, ) je univerzita sídliaca v západoukrajinskom Ľvove, jedna z najstarších univerzít na východ od Visly a jedna z najväčších na Ukrajine.
Škola bola založená v roku 1608 jezuitmi. Roku 1661 potom na žiadosť Jána II. Kazimíra získala titul akadémie. V čase II. poľskej republiky niesla názov "Uniwersytet Jana Kazimierza". Potom, čo sa Ľvov stal súčasťou Ukrajinskej SSR, bola pomenovaná po spisovateľovi a absolventovi Ivanovi Frankovi.
Celkový počet študentov na konci 20. storočia prevyšoval 15 000. Súčasným rektorom je Volodymyr Melnyk, filozof. Známymi absolventmi sú napríklad Stanisław Lem, Bruno Schulz, Ludwig Fleck, Jaroslav Rudnyckyj, Ivan Kaljajev, Rudolf Weigl alebo matematici spätí s medzivojnovou Ľvovskou matematickou školou.

</doc>
<doc id="530505" title="Medné" url="https://sk.wikipedia.org/wiki?curid=530505">
Medné

Medné je miestna časť obce Lednické Rovne v okrese Púchov. Do roku 1960 bola samostatnou obcou.
Polohopis.
Medné sa nachádza v Ilavskej kotline asi 2 kilometre od pravého brehu rieky Váh medzi mestom Púchov a obcou Lednické Rovne.
Dejiny.
Prvá písomná zmienka o Mednom pochádza z roku 1372. Dedina patrila hornouhorskému rodu Medňanských (), ktorý ju získal v roku 1356. Do roku 1960 bola samostatnou obcou, potom bola pričlenená k Horenickej Hôrke. Od roku 1976 je súčasťou Lednických Rovní.
Kultúra a zaujímavosti.
Turistika.
Neznačeným chodníkom (severným smerom) sa môže návštevník vybrať na vychádzku na kopec Skala (471 m n. m., nad osadou Štepnice), na ktorom je umiestnený vysielací stožiar, a otvára sa z neho krásny panoramatický pohľad na Púchov a Belušu.
Kultúra.
V roku 1958 vznikla v Mednom dychová hudba Medňanka. Počas svojej existencie Medňanka účinkovala na mnohých podujatiach doma i v zahraničí a zúčastňovala sa na súťažiach a festivaloch. Najväčšou udalosťou bola účasť na medzinárodnom folklórnom festivale vo francúzskom Haguenau v roku 1984. Medňanka sa podieľala na založení Celoslovenskej súťaže malých dychových hudieb v Lednických Rovniach, kde v roku 1971 pod vedením kapelníka Dola Hantáka získala 2. miesto a o rok neskôr 1. miesto i cenu diváka.
Doprava.
Ústrednou ulicou miestnej časti je Medňanská, ktorú čiastočne tvorí cesta III. triedy 507045 vedúca z Lednických Rovní po centrálnu križovatku v Mednom. Ďalšie ulice sú Kaštieľska, Potočná a Sadová. Do Medného tiež vedie miestna komunikácia z Horenickej Hôrky. Verejná doprava je zabezpečená autobusom z Lednických Rovní. 

</doc>
<doc id="530514" title="Hana Maciuchová" url="https://sk.wikipedia.org/wiki?curid=530514">
Hana Maciuchová

Hana Maciuchová (* 29. november 1945, Šternberk – † 26. január 2021, Olomouc) bola česká herečka a pedagogička. Bola životnou partnerkou českého herca Jiřího Adamíru. Tatova volga -film
Životopis.
Počas štúdia na gymnáziu sa venovala ochotníckemu divadlu a bola členkou Studia pri Divadle Oldřich Stibora v Olomouci. Po strednej škole nastúpila na pražskú Divadelné fakultu Akadémie múzických umení, ktorú ukončila úspešne v roku 1968. K jej profesorom na DAMU patrili napr. Radovan Lukavský a Karel Höger, tiež Libuše Havelková, František Salzer a Helena Tesárková. 
Od roku 1969 bola členkou Divadlo za branou a od roku 1971 hrá v Divadle na Vinohradech. V poslednej dobe zaujala napr. v inscenácii Studia DVA "Na konci duhy", kde stvárnila herečku Judy Garland.
V roku 1994 začala učiť na konzervatóriu v Prahe.
Je známa zo svojich rolí v televíznych seriáloch "Krkonošské pohádky", "Nemocnice na kraji města", "Chalupáři", "Ulice a Žena za pultem". Hrala i vo filmoch "Samotáři", "Lucie, postrach ulice", "Člověk proti zkáze" či "Únos domů". V roku 2017 načítala audioknihu Dva roky, osm měsíců a osmadvacet nocí – Mistři slova (vydala Audiotéka).
Herecké ocenenia.
12. apríla 2008 a 18. apríla 2009 získala cenu TýTý pre najlepšiu herečku. Ďalej ju diváci zvolili medzi desiatku najobľúbenejších herečiek v ankete "Hvězda mého srdce", ktorú vyhlásila začiatkom roku 2008 Česká televize.
V rokoch 1998, 2005 a 2010 získala ocenenie "(Ne)viditelný herec" – 1. miesto za najpopulárnejšie herecký výkon na vlnách Českého rozhlasu .
Pri príležitosti štátneho sviatku jej bola dňa 28. októbra 2010 udelená Medaila Za zásluhy v oblasti kultúry.

</doc>
<doc id="530801" title="Úrad pre verejné obstarávanie" url="https://sk.wikipedia.org/wiki?curid=530801">
Úrad pre verejné obstarávanie

Úrad pre verejné obstarávanie (zaužívaná skratka ÚVO) je ústredný orgán štátnej správy a rozpočtová organizácia napojená na štátny rozpočet Slovenskej republiky, ktorý vykonáva štátnu správu v oblasti verejného obstarávania (VO). V zmysle ustanovení § 147 zákona č. 343/2015 Z. z. o verejnom obstarávaní a o zmene a doplnení niektorých zákonov v znení neskorších predpisov ÚVO vypracúva koncepcie VO, vykonáva dohľad nad VO, vedie zoznam hospodárskych subjektov a register hospodárskych subjektov so zákazom účasti vo VO, metodicky usmerňuje účastníkov procesu VO atď.
Poslaním úradu je „odborným garantom v oblasti verejného obstarávania, pričom dohliada na splnenie princípov transparentnosti, rovnakého zaobchádzania a nediskriminácie uchádzačov a záujemcov, ako i princípov hospodárnosti a efektívnosti pri vynakladaní finančných prostriedkov“, jeho úlohou je „zabezpečiť podmienky na správnu implementáciu zákona č. 25/2006 Z. z. o verejnom obstarávaní“.
Úrad bol zriadený 1. januára 2000 na základe zákona č. 263/1999 Z. z. o verejnom obstarávaní. Predsedníčku úradu Ing. Zitu Táborskú zvolili poslanci NR SR 28. júna 2012.
Úrad je správcom systému elektronického verejného obstarávania (EVO). Počas roku 2013 v ňom bolo vykonaných 777 zákaziek a 1280 elektronických aukcií. Ďalej UVO poskytol 651 písomných metodických usmernení a 12 000 telefonických. Úrad tiež pokračoval svoje úlohy v operačnom programe Informatizácie spoločnosti. Počas roka 2013 úrad prijal 535 podnetov na výkon kontroly a vybral viac než 154 tisíc € na pokutách a penále. Vo Vestníku verejného obstarávania bolo zverejnených 38 765 oznámení, najviac ich bolo v mesiaci júl: 2 940. V zozname podnikateľov bolo k 31. decembru 2013 vedených 4696 subjektov, z toho 7,42% fyzických osôb.

</doc>
<doc id="531147" title="Juraj Draxler" url="https://sk.wikipedia.org/wiki?curid=531147">
Juraj Draxler

Juraj Draxler MA (* 13. december 1975, Bratislava) je slovenský politológ a vysokoškolský pedagóg, od 25. novembera 2014 do 23. marca 2016 pôsobil ako minister školstva SR Bol nominantom strany Smer-SD. V parlamentných voľbách v roku 2016 nie je na kandidátke SMER-SD.
Životopis.
Juraj Draxler vyštudoval integrované spoločenské vedy na súkromnej univerzite Jacobs University Bremen v Nemecku a komparatívnu politológiu na University of York v Spojenom kráľovstve, kde získal magisterský titul. Pracoval ako výskumník v Centre for European Policy Studies (CEPS). V rokoch 2007 až 2013 bol vysokoškolským pedagógom na University of New York v Prahe a na Angloamerickej univerzite v Prahe. V minulosti pracoval tiež ako novinár agentúry Reuters.
Politická činnosť.
V lete 2014 pôsobil v rezorte školstva ako poradca, od 11. septembra do 25. novembra 2014 bol štátnym tajomníkom. Vo funkcii bol zodpovedný za regionálne a vysoké školstvo. Za svoju prioritu tiež určil 
„sfunkčnenie grantového systému a pritiahnutie väčšieho objemu peňazí z úrovne EÚ do slovenskej vedy a výskumu“.
Do funkcie ministra bol vymenovaný prezidentom SR Andrejom Kiskom 25. novembra 2014. Draxlerov predchodca Peter Pellegrini nahradil vo funkcii predsedu parlamentu Pavla Pašku, po jeho odstúpení v súvislosti s kauzou nákupu CT prístroja v piešťanskej nemocnici.

</doc>
<doc id="531152" title="Juraj Langsfeld" url="https://sk.wikipedia.org/wiki?curid=531152">
Juraj Langsfeld

Juraj Langsfeld, alebo Ďurko Langsfeld (* 16. október 1825, Sučany - † 22. jún 1849, Kremnica) bol slovenský národovec, učiteľ vo vtedajšom Turčianskom Svätom Martine a od januára 1849 dobrovoľnícky dôstojník (poručík) v Hurbanovom vojsku počas Slovenského povstania, ktorý bol uhorským vojskom obesený.
Boje, zajatie a smrť.
Narodil sa ako prvorodený v rodine Jána Lang(s)felda a jeho manželky Kataríny rodenej Rizman. 
29. apríla 1849 sa zvyšok slovenského dobrovoľníckeho zboru presunul do Jablunkova na Morave, kde sa Bedřich Bloudek vzdal velenia. Langsfeld so svojimi druhmi sa zostal skrývať v slovenských horách. 12. mája 1849 prepadli v kraľovianskej doline jednotku uhorskej domobrany (Honvédi) pod velením Artúra Görgeia. 
Potom sa skrýval pri Turčianskych Kľačanoch. 20. júna 1849 ho vlastný strýko vyzradil za odmenu 300 zlatých. Spolu s ďalšími zajatými bol potom v okovách hnaný, ako odstrašujúci príklad, hore Turcom do Kremnice. Ráno 22. júna 1849 major Herman Görgei (starší brat Artúra, ktorý robil bratovi veliteľa štábu ) nariadil vyšetrovanie a vojenským súdom bol 23 ročný Langsfeld odsúdený a obesený. Pred súdom odmietol ponúknutú milosť, ktorá mu bola ponúknutá výmenou za zrieknutie sa revolučných ideálov a vodcov politického života (Štúrovcov). „Teraz ma súdia nepriatelia, ale budú ma niekedy súdiť i Slováci a u tých by som nechcel prepadnúť!“.Začiatkom augusta 1849 sa začala letná ofenzíva a ku slovenským dobrovoľníkom sa pridalo asi 300 ďalších z Liptova a 24. augusta 1849 sa im podarilo obsadiť Kremnicu a do konca mesiaca aj ostatné stredoslovenské banské mestá. V prvej polovici septembra 1849 potom zbor vytlačil uhorskú domobranu aj z Gemerskej stolice. 
Memorability.
28. októbra 1849 bol Langsfeld v Kremnici symbolicky slávnostne pochovaný slovenskými dobrovoľníkmi aj za účasti Langsfeldovho učiteľa Ondreja Hodžu. Jozef Gregor Tajovský napísal o Langsfeldovi biografické dielo „Smrť Ďurka Langsfelda“ a tiež podnietil vybudovanie pomníka na mieste hrobu, ktorý bol slávnostne odhalený 28. októbra 1922. Pomník vybudovala Matica slovenská v Kremnici za pomoci pracovníkov Mincovne v Kremnici a obyvateľov mesta. Matica slovenská tiež organizuje spomienkové akcie pri výročiach Langsfelda, Rad Ďurka Langsfelda je ocenenie, za ktorým je projekt "Spájame statočných" s kontaktami na OBYČAJNÍ ĽUDIA a nezávislé osobnosti.

</doc>
<doc id="531248" title="Norman Reedus" url="https://sk.wikipedia.org/wiki?curid=531248">
Norman Reedus

Norman Reedus (* 6. január 1969, Hollywood, Florida, USA) je americký herec a model. Preslávil sa stvárnením postavy Murphyho MacManusa vo filme "Pokrvní bratia" (1999) a v pokračovaní z roku 2009 "".
Osobný život.
Narodil sa v Hollywoode, ale neskôr sa presťahoval do Los Angeles v Kalifornii. Má anglické, talianske, írske a škótske korene. Nejaký čas žil v aj Japonsku, Spojenom kráľovstve a Španielsku. Počas života sa venoval aj maliarstvu, sochárstvu a fotografovaniu.
Žil v New Yorku s modelkou Helenou Christensen má syna Mingusa Luciena Reedusa, ktorý sa narodil 13. októbra 1999. Od roku 2016 je jeho partnerkou Diane Krugers ktorou má dcéru, narodenú v roku 2018. 

</doc>
<doc id="531271" title="Súbor pamiatok k osobnosti Ľudovíta Štúra (Modra)" url="https://sk.wikipedia.org/wiki?curid=531271">
Súbor pamiatok k osobnosti Ľudovíta Štúra (Modra)

Súbor pamiatok k osobnosti Ľudovíta Štúra sa nachádza v Modre a jej okolí a má pripomínať pamätné miesta spojené s pôsobením osobnosti Ľudovíta Štúra v tomto meste. Obsahuje šesť miest či objektov, ktoré boli inštalované v následnom časovom poradí: 1872 hrob Ľudovíta Štúra s náhrobným pomníkom, 1924 meštiansky dom tzv. Schnellovský – pamätná budova s pamätnou tabuľou, 1956 Bývalá evanjelická a. v. fara – pamätná budova s pamätnou tabuľou na pôsobisko Ľ. a K. Štúrovcov, 1956 meštiansky dom tzv. Emreszovský – pamätná budova s pamätnou tabuľou, miesto úmrtia Ľ. Štúra, 1956 pamätné miesto v Holombeckej doline – Štúrova lavička a 1956 pamätné miesto v chotárnej časti Šnaudy miesto osudného zranenia Ľ. Štúra.
Súbor bol vyhlásený za národnú kultúrnu pamiatku 16. augusta 1994 Nariadením vlády SR Z.z. č. 288/1994. 
Hrob Ľudovíta Štúra.
Hrob s náhrobným pomníkom na evanjelickom cintoríne. Náhrobný pomník z roku 1872 bol prvým pomníkom postaveným Ľ. Štúrovi na Slovensku. Bol postavený zo zbierky organizovanej Maticou Slovenskou hneď po jej založení. Náhrobný pomník je dielom bratislavského sochára Feiglera. Osadený bol 26. – 28. novembra 1872. Tento teraz stojí naľavo od miesta odpočinku pri múre cintorína. ÚZPF č.472/1.
Na pláne náhrobného areálu z roku 1964 sa pracovalo už od roku 1947. Pamätníku dominuje socha Slovenská jar. Tá je dielom Akademického sochára Jozefa Kostku. Odhalenie sa konalo 26. júna 1964 a bolo skromné. Odhalením pamätníka a náhrobného areálu sa pripravilo miesto posledného odpočinku pre oslavu 150. výročia narodenia Ľudovíta Štúra v roku 1965. ÚZPF č.472/2.
Meštiansky dom tzv. Schnellovský.
Pamätná budova s pamätnou tabuľou na miesto pobytu na Štúrovej ulici 192/81. Tento dom je pamiatkou na miesto kde Ľudovít Štúr býval v prenájme počas jeho pôsobenia v Modre. ÚZPF č. 468/1.
Matica Slovenská dala na tento dom umiestniť pamätnú tabuľu, túto slávnostne odhalili 1. júna 1924 Jozef Škultéty a Štefan Krčméry. ÚZPF č. 468/2.
Bývalá evanjelická a. v. fara.
Pamätná budova s pamätnou tabuľou na Dolnej ulici 159/3. Bývalá ev. a. v. fara pôsobisko Karola Štúra a útočisko Ľudovíta Štúra kde sa uchýlil v máji 1848. ÚZPF č. 475/1 a 475/2. 
Meštiansky dom tzv. Emreszovský.
Pamätná budova s pamätnou tabuľou na Štúrovej ulici 285/84. ÚZPF č. 470/1 a 470/2. V dome sa pôvodne nachádzala len Pamätná izba Ľudovíta Štúra Pripomínala miesto kde ležal tri týždne po zranení a nakoniec mu podľahol. Otvorená bola z iniciatívy modranských vzdelancov zpríležitosti 100.výročiaŠtúrovej smrti. Izba pripomína posledné Štúrove roky v Modre, jeho rodinu a tiež aj profesionálne a osobné záujmy ktorým sa venoval.
Od roku 2006 v ňom sídli aj Múzeum Ľudovíta Štúra, ktoré bolo pôvodne zriadene v budove mestskej radnice z iniciatívy Ústavu slovenskej literatúry SAV v roku 1965. Bolo venované najmä k osobnosti Ľudovíta Štúra a neskôr aj histórii, kultúrnym i národopisným tradíciám Modry a modranskému regiónu. Podarilo sa mu zozbierať 18 000-ový knižničný fond, zbierkový fond s viac ako 5 000 predmetmi a archív, v ktorom sa nachádza okolo 5 000 fotografií a archívnych jednotiek.
Pamätné miesto v Holombeckej doline.
Štúrova lavička pri chodníku na Veľkú homoľu. Štúrovou lavičkou bolo obľúbené miesto Ľ. Štúra nazvané najmä kvôli prvému pamätníku z roku 1956 vytvorenému z travertínu v tvare lavičky.
Na podnet Múzea Ľ. Štúra a kvôli značnému poškodeniu bola v roku 1990 iniciovaná obnova tohoto pamätného areálu. Vzniklo riešenie pamätného areálu v Holombeckej doline, ktorý predstavoval Ľudovíta Štúra ako básnika: k novej lavičke "s odloženým Štúrovým plášťom" viedli štyri kamenné míľniky osadené bronzovými tabuľkami, na ktorých boli úryvky z básní Ľudovíta Štúra oslavujúce slovenskú prírodu a domovinu. Pomník bol jedným z najpôsobivejších pamätníkov tohoto nášho velikána v Modre a bol často využívaný na poriadanie pamätných a kultúrnych podujatí. ÚZPF č. 474/0.
Pamätné miesto v chotárnej časti Šnaudy.
Miesto osudného zranenia Ľ. Štúra v časti Šnaudy nachádzajúce sa smerom z Modry na Šenkvice. Pôvodný schátraný pomník z roku 1956 bol z finančným prispením Ministerstva kultúry obnovený roku 1986. Vznikol areál, ktorému dominuje lipa s bielou mramorovou plochou pred pomníkom, na ktorom sa nachádza známy epigram Ľ. Štúra "Bíla snad si bila, když Modrou se nazýváš, černou, zdá se mi, sloužiti mi ješte budeš" ÚZPF č. 

</doc>
<doc id="531318" title="Pamätný dom Slovenskej národnej rady" url="https://sk.wikipedia.org/wiki?curid=531318">
Pamätný dom Slovenskej národnej rady

Pamätný dom Slovenskej národnej rady z r. 1848 tiež aj Dom Anny Kolényovej alebo Pamätný dom I.SNR je na Štúrovej ulici 2 v Myjave. V tomto dome zasadala po prvý raz na území Slovenska I. Slovenská národná rada, ktorá sa sem po svojom založení vo Viedni presunula večer 18. septembra a zotrvala tu do 28. septembra 1848.
Pamätný dom.
Dom pani Kolényovej pochádza z 30. rokov 19. storočia, bol jednopodlažnou stavbou s pivnicou a s piatimi priestormi, vystavaný do tvaru L. Je ľudovou architektúrou. Do ústredného zoznamu pamiatok bol zapísaný 14. septembra 1963 pod číslom ÚZPF 637/1. V roku 1970 bol vyhlásený za národnú kultúrnu pamiatku. Dom bol opravovaný v rokoch 196668, 1998, 2001.
Pamätná tabuľa.
Na pamätnej tabuli domu je citát z "Histórie povstania slovenskieho 1848" od Mikuláša Dohnányho z roku 1850:
Múzeum Slovenských národných rád.
Dom je súčasťou Múzea Slovenských národných rád – komplexu, kde k domu Anny Koléniovej bol pristavený v rokoch 1966 – 1968, podľa architektonických návrhov Ing. Arch. M. Kusého, nový expozičný pavilón zo železa a liateho betónu. Budovy sú prepojené malou spojovacou pergolou. Múzeum bolo slávnostne otvorené v roku 1968 pri príležitosti 120. výročia vzniku prvej SNR. Je súčasťou Slovenského národného múzea. Múzejný komplex je symbiózou novej a starej architektúry. 
Zloženie I. SNR.
Politický predstavitelia I.SNR:
Zvolení vojenskí členovia:
Tajomníci SNR: 
Českí vojenskí velitelia sa podriadili politickému vedeniu SNR.
Anna Kolényiová.
Vdova po myjavskom evanjelickom farárovi Samuelovi Kolénym (1779 – 1837), bol kaplánom od 16. mája 1811, a druhým potolerančným farárom na Myjave po Jurovi Jozeffym, ktorý vybudoval myjavský tolerančný kostol. Samuel Kolény bol jeden z prvých myjavských buditeľov. Anna Kolényová neprichýlila I. SNR náhodne. Už predtým sa podieľala na pamätnom brezovskom divadle 26. apríla 1848, deň na to šili kokardy a zástavy a Anna jednu vyvesila na svoj dom. Vo veľkej sviatočnej izbe Jozef Miloslav Hurban koncipoval svoje Nitrianske žiadosti. Tu prebiehali aj rokovania o ďalšom postupe po zadržaní vyslancov so Žiadosťami, Lajka Šuleka a Daniela Bórika. Tiež ako jediná žena medzi mužmi, sa podieľala na plnení úloh z Hurbanovej výzvy Bratia Slováci.

</doc>
<doc id="531472" title="Angie" url="https://sk.wikipedia.org/wiki?curid=531472">
Angie

„Angie“ je skladba anglickej rockovej skupiny The Rolling Stones, z ich albumu "Goats Head Soup" z roku 1973.
Skladbu napísali Mick Jagger a Keith Richards, pričom nahraná bola v novembri a decembri 1972. Je to akustická gitarová balada, ktorá hovorí o konci milostného vzťahu. Klavírny sprievod zahral Nicky Hopkins. Časti hrané na strunových nástrojoch (rovanko ako v skladbe „Winter“) boli zostavené Nickym Harrisonom.
Skladba bola vydaná ako singel v auguste 1973 a dosiahla 1. miesto v rebríčku Billboard Hot 100 a 5. miesto v britskom rebríčku UK Singles Chart. Takisto sa stal hitom v Kanade a v Austrálii. V Spojenom kráľovstve sa predalo 200 000 kópií singlu a bol tak ocenený striebornou platňou.

</doc>
<doc id="531584" title="Igor Drotár" url="https://sk.wikipedia.org/wiki?curid=531584">
Igor Drotár

Igor Drotár (* 4. december 1954, Prešov, Česko-Slovensko) je slovenský jazdec v rely a pretekoch automobilov do vrchu.
S pretekaním začal už v roku 1973 po boku svojho kamaráta a stáleho spolujazdca Vladimíra Bánociho. V roku 2014 sa v 59tich rokoch stal absolútnym majstrom Slovenska v pretekoch automobilov do vrchu a stal sa tak jediným slovenským pretekárom, vyhral majstrovstvá Slovenska v rely a tiež majstrovstvá Slovenska v pretekoch automobilov do vrchu.
Začiatky.
K rely ho priviedol jeho priateľ a dlhoročný spolujazdec Vladimír Bánoci. So svojou pretekárskou kariérou začal v roku 1973 na Rally Zemplínska Šírava na sériovej Škode 100, ktorú mu požičal jeho triedny učiteľ. Počas svojej kariéry vystriedal množstvo automobilov, ako BMW M3, Ford Escort RS Cosworth, Toyota Celicia GT-4 ST205, Škoda Octavia WRC, Subaru Impreza S12B WRC '07, Škoda Fabia WRC až po súčasnú Škoda Fabia R5. V roku 1997 sa stal majstrom Slovenska. Počas celej kariéry je ho spolujazdcom Vladimír Bánoci, ktorý je tiež viceprezidentom SAMŠ.

</doc>
<doc id="531592" title="Dielo Jána Szilassyho" url="https://sk.wikipedia.org/wiki?curid=531592">
Dielo Jána Szilassyho

Dielo Jána Szilassyho je hnuteľnou kultúrnou pamiatkou. Vyhlásené bolo 11. júna 1991 Nariadením vlady SR Z.z. č. 299/1991. Dielo obsahuje 95 liturgických predmetov. Tieto sú evidované v Ústrednom zozname kultúrnych pamiatok Slovenskej republiky. (32 kalichov, 31 monštrancií, 9 pacifikálov, 16 cibórií, 3 relikviáre, 2 navikuly, 1 pár procesiových koruniek, 1 kadidelnica) Dielo sa nachádza v kostoloch a farských úradoch na území Slovenska.
O autorovi.
Ján Silaši (staršie Ján Szilássy, v starých textoch Johanes Szillassy) (*1707(1705) - Rožňava - †6. mája 1782 Levoča) bol slovenským zlatníkom pôsobiacim v Levoči. Množstvo jeho prác radí tohoto zlatníka k významným európskym zlatníkom a na Slovensku nemá obdobu. Jeho tvorba je špecifická typiským kanónom výstavby predmetov, má ojedinelú výzdobu monofigurálnymi emailovými miniatúrami a svojský dekor.
Je považovaný za predstaviteľa neskorobarokového a rokokového zlatníckeho umenia v Uhorsku.
Je druhým umelcom po majstrovi Pavlovi z Levoče, ktorého dielo bolo na Slovensku vyhlásené za národnú kultúrnu pamiatku.

</doc>
<doc id="531621" title="Zlatá kopačka" url="https://sk.wikipedia.org/wiki?curid=531621">
Zlatá kopačka

Zlatá kopačka je futbalové ocenenie, udeľované každoročne najlepšiemu strelcovi európskych ligových súťaží. 
História.
V rokoch 19681991 bola "Zlatá kopačka" určená pre hráča s najvyšším počtom gólov, prvým víťazom sa stal legendárny Portugalčan Eusébio. V rokoch 19921996 bolo vyhlásené len neoficiálne poradie. Od sezóny 1996/97 bola súťaž o "Zlatú kopačku" obnovená s inovovanými pravidlami. Počet gólov sa násobí príslušným koeficientom, určeným podľa umiestnenia krajín v rebríčku UEFA. Týmto spôsobom sú zvýhodnené ligové súťaže vo futbalovo vyspelých krajinách.
Najlepší strelci česko-slovenskej futbalovej ligy sa v súťaži nepresadili, bývalý česko-slovenský reprezentant Václav Daněk získal v sezóne 1990/91 "bronzovú kopačku" ako najlepší strelec rakúskej ligy v drese klubu FC Tirol Innsbruck. Slovenský futbal zaznamenal veľký úspech v sezóne 2004/2005, keď slovenský reprezentant Marek Mintál získal korunu kráľa strelcov nemeckej bundesligy, čo mu vynieslo tretie miesto medzi najlepšími európskymi kanoniermi.
Zlatá kopačka a Slováci.
Po jesennej časti sezóny 1975/76 viedol Dušan Galis (VSS Košice) s 18 gólmi - spolu s neskorším víťazom Rumunom Georgescuom - poradie najlepších európskych strelcov, no na jar strelil len tri góly, čo mu síce stačilo na zisk koruny kráľa strelcov česko-slovenskej ligy, ale nie na popredné umiestnenie v súťaži o "Zlatú kopačku". V jarnej časti Galis absentoval pre disciplinárny trest v troch zápasoch a prvý gól strelil až tri kolá pred koncom ligy.
Poradie k 5. 11. 1975
Poradie k 17. 12. 1975
V sezóne 1988/89 Milan Luhový, v tom čase hráč Dukly Praha dlho atakoval prvé priečky v súťaži, v 23 zápasoch nastrieľal 25 gólov, ešte po 22. ligovom kole bol na 2. mieste za Dorinom Mateutom, po 23. kole na 3. mieste, zvyšok sezóny však nedohral pre zranenie a v celkovom poradí klesol na 9.10. miesto.
Poradie k 11. 4. 1989 
Poradie k 18. 4. 1989 
Paradoxne, najviac sa darilo slovenským kanonierom v rokoch, keď sa vyhlasovalo len neoficiálne poradie. V roku 1992 získal Slovan Bratislava po 17 rokoch titul majstra Česko-Slovenska, ku ktorému výrazne prispel vtedy 20-ročný Peter Dubovský. Jeho 27 presných zásahov znamenalo nielen rekordný výkon slovenského futbalistu v jednej sezóne 
česko-slovenskej ligy, ale aj miesto medzi streleckou elitou "starého kontinentu", kde sa ocitol po boku takých hviezd ako Jean-Pierre Papin alebo Gary Lineker. Na tretiu priečku chýbali Dubovskému dva góly. Peter Dubovský skóroval nepretržite v 13 zápasoch za sebou, čím sa zapísal do historických štatistík medzi najlepších kanonierov futbalovej histórie Gerda Müllera, Pelého, Ferenca Puskása a Lionela Messiho. 
V samostatnej slovenskej futbalovej lige je držiteľom sezónneho rekordu v počte gólov Róbert Semeník, v sezóne 1995/1996 ich nastrieľal 29, čím sa dostal do najlepšej desiatky európskych strelcov do spoločnosti takých kanonierov ako boli Alan Shearer (Blackburn Rovers) či Juan Antonio Pizzi (CD Tenerife).
Najväčší individuálny úspech slovenského futbalistu v súťaži sa spája s menom Marek Mintál. V roku 2003 prestúpil z MŠK Žilina do druholigového 1.FC Nürnberg s vizitkou dvojnásobného kráľ strelcov slovenskej ligy 2001/2002 a 2002/2003 a povesť kanoniera potvrdzoval aj v Nemecku. Najprv sa stal najlepším strelcom II. bundesligy, čím výrazne prispel k postupu Norimbergu do najvyššej súťaže a hneď vo svojej premiérovej bundesligovej sezóne 2004/2005 získal korunu kráľa strelcov. V súťaži o "Zlatú kopačku" obsadil Mintál skvelé tretie miesto za top kanoniermi anglickej a španielskej ligy Thierrym Henrym a Diegom Forlánom. 
Poradie k 14. 3. 2005 

</doc>
<doc id="531733" title="Zora Bútorová" url="https://sk.wikipedia.org/wiki?curid=531733">
Zora Bútorová

PhDr. Zora Bútorová, CSc. (* 1949) je slovenská sociologička, ktorá od roku 2003 pracuje ako analytička Inštitútu pre verejné otázky, ktorý spoluzakladala. Predtým pracovala na Univerzite Komenského a Slovenskej akadémii vied. Od jari 1990 sa zaoberá výskumom politickej kultúry a postojov obyvateľov k rozličným aspektom transformácie spoločnosti. Od polovice 90. rokov skúma aj zmeny v živote žien a v rodových vzťahoch na Slovensku po páde komunizmu.
Vzdelanie a skoršia kariéra.
V roku 1972 ukončila Filozofickú fakultu Univerzity Komenského ako promovaná sociologička. Postupne pracovala ako výskumníčka v Československom výskumnom ústave práce a sociálnych vecí, v rokoch 1976 až 1982 vo Výskumnom ústave životnej úrovne. V roku 1975 získala PhDr. zo sociológie a v roku 1979 na tej istej fakulte aj CSc. V rokoch 1983 až 1990 pracovala ako výskumníčka v Kabinete teórie vedy a prognóz SAV. Potom pracovala v Centre pre výskum spoločenských problémov pri KC VPN. V roku 1990 sa vrátila na akademickú pôdu Ústavu pre sociálnu analýzu Univerzity Komenského.
Neskoršia kariéra.
V roku 1997 spoluzaložila Inštitútu pre verejné otázky, kde pracovala najskôr ako riaditeľka, od roku 1999 ako externá analytička a od roku 2003 ako analytička. V rokoch 2000 až 2001 absolvovala študijný pobyt na Medzinárodnom fóre pre demokratické štúdie pri Národnej nadácii pre demokraciu vo Washingtone. Pedagicky pôsobí na Trnavskej univerzite.

</doc>
<doc id="531906" title="Montessoriovská škola" url="https://sk.wikipedia.org/wiki?curid=531906">
Montessoriovská škola

Montessoriovská škola (montessori pedagogika) je alternatívny výchovne vzdelávací program, ktorý postupuje podľa zásad navrhnutých lekárkou a pedagogičkou talianskeho pôvodu Mariou Montessoriovou (1870 - 1952) na začiatku 20. storočia.
Pedagogika typu Montessori je zameraná na podporu dieťaťa pri rozvíjaní jeho poznatkov a zručností. Dieťa je považované za osobnosť od prírody dobrú, ktorá by mala byť vo svojej činnosti dospelými podporovaná. Aktivity dieťa vykonáva pre uspokojenie seba samého, nie vyučujúceho. Samotné učenie by potom malo prebiehať bez zbytočného stresu a ďalších prejavov s negatívnym dopadom na psychiku dieťaťa.
Počiatky Montessori pedagogiky možno datovať na 6. januára 1907, kedy Maria Montessoriová otvorila "Dom detí" (Casa dei Bambini), škôlku určenú pre päťdesiat sociálne slabých detí od troch do šiestich rokov. Prvý Dom bol vybavený stroho a prvé pomôcky boli vyrobené v zariadení pre mentálne retardovaných, kde Montessoriová predtým pracovala. Primárnou snahou Domu bolo odstránenie vzdelávacích a výchovných problémov.
Výučbové princípy v Montessoriovskej škole.
Montessoriová svoju výučbu založila na tvrdení, že "Ľudská osobnosť, nie výchovná metóda sa musí brať do úvahy". Dieťa by malo byť rešpektované a považované za samostatne vyvíjajúcu sa bytosť. Na učiteľa nenahliadajú ako na autoritu, ale ako na rovnocenného partnera, ktorého hlavnou úlohou je snaha vytvoriť vhodné prostredie pre učenie žiaka.
Výučba v Montessoriovskej škole sa riadi niekoľkými zásadami, medzi ktoré patria:

</doc>
<doc id="531912" title="Paul Watzlawick" url="https://sk.wikipedia.org/wiki?curid=531912">
Paul Watzlawick

Paul Watzlawick (* 25. júl 1921, Villach, Rakúsko† 31. marec 2007, v) bol americký psychológ, psychoterapeut a filozof. 
Narodil sa v meste Villach v Rakúsku. Watzlawick žil a pracoval v Palo Alto v Kalifornii. Zomrel vo veku 85 rokov a svoje telo daroval na vedecké účely.
Štúdium.
Strednú školu skončil v roku 1939. Na univerzite v Benátkach získal doktorát v odbore filozofia v roku 1949. Ďalej v roku 1954 vyštudoval na Univerzite Carla Junga v Zürichu a získal titul z analytickej psychoterapie. V roku 1957 pokračoval v jeho výskumnej kariére na Univerzite v El Salvatore. Paul Watzlawick bol jednou z najvplyvnejších a renomovaných postáv Mental Research Institute v Palo Alte odkiaľ sa terapeutický smer, ktorý prezentoval, označuje ako paloaltská škola.
Práca.
V roku 960 ho pozval Donald deAvila Jackson robiť výskum v Mental Research Institute. V roku 1967 začal učiť psychiatriu na univerzite v Stanforde. Pokračoval v šľapajach Gregoryho Batesona a predstavil teóriu schizofrénie ako „dvojitej väzby“, ktorá popisuje stav, keď je človek uväznený vo vzájomne sa vylučujúcich očakávaniach, resp. v dvoch svetoch. Jeho ďalšia práca (1967) "Pragmatics of Human Communication" bola založená na Batesonovej teórii. Touto prácou urobil nezmazateľnú stopu v práci o teórii komunikácie. Vytvoril aj veľa ďalších vedeckých prínosov akými sú radikálny konštruktivizmus, teória komunikácie a tiež rodinná terapia. Jeho výskumy mali veľký vplyv na prácu Friedemanna Schulza von Thun. Vytvoril 5 základných axiómov teórie ľudskej komunikácie.
5 axiómov komunikácie.
Paul Watzlawick definoval 5 základných axiómov ľudskej komunikácie, ktoré vysvetľujú ľudskú komunikáciu a jej paradoxy.
1. Človek nemôže nekomunikovať - je nemožné nekomunikovať, pretože už len každé správanie človeka je istým spôsobom komunikácia s ľuďmi a vonkajším okolím. Čiže komunikácia neznamená len vyjadrovanie sa slovami, ale aj správaním. Aj keď človek nerobí nič, tak komunikuje prostredníctvom neverbálnej komunikácie.
Príklad: Príkladom môže byť človek čakajúci v čakárni u lekára. Jeho zrak smeruje celý čas na podlahu. Už aj táto Neverbálna komunikácia (jeho výraz tváre, postoj) je istým spôsobom komunikácia. Daná osoba tým hovorí, že nechce s nikým komunikovať.
2. Ľudia komunikujú aj digitálne aj analogicky - analogická komunikácia reprezentuje veci podľa ich podoby, obrazu. Neverbálna komunikácia je podľa Watzlawicka analogická, pretože vidíme mimiku, gestá, postoje, ... Digitálna komunikácia reprezentuje veci podľa ich názvu. Jazyk je považovaný za digitálny.
3. Komunikácia = obsah + vzťah - obsah je „čo“ bolo vlastne povedané a vzťah je „ako“ to bolo povedané. Obsah a vzťah spolu úzko súvisia. Jednoduchý príklad je: ak sú obsahom počítačové dáta, tak vzťahom je počítačový program.
4. Povaha vzťahu závisí od toho, ako obe strany prerušujú komunikačné poradie - táto axióma hovorí o tom, ako každá osoba vníma alebo prerušuje komunikačné poradie. Príkladom môže byť rozhovor so spolubývajúcim. Ste nahnevaný na svojho spolubývajúceho, ale rozprávate sa s ním úplne bežne, nedáte najavo svoj hnev. Následne pri ďalšom rozhovore ste voči nemu chladný. Spolubývajúci tak vycíti, že ste sa naňho nahnevali. Vy ste svoj hnev, svoje pocity počas rozhovoru prerušili, a tak si spolubývajúci myslí, že ste sa nahnevali ešte len teraz a pritom vy ste nahnevaný už dlhšie.
5. Všetka komunikácia je buď symetrická, alebo doplnková - symetrická komunikácia je komunikácia založená na vyrovnanom výkone a doplnková komunikácia je založená na odlišnostiach vo výkone. Zdravý vzťah by mal obsahovať oboje. Príliš veľa z jedného druhu môže viesť ku konfliktom vo vzťahu.
Publikácie.
Watzlawick napísal 22 kníh, ktoré boli preložené do 80 jazykov pre akademických i bežných čitateľov. Napísal tiež viac ako 150 vedeckých článkov. Knihy, ktoré napísal alebo na nich spolupracoval:
Paul Watzlawick a John H. Weakland spolu publikovali „The interactional View: studies at the Mental Research Institute, Palo Alto, 1965-1974.“

</doc>
<doc id="532011" title="Výskumné centrum Žilinskej univerzity v Žiline" url="https://sk.wikipedia.org/wiki?curid=532011">
Výskumné centrum Žilinskej univerzity v Žiline

Výskumné centrum Žilinskej univerzity v Žiline je unikátne pracovisko výskumu a vývoja Žilinskej univerzity v Žiline (UNIZA) so vznikom v roku 2013. Jeho poslaním je pôsobiť ako regionálne centrum aplikovaného výskumu, integrujúce rozhodujúce výskumné aktivity a dosiahnuť tak synergický efekt vo využití a zvyšovaní výskumného potenciálu univerzity. Výskumné centrum Žilinskej univerzity v Žiline vzniklo v rámci rovnomenného projektu financovaného zo Štrukturálnych fondov Európskej únie pod vedením prof. Ing. Branislava Hadzimu, PhD., ktorý bol zároveň prvým riaditeľom tejto organizačnej zložky.
Primárnym cieľom je vytvoriť prostredie podporujúce akceleráciu a integráciu inovačných a výskumných aktivít pracovísk UNIZA, rýchlu implementáciu a komercializáciu výsledkov výskumu čo má priamo prispieť k zvyšovaniu konkurencieschopnosti ekonomiky regiónu Žilinského samosprávneho kraja, Slovenska a euroregiónu Beskydy, znižovaniu regionálnych disparít, vzniku nových inovatívnych (high-tech) malých a stredných podnikov typu spin-off, tvorbe nových pracovných miest v sektore vedy a výskumu predovšetkým pre mladých výskumníkov a postdoktorandov a zlepšeniu podmienok vzdelávacieho procesu na ŽU. Úlohou Výskumného centra ŽU v Žiline nie je len realizácia výskumu v priemyselnej praxi, ale najmä realizácia výskumu s priamym dopadom na bežný život človeka.
Výskumné smery.
Hlavnými výskumnými oblasťami, na ktoré sa VC ŽU v Žiline zameriava, sú oblasti, v ktorých je Žilinská univerzita v Žiline etablovaná na excelentnej úrovni v rámci EÚ a v celosvetovom meradle hrá významnú rolu. Sú to oblasti dopravy s dôrazom na riadenie, prevádzku, nové materiály, stavby a strojárstvo a inteligentných systémov – riadenie inteligentných budov a obnoviteľných zdrojov energií.
Výskumné centrum ŽU v Žiline sa v rámci svojich aktivít zameriava na 3 nosné smery:
Výskumné aktivity prebiehajú v špecializovaných pracoviskách:
Divízia výskumu materiálov pre dopravu.
Zodpovednou osobou za divíziu je Ing. Libor Trško, PhD.

</doc>
<doc id="532013" title="Diskografia G-Dragona" url="https://sk.wikipedia.org/wiki?curid=532013">
Diskografia G-Dragona

Juhokórejský raper G-Dragon začal svoju hudobnú kariéru ako líder kórejskej hip-hopovej skupiny Big Bang. Svoju sólovú kariéru začal v roku 2009 vydaním albumu "Heartbreaker", na ktorom spolupracovalo niekoľko umelcov, ako napríklad Teddy z 1TYM, Tchäjang, Kush, CL z 2NE1 a Sandara Pak z 2NE1. Hlavným singlom bola rovnomenná pieseň, z albumu sa predalo vyše 275 000 kópií a na 11. ročníku Mnet Asian Music Awards získal cenu „Album roka“. Druhému singlu „ Breathe“ sa podarilo umiestniť v Top 20, kým ostatné piesne ako „The Leaders“, „A Boy“, „Hello“ a „She's Gone“ obsadili v rôznych rebríčkoch prvé miesta.
G-Dragon mal aj niekoľko sólových aktivít. Po tom, čo pomohol pri produkcii Tchäjangovho debutového albumu, nahral vlastnú verziu hlavného singlu „Only Look At Me“ (kórejsky: 나만바라봐, fonetický prepis: "Naman Barabwa") s názvom „Only Look At Me Part 2“. Singel bol vydaný digitálne. Spolu s Tchäjangom a T.O.P-om spievali v piesni „Super Fly“ z albumu "Rush" speváčky Lexy. V máji 2009 spolupracoval s japonskou chlapčenskou skupinou W-inds na ich singli "Rain Is Fallin'/Hybrid Dream".&lt;ref name="winds/Collab2"&gt;&lt;/ref&gt;&lt;ref name="winds/collab"&gt;&lt;/ref&gt;

</doc>
<doc id="532084" title="Ocenenia a nominácie G-Dragona" url="https://sk.wikipedia.org/wiki?curid=532084">
Ocenenia a nominácie G-Dragona

Ocenenia a nominácie G-Dragona je zoznam cien a nominácií, ktoré počas svojej hudobnej kariéry získal juhokórejský spevák G-Dragon, ktorý je členom skupiny Big Bang.
Ocenenia v Južnej Kórei.
Cyworld Digital Music Awards.
"Cyworld Digital Music Awards" je hitparáda, ktorá sa určuje ako súčet digitálneho predaja a výberu hudby pozadia používateľov juhokórejskej sociálnej siete Cyworld. Vznikli v roku 2006 kvôli stanovovaniu digitálneho predaja v Južnej Kórei a teraz ponúkajú celý rad rôznych ocenení.
Melon Music Awards.
"Melon Music Awards" je veľké odovzdávanie cien a koná sa každoročne v Južnej Kórei. Je známe tým, že pri výbere víťaza prihliada len na digitálny predaj a online hlasovanie. Cena Daesang (Veľká cena) je rovnocenná cene „Umelec roka“. Cena Bonsang (Hlavná cena) sa odovzdáva 10 najlepším umelcom na základe digitálneho predaja, predaja albumu a konečného rozhodnutia poroty slávnostného odovzdávania cien.
Mnet Asian Music Awards.
"Mnet Asian Music Awards" (skrátene MAMA, v rokoch 1999 – 2008 známe ako M.net KM Music Festival - MKMF) je odovzdávanie cien za K-popovú hudbu, ktoré každoročne v Južnej Kórei usporadúva Mnet Media. Cena Daesang (Veľká cena) je rovnocenná s cenou „Umelec roka“.

</doc>
<doc id="532100" title="Ocenenia a nominácie Tchäjanga" url="https://sk.wikipedia.org/wiki?curid=532100">
Ocenenia a nominácie Tchäjanga

Ocenenia a nominácie Tchäjanga je zoznam cien a nominácií, ktoré počas svojej hudobnej kariéry získal juhokórejský spevák Tchäjang, ktorý je členom skupiny Big Bang.
Ocenenia v Južnej Kórei.
Mnet Asian Music Awards.
"Mnet Asian Music Awards" (skrátene MAMA, v rokoch 1999 – 2008 známe ako M.net KM Music Festival - MKMF) je odovzdávanie cien za K-popovú hudbu, ktoré každoročne v Južnej Kórei usporadúva Mnet Media. Cena Daesang (Veľká cena) je rovnocenná s cenou „Umelec roka“.
Melon Music Awards.
"Melon Music Awards" je veľké odovzdávanie cien a koná sa každoročne v Južnej Kórei. Je známe tým, že pri výbere víťaza prihliada len na digitálny predaj a online hlasovanie. Cena Daesang (Veľká cena) je rovnocenná cene „Umelec roka“. Cena Bonsang (Hlavná cena) sa odovzdáva 10 najlepším umelcom na základe digitálneho predaja, predaja albumu a konečného rozhodnutia poroty slávnostného odovzdávania cien.

</doc>
<doc id="532104" title="Koník morský" url="https://sk.wikipedia.org/wiki?curid=532104">
Koník morský

Koník morský () je druh morskej ryby z čeľade ihlovitých, ktorá je známa svojím netypickým tvarom tela a hlavy, ktorá čiastočne pripomína hlavu koňa. Je to malá rybka o veľkosti okolo 15 cm, ktorá žije v oblasti severovýchodného Atlantického oceánu.
Prebýva prevažne pri morskom dne, kde pomocou chápavého chvosta žije prichytená k riasam či rastlinám a papuľkou nasáva vodu, z ktorej filtruje potravu v podobe drobných kôrovcov a planktónu.
Opis.
Koník morský je malá ryba, s netypickým tvarom tela, jeho veľkosť sa obvykle pohybuje okolo 15 cm. Pozorujeme u neho pohlavný dimorfizmus – samec dosahuje maximálne 16 cm a samice až 18 cm. Súčasne sa líši aj vzhľadovo, samec má dlhší chvost a v prednej časti brucha brušný vak, v ktorom prechováva plod. Telo je esovito prehnuté v oblasti krku a začiatku chvosta pod telom. Na vrchu tela je umiestnená hlava, ktorá zdanlivo pripomína konskú hlavu. Z nej vystupuje značne pretiahnutý pysk, na ktorého konci sa nachádzajú drobné ústa. Za papuľou je umiestnená dvojica malých očí, ktoré sa môžu pohybovať do strán nezávisle od seba, čím zaisťujú širšie zorné pole. Povrch tela je pokrytý kostenými doštičkami, ktorých je zvyčajne 48 až 50. Na hlave a na chrbte sa nachádzajú drobné tvrdé výrastky.
V chrbtovej plutve sa nachádza 18 až 21 plutvových lúčov, v ritnej plutve 4 až 5 a prsné plutvy sú vystužené 15 až 16 lúčmi.
Telo má najčastejšie zelenú až hnedastú farbu, ktorá sa mení na hranici jednotlivých kostených štítkov, kde sa môžu objavovať malé biele bodky. Oproti iným druhom rýb má koníček chápavý chvost. Ten mu umožňuje prichytiť sa na rastlinu, či skalné podložie.
Pohyb.
Koník morský sa pohybuje pomocou kmitania chrbtovej plutvy. Väčšinou ale stojí nehybne vo vode,pričom je prichytený na morskom dne pomocou chápavého chvosta za riasy či rastliny. Pri pohybe nepláva ako ostatné ryby hlavou napred, ale jeho pohyb je vzpriamený. 
Rozšírenie.
Oblasť výskytu zahŕňa severovýchodný Atlantik od pobrežia Írska, cez južnú časť Severného mora, pobrežie severnej Afriky, väčšinu oblastí Stredozemného mora a zasahuje až do Čierneho mora. Súčasne je možné sa s koníkom morským stretnúť v oblasti Kanárskych ostrovov a Madeiry. Podľa zemepisných súradníc sa dá jeho oblasť výskytu ohraničiť na 20° až 63° severnej šírky a 32° západnej dĺžky až 36° východnej dĺžky.
Vyskytuje sa prevažne v plytkých vodách, kde je dno pokryté rastlinami a riasami, za ktoré sa môže prichytiť. Maximálna pozorovaná hĺbka, v ktorej sa tvor nachádzal, bola 12 metrov. V zime sa často uchyľuje do hlbších vôd s kamenistým podložím.
Potrava.
Koník prijíma potravu ústami umiestnenými na konci vystúpenej papule, kedy s jej pomocou nasáva potravu do ústnej dutiny. Jeho potravou sú prevažne drobné kôrovce a planktón, ktorý sa voľne vznáša vo vode alebo pri dne.
Rozmnožovanie.
Odhaduje sa, že pohlavná dospelosť jedincov nastáva približne v čase, keď koník meria 10 cm. Jedince sa rozmnožujú v období od mája do júna (iný zdroj uvádza od marca do októbra), kedy dôjde k výberu partnera. Samička následne nakladie vajíčka o veľkosti 2 mm do brušného vaku samca, ktorý tieto zárodky chová vnútri počas nasledujúcich 3 až 5 týždňov. Po tejto dobe sa liahnu úplne vyvinuté mláďatá o veľkosti 12 mm, ktoré dorastajú do dospelosti vo voľnej vode.
Hospodársky význam.
Koník nie je pre svoju veľkosť lovený na mäso, ale jeho význam je v akvaristike, kde je často chovaný. Súčasne sa jeho telo suší a predáva ako turistický suvenír v oblastiach, kde žije. 
Ohrozenie.
Na území Francúzska, Portugalska, Slovinska, Bulharska je koník morský umiestnený v Červenej knihe.

</doc>
<doc id="532171" title="Vladimír Havrilla" url="https://sk.wikipedia.org/wiki?curid=532171">
Vladimír Havrilla

Vladimír Havrilla (* 13. máj 1943, Bratislava) je slovenský sochár, venuje sa klasickému a konceptuálnemu sochárstvu, filmu, digitálnej grafike a literatúre. Žije a tvorí v Bratislave. V rokoch 1962-68 študoval sochárstvo na Vysokej škole výtvarných umení v Bratislave, kde v r. 1990-93 pôsobil ako docent na oddelení sochárstva. Od sedemdesiatych rokov sa venuje experimentálnemu filmu, klasickému i konceptuálnemu sochárstvu, tradičným médiám ako kresba, maľba či keramika. Od konca deväťdesiatych rokov sa venuje počítačovej grafike a počítačovej 3D animácii. Navrhoval fontány a kreslil. Pod pseudonymom Roberta Weinerová publikoval fragment románu "Noc a deň". Od 1968 modeluje sochy, tvorí krátke trikové filmy, píše básne a poviedky. V 80. rokoch tesal do dreva figurálne sochy. Od 1998 tvorí prevažne vo virtuálnom svete.
Film a počítačová animácia.
Od 70. rokov sa systematicky zaoberal tvorbou krátkych experimentálnych filmov. Patril medzi prvých, čo sa na Slovensku začali venovať experimentálnym umeleckým filmom. Spôsobilo to zistenie že Andy Warhol točí vo svojej Factory filmy, kde necháva svoje „herečky“ levitovať, alebo rozplynúť sa. Havrilla svoje filmy nakrúcal vlastnou 8mm kamerou. Patria medzi ne:"Vtáčia žena" (1972), "White rúra" (1973), "White pena" (1973), "Lift" (1974), "No limit" (1976), "Lebo veľa hrešila" (1977), "Modliaca figurína" (1977), "Milosť" (1977), "Bábika" (1982). V neskoršom období autor pracoval aj s videom napr. v titule "Námorníček" (1992), ktorý je záznamom rovnomennej akcie.
Charakteristika tvorby:
Havrilla sa snažil priblížiť popartu v Amerike (Rauschenberg, Warhol, Rosenquist,Lichtenstein). V jeho filmoch a animáciách, viac než v iných prácach, striehne na diváka znepokojivá absurdita. Jasná je z nich fascinácia (najmä ženským) telom, jeho grotesknosťou, nestabilitou; nič v nich netrvá, nestojí na mieste – všetko sa prelína, mizne, opäť sa vynára.
Havrilla sa v  rozhovore s Evou Filovou vyjadril, že považuje za film za “vyššiu” formu umenia ako je sochárstvo a maliarstvo. Kameru si obľúbil, lebo zistil, že sa tam dá robiť aj s priestorom aj s časom. Bavilo ho, že tá forma sa dá zobrazovať aj v čase. V tom istom rozhovore tvrdí, že jeho „filmy boli založené na výtvarnom umení – sú to všetko vizuálne experimenty“. Prejavujú sa tu vplyvy psychedelickej kultúry, ktorú Havrilla vnímal ako mladý človek v 60. rokoch.
Príklad filmu "Lift": Film zobrazuje dve dievčatá, ktoré sa vznášajú nad zemou nad čiarami tenisového kurtu. Je to čiernobiely film bez zvuku, jeho cieľom je vyvolať vizuálny zážitok. Film sa robil po jednotlivých záberoch počas ktorých študentky baletu vyskočili do vzduchu, medzitým sa otáčali a prechádzali v priestore autor robil zábery vždy len vtedy, keď boli vo vzduchu. Výsledný pohyb zaznamenaný v obraze vytvára dojem levitácie.
V deväťdesiatych rokoch začal pracovať s počítačom. Postavy a námety sú rovnaké, ako v jeho predchádzajúcej tvorbe. Vystupujú v iných kontextoch, iných médiách a iných predvedeniach stále dokola, pretože to je ten jeho svet. V jeho kresbách a maľbách (neskôr aj vo filme a počítačovej grafike) vystupujú strácajúce sa postavy, postavy, ktorých pokožka „chveje sa a kmitá“ vďaka krehkej čiarkovanej drobnokresbe, či postavy rozpohybované rozhovormi vpísanými do komiksových bublín.

</doc>
<doc id="532180" title="Hrádek (prírodná pamiatka, okres Zlín)" url="https://sk.wikipedia.org/wiki?curid=532180">
Hrádek (prírodná pamiatka, okres Zlín)

Hrádek je prírodná pamiatka ev. č. 2027 na juhovýchodnom okraji obce Študlov v okrese Zlín. Oblasť spravuje Agentúra ochrany prírody a krajiny ČR.
Ochrana.
Predmetom ochrany je kvetnatá lúka s výskytom borievky obyčajnej a s výskytom zvlášť chránených druhov rastlín, najmä orchideí a ochrana populácií vzácnych teplomilných druhov flóry - hrdobarky obyčajnej "(Teucrium chamaedrys)" a pichliača bezbyľového "(Cirsium acaule)" vrátane teplomilnej entomofauny.

</doc>
<doc id="532338" title="Majstrovstvá sveta v ľadovom hokeji hráčov do 20 rokov 2015" url="https://sk.wikipedia.org/wiki?curid=532338">
Majstrovstvá sveta v ľadovom hokeji hráčov do 20 rokov 2015

Majstrovstvá sveta v ľadovom hokeji hráčov do 20 rokov 2015 boli 39. juniorské MS v hokeji. Konali sa od 26. decembra 2014 do 5. januára 2015 v kanadských mestách Toronto a Montreal.
Rozhodcovia.
IIHF nominovala 12 hlavných a 10 čiarových rozhodcov na tieto MSJ.
O záchranu.
"Poznámka: vyhralo 2:0 na zápasy a udržalo sa. zostupuje do I. A divízie MS 2016 a v Top divízií ho nahradí ."
Kanadské bodovanie.
"Por. = Poradie; Záp. = Odohraté zápasy; G = Góly; A = Asistencie; Body = Body; +/− = Plus/Mínus; PTM = Počet trestných minút"
Nižšie divízie.
I. A divízia.
Turnaj I. A divízie MS 2015 sa hral v Asiagu v Taliansku od 14. do 20. decembra 2014.
I. B divízia.
Turnaj I. B divízie MS 2015 sa hral v Dunaújvárosi v Maďarsku od 14. do 20. decembra 2014.
II. A divízia.
Turnaj II. A divízie MS 2015 sa hral v Talline v Estónsku od 7. do 13. decembra 2014.
II. B divízia.
Turnaj II. B divízie MS 2015 sa hral v Jace v Španielsku od 13. do 19. decembra 2014.
III. divízia.
Turnaj III. divízie MS 2015 sa hral v Dunedine na Novom Zélande od 20. do 25. januára 2015.&lt;br&gt;27. decembra 2014 sa odhlásilo z turnaja.

</doc>
<doc id="532462" title="Pod kupolou" url="https://sk.wikipedia.org/wiki?curid=532462">
Pod kupolou

Pod kupolou (orig. "Under the Dome") je americký mysteriózny sci-fi seriál, ktorý vysielala v USA stanica CBS od 24. júna 2013 do 10. septembra 2015. Seriál bol nakrútený podľa rovnomennej knižnej predlohy "Under the Dome" od Stephena Kinga.
Na Slovensku vysielala seriál stanica Dajto od 25. decembra 2014 do 27. decembra 2015.
Dej.
Seriál sa odohráva v americkom mestečku Chester's Mill, kde obyvateľov doslova odreže od zvyšku sveta obrovská, priehľadná a nezničiteľná kupola. Bez prístupu na internet, mobilného signálu a obmedzeným rádiovým spojením musia ľudia pod kupolou nájsť spôsob, ako prežiť s obmedzenými zdrojmi a rastúcim napätím. Kým ozbrojené sily, vláda a médiá na vonkajšej strane sa snažia bariéru zničiť, malá skupinka ľudí pod ňou sa snaží prísť na to, čo je kupola zač, odkiaľ sa vzala a kedy (a či vôbec) zmizne.

</doc>
<doc id="532485" title="Zoznam ciest II. triedy v Česku" url="https://sk.wikipedia.org/wiki?curid=532485">
Zoznam ciest II. triedy v Česku

Na území Česka sa v súčasnosti (rok 2014) nachádza 428 ciest II. triedy.
Systém číslovania.
Cesty II. triedy sa v Česku označujú trojciferným číslom. Čísluje sa kontinuálne od 100 ďalej. Základné číslovanie je nezávislé na číslovaní ciest I. triedy a prebieha týmto smerom: Praha – Čechy južne od Prahy – západne od Prahy – severne od Prahy – východne od Prahy – Vysočina – juhozápadná Morava – južná Morava – stredná Morava – Sliezsko – (juho) východná Morava (rad plynule pokračuje na západnom slovensku). Takto sú dané čísla až po 498 (niekdajšia 499 bola prečíslovaná na I/71).
Čísla začínajúce päťkou (5xx) sú použité rozptýlene na rôzne spojovacie a doplnkové úseky; rad je diskontinuitný vplyvom predchádzajúcej jednoty so Slovenskom, kde bola (a dosiaľ je) väčšina tohto radu čísiel použitá pre „bežné“ cesty II. triedy.
Rad 6xx je potom systematicky používaný pre označovanie bývalých ciest I. triedy (predradením 6 (0) – pred pôvodné číslo), spravidla degradovaných na II. triedu po nahradení diaľnicou alebo inou novou cestou, výnimočne aj bez náhrady (644). Neplatí to výhradne; niektoré degradované cesty majú aj iné očíslovanie (časť bývalej 2 je II / 425, časť bývalej 47 je II / 430).
Po prečíslovaní v roku 1997, kedy bolo niekoľko ciest I. triedy prevedených (bez náhrady) do kategórie II. triedy (a naopak), dostali tieto nové cesty II. triedy čísla čo najlepšie zodpovedajúce miestnym pomerom, buď ako predĺženie nadväzujúcej existujúcej cesty II. triedy, alebo použitím blízkeho čísla, ktoré bolo uvoľnené prečíslovaním inej cesty.

</doc>
<doc id="532492" title="Michaela Králiková" url="https://sk.wikipedia.org/wiki?curid=532492">
Michaela Králiková

Michaela Králiková, rod. Varinská (* 1985) je slovenská kuchárka, pôvodne amatérka, vyštudovala teológiu a prekladateľstvo, ktorá sa stala známa v roku 2012 v talentovej "TV Show Masterchef". Reláciu vysielala TV Markíza spolu s TV NOVA a len v Česku mala sledovanosť 760 000 ľudí. Z tisícok uchádzačov sa Michaela dostala medzi top 20 a skončila na 2. mieste. Volajú ju aj "Slovenská Masterchef", keďže bola najlepším slovenským súťažiacim. Po súťaži, vydala ako jediná zo súťažiacich vlastnú kuchársku knihu: "Moje oblúbené recepty". V roku 2013 mala Michaela svoju kulinársku rubriku v týždenníku Plus 7 dní s názvom "Veľké varenie s Michaelou", Viedla kurzy varenia a krátky čas v mesiacoch september - november pracovala v reštaurácii Kozí Vŕšok, v Liptovskej Teplej, ako šéfkuchárka a manažérka . V roku 2014 sa Michaela s rodinou stala hlavnou tvárou Tesco Stores na Slovensku . Účinkovala ako porotkyňa v RTVS v relácii Tajomstvo mojej kuchyne. Spolupracovala so spoločnosťami Tefal, Miele, Rowenta, Chefparade. V roku 2015 otvorila sieť kaviarní a výrobu koláčov Králiková Cafe &amp; Cakes so sídlom v Malackách. Pravidelne účinkuje v Televízii Markiza v relácii Teleráno. Vplyvom koronavírusu aj rozvodu odišla z kaviarenského priemyslu a svoje podnikanie transformovala do online predaja. Na jeseň 2020 spustila svoj web a eShop. V roku 2021 vydáva ďalšie knihy. Píše, bloguje a mentoruje študentov o osobnom raste, selfcare a o podnikaní. Má tri deti Ondrej Tomáš (2010), Sarah Salome (2012) a Jonáš Rúben (2017). Je rozvedená. Jej súčasný partner je Milan Markovič, pôvodne architekt, momentálne riaditeľ digitálnej agentúry Effectix. Michaela pochádza z Trenčína, momentálne žije v Bratislave. 

</doc>
<doc id="532520" title="Lokália" url="https://sk.wikipedia.org/wiki?curid=532520">
Lokália

Lokália (na Morave a v Sliezsku spravidla nazývaná lokálne kaplánstvo alebo lokálna kurácia) bola v minulosti v rímskokatolíckej cirkvi duchovná správa s vlastným kňazom mimo sídla farnosti. Kňaz ustanovený na výkon duchovnej správy v dotknutom mieste sa označoval ako "lokalista" (na Morave a v Sliezsku "lokálny kaplán", prípadne "lokálny kurát") , eventuálne sa používalo označenie "expozitúra", a pre kňaza sa používalo označenie "expozita". Oproti farnostiam sa lokality líšili tým, že neboli samostatné, ale patrili pod určitú farnosť v inej obci. Na rozdiel od filiálok (s filiálnym kostolom) mali lokálie vlastného kňaza.
Lokálie vznikali
za vlády Jozefa II. V rámci politiky zahusťovania duchovnej správy. Ich zriadenie bolo administratívne jednoduchšie a finančne menej nákladné ako zriadenie farnosti; financovanie pochádzalo väčšinou z náboženského fondu. V absolútnej väčšine boli neskôr (v priebehu 19. storočia a začiatku 20. storočia, hromadne najmä v 50. rokoch 19. storočia) povýšené na samostatnú farnosť.

</doc>
<doc id="532711" title="Elektrický rušeň 230" url="https://sk.wikipedia.org/wiki?curid=532711">
Elektrický rušeň 230

Elektrický rušeň 230 (predtým S 489.0, továrenské označenie Škoda 47E) je univerzálny rušeň na striedavú napájaciu sústavu 25 kV 50 Hz, ktorý bol vyrábaný vo vtedajších závodoch V. I. Lenina (teraz Škoda Holding). Rušeň je prezývaný Laminátka alebo Lamino (podľa materiálu skrine).
História.
Rušeň bol sériovo vyrábaný v rokoch 1966 a 1967, pre vtedajšie ČSD, celkovo bolo vyrobených 110 kusov. Ako materiál pre výrobu rušňovej skrine bol použitý sklolaminát. Umožnilo to vytvoriť pomerne neobvyklý dizajn, ktorého autorom je český dizajnér Otakar Diblík. Po rozdelení Česko-Slovenska pripadli všetky rušne tohto radu Českým dráham. K 1. decembru 2007 prešla väčšina v tej dobe existujúcich rušňov radu 230 do novovzniknutej spoločnosti ČD Cargo. Zvyšných 5 rušňov zostalo v majetku ČD a sú určené na zošrotovanie. Po prevode do spoločnosti ČD Cargo bolo u veľkej časti strojov sprevádzkované mnohočlenné riadenie a rušne jazdia vo dvojiciach. V auguste 2008 vypísalo ČD Cargo výberové konanie na opravu siedmich z ôsmich zrušených rušňov radu 230, ktorého víťazom sa stala spoločnosť Pars Nova. V decembri 2008 potom boli stroje pristavené do opravy.
Konštrukčne takmer zhodné rušne továrenského označenia Škoda 46E boli tiež v rokoch 1965 až 1970 dodávané bulharským železniciam BDŽ (séria 42).
Technika.
Rušeň má zváraný oceľový rám, na ktorom je postavená sklolaminátová skriňa. Vedenie náprav je ojničkové, neobvykle je riešené zavesenie, kedy primárne vypruženie tvoria vinuté pružiny, sekundárne je potom prevedené listovými pružinami. Regulácia výkonu je vykonávaná spínaním odbočiek transformátora.
Prevádzka.
Rušne boli dodávané do rušňových dep Jihlava, Brno-Maloměřice, Plzeň a Bratislava. V roku 1982 boli všetky stroje tohto radu sústredené v depe Brno-Maloměřice. V roku 1995 boli niektoré presunuté do DKV Jihlava, s jeho zánikom v roku 1997 prešli pod DKV České Budějovice, odkiaľ sa v roku 2004 vrátili späť do Brna. Po oddelení nákladnej dopravy do spoločnosti ČD Cargo prešli tieto stroje pod SOKV České Budějovice.
Aj pred rozdelením Českých dráh bolo hlavné pôsobisko tejto rady v nákladnej doprave, ale časť rušňov bola turnusována aj v osobnej doprave. Po rozdelení sa v osobnej doprave vyskytujú iba sporadicky ako výpomoc v prípade neschopnosti iného hnacieho stroja alebo vysokého správkového stavu radu 242.

</doc>
<doc id="532770" title="Elektrický rušeň 240" url="https://sk.wikipedia.org/wiki?curid=532770">
Elektrický rušeň 240

Elektrický rušeň 240 (predtým S 499.0, S 499.1, továrenské označenie Škoda 47E4 - 47E6) je univerzálny rušeň na striedavú napájaciu sústavu 25 kV 50 Hz, ktorý bol vyrábaný vo vtedajších závodoch V. I. Lenina (teraz Škoda Holding). Rušeň je prezývaný Laminátka alebo Lamino (podľa materiálu skrine).
Vývoj.
Po roku 1967 v súvislosti s pokračujúcou elektrizáciou napájacie sústavou 25 kV~50 Hz vyvstala potreba ďalších nových rušňov nadväzujúcich na predchádzajúci rad 230. Bol tak vyrobený početný rad univerzálnych rušňov, ktoré našli uplatnenie na celej sieti so striedavým prúdom na území Česko-slovenska. Časť rušňov bol pôvodne vybavený prevodovým pomerom pre rýchlosť 140 km/h, pretože sa počítalo s navyšovaním traťovej rýchlosti na túto hodnotu. Tieto rušne boli označené v starom systéme značenia ako rad S499.1. Od roku 1978 však postupne boli tieto stroje prestavané pre rýchlosť 120 km/h.
Konštrukcia.
Rušne sú skriňového typu, štvornápravové, so štyrmi jednosmernými trakčnými elektromotormi. Rovnako ako u predchádzajúceho radu 230 bol pre rušňovú skriňu použitý sklolaminát a dostali tak aj rovnaký dizajn. Elektrický prúd odoberá rušeň pomocou dvoch pantografov na streche rušňa, ten prechádza cez trakčný transformátor, ktorý slúži na reguláciu výkonu, a ďalej je usmerňovaný kremíkovými usmerňovačmi na jednosmerný prúd.
Prevádzka.
Rušne nachádzajú uplatnenie v osobnej i nákladnej doprave. Po rozdelení Česko-Slovenska boli stroje tejto rady rozdelené medzi nástupnícke spoločnosti České dráhy a Železnice Slovenskej republiky. Od roku 2010 je ich majiteľom v Česku iba nákladný dopravca ČD Cargo, na Slovensku sú však používané v osobnej doprave u ZSSK a v nákladnej doprave u ZSSK Cargo. České stroje, ktoré sú v rámci ČD Carga pridelené do SOKV České Budějovice a Ostrava, sú prevádzkované nielen na území Česka, ale aj Slovenska a od januára 2010 aj v Maďarsku. Slovenské rušne sú svojimi prevádzkovateľmi pridelené do dep v Bratislave a Nových Zámkoch.

</doc>
<doc id="532779" title="Ivan Rakitić" url="https://sk.wikipedia.org/wiki?curid=532779">
Ivan Rakitić

Ivan Rakitić (* 10. marec 1988, Rheinfelden, Švajčiarsko) je chorvátsky futbalový stredopoliar a reprezentant, ktorý v súčasnosti pôsobí v klube FC Sevilla.
Klubová kariéra.
Ivan Rakitić sa narodil 10. marca 1988 v meste Rheinfelden chorvátskym rodičom. Keď mal 16 rokov, začali si ho všímať poprední európski skauti, ktorí obdivovali jeho potenciál. Sám hráč sa však so svojou rodinou rozhodol zostať v Bazileji, kde dal prednosť častejším štartom v nižšej lige. Pôsobil v kluboch ako FC Bazilej, FC Schalke 04 a Sevilla FC. V súčasnosti oblieka dres FC Barcelona.
Osobný život.
Jeho otec Luka je spoločne so svojou rodinou pôvodne zo Sikirevci (Chorvátsko). Matka má korene v bosnianskom meste Žepče. Má jedného staršieho brata, Dejana, ktorého meno nájdeme vytetované na pravej ruke hráča.
V apríli 2013 sa Rakitić oženil po dvojročnom vzťahu s Raquel Mauriovou a v júli sa im narodila dcéra Althea.
Úspechy.
FC Barcelona 
Výhra ligy majstrov 2014/15

</doc>
<doc id="532848" title="Istanbulské metro" url="https://sk.wikipedia.org/wiki?curid=532848">
Istanbulské metro

Metro v Istanbule tvorí v súčasnosti jednu prevádzkovanú podzemnú linku (ak nie je započítané ľahké metro). Prevádzkovateľom je spoločnosť İstanbul Ulaşim A.Ş.
Vznik a vývoj.
Prvá podzemná dráha.
Hoci prvý úsek podzemnej dráhy (dnes známy ako Tünel) bol v meste otvorený už v 19. storočí, krátko po londýnskom metre, išlo len o veľmi krátku trasu s dvoma stanicami a vozmi, ktoré ťahali kone. Postavil ju Francúz Henri Gavand medzi rokmi 1867 a 1875; spojila dve štvrte na povrchu, oddelené prudkým stúpaním. Roku 1910 bola trať elektrifikovaná a v roku 1939 znárodnená.
Moderné metro.
Výstavba prvej linky metra v modernom štýle sa začala v roku 1991 a prvý úsek medzi stanicami Taksim a 4 Levent bol – síce s meškaniami, ale nakoniec predsa len – otvorený 16. septembra 2000. Vo všetkých staniciach boli umiestnené eskalátory (celkom ich je 87) a tiež výťahy pre hendikepovaných. Vlaky, ktoré sú tu v prevádzke, sú francúzskej výroby od firmy GEC-Alstom. Tunely aj stanice sú hĺbené. Stanice majú jednotný vzhľad, na ich odlíšenie však boli použité rozdielne farby. Celkom je dnes prevádzkovaná linka dlhá 8 km so šiestimi stanicami, ktorej výstavba stála 180 miliónov USD. Nástupištia sú dlhé 180 m, rozchod koľají je 1435 mm. Metro má odolať zemetraseniu so silou 9 stupňov Richterovej stupnice.
Ďalší rozvoj.
Linka metra sa v rokoch 2005 a 2006 predlžovala, a to ako južným, tak aj severným smerom. Na juhu vstúpila pod staré mesto a bude ukončená v stanici Yenikapı, ktorá sa tak stane prestupnou s trasou ľahkého metra. Zlatý roh prekonáva po moste.
Na severe sa linka predlžuje o dve stanice, konečnou sa tak stane stanica Ayazağa. Tento úsek má byť otvorený začiatkom roka 2006.

</doc>
<doc id="532885" title="Wettersteinský vápenec" url="https://sk.wikipedia.org/wiki?curid=532885">
Wettersteinský vápenec

Wettersteinský vápenec (, ) je pevný, spravidla biely až svetlosivý lavicovitý alebo masívny vápenec stredno- až vrchnotriasového veku (ladin-spodný karn). Predstavuje horninu typickú pre južnejšie jednotky Álp, Karpát a Dinaríd. Na Slovensku je známy hlavne zo plytkovodných vývojov silicika a hronika.
Litológia.
Zvyčajne predstavuje biele až svetlosivé (bielo až hnedosivé) masívne, zriedkavo hrubolavicovité ogranodetritické vápence. Organický detrit je pri pozornejšom pohľade viditeľný voľným okom alebo štandardnou lupou. Voľným okom aj mikroskopicky je podobný steinalmskému vápencu, odlišuje sa však vekom a prítomnosťou rozsiahlych rífových telies. Wettersteinské vápence predstavujú objemovo aj plošne najvýznamnejšiu časť strednotriasovej karbonátovej platformy priestorov silicika aj hronika.
V rámci sekvencie wettersteinských vápencov sa miestami nachádzajú aj wettersteinské dolomity. Tie môžu aj výrazne prevažovať, čo je markantné hlavne v plytkovodných vývojoch hronika (bebravská skupina, považský príkrov). V rámci sedimentárneho sledu wettersteinské vápence spravidla prekrývajú steinalmské alebo gutensteinské vápence a sami sú prekryté lunzskými vrstvami raminskými vápencami alebo hlavným dolomitom.
Sedimentačné prostredie.
Vápenec tohto typu predstavuje zvyčajne sedimenty plytkého mora hĺbky do 50 m. Oblasť sedimentácie sa nachádzala v subtropickom až tropickom podnebnom pásme. Horniny vznikali v rífovej až predrífovej zóne (lagúne).
Vek.
Wettersteinský vápenec predstavuje horniny stredno- až vrchnotriasového veku, presnejšie stupne ladin až spodný karn (kordevol)
Dejiny.
Názov je odvodený od pohoria Wetterstein Gebirge v Nördliche Kalkalpen v Nemecku a Rakúsku.
Charakteristika súvrstvia v slovenskej literatúre.
V rámci stratigrafie mezozoika Slovenského krasu podáva obšírnu "charakteristiku, vymedzenie a skameneliny" wettersteinského vápenca (doslovne: "svetlé masívne vápence (wettersteinské)" J. Bystrický. V súvrství ho popisuje spolu s jeho ekvivalentom - wettersteinským dolomitom - jeho charakteristiku podávajú M. Mišík a D. Reháková (2007). Charakteristiku wettersteinského vápenca vo vzťahu k regionálnej geológii Západných Karpát možno nájsť aj v monografii D. Andrusova (1959), resp. v II. časti Regionálnej geológie Československa (M. Maheľ, T. Buday (eds.), 1968).
Paleontológia, faciálne typy, rozšírenie v rámci Slovenska.
Dominantnou skupinou fosílií wettersteinského vápenca sú rezíduá rias z čeľade "Dasycladaceae" (predovšetkým "Diplopora annulata") a gastropódy (porovnaj ). J. Bystrický uvádza, že "okrem vertikálneho členenia uplatňuje sa vo wettersteinskom vápenci v posledných rokoch aj horizontálne členenie. Obyčajne sa odlišujú dve faciálne oblasti: rífová a lagunárna". Lagunárna fácia wettersteinského vápenca buduje napr. planinu Dolný vrch v Slovenskom krase, rífová fácia zasa napr. Silickú planinu.
Rozšírenie.
Na Slovensku.
Wettersteinský vápenec je zastúpený na Slovensku v tektonických jednotkách silicika a hronika. Vytvára plošne i objemovo rozsiahle súbory.
V rámci silicika Slovenského krasu so značnou mocnosťou 800-1200 m.
Na Slovensku je rozšírený aj v Slovenskom raji, na Muránskej planine, v Košickej kotline (Medzevská pahorkatina) a pod.
V rámci hronika tvorí súčasť napr. nedzovského, strážovského a príkrovu Tlstej, teda horninových komplexov sedimentujúcich v tzv. mojtínskej-harmaneckej karbonátovej plošine a plošine Čierneho váhu.
Krasovatenie, chemické a fyzikálne vlastnosti.
Wettersteinský vápenec výborne podlieha "krasovateniu", keďže až takmer z 98% predstavuje čistý uhličitan vápenatý (CaCO3). Pokiaľ je hornina prestúpená puklinami, resp. inými diskontinuitami, môžu v nej vznikať podzemné krasové útvary a v nich špecifická výplň (speleotémy). V najväčšom krasovom území Slovenska - Slovenskom krase - sa vo wettersteinských vápencoch nachádza odhadom až 90% jaskýň z celkového počtu vyše 1200. Vo vzťahu k mechanickým vlastnostiam pri speleologickej činnosti (prolongácia) možno wettersteinský vápenec subjektívne hodnotiť ako menej rigidný než napr. gutensteinský vápenec alebo pseudoreiflinský vápenec; tie kladú pri mechanickom rozvoľňovaní oveľa väčší odpor.
Exploatácia, priemyselné využitie.
Wettersteinský vápenec sa na priemyselné využitie vo veľkej miere exploatuje vo veľkolome "Včeláre" na planine Dolný vrch (od r. 1964). J. Antaš a J. Bartalský (1995) in uvádzajú na ložisku "vo vápencovom komplexe ladinu štyri faciálne odlišné typy vápenca". Surovina sa podľa uvedených autorov ťaží pre potreby Východoslovenských železiarní (v súčasnosti US steel) a cementáreň pri Turni nad Bodvou (v súčasnosti Holcim). Ťažba masívneho wettersteinského vápenca prebieha aj v "Gombaseckom lome" na Plešiveckej planine (od r. 1906).

</doc>
<doc id="532925" title="Aerenchým" url="https://sk.wikipedia.org/wiki?curid=532925">
Aerenchým

Aerenchým (niekedy aj "aërenchým") je druh rastlinného parenchýmu. Tvoria ho odumreté bunky s veľkými, vzájomne prepojenými, vzduchom naplnenými medzibunkovými priestormi. Jeho funkciou je výmena vzduchu a vodnej pary medzi rastlinou a vonkajším prostredím. Nachádza sa v kôre koreňov, stoniek či listov niektorých rastlín, najmä vodných a bahenných. Medzibunkové priestory aerenchýmu zaberajú viac priestoru, ako samotné bunky, bunkové steny sú tenké. Ak majú bunky hviezdicovitý tvar, nazýva sa niekedy aktinenchým.

</doc>
<doc id="533006" title="Ace of Spades" url="https://sk.wikipedia.org/wiki?curid=533006">
Ace of Spades

„Ace of Spades“ je skladba anglickej rockovej skupiny Motörhead vydaná v roku 1980 ako singel z albumu "Ace of Spades". Skladba sa udržala 12 týždňov v britskom rebríčku UK Singles Chart, pričom najvyššou pozíciou bolo 15. miesto. Skladba je považovaná za hymnu skupiny Motörhead, pričom v roku 2005 bola časopisom "Q magazine" zaradená na 27. miesto v zozname 100 Greatest Guitar Tracks a zároveň poznamenal "This song has an intro which wouldn't be out of place ushering in the end of the world." V roku 2009 bola hudobnou stanicou VH1 nazvaná desiatou najlepšou hard rockovou skladbou všetkých čias. V roku 2014 ju časopis "NME" zaradil na 155. miesto v zozname The 500 Greatest Songs of All Time.
V roku 1988 bola nahraná koncertná verzia skladby, vydaná na 7" vinyle. Táto verzia sa objavila na ich koncertnom albume "No Sleep at All", ktorý bol nahraný na koncerte Giants of Rock Festival v meste Hämeenlinna vo Fínsku dňa 2. júla 1988.

</doc>
<doc id="533041" title="Ať žijí duchové!" url="https://sk.wikipedia.org/wiki?curid=533041">
Ať žijí duchové!

Ať žijí duchové je rodinná filmová rozprávka, nakrútená režisérom Oldřichom Lipským v roku 1977 podľa námetu Dalibora Pokorného. Film sa natáčal na zrúcanine hradu Krakovec a v jeho okolí.
Dej.
Partia detí z blízkej obce by potrebovala svoju vlastnú klubovňu a preto si vyberie pre svoj zámer tunajší opustený hrad Brtník, na ktorom straší starý rytier (Jiří Sovák) a jeho dcéra Leontínka (Dana Vávrová). Najskôr sú proti aj miestni radní, avšak deti ich nakoniec prehovoria, aj s pomocou rytiera Brtníka a ďalších nadprirodzených bytostí (trpaslíkov). Jeho dcéra Leontýnka v závere príbehu zlomí svoje strašidelné prekliatie a stane sa opäť človekom.

</doc>
<doc id="533090" title="Filozofická fakulta Univerzity Palackého v Olomouci" url="https://sk.wikipedia.org/wiki?curid=533090">
Filozofická fakulta Univerzity Palackého v Olomouci

Filozofická fakulta Univerzity Palackého v Olomouci (skr. FF UPOL) je jedna z ôsmych fakúlt Univerzity Palackého v Olomouci. V roku 2013 na fakulte študovalo celkom 5 956 študentov a pracovalo 226 vyučujúcich.
Fakulta ponúka viac než 600 kombinácií humanitných, sociálnych, lingvistických a umenovedných odborov. 
Svoju činnosť začala v zimmnom semestri roku 1946. Dekanom fakulty je od 1. februára 2018 Zdeněk Pechal.
Fakulta má 20 katedier a jedno centrum:

</doc>
<doc id="533108" title="Hlavný poddôstojník Ozbrojených síl Slovenskej republiky" url="https://sk.wikipedia.org/wiki?curid=533108">
Hlavný poddôstojník Ozbrojených síl Slovenskej republiky

Hlavný poddôstojník Ozbrojených síl Slovenskej republiky (HPoD OS SR) je vojenská fukcia v Ozbrojených silách Slovenskej republiky. „Zodpovedá za celý poddôstojnícky zbor a mužstvo, ktorý je chrbtovou kosťou ozbrojených síl a spolupodieľa sa na vytváraní predpisov k výcviku“. Podľa kpt. Milana Vargu, hovorcu Ozbrojených síl hlavný poddôstojník OS SR „slúži ako poradca a konzultant náčelníka generálneho štábu z radov starších predstaviteľov zboru poddôstojníkov a mužstva“. Súčasný hlavným poddôstojníkom je od 1. októbra 2019 štábny nadrotmajster Marcel Kaniak.
Dejiny.
Funkciu zaviedol jedným z prvých vo svojej funkcii vtedajší náčelník Generálneho štábu gen. Ľubomír Bulík. Odvtedy bola funkcia hlavného poddôstojníka zavedená vo všetkých útvaroch veľkosťou od prápora vyššie. Štbn nadrtm Richard Fabricius medzi svoje tri priority zaradil „Výcvik, výcvik a ešte raz výcvik. To sú moje tri hlavné priority na nadchádzajúce obdobie“. Vo svojej funkcii pôsobil aj v Afganistane. Po skončení fukncie odišiel do NATO školy v Oberamergau kde bude veliť trom poddôstojníckym kurzom.

</doc>
<doc id="533207" title="Arkuskotangens" url="https://sk.wikipedia.org/wiki?curid=533207">
Arkuskotangens

Arkuskotangens je jedna z cyklometrických funkcií, inverzná funkcia k funkcii kotangens. Obvykle sa značí arccotgx, ale používajú sa aj značky arccot x a cot-1x. Jej hodnotou je uhol v oblúkovej miere z intervalu (0;π), prípadne v stupňovej miere z intervalu (0 °;180 °), ktorého kotangens je x.
Na rozdiel od cyklometrických funkcií arcsin, arccos a arctg nebýva na kalkulačkách k dispozícii, ale s využitím funkcie arctg ju možno vypočítať podľa niektorého zo vzorcov.
Definícia.
Funkcia arccotgx je inverzná funkcia k funkcii cotg x, ktorej definičný obor bol obmedzený na interval (0;π). Vďaka tomuto obmedzeniu je predvolená funkcia prostá, takže požadovaná inverzná funkcia existuje.
Vlastnosti.
Funkcia formula_1 v oblúkovej miere má nasledujúce vlastnosti:
Vzorce.
formula_2
formula_3
formula_4

</doc>
<doc id="533210" title="Macaulay Culkin" url="https://sk.wikipedia.org/wiki?curid=533210">
Macaulay Culkin

Macaulay Carson Culkin (* 26. august 1980, New York, New York, USA) je americký herec a hudobník, známy predovšetkým zo série filmov "Sám doma" a "", kde hral ako chlapec. V čase uvedenia týchto filmov bol považovaný za najúspešnejšieho detského herca od čias Shirley Jane Templovej
V roku 2002 začal chodiť s Milou Kunisovou. O 9 rokov neskôr sa s ňou rozišiel.
Súčasnosť.
Pracuje ako DJ v nočnom klube.
5. apríla 2021 sa mu s priateľkou Brendou Song narodil syn Dakota Song Culkin.

</doc>
<doc id="533400" title="Better Call Saul" url="https://sk.wikipedia.org/wiki?curid=533400">
Better Call Saul

Better Call Saul je americký dramatický seriál, ktorý mal premiéru 8. februára 2015 na káblovej stanici AMC. Seriál je spin-off populárneho seriálu "Breaking Bad", ktorého námet vytvoril Vince Gilligan spolu s Peterom Gouldom. Je zasadený do roku 2002 a sleduje život nie veľmi úspešného právnika Saula Goodmana 6 rokov pred udalosťami, ktoré sa odohrali v seriáli "Breaking Bad".
Série a časti.
6. séria (2021).
16. januára 2020 bolo oznámené, že šiesta séria bude posledná. Vysielať sa bude v roku 2021 a bude mať 13 častí.
Produkcia.
V júli 2012 Vince Gilligan naznačil záujem o nakrútenie spin-offu "Perníkového tatka", založenom na postave Saula Goodmana. V apríli 2013 bolo potvrdené, že Gilligan s Peterom Gouldom začali seriál vyvíjať. O seriál mal záujem aj Netflix, no nakoniec uzavrela zmluvu stanica AMC s Sony Pictures Television, produkčnou spoločnosťou "Perníkového tatka". Gilligan s Gouldom sú showrunnermi a zo štábu "Perníkového tatka" sa k projektu pridali aj Thomas Schnauz a Gennifer Hutchison. Počas vývoja producenti zvažovali seriál nakrútiť vo formáte polhodinovej komédie, no nakoniec sa rozhodli pre hodinovú drámu. V októbri 2014 Bob Odenkirk popísal seriál ako z 85% dráma a z 15% komédia.
19. júna 2014, ešte pred odvysielaním prvej série, televízia AMC potvrdila druhú sériu pre rok 2016 s počtom 13 častí, ktorý bol neskôr znížený na 10 častí. V novembri 2014 bol potvrdený dátum premiéry seriálu, 8. február 2015. 15. marca 2016 AMC potvrdila tretiu sériu, ktorá má 10 častí. 27. júna 2017 bola potvrdená štvrtá séria s 10 časťami, ktorá sa začala nakrúcať 9. januára 2018. 29. júla 2018, tesne pred premiérou štvrtej série, bolo oznámené, že seriál bude mať aj piatu sériu. Jej nakrúcanie začalo v apríli 2019 a premiéra je plánovaná na 23. februára 2020.

</doc>
<doc id="533479" title="ARM" url="https://sk.wikipedia.org/wiki?curid=533479">
ARM

ARM je v informatike označenie architektúry procesorov používaných vďaka svojej nízkej spotrebe elektrickej energie najmä v mobilných zariadeniach (mobilné telefóny, tablety). Globálne je v roku 2013 ARM najpočetnejšie zastúpenou architektúrou mikroprocesorov, pričom 60% mobilných zariadení na svete obsahuje ARM čip. V roku 2013 bolo vyrobených 10 miliárd ARM procesorov, v roku 2014 už 50 miliárd. Vývoj ARM architektúry započal v Británii vo firme ARM Holdings v 80. rokoch 20. storočia.
Delenie architektúr.
Architektúry procesorov ARM sa delia na základe ich využitia nasledovne:

</doc>
<doc id="533799" title="Software602" url="https://sk.wikipedia.org/wiki?curid=533799">
Software602

Software602 a.s. je tradičný český dodávateľ programov pre počítače a ďalšie zariadenia. Pôvodne sa špecializovala na kancelársky softvér, v posledných rokoch sa špecializuje na riešenia pre prácu s elektronickými dokumentmi s právnym účinkom a najmä na ich dlhodobú archiváciu.
História.
Spoločnosť Software602 s.r.o. bola založená 1. 1. 1991 autormi textového editora Text602. Číslovka v názve je odvodená od 602. základne organizácie Zväzarmu, na ktorej pôde bol spomínaný textový editor vyvinutý. 
Textový editor T602 rýchlo získal dominantné postavenie na českom trhu. Software602 uvádza na trh ďalšie produkty (M602, Calc602), získava rad ocenení a zakladá pobočku na Slovensku. Jeden zo zakladateľov Richard Kaucký je v roku 1995 vyhlásený osobnosťou českej informatiky. 
V roku 1994 bolo prijaté strategické rozhodnutie zamerať sa na vývoj software. Preto boli niektoré aktivity utlmené alebo vyčlenené do dcérskych firiem. Dcérsku firmu Editel, ktorá sa venovala medzipodnikové komunikáciu v štandarde EDI, získala od Software602 spoločnosť Deloitte.
Po nástupe Microsoft Office spoločnosť Software602 odolávala dlhšie než iní dodávatelia textových editorov (napr. WordPerfect), však nakoniec aj ona postupne opustila oblasť kancelárskeho software, a neskôr aj softvér pre domácnosti a malé firmy vôbec. Firma sa ešte skúšala na trh kancelárskych programov (602PC Suite, 602Office, iOffice) a ďalšieho software (602XML, 602SQL) niekoľkokrát vrátiť, ale vždy tieto snahy nakoniec opustila.
Od roku 2004 sa Software602 zameriava na interaktívne formuláre a elektronické dokumenty s právnym účinkom, najmä vo formáte PDF/A. V roku 2007 sa tieto chytré formuláre stávajú technologickým základom vznikajúcej siete Czech POINT. V roku 2009 bola firma jedným z kľúčových technologických dodávateľov informačného systému dátových schránok (vrátane vývoja transakčného jadra systému) a získala rad zákazníkov z komerčného sektora. 
Dnes dodáva väčšinou riešenia na mieru pre väčšie a stredné organizácie. Tieto riešenia využívajú vlastných produktov.
V roku 2010 sprevádzkovala portál SecuStamp, kde prevádzkuje služby dlhodobej kontrolovateľnosti autenticity dôležitých elektronických dokumentov. Táto popredná európska služba prepojená so 150 akreditovanými certifikačnými autoritami bola v roku 2011 vyhlásená IT projektom roka.
Spoločnosť sa začala tiež intenzívne zaoberať vývojom nástrojov pre prácu s elektronickými dokumentmi v mobilných zariadeniach s rôznymi operačnými systémami.

</doc>
<doc id="533969" title="Zoznam úspechov slovenských hokejistov v zahraničí" url="https://sk.wikipedia.org/wiki?curid=533969">
Zoznam úspechov slovenských hokejistov v zahraničí

Úspechy slovenských hokejistov v zahraničí sú prehľadom titulov a individuálnych ocenení, ktoré získali slovenskí hokejisti v zahraničných ligových súťažiach.
Víťazi národných ligových súťaží.
 NHL – Stanley cup
KHL – Gagarinov pohár
 Ruská hokejová superliga
 SHL
 SM-liiga
 Česká hokejová extraliga
 DEL (od sezóny 1994/1995)
 Eishockey-Bundesliga
 NLA
Víťazi Stanley cupu slovenského pôvodu
Individuálne ocenenia v NHL.
Art Ross Trophy (najproduktívnejší hráč základnej časti)
Hart Memorial Trophy (najužitočnejší hráč)
Lady Byng Memorial Trophy (najslušnejší hráč)
Lester Patrick Trophy (za rozvoj hokeja v USA)
James Norris Memorial Trophy (najlepší obranca)
Calder Memorial Trophy (najlepší nováčik)
William M. Jennings Trophy (brankári tímu s najnižším počtom inkasovaných gólov)
All-Star Team sezóny

</doc>
<doc id="534059" title="Denis Godla" url="https://sk.wikipedia.org/wiki?curid=534059">
Denis Godla

Denis Godla (* 4. apríl 1995, Kežmarok) je slovenský hokejový brankár, v súčasnosti hráč HC Verva Litvínov.
Klubový hokej.
V sezóne 2015/2016 sa vo fínskej druhej najvyššej súťaži Mestis, stal najlepším brankárom a dostal sa aj do all-stars tímu.
Reprezentácia.
Zúčastnil sa Majstrovstiev sveta v ľadovom hokeji hráčov do 18 rokov 2013 kde skončil na 9. mieste a Majstrovstiev sveta v ľadovom hokeji hráčov do 20 rokov 2015 na ktorých získal bronz. 
Počas juniorských majstrovstiev bol oporou slovenského tímu. Po semifinálovom zápase s Kanadou ho 18 tisíc divákov „"vytlieskalo a vyskandovalo"“ a tréner Ernest Bokroš novinárom povedal: „"Nemáme tak silnú ofenzívu, ako by sme mali mať, aby sme vzdorovali Kanade. Aj to je dôvod, prečo sa zameriavame na našu hru v obrane so skvelým brankárom Godlom."“ Slovenské družstvo získalo na šampionáte bronzové medaily. Po šampionáte bol vyhlásený za najlepšieho brankára turnaja, bol zaradený do All-star tímu majstrovstiev a zároveň bol vyhlásený za najužitočnejšieho hráča turnaja.
Externé odkazy.
Denis Godla na eliteprospects.com

</doc>
<doc id="534121" title="Věřňovice" url="https://sk.wikipedia.org/wiki?curid=534121">
Věřňovice

Věřňovice (, ) je časť obce Dolní Lutyně, ktorá sa nachádza v okrese Karviná. Věřňovicami preteká rieka Olše. Cez rieku vedie most, ktorý spája menšiu časť obce s väčšou. Od mosta je to 1 kilometer k starému hraničnému prechodu. V mieste mosta sa nachádza rizikový splav, pod ktorým sa tvorí nebezpečný vodný valec. V roku 2009 sa tu utopil minimálne 1 človek. Na moste sú plagáty pre vodákov, ktoré upozorňujú práve na tento splav. Pod mostom sú aj nástupné miesta pre vodákov. Rieka Olše je medzi vodákmi veľmi obľúbená, najmä v úseku Věřňovice - Zabelków. Sú tu dva hraničné priechody do Poľska: Věřňovice - Gorzyczki (Gorzyce) a Věřňovice - Łaziska (Godów). Do Věřňovíc zachádzajú dve autobusové linky, zo Stonavy a Bohumína. Z Dolní Lutyně tu vedie iba jedna úzka cesta, na ktorej vyhasli už minimálne dva ľudské životy. Obec bola poškodená povodňami roka 1997 a 2010.
Na katastrálnom území Věřňovice bola v roku 1989 vyhlásená prírodná pamiatka Věřňovice svýskytom chránených rastlín a živočíchov.
História.
Prvá písomná zmienka o samostatnej obci je z roku 1305, a potom 1362 odkedy až do roku 1430 patrili k Dětmaroviciam a neskôr patrili rôznym vlastníkom . V roku 1572 pripadli Věřňovice k dedine Dolní Lutyně ktorú i s okolím zakúpil Václav Cigán zo Slupska. Od roku 1577 ich vlastnil Kašpar st. Vlček z Dobrozenice, vroku 1639 ich získal Jan Jindřich Šlik a po ňom Jindřich Vilém Šlik. V roku 1700 zdedil panstvo František Taaffe a od neho ho vroku 1792 kúpil Jan Larisch-Mönnich. Od tej doby spadali Věřňovice ako súčasť dolnolutyňského panstva (spoločne sa Skřečoňou a Novou Vsou) pod Fryštátske panstvo a to až do pozemkovej reformy po 1.svetovej vojne.
Voktóbri 1938 bol vykonaný zábor obce Poľskom, nasledovalo obdobie nacistickej okupácie. Věřňovice boli oslobodené dňa 1.mája. 1945 Sovietskou armádou, počas vojnových akcií boli značne poškodené.
Vroku 1850 Věřňovice mali 628 obyvateľov, roku 1930 831 obyvateľov a 125 domov a v roku 1970 tam žilo 821 obyvateľov a stálo 195 domov.V roku 2001 žilo v obci v 218 domoch 709 obyvateľov.
A v roku 2009 tu bolo evidovaných 228 adries.
Zaujímavosti.
K zaujímavostiam Věřňovíc okrem iného patrí aj existencia niekdajšej poľskej exklávy na ich katastri, ktorá zanikla ku 14. februáru 1959 s novým vytýčením štátnej hranice s Poľskom podľa zákona č. 62/1958 sb. Jedná sa o nasledujúce parcely: 894/1, 894/14, 961/2, 961/18, 962/1, 962/2, 963/1, 963/7, 963/8, 964/8, 964/9, 965/2, 966/14, 966/24, 1037/5, 1037/15, 1037/16, 1039/11, 1039/33 a 1039/34. Zaujímavé je aj to, že podľa katastra nehnuteľností sú dotknuté parcely stále vo vlastníctve Poľska.

</doc>
<doc id="534192" title="Majstrovstvá sveta v ľadovom hokeji hráčov do 20 rokov 2016" url="https://sk.wikipedia.org/wiki?curid=534192">
Majstrovstvá sveta v ľadovom hokeji hráčov do 20 rokov 2016

Majstrovstvá sveta v ľadovom hokeji hráčov do 20 rokov 2016 boli 40. juniorským svetovým šampionátom. Konali sa od 26. decembra 2015 do 5. januára 2016 vo fínskom hlavnom meste Helsinki.
Rozhodcovia.
IIHF nominovala 12 hlavných a 10 čiarových rozhodcov na tieto MSJ.
O záchranu.
 vyhralo 2:0 na zápasy a udržalo sa. zostupuje do I. A divízie a v Top divízií ho nahradí .
Konečné poradie.
I. B divízia.
Turnaj I. B divízie MS 2016 sa hral v Megève vo Francúzsku od 12. do 18. decembra 2015. Japonsko sa odhlásilo z turnaja.
II. A divízia.
Turnaj II. A divízie MS 2016 sa hral v Elektrėnai v Litve od 13. do 19. decembra 2015.
II. B divízia.
Turnaj II. B divízie MS 2016 sa hral v Novom Sade v Srbsku od 17. do 23. januára 2016.
III. divízia.
Turnaj III. divízie MS 2016 sa hral v Mexiku, hlavnom meste Mexika, od 15. do 24. januára 2016.

</doc>
<doc id="534426" title="Judikatúra" url="https://sk.wikipedia.org/wiki?curid=534426">
Judikatúra

Judikatúra je všeobecný názov pre rozhodovaciu činnosť súdov alebo sudcovskú tvorbu práva. Je to súhrn súdnych rozhodnutí, predstavujúcich súdnu prax. Na Slovensku sa precedens ako prameň práva nepoužíva, preto rozhodnutia súdov nie sú záväzné, ale pôsobia len silou presvedčivosti (argumentmi). Vyššie súdy sa snažia, aby nižšie súdy v ich pôsobnosti rozhodovali jednotne. Precedens sa ako záväzný prameň práva používa v anglo-americkej právnej kultúre.
Zachovanie zásady právnej istoty v rámci rozhodovacej činnosti.
Pri rozhodovaní konkrétnej veci je sudca povinný vyhľadať, či už bol niekedy rovnaký alebo aspoň podobný prípad niektorým súdom riešený, a ak áno, ako bol rozhodnutý, a je povinný sa riadiť týmto rozhodnutím iného súdu.  
Úloha súdnej judikatúry.
Základnou úlohou súdnej judikatúry je výklad práva alebo analógia. O výklad práva ide vtedy, ak súdne rozhodnutie interpretuje príslušné ustanovenia hmotného práva na konkrétny prípad a o analógiu ide vtedy, ak sa právo dotvára nad rámec bežného výkladu. 
Nejednotná judikatúra.
Ide o situáciu, keď o tej istej právnej otázke za rovnakej alebo analogickej skutkovej situácie, rozhodli viaceré súdy odlišne, teda ide o odlišnú rozhodovaciu činnosť všeobecných súdov. V takomto prípade by mal rozhodnúť Najvyšší súd SR a zjednotiť odlišné názory na výklad ustanovení zákona alebo všeobecne záväzných predpisov.
Judikatúra EÚ.
Je rozhodovacou činnosťou Súdneho dvora, Všeobecného súdu a špeciálnych súdov. Keďže slovenské zákony nesmú byť v rozpore s právnymi normami EÚ, je v prípade pochybností o rozpore určitého konkrétneho ustanovenia nášho zákona s právnymi normami EÚ, je možné predložiť Súdnemu dvoru EÚ prejudiciálnu otázku ako sa majú vykladať smernice EÚ.
Slovo judikovať pochádza z latinského slova iudex – sudca alebo súdiť. Rozsúdiť spor medzi dvoma stranami alebo odsúdiť niekoho pre trestný čin.  Ide teda o rozhodovaciu činnosť vyhradenú výlučne pre sudcov na to splnomocnených Ústavou SR, pričom výsledkom takéhoto rozhodovania je právoplatné rozhodnutie súdu (judikát). Sudcovia musia byť pri rozhodovaní nezávislí a nestranní. 
Prejudikovať znamená rozhodnutím otázky určiť postup a riešenie v neskoršom podobnom prípade.

</doc>
<doc id="534475" title="Vuron" url="https://sk.wikipedia.org/wiki?curid=534475">
Vuron

Vuron ("Aepyornis") je vyhynutý rod ťažkých nelietavých vtákov. Presný čas vyhynutia nie je známy ale predpokladá sa, že vtáky žili do 18. alebo 19. storočia. Obývali výhradne Madagaskar.
Nie je známe čím sa živili ale podľa zobáka to neboli mäsožravci. Dôvod vyhynutia je, že sa vyvíjali bez predátorov a s príchodom človeka na ostrov sa vo veľkom lovili a domestikované zvieratá ničili vajcia.
Vajce na Slovensku.
Zaujímavosťou je, že jedno vajce vurona obrieho je súčasťou expozície Gemersko-Malohontského múzea v Rimavskej Sobote. Pôvodne bolo používané ako glóbus v miestnom gymnáziu.

</doc>
<doc id="534600" title="Carlos Sainz" url="https://sk.wikipedia.org/wiki?curid=534600">
Carlos Sainz

Carlos Sainz Cenamor (* 12. apríl 1962, Madrid) je španielsky rallyeový jazdec a dvojnásobný majster sveta a víťaz Rallye Dakar 2010. Má prezývku El Matador. Je ženatý a má dve deti, jeho syn Carlos Sainz v súčasnosti jazdí inú prestížnu súťaž: Formulu 1 za tím Ferrari.
Kariéra.
Už odmala ho otec viedol k športu – hral futbal, squash a lyžoval. V sedemnástich sa stal juniorským šampiónom Španielska v squashi. Jazdiť začal v roku 1980, kedy v národnom šampionáte porážal aj svojho brata. V začiatkoch kariéry mu veľmi pomohol Juan Jose Lacalle. Stal sa jeho manažérom, kúpil prvý pretekársky Fiat Panda a stal sa aj jeho navigátorom. Navyše zvíťazil aj v pohári vozov Renault 5 Turbo. Na Katalánskej rely 1986 mu zapožičali voz Opel Manta 400.
Ford 1987 – 1988.
Od roku 1987 sa zúčastnil majstrovstiev sveta s vozidlom Ford Sierra Cosworth a hneď na seba upozornil výbornými časmi v Portugalsku. Začal v tíme Ford M-Šport, ale snažil sa o angažmán v tíme Lancia Racing. Hneď v prvej sezóne získal 7 bodov a o rok neskôr skončil celkovo jedenásty.
Toyota 1989 – 1992.
V majstrovstvách sveta v rely 1989 sa stal jazdcom za tím Toyota Motorsport a štartoval s vozidlom Toyota Celica GT-4. Jeho tímovým kolegom bol Juha Kankkunen. O rok neskôr bol prvým neškandinávcom, ktorý zvíťazil na Fínskej rallye, ale svoje prvé víťazstvo získal už na gréckej Akropolis rallye 1990. V tejto sezóne získal svoj prvý titul majstra sveta. V roku 1991 sa snažil titul obhájiť, ale mal veľkého súpera v Kankkunenovi. Pred poslednou súťažou mali rovnako bodov, ale RAC rellye nakoniec vyhral Kankkunen a Sainz došiel tretí. V MS 1992 bol vyvinutý nový automobil – Toyota Celica 4WD Turbo a Carlos o titul bojoval s triom Kankkunen, Ari Vatanen a Didier Auriol. Zvíťazil na RAC rallye a získal svoj druhý titul.
Lancia 1993.
Na jeden rok sa stal jazdcom súkromného Jolly Clubu a štartoval s vozidlom Lancia Delta HF Integrale. V tej dobe však už tieto vozy nestačili na konkurenciu a Sainz skončil piaty, keď iba dvakrát skončil medzi prvými tromi.
Subaru 1994 – 1995.
Sainz sa podieľal na vývoji vozidla Subaru Impreza WRC a jeho tímovým kolegom bol Colin McRae. Sainz skončil v oboch sezónach druhý, keď ho v MS 1994 porazil Auriol a v roku 1995 McRae. V tom istom roku získal ich Subaru World Rally Team i pohár konštruktérov.
Ford 1996 – 1997.
Obe sezóny riadil vozidlo Ford Escort a skončil tretí. Zvíťazil na Indonézskej rallye a skončil päťkrát na stupňoch víťazov. Porazili ho Tommi Mäkinen a McRae. V roku 1997 Ford vyvinul nový Escort WRC a Sainz obhájil víťazstvo v Indonézii a na Akropole. Opäť skončil tretí, keď ho porazili rovnakí jazdci. Vyhral ale prestížne preteky Race of Champions.
Toyota 1998 – 1999.
V nasledujúcich rokoch sa Sainz vrátil k Toyote, aby s Auriolom pomohol pri vývoji vozidla Toyota Corolla WRC. Sainz zvíťazil na Rallye Monte Carlo 1998 a na Rallye Nový Zéland 1998. Napriek tomu skončil druhý za Makinenom. V nasledujúcej sezóne došiel osemkrát medzi prvými tromi, ale nezískal žiadne víťazstvo.
Ford 2000 – 2002.
V roku 2000 sa vrátil k Fordu a jeho tímovým kolegom bol opäť McRae. S vozidlom Ford Focus WRC vyhral Cyperskú rallye a skončil celkovo tretí. O rok neskôr Sainz nemal tak úspešný rok a Ford stratil aj titul medzi značkami. V MS 2002 vyhral iba v Argentíne, čo stačilo na celkové tretie miesto.
Citroën 2003 – 2005.
Sainz aj McRae prestúpili pre MS 2003 do tímu Citroën Šport, ktorý sa zúčastnil svojej prvej kompletnej sezóny. V tomto tíme získal Sainz na Argentínskej rallye svoje posledné víťazstvo a následne ukončil kariéru v rallye. V nasledujúcom roku sa zúčastnil dvoch súťaží ako náhradník za Francoisa Duvala a skončil na treťom a štvrtom mieste.
Volkswagen 2006-.
Od roku 2006 sa stal členom tímu Volkswagen Motorsport, ktorý sa s vozidlami Race Touareg zúčastnil Dakarskej rallye. V roku 2007 štartoval v celom šampionáte Cross-Country. V roku 2008, kedy bol Dakar zrušený vyhral Sainz Central European Rally. O rok neskôr pri Dakare viedol, ale kvôli havárii musel odstúpiť. V priebehu roka potom vyhral Silk-Way Rally a zvíťazil aj na Rely Dakar 2010. Na Rely Dakar 2011 skončil druhý a tím sa rozhodol v budúcnosti neštartovať. Sainz sa stal riaditeľom tímu Volkswagen Motorsport pre účasť v MS v rallye 2012 s typom Volkswagen Polo R WRC. Počas svojho angažmánu tiež štartoval s vozidlom Volkswagen Scirocco GTR24 na okruhoch.
Opakovane sa zúčastnil v Rallye Dakar, kde sa pohyboval na popredných pozíciách. V 40. ročníku Rallye Dakar zvíťazil v kategórii automobilov.

</doc>
<doc id="534604" title="Coquimbo (región)" url="https://sk.wikipedia.org/wiki?curid=534604">
Coquimbo (región)

Coquimbo alebo Región Coquimbo (šp. "Región de Coquimbo") alebo IV. región (Coquimbo) je jedným z 15 regiónov Čile. Nachádza sa v centrálnej časti krajiny a administratívnym centrom je mesto La Serena. 
Susedí na severe s regiónom Atacama, na juhu s regiónom Valparaíso. Na východe je ohraničený štátnou hranicou s Argentínou, na západe Pacifikom. Zaberá 5,63% rozlohy celého Čile a žije tu 759 228 obyvateľov. 
Administratívne delenie regiónu.
Región sa ďalej delí na 3 provincie a 15 komún.

</doc>
<doc id="534757" title="Majstrovstvá sveta v ľadovom hokeji 2019" url="https://sk.wikipedia.org/wiki?curid=534757">
Majstrovstvá sveta v ľadovom hokeji 2019

Majstrovstvá sveta v ľadovom hokeji 2019 boli 83. majstrovstvá sveta v ľadovom hokeji, ktoré sa konali na Slovensku v mestách Bratislava a Košice. Slovensko bolo jedným z možných kandidátov spolu so Švajčiarskom, ktoré sa 12. januára 2015 vzdalo kandidatúry. Na Slovensku ide v poradí o druhé majstrovstvá sveta, ktoré prebrali štafetu od Dánska, ktoré organizovalo majstrovstvá sveta v máji 2018 v mestách Kodaň a Herning. O pridelení organizácie turnaja rozhodla Medzinárodná hokejová federácia IIHF 15. mája 2015, počas konania MS 2015 v Prahe a Ostrave.
Majstrovstvá sa uskutočnili v dňoch 10. – 26. mája.
Na MS 2019 sa vďaka postupu Veľkej Británie predstavia všetky krajiny, ktoré niekedy získali titul majstra sveta.
Kvalifikované tímy.
"^ = Kvalifikovanie víťazstvom v Majstrovstvá sveta v ľadovom hokeji 2018 – I. divízia"
Maskot.
Maskot Goooly, ktorý mal premiéru pri predchádzajúcich majstrovstvách sveta na Slovensku v roku 2011 vo svojej roli nepokračuje. Oficiálnym maskotom hokejových majstrovstiev sveta 2019 na Slovensku bude medveď Macejko. O tomto mene ľudia hlasovali pomocou sociálnej siete. Vybrať si mohli spomedzi dvoch mien – Macejko alebo Juro.
Hokejový výstroj medveďa dopĺňajú prvky inšpirované slovenským folklórom a hokejové pózy sú doplnené pózami vychádzajúcimi z slovenských ľudových tancov. Podľa Michaely Grendelovej, riaditeľky komunikácie majstrovstiev, „"Medveď ako maskot reprezentujúci Slovensko symbolizuje silu, odvahu a bojovnosť. Zároveň je výrazným predstaviteľom našej fauny a má tiež dôležité postavenie v slovenskom folklóre. Práve pre tieto svoje charakteristiky je prirodzeným nástupcom vlka Gooolyho. V neposlednom rade zhmotňuje túžbu hokejovej verejnosti po znovunadobudnutí sily slovenského hokeja. Veď ako sa hovorí, si silný ako medveď.“"
Kreatívny riaditeľ agentúry Wiktor Leo Burnett, Juraj Dvorecký o maskotovi uviedol: „"Najprv sa hľadal vhodný symbol, následne jeho vizuálna podoba, ktorá musela spĺňať rôzne produkčné, ale aj komunikačné kritériá. Na záver sa finalizovalo umelecké stvárnenie.“" Na výber bol okrem medveďa aj vlk a baran.
Rozhodcovia.
Dňa 1. marca 2019 bolo vyhlásených 16 rozhodcov a čiarových rozhodcov.

</doc>
<doc id="534805" title="Bill Murray" url="https://sk.wikipedia.org/wiki?curid=534805">
Bill Murray

William James „Bill“ Murray (* 21. september 1950, Evanston, Illinois, USA) je americký herec a komik. 
Prvýkrát sa objavil v šou "Saturday Night Live" za ktorú získal Emmy Award. Neskôr hral v komédiách ako "Padavky" (1979), "Caddyshack" (1980), "Lampasy" (1981), "Krotitelia duchov" (1984), "A čo Bob?" (1991) a "Na Hromnice o deň viac" (1993). Neskôr získal uznanie za svoju úlohu vo filmoch "Stratené v preklade" (2003) za čo bol nominovaný na Oscara, "Zlomené kvety" (2005) a vo filmoch režiséra Wesa Andersona: "Ako som balil učiteľku" (1998), "Taká zvláštna rodinka" (2001), "Život pod vodou" (2004), "Darjeeling s ručením obmedzeným" (2007), "Fantastic Mr. Fox" (2009), "Až vyjde mesiac" (2012) a "Grandhotel Budapešť" (2014).

</doc>
<doc id="534820" title="Tajné životy" url="https://sk.wikipedia.org/wiki?curid=534820">
Tajné životy

Tajné životy je slovenský dramatický seriál z produkcie RTVS. Jeho prvá séria sa vysielala na Jednotke od 1. januára do 22. marca 2015 a mala 13 častí.
18. mája 2015 RTVS informovala, že seriál dostane druhú sériu, ďalších 13 častí, ktorá zároveň bude posledná a seriál uzavrie. RTVS ju začala vysielať 5. februára 2017.
Dej.
Eva je obetavá riaditeľka azylového domu Druhá šanca pre ženy a deti v núdzi, ktorá zvádza boj medzi prílišným nasadením v práci a nepochopením vlastnej rodiny, ktorú zanedbáva a začína sa jej pomaly rozpadávať. Azylový dom vedie s verným kolegom Martinom, ku ktorému ju púta viac než len profesionálny vzťah. Keď do azylového domu príde psychicky týraná Linda, nielenže skomplikuje vzťah medzi Evou a Martinom, ale svojou prítomnosťou aj ohrozí samotnú existenciu azylového domu. V dome sa stretáva s tromi veľmi odlišnými ženami: fyzicky týranou Máriou, Rómkou Džesikou s nebezpečným tajomstvom a citovo vyprahnutou učiteľkou Táňou. Všetky štyri ženy tu budú musieť za pomoci Evy, personálu azylového domu, ale aj za vzájomnej pomoci, odhaliť temné tajomstvá, prekonať staré traumy a uchopiť svoje druhé šance na šťastnejší život.
Film o seriáli "Tajné životy".
29. januára 2017, týždeň pred premiérou druhej série, odvysielala RTVS dokumentárny film zo zákulisia nakrúcania druhej série s názvom Film o seriáli "Tajné životy".

</doc>
<doc id="535013" title="Pavol Šajgalík" url="https://sk.wikipedia.org/wiki?curid=535013">
Pavol Šajgalík

Prof. RNDr. Pavol Šajgalík, DrSc. (* 30. jún 1955, Bratislava) je slovenský materiálový vedec. Od 15. januára 2015 predseda Slovenskej akadémie vied, znovu zvolený na funkčné obdobie 20212025. 3. júna 2021 ho prezidentka Zuzana Čaputová vymenovala do funkcie po tretíkrát.
V rokoch 20132015 pôsobil ako podpredseda SAV pre ekonomiku.
Životopis.
Pavol Šajgalík získal vysokoškolské vzdelanie v odbore experimentálna fyzika na Prírodovedeckej fakulte UK v Bratislave. Štúdium ukončil v roku 1979. Odvtedy pôsobí na Ústave anorganickej chémie SAV. Titul RNDr. získal v roku 1981 na svojej alma mater, CSc. v roku 1987 na Fyzikálnom ústave SAV, DrSc. v roku 1996 na Ústave anorganickej chémie SAV, doc. v roku 1998 na Hutníckej fakulte TU v Košiciach a titul profesor na Trenčianskej univerzite Alexandra Dubčeka v Trenčíne. Od roku 1999 do roku 2013 pôsobil ako riaditeľ Ústavu anorganickej chémie SAV.
Jeho oblasť výskumu je: materiálový výskum, konštrukčná keramika, keramické nano-kompozity, fázová transformácia a mikroštruktúra. Naďalej vedecky pôsobí na oddelení keramiky na Ústave anorganickej chémie.

</doc>
<doc id="535264" title="Luchino Visconti" url="https://sk.wikipedia.org/wiki?curid=535264">
Luchino Visconti

Luchino Visconti vlastným menom Luchino Visconti di Modrone (* 2. november 1906, Miláno, Taliansko – † 17. marec 1976, Rím, Taliansko) bol taliansky filmový a divadelný režisér a scenárista.
Život.
Pochádzal z bohatej šľachtickej rodiny. Jeho otcom bol Giuseppe Visconti di Modrone, vojvoda z Grazzano Visconti a gróf z Lonate Pozzolo. Od mladosti inklinoval k umeniu, zaujímal sa o divadlo a hudbu, učil sa hrať na čelo. V 30-tych rokoch sa začal zaujímať o ľavicové politické zmýšľanie, počas druhej svetovej vojny vstúpil do Komunistickej strany Talianska. Zároveň zápasil so svojou homosexuálnou orientáciou. Jeho dlhodobým partnerom bol rakúsky herec Helmut Berger (hral aj v jeho filmoch "Ľudovít" a "Rodinný portrét"). Visconti zomrel vo veku 69 rokov na srdcový infarkt.
Kariéru začal ako asistent u režiséra Jeana Renoira (pri filmoch "Toni", "Partie de compagne" a "La Tosca"). Jeho prvý samostatný film niesol názov "Posadnutosť", ale námetom bol román spisovateľa Jamesa Caina "Poštár zvoní vždy dvakrát". Išlo o prvý neorealistický film v talianskej kinematografii. Tento film bol fašistickou vládou v Taliansku zakázaný a Visconti sa musel režírovania na niekoľko rokov vzdať. Venoval sa režírovaniu v divadle. Po druhej svetovej vojne sa opäť naplno pustil do režírovania filmov, ale aj divadelných hier a opier. Ako námety často využíval populárne literárne diela (od autorov ako Giovanni Verga, Camillo Boito, Giuseppe Tomasi di Lampedusa, Albert Camus). 
Vo svojich filmoch sa Visconti venoval najmä zobrazeniu komplikovaných medziľudských vzťahov ("Rodinný portrét"), vášne a túžbe po láske ("Vášeň"; "Natália"; "Ľudovít"), nenávisti a zrady ("L'innocente"), smrti ("Smrť v Benátkach"), ako aj úpadku hodnôt, morálnej dekadencii a dehumanizácii ("Súmrak bohov"). 
Vo filme "Gepard" zobrazil na príklade aristokratickej rodiny zo Sicílie zánik starej stavovsky usporiadanej spoločnosti v období bojov za zjednotenie Talianska. Vo filme "Gepard" zažiarili takí herci ako Burt Lancaster, Alain Delon a Claudia Cardinale. Burt Lancaster hral hlavnú úlohu aj vo filme "Rodinný portrét". S atraktívnou historickou témou prišiel Visconti aj vo filme "Ľudovít" o bavorskom kráľovi Ľudovítovi II. v ktorom sa snažil pochopiť jeho komplikovanú osobnosť. 
Svojou tvorbou sa zaraďuje medzi najvýznamnejších svetových režisérov.

</doc>
<doc id="535404" title="Majstrovstvá sveta v hádzanej mužov 1964" url="https://sk.wikipedia.org/wiki?curid=535404">
Majstrovstvá sveta v hádzanej mužov 1964

Majstrovstvá sveta v hádzanej mužov 1964 boli v poradí 5. Majstrovstvá sveta v hádzanej mužov, ktoré organizuje Medzinárodná hádzanárska federácia (IHF). Konali sa v piatich česko-slovenských mestách: Bratislava, Gottwaldov, Praha, Pardubice a Uherské Hradiště, v dňoch od 6.15. marca 1964, za účasti 16 tímov. Nováčikmi turnaja bola štvorica družstiev: NDR (do roku 1961 vystupovalo spoločne s NSR), Egypt, Sovietsky zväz a USA. Titul obhájilo , ktoré vo finále zvíťazilo nad . 
Kvalifikácia.
Pobrežie Slonoviny v 1. kole a Senegal vo finále kvalifikácie odstúpili.

</doc>
<doc id="535449" title="Ondrej Rudavský" url="https://sk.wikipedia.org/wiki?curid=535449">
Ondrej Rudavský

Ondrej Rudavský (* 10. marec 1966, Bratislava) je slovenský režisér, animátor, fotograf, ilustrátor, grafický dizajnér, maliar, šperkár, sochár a kostýmový výtvarník.
Životopis.
V roku 1986 emigroval do USA, kde sa po 13-tich rokoch prežitých vo Washingtone a New Yorku presťahoval do Los Angeles, odkiaľ sa pravidelne vracia na Slovensko. 
Pracuje v mnohých médiách: film, animácia, maľba, fotografia, videoinštalácia, digitálne umenie, šperk, socha, hudba a ilustrácia. Vo všetkých týchto médiách cítiť jeho originálny rukopis, ktorým vytvára priestory plné hypnotických, snových a surreálnych svetov.
Rudavského diela boli prezentované v mnohých svetových galériách, múzeách, a na filmových festivaloch. Z najúspešnejších sú to: Museum of Modern Art / NY, 1991; Bronx Museum of Arts / New York,1991; XLVII La Biennale di Venezia / Taliansko, 1997; Expo Hannover / Nemecko, 1999; U.A. Museum of Arts /Arizona, 2000; Los Angeles International Biennial / CA, 2005; Sundance Film Festival; Woodstock Film Festival; New York Film Festival / Lincoln Center; Annecy Film Festival; Hiroshima Film Festival; Tribeca Film Festival.
Jeho umelecké animované videoklipy pre skupiny Los Lobos, Dead Can Dance a Moby získali ocenenia MTV Award, Golden Eagle Award, Monitor Award ako i nomináciu na Grammy. Vytvoril taktiež hudobné videá a umelecké projekty pre Linkin Park, Black Eyed Peas, Yellow Card, Kanye West, Jana Kirschner, Richard Müller &amp; Iva Bittová, Jodie Foster, Lisa Bonet, Laurence Fishburne, Angela Bassett.
Jeho práce sa nachádzajú v zbierkach: Museum of Fine Arts / Boston; Bronx Museum of Arts / New York; Helen Drutt Gallery / hiladelphia; Film Archives of Academy of Motion Picture Arts and Sciences / Los Angeles; National Academy of Recording Arts and Sciences / Los Angeles; Museum of Radio and Television / CA; Gallery K. / Washington D.C.; Warner Bros.Records / Los Angeles; Art to Wear Gallery / Los Angeles.

</doc>
<doc id="535678" title="Viereckschanze" url="https://sk.wikipedia.org/wiki?curid=535678">
Viereckschanze

Viereckschanze (-nem. slovo, [vyslov: fírekšance], doslova; štvoruholníkový val, nemecké množné číslo: "Viereckschanzen"; iné názvy: štvoruholníkové valy, (keltská) svätyňa štvoruholníkového typu) je v archeológii štvoruholníkový areál ohraničený valmi v západnej a strednej Európe z laténskej doby. 
Pre tieto objekty je charakteristický štvorcový až obdĺžnikový tvar o strane 50 – , rozloha okolo , ohradenie sypaným valom bez vnútornej konštrukcie a vonkajšou priekopou so šikmými stenami (rez má tvar písmena "V"), vchod do areálu sa javí ako prerušenie valu, ale nie priekopy. Vnútri ohradenia sa nachádzajú stopy po polozemniciach aj väčších nadzemných stavbách. Väčšina plochy však bola nezastavaná. V niektorých prípadoch sa vnútri ohradenia nachádzajú zahĺbenia – interpretované niekedy ako kultové šachty, ktoré mohli slúžiť pri obetovaní, alebo ako miesto pre odloženie použitých kultových predmetov. U skúmaných šácht bola zistená hĺbka niekedy až niekoľko desiatok metrov (napr. Holzhausen pri Mníchove – ).
Rozšírenie.
Tieto typické terénne útvary sa objavujú hojne v neskorej dobe laténskej od Francúzska až do strednej Európy s ťažiskom v južnom Nemecku. Riedko sa vyskytujú aj v Čechách, kde sú najlepšie preskúmaným objektom štvoruholníkové valy pri Mšeckých Žehroviciach a Markvarticiach. Mimo ohradenia pri Mšeckých Žehroviciach sa nachádzala jama so zlomkami známej laténskej antropomorfnej kamennej skulptúry. Tento areál je interpretovaný ako sídlo elity, pričom skulptúra ​​indikuje adoráciu miestneho heroa.
Na Morave je známa doteraz iba jediná, zatiaľ nepreskúmaná Viereckschanze, a to pri Ludéřove na Olomoucku, ktorá v prípade, že výskum potvrdí (už teraz však veľmi pravdepodobne) laténsky vek objektu, by bola najvýchodnejšie položenou "Viereckschanzou" v Európe vôbec.
Charakteristické znaky.
Štvorcový alebo obdĺžnikový priestor s rozmermi strán cca 50 –  a výmerou do , orientovaný podľa svetových strán, uzatvárajú v rohoch vyvýšené hlinené sypané valy bez vnútornej konštrukcie s priekopou o priereze v tvare písmena V. Na jednej strane (nie severnej) býva vo vale zrejmé prerušenie pre vstup, pričom však nebýva prerušená priekopa; uprostred či pri niektorej zo strán býva zistená hlboká šachta; zástavba, ak je zistená, býva riedka. Budované boli na miestach s ďalekým výhľadom a aspoň v Česku na okraji vtedy osídleného priestoru.
Datovanie a interpretácia.
Štvoruholníkové valy sú datované do 2. – 1. storočia pr. Kr. a dlho panoval názor, že sú to svätyne s obetnými šachtami a chrámami. V súčasnej dobe však prevažuje mienka, že ide o opevnené obytné dvorce, napriek tomu však je sotva možné považovať ich za bežné sídla. Skôr môžeme predpokladať, že ich obývali jedinci alebo skupiny výnimočného postavenia – mohli to byť iste veľmoži alebo druidi, patriaci ku keltskej elite; tomu by konečne zodpovedali aj niektoré nálezy, ktorým môžeme priznať kultový charakter (napr. kamenná hlava Heroa zo Mšeckých Žehrovíc, drevené plastiky jeleňov z Fellbach-Schmiedenu v Bádensku-Würtembersku apod.). Interpretácia týchto objektov je však stále neistá.

</doc>
<doc id="535723" title="Zuzana Stromková" url="https://sk.wikipedia.org/wiki?curid=535723">
Zuzana Stromková

Zuzana Stromková (* 21. máj 1990, Liptovský Mikuláš) je slovenská akrobatická lyžiarka.
V roku 2014 reprezentovala Slovensko na zimných olympijských hrách v Soči. Na olympiáde skončila v disciplíne slopestyle na 20. mieste. Ako prvá v dejinách slopestylu začala olympijskú disciplínu. Na pretekoch Nine Queens, na ktoré ju pozvali už niekoľkokrát, sa jej ako prvej žene na svete podarilo skočiť dva triky rodeo 900 a flatspin 1080 s čím si vybojovala dva x pódiové umiestnenie na 2 mieste v roku 2013 a 2017.
Dňa 21. januára 2015 získala bronzovú medailu v slopestyle na Majstrovstvách sveta v akrobatickom lyžovaní v rakúskom Kreischbergu.. Zaslúžila sa aj o 2. miesto na Zimnej Univerziáde v Granade 2015. V roku 2014 bola na 4. mieste na svetovom pohári vo švajčiarskom Corvatchi a získala 3 miesto na EP na rakúskom ľadovci Stubai. V sezóne 2014/15 bola na 5. mieste v celkovom hodnotení svetového pohára. A v sezóne 2016 vyhrala EP v Seiser Alm.
Ako prvá v dejinách slovenského lyžovania v roku 2017 dostala pozvánku na X- games v Oslo, na ktorých sa zúčastní iba 8 žien z celého sveta.
V roku 2018 vybojovala ďalšiu miestenku na zimné olympijske hry v juhokórejskom Pchjongčchangu no túto pozvánku odmietla a OH sa nezúčastnila.
V roku 2012 na svetovom pohári 4. miesto vo fínskom Jyväskylä.
V roku 2012 na prvom preteku FIS v histórii freeskiingu - Európskom pohári v rakúskom Brande získala 1. a 3. miesto.
V roku 2009 a 2015 vyhrala Polish Freeski open v kategóriách Big air aj Rails.
Okrem toho spolupracovala na filmových projektoch Sugarbet, Snowgirls, In Between a, objavila sa aj v epizódach Smelly socks. 
Zuzana bola jedna z organizátoriek detských campov - MOVE UP Sport and English camp, ktorý sa uskutočnil v Česku, Rakúsku a Slovensku.
Iné umiestnenia :
2015 (MAR) - Word Cup - Silvaplana (SUI), 10 place 
2015 (FEB) - Grand Prix - Park City, UT (USA), 16 place  
2015 (FEB) - Polish Freesking open Big Air (POL), 1st place 
2015 (FEB) - Polish Freesking open Rails (POL), 1st place 
2015 (FEB) - Universiade - Siera Nevada (SPA), 2nd place  
2015 (JAN) - FIS - WSC Slopestyle Kreischberg (AUS), 3rd place 
2014 (DEC) - Iron Jam (CZ), 1st place
2014 (NOV) - FIS - European Cup Stubai (AUT), 3rd place
2014 - Word Cup Switzerland (SUI), 15. place 
2014 - Olympic Games (RUS), 20.place 
2014 - Grand Prix Breckenridge (USA), 8.place
2013 - Word Cup Grand Prix (USA) , 27.place 
2013 - Word Cup Silvaplana (SUI), 9. place 
2013 - Zuberská foršta (SK), 1. place
2013 - VOSS World Ski Chapionchip (NOR), 16. place 
2013 - Word Cup Sierra Nevada (SPA), 8.place 
2013 - Nine Queens (AUS), 2.place
2013 - New Zeland Winter Games (NZL), 10.place 
2013 - Apres Ski Praha City Jib (CZ), 1.place
2013 - Grand Prix Cooper Moutain (USA), 15.place
2012 - Euroean Cup Brand (AUS), 1.place
2012 - Euroean Cup Brand (AUS), 3.place
2012 - Snowsplash (CZ), 1.place
2012 - Snowboard and freeski contest Karolinka (CZ), 1.place
2012 - Polish Freeskiing Open Big Air (PL), 3.place
2012 - Polish Freeskiing Open Rails (PL), 2.place
2012 - Nine Queens, 2.place
2012 - Word Cup (FIN) , 4. place
2011 - Czech Freeski Open ,(CZ), 1.place
2011 - Polish Freeski Open (PL), 1.place
2011 - Mayrhofen Freeski Open (AUS), 1.place
2011 - Austrien Freeski Open (AUS) ,in finals, 5. place
2011 - Karolinka jam (CZ) ,2.place
2011 - FIS NOKIA X Tour (SK) ,2.place
2011 - FIS Kaprun (AUS),1.place

</doc>
<doc id="535818" title="Bojovnica" url="https://sk.wikipedia.org/wiki?curid=535818">
Bojovnica

Bojovnica ("Betta") je rod sladkovodných lúčoplutvovcovytých rýb z podradu Anabantoidei (Anabantoidei) a čeľade guramovité (Osphronemidae). Bojovnice pochádzajú z juhovýchodnej Ázie – z Thajska, Laosu, Kambodže, Vietnamu, Malajzia, Singapuru, Bruneja a Indonézie. S viac než šesťdesiat vedecky opísanými druhmi ide o najbohatší rod labyrintných rýb vôbec. Typovým druhom je bojovnica jávska ("Betta picta"). Najznámejším druhom rodu je ale bojovnica pestrá (" Betta splendens "), ktorá patrí medzi najobľúbenejšie akvarijné ryby a bola vyšľachtená do mnohých ozdobných foriem. Samci tohto sú dobre známi vzájomnou agresivitou. Tá je v ich domovine využívaná pri tradičných rybých zápasoch a celému rodu dala slovenské meno.
Všetky bojovnice majú dobre vyvinutú starostlivosť o potomstvo. Podľa typu starostlivosti možno bojovnice rozdeliť na dve veľké skupiny. Samci asi štvrtiny alebo pätiny druhov vrátane najznámejšej bojovnice pestrej (tzv. " penové " alebo " bublinové " bojovnice) stavajú pre svoje ikry a nerozplávaný plôdik penové hniezda. To je u bojovníc pravdepodobne fylogeneticky pôvodná forma starostlivosti. Samci väčšiny druhov vrátane typovej bojovnice jávskej (tzv. " tlamovcové " bojovnice) opatrujú oplodnené ikry a nerozplavaný plôdik v papuli. Roku 1981 bolo navrhnuté vyčlenenie tlamovcových bojovníc do samostatného rodu " Pseudobetta ".
Podľa súčasných poznatkov však tlamovcové správanie vzniklo u bojovníc niekoľkokrát nezávisle a rod "Pseudobetta " by teda bol neprirodzeným polyfyletickým.
Taxonómia.
Bojovnica je s viac než 60 vedecky popísanými druhmi a radom známych ale dosiaľ vedecky neopísaných populácií najrozsiahlejším rodom labyrintných rýb. V osemdesiatych rokoch bolo navrhnuté vyčlenenie tlamovcových druhov do samostatného rodu " Pseudobetta ". Toto rozdelenie však nebolo vedeckou komunitou prijaté. 
Medzi chovateľmi a odborníkmi na bojovnice sa však ujalo rozdelenie na tzv. druhové skupiny alebo komplexy združujúce druhmi s podobnými vlastnosťami.
Rozšírenie.
Bojovnica pochádza zo sladkých vôd tropickej juhovýchodnej Ázie.
Bojovnice nie sú schopné žiť vo vode s vysokou salinitou a nemôžu sa teda vlastnými silami šíriť medzi morom oddelenými ostrovmi. 
Ich súčasný výskyt zahrňujúce okrem juhovýchodoázijskej pevniny aj ostrovy západnej časti Malajského súostrovia je výsledkom zníženie hladiny mora počas poslednej doby ľadovej vo vrchnom pleistoceóne.
Pred 22 tisíc rokmi, počas posledného glaciálneho maximá, ležala hladina okolitého mora 116 metrov pod súčasnou úrovňou. Dnešné veľké Sundské ostrovy Sumatra, Jáva a Borneo vrátane radu menších priľahlých ostrovov tvorili súčasť ázijskej pevniny. Nadväzovali na oblasti v súčasnosti tvoriaci Malajský polostrov a južné pobrežie Thajska, Kambodže a Vietnamu.
Druhy.
Rod " Betta " v súčasnosti (existuje 73 uznávaných druhov tohto rodu). Slovenské názvy sú odvodené od českých: 

</doc>
<doc id="535823" title="Elephant (album)" url="https://sk.wikipedia.org/wiki?curid=535823">
Elephant (album)

Elephant je štvrtý hudobný album rockového dua The White Stripes. Bol vydaný 1. apríla 2003.
Charakteristika.
Piesne stoja na pevných bluesových a rock and rollových základoch. Pri nahrávaní neboli použité moderné digitálne technológie, ale staré analógové nástroje. Tým sa dosiahla autentickosť a živelnosť prejavu. 
The White Stripes nehrajú stále rovnaké žánrové štýly, ich skladby sú premenlivé. Od tvrdých "Black Math", "The Air Near My Fingers" a "Girl, You Have No Faith in a Medicine" cez známu "Seven Nation Army" až po krehkú "You'Ve Got Her in Your Pocket". 

</doc>
<doc id="535887" title="Normálna rodinka" url="https://sk.wikipedia.org/wiki?curid=535887">
Normálna rodinka

Normálna rodinka bola slovenská skeč-šou, ktorá bola vysielaná v roku 2008. Išlo o kombináciu sitkomu a skeč-šou. S myšlienkou prišiel Peter Marcin.
Formát.
Celý seriál bol o rodinke pre ktorú bola televízia vášňou. Členovia rodinky pozerali rôzne dokrútky, skeče a paródie. Niektoré skeče parodovali seriály, reklamy či relácie a niektoré boli len vymyslené. Členovia rodinky zároveň účinkovali v skečoch.
Paródie.
Zakysanka (Smotánka).
Paródia na reláciu Smotánka. Eriku Judínyovú parodovala Zuzana Šebová, ktorá vyspovedala rôzne postavy, napríklad celebritné manželské páry či módnych návrhárov. Odniesol si to napr. Paviel Rochnyak na ktorom si zgustol Peter Marcin a uviedli ho ako Milanka Chrochtiaka.
Dr. Haus (Dr. House).
Normálna rodinka sparodovala aj známy seriál Dr. House a uviedla ho ako Dr. Haus. Doktor Haus a Allison riešia vtipné prípady (napr. vražda róma Patrika Lakatoša).
Strieľačka.
Vymyslený kriminálny program.
Volajte 113 (112).
Už názov paródie hovorí, že hlavní aktéri nepomáhajú, ale prinášajú nešťastie.
Normálna rodinka ešte parodovala seriály a relácie: Sex v meste (Šesť v meste), Let´s Dance, Elán je Elán, Paľba, Počasie (Počasie s Dr. Krhličkom), Miss Universe Of The World (Missky) a Televízne noviny.
Obsadenie.
V skečoch účinkujú aj Karol Čálik, Zuzana Šebová a Stano Král.

</doc>
<doc id="536060" title="Salmán (Saudská Arábia)" url="https://sk.wikipedia.org/wiki?curid=536060">
Salmán (Saudská Arábia)

Salmán (iné mená pozri nižšie; * 31. december 1935, Rijád) je kráľ Saudskej Arábie, ktorý vládne od 23. januára 2015. Zastával funkciu ministra obrany krajiny. Má povesť bezúhonného človeka a úspešného sudcu v rozhodovaní rodinných sporov. 
Meno.
Jeho meno sa uvádza v tvaroch:
Namiesto tvaru ibn môžu byť iné varianty prepisu (napr. bin) - pozri článok ibn. Namiesto tvaru Abd al-Azíz môžu byť iné varianty prepisu - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri v článku Abd ar-Rahmán. Namiesto tvaru Suúd môžu byť iné varianty prepisu (Su′úd, Saúd, Sa′úd) - pozri v článku Saúdovci.
Život.
Korunným princom sa stal po smrti svojho brata Najífa, ktorý zomrel v roku 2012.
Salmánovým nástupcom na tróne by sa mal stať jeho nevlastný brat Mukrín (* 1945).
Rodina.
Otcom Salmána je rovnako ako v prípade väčšiny predchádzajúcich saudských kráľov Abd al-Azíz ibn Saud. Jedným z jeho synov je astronaut Sultán bin Salmán, ktorý sa zúčastnil na piatom lete raketoplánu Discovery v júni 1985.

</doc>
<doc id="536061" title="Fajsal (Saudská Arábia)" url="https://sk.wikipedia.org/wiki?curid=536061">
Fajsal (Saudská Arábia)

Fajsal (iné mená pozri nižšie; * apríl 1906, Rijád, Saudská Arábia – † 25. marec 1975, Rijád) bol tretí kráľ Saudskej Arábie. Vládol krajine od 2. novembra 1964 do svojej smrti. Zomrel na následky atentátu. 
Meno.
Jeho meno sa uvádza v tvaroch:
Namiesto tvaru Fajsal môže byť (v slovenčine skôr zriedkavý) variant prepisu Faisal. Namiesto tvaru ibn môžu byť iné varianty prepisu (napr. bin) - pozri v článku ibn. Namiesto tvaru Abd al-Azíz môžu byť iné varianty prepisu - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri v článku Abd ar-Rahmán. Namiesto tvaru Suúd môžu byť iné varianty prepisu (Su′úd, Saúd, Sa′úd) - pozri v článku Saúdovci.
Životopis.
Okolo roku 1958, za vlády kráľa Saúda, vyvrcholila v krajine finančná a politická kríza. Vnútri kráľovskej rodiny tak vznikli dve opozičné skupiny proti Saúdovi, jedna chcela nastoliť konštitučnú monarchiu, druhá zdôrazňovala nutnosť ekonomických reforiem – v jej čele stál princ Fajsal. Na nátlak svojich bratov odovzdal v roku 1958 kráľ Saúd Fajsalovi široké právomoci a 2. novembra 1964 Fajsal zasadol na trón. 
Počas svojej vlády skutočne vykonal niekoľko ekonomických reforiem, štát sa významne modernizoval, investované boli veľké sumy do infraštruktúry, zdravotníctva a školstva. Modernizácia bola umožnená prudkým rastom príjmov z vývozu ropy. Ekonomický život sa významne priblížil kapitalizmu, napriek tomu Fajsal roku 1970 zaviedol plánovanie na päťročnice typické pre socialistické štáty. Roku 1962 oficiálne zrušil otroctvo.
Politický systém sa za Fajsala nezmenil, moc kráľa zostala takpovediac absolútna, volanie po ústave Fajsal odmietol známym výrokom „Našou ústavou je Korán.“. Ideologický dôraz bol kladený na panislamizmus (ktorým chcel vytlačiť z regiónu socializmus a arabský nacionalizmus), antikomunizmus a podporu Palestínskym Arabom. Fajsal odmietol nadviazať akékoľvek vzťahy so Sovietskym zväzom a štátmi východného bloku, jeho základným názorom bolo, že komunizmus a islam sú nezlučiteľné ideológie. Často zdôrazňoval tiež podobnosť komunizmu a sionizmu. Za svojich nepriateľov považoval panarabskú politiku v regióne, najmä egyptského prezidenta Džamála an-Násira a líbyjského vodcu Muammara Kaddáfího. Zblížil sa naopak s Násirovým nástupcom Anwarom as-Sádátom, na ktorého odklon od Sovietskeho zväzu mal zrejme vplyv. V roku 1973 patril k hlavným strojcom celosvetovej ropnej krízy, ktorú vyvolal na protest proti západnej podpore Izraela v Jomkipurskej vojne. Začal potom tiež masívne financovať palestínske organizácie, čo veľmi zvýšilo jeho prestíž v arabskom svete. Veľmi rozšíril svoj vplyv tiež v Pakistane, kde po ňom pomenovali niekoľko miest a mešít.
Vnútri štátu voči nemu rástla opozícia medzi islamskými duchovnými a v armáde. Roku 1969 Fajsal nechal pozatýkať stovky dôstojníkov, keď za jeho vlády starostlivo budovaná tajná služba údajne odhalila prípravy na vojenský štátny prevrat. 25. marca 1975 Fajsala zavraždil jeho synovec Fajsal ibn Musájd. Išlo pravdepodobne o pomstu za smrť ibn Musájdovho otca, ktorý bol zastrelený na demonštrácii proti zavedeniu televízie v Saudskej Arábii. Fajsal ibn Musájd bol odsúdený na smrť a verejne popravený. Na trón potom nastúpil kráľ Chálid bin Abd al-Azíz.

</doc>
<doc id="536071" title="Saúd (Saudská Arábia)" url="https://sk.wikipedia.org/wiki?curid=536071">
Saúd (Saudská Arábia)

Saúd (vhodnejšie: Suúd, iné mená pozri nižšie; * 15. január 1902 – † 24. január 1969) bol druhý kráľ Saudskej Arábie, krajine vládol od 9. novembra 1953 až do 2. novembra 1964. 
Meno.
Jeho meno sa uvádza v tvaroch:
Namiesto tvaru Suúd môžu byť iné varianty prepisu (Su′úd, Saúd, Sa′úd - pozri v článku Saúdovci) alebo (ako rodné meno) poslovenčený tvar Saud. Namiesto tvaru ibn môžu byť iné varianty prepisu (napr. bin) - pozri v článku ibn. Namiesto tvaru Abd al-Azíz môžu byť iné varianty prepisu - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri v článku Abd ar-Rahmán. 
Život.
Saúd bol druhým synom kráľa a zakladateľa Saudskej Arábie Abd al-Azíza ibn Saud. Prevzal po ňom silne absolutistický štýl vlády (až polovicu štátnych príjmov míňala kráľovská rodina) a navyše posilnil teokratický charakter štátu, rola islamu za Saúdovej vlády stúpla. Jediným zdrojom práva sa stala šaría a islam začal výrazne zasahovať do všetkých oblastí spoločenského života. V roku 1958 sa kráľovstvo však dostalo do značných hospodárskych ťažkostí a Saúd čelil vnútri kráľovskej rodiny kritike a tlaku na zmeny. Existovali dva opozičné prúdy, jeden žiadal prechod ku konštitučnej monarchii, druhý v čele s následníkom trónu princom Fajsalom kládol dôraz predovšetkým na ekonomické reformy. Druhý prúd nakoniec zvíťazil. Na nátlak svojich bratov postúpil Saúd v roku 1958 Fajsalovi široké právomoci a 2. novembra 1964 Fajsal zasadol na trón. Ten skutočne vykonal ekonomické reformy, politický systém však zostal nedotknutý.

</doc>
<doc id="536141" title="Ibn Saúd (Saudská Arábia)" url="https://sk.wikipedia.org/wiki?curid=536141">
Ibn Saúd (Saudská Arábia)

Ibn Saúd alebo Abd al-Azíz (iné mená pozri nižšie; * 26. november 1876 – † 9. november 1953) bol zakladateľ tzv. tretieho saudského štátu a prvý kráľ Saudskej Arábie. Tretiemu saudskému štátu vládol od roku 1902 do smrti, z toho bol kráľom bol od roku 1926 a od roku 1932 sa jeho kráľovstvo volá Saudská Arábia. Jeho kráľovstvo bolo absolutistickou monarchiou s rysmi teokracie a tento charakter si s menšími úpravami zachovalo dodnes. Všetci nasledujúci králi Saudskej Arábie až dodnes (stav 2021) sú jeho synmi.
Meno.
Jeho meno sa uvádza v tvaroch:
Namiesto tvaru Suúd môžu byť iné varianty prepisu (Su′úd, Saúd, Sa′úd - pozri v článku Saúdovci) alebo poslovenčený či nepresný tvar Saud. Namiesto tvaru ibn (pokiaľ nestojí na začiatku mena) môžu byť iné varianty prepisu (napr. bin) - pozri v článku ibn. Namiesto tvaru Abd al-Azíz môžu byť iné varianty prepisu - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri v článku Abd ar-Rahmán.
Biografia.
Abd al-Azízova moc vznikla zo strategickej spolupráce so Spojeným kráľovstvom na prelome 19. a 20. storočia. Briti sa snažili v oblasti Perzského zálivu oslabiť Osmanskú ríšu a podporili preto Abd al-Azíza z rodu Saúdovcov v prevrate proti proosmanským Rašídom. V januári 1902 sa Abd al-Azíz zmocnil Rijádu a neskôr ovládol celý Nadžd. Potom postupne získaval vplyv medzi hlavnými kmeňmi v oblasti, vytvoril primitívnu štátnu organizáciu a začal budovať armádu, ktorej hlavnou zložkou sa stalo nábožensko-vojenské (wahhábovské) hnutie Ichwán („bratia“). Členovia bratstva zakladali osady, do ktorých usadzovali beduínov. Počas prvej svetovej vojny sa Abd al-Azízovi pomocou Ichwánu podarilo rozšíriť svoju moc na veľkú časť Arabského polostrova. 1. septembra 1924 dobyl Ta’if a 16. októbra vstúpil do Mekky, najposvätnejšieho miesta všetkých moslimov. Po roku obliehaní a následnom dobytí Mediny sa Abd al-Azíz vyhlásil za kráľa Hidžázu, Nadždu a priľahlých oblastí. V roku 1927 Briti uznali jeho kráľovstvo. V septembri 1932 kráľovstvo dostalo meno Saudská Arábia, Abd al-Azíz bol jeho absolútny monarcha.
Abd al-Azíz upevňoval svoju moc vo všetkých sférach, často podľa dosť archaických vzorcov. Za Abd al-Azízovej vlády bolo v Saudskej Arábii napríklad bežné otrokárstvo (zakázané bolo až v roku 1963). Ekonomicky však išla krajina po druhej svetovej vojne rýchlo nahor, predovšetkým vďaka príjmom z ropy, ktorej náleziská urobili zo Saudskej Arábie jednu z najbohatších krajín sveta. V roku 1942 nadviazali so Saudskou Arábiou diplomatické styky Spojené štáty a pozvoľna sa stali kľúčovým Abd al-Azízovým spojencom. On umožnil Američanom v krajine stavať vojenské základne a Saudskí Arabi na oplátku získali dodávky amerických zbraní. Čoskoro sa rozvinula aj vzájomná spolupráca v oblasti ťažby ropy. Saudská vláda síce spočiatku dostávala od amerických ropných spoločností iba malé poplatky za vyťažené barely, ale to sa zmenilo v roku 1950, keď začali byť zisky delené pol na pol.
Abd al-Azíz zomrel v roku 1953 a zanechal po sebe 34 – 47 synov (údaje sa rozchádzajú), ktoré splodil s 22 manželkami.

</doc>
<doc id="536157" title="The Wire" url="https://sk.wikipedia.org/wiki?curid=536157">
The Wire

The Wire je americký kriminálno-dramatický seriál, ktorý vysielala americká stanica HBO od 2. júna 2002 do 9. marca 2008. Seriál má 5 sérií, dohromady 60 častí. Je zasadený v americkom meste Baltimore, v štáte Maryland. The Wire produkoval a prevažne aj písal David Simon, ktorý v meste pôsobil ako reportér a autor.
Napriek nízkej sledovanosti a žiadnym prestížnym oceneniam je "The Wire" mnohými kritikmi uznávaný ako jeden z najlepších televíznych dramatických seriálov všetkých čias. Seriál je chválený hlavne za realistické zobrazenie mestského života a neobyčajne do hĺbky rozoberané spoločenské a politické témy.
O seriáli.
Každá séria sa zameriava na inú inštitúciu mesta Baltimore. Postupne teda: ilegálny obchod s drogami, systém mestského prístavu, mestské úrady a byrokracia, školský systém, a nakoniec tlačové média. Obsadenie seriálu sú prevažne herci, ktorí sú mimo seriálu neznámi, ako aj reálne osoby Baltimoru a Marylandu. Tvorca David Simon popísal seriál ako, napriek forme kriminálnej drámy, je seriál hlavne o živote v americkom meste a ako spolu ľudia žijú, ako majú inštitúcie dopad na jednotlivcov, či je niekto policajt, prístavný robotník, drogový díler, politik, sudca alebo právnik, všetci nakoniec musia súperiť s inštitúciou, ktorej sú zaviazaní.
Dej.
1. séria.
Prvá séria predstaví dve hlavné skupiny postáv: policajný zbor Baltimoru a organizáciu, vedenú rodinou Baksdalovcov, ktorá obchoduje s drogami.
Vyšetrovanie započne, keď sa detektív Jimmy McNulty stretne so sudcom Danielom Phelanom potom, čo D'Angela Barksdala oslobodí súd od viny za vraždu potom, čo kľúčový svedok zmení svoju výpoveď. McNulty presvedčí Phelana, že svedok bol pravdepodobne zastrašovaný členmi drogového impéria, na ktorého čele stojí D'Angelov strýko, Avon Barksdale, keď počas súdu spoznal Avonovu pravú ruku, Stringera Bella. Taktiež Phelanovi povie, že nikto nevyšetruje kriminálnu aktivitu Barksalovcov, ktorí majú pod palcom značnú časť mestského obchodu s drogami a niekoľko nevyriešených vrážd.
Phelan si zoberie McNultyho slová k srdcu a sťažuje sa u vyšších predstavených policajného zboru, pričom ich natoľko zahanbí, že vytvoria jednotku, ktorá sa bude venovať vyšetrovaniu Barksdala. Ale vyšetrovanie je len zásterkou pre spokojnosť sudcu. Boj medzi motivovanými policajtami a ich nadriadenými je vidieť počas celej série s tým, že vyššie postavení sa často vyhrážajú narušením vyšetrovania. Vedúci vyšetrovania Cedric Daniels pôsobí ako prostredník medzi dvoma opozičnými skupinami polície.
Medzitým je organizovaný a obozretný gang Barksdalovcov rozobratý preskúmaný cez postavy na rôznych pozíciách organizácie. Gang neustále bojuje proti skupine lúpežníkov, na čele ktorej stojí Omar Little, a boje vyústia v smrť niektorých zúčastnených. D'Angelo je vnútorne v rozpore svedomím a kriminálnym životom, ktorý vedie.
Polícia má malý úspech s pouličným zatýkaním alebo so zabezpečením informátorov mimo Bubblesa, dobre známeho narkomana z West Side. Nakoniec sa vyšetrovanie začne uberať smerom elektronického sledovania, s odpočúvaním a klonovaním pagerov, aby sa infiltrovali cez všetky bezpečnostné opatrenia prijaté organizáciou Barksdalovcov. Toto vedie vyšetrovanie na miesta, ktoré veliaci dôstojníci dúfali, že sa im vyhnú, vrátane politických príspevkov. Keď je spolupracovník Avona Barksdala zatknutý štátnou políciou a ponúka spoluprácu, veliaci dôstojníci nariadia jednotke, aby poslala niekoho spolu s ním na zatýkaciu akciu a uzavrela prípad. Detektívka Kima Greggs je vážne zranená počas zásahu, čo vyvolá horlivú reakciu od ostatných z oddelenia. To spôsobí, že sledované gangy začnú mať podozrenie, že ich vyšetrujú.
Wallace je zavraždený jeho priateľmi z detstva Bodiem a Pootom na rozkaz Stringera Bella. D'Angelo Barksdale je nakoniec zatknutý z prepravu kilogramu heroínu, dozvedá sa o Wallacovej vražde a je pripravený svedčiť proti svojmu strýkovi a Stringerovi. Ale D'Angelova matka ho presvedčí, aby zrušil dohodu s políciou a za svoju rodinu čelil obvineniam. Jednotke sa podarí zatknúť Avona a nechá jedného zo svojich vojakov, Wee-Beya, aby sa priznal k väčšine z vrážd, z ktorých niektoré ani nespáchal. Stringer uniká trestnému stíhaniu a pritom vedie Barksdalovskú ríšu. Pre dôstojníkov, následky znepriatelenia svojich nadriadených sú závažné, Daniels prijal povýšenie a McNulty je prsunutý z vrážd do námornej jednotky.

</doc>
<doc id="536186" title="T. B. Joshua" url="https://sk.wikipedia.org/wiki?curid=536186">
T. B. Joshua

T. B. Joshua, celým menom Temitope Balogun Joshua, (* 12. jún 1963, Arigidi, Nigéria† 5. jún 2021, Lagos) bol nigérijský kresťanský kazateľ, televízny evanjelista a prorok. Bol hlavným správcom cirkevnej organizácie "Synagóga, Cirkev všetkých národov" (The Synagogue, Church Of All Nations – SCOAN), ktorá pravidelne a naživo vysiela bohoslužby na televíznej stanici Emmanuel TV.
Biografia.
Podľa oficiálneho životopisu jeho narodenie sprevádzali nezvyčajné udalosti. Údajne strávil 15 mesiacov v lone svojej matky pred svojím narodením a o niekoľko dní po svojom narodení prerazil strechu jeho domu veľký balvan, ktorý padol len pár centimetrov vedľa neho.
Navštevoval základnú školu St. Stephen's Anglican Primary School v Arigidi-Akoko, Nigéria medzi rokmi 1971 a 1977. V škole ho nazývali "malý pastor", kvôli jeho vášni pre Bibliu. Kvôli chudobe však nemohol dokončiť strednú školu. Pochádzal z chudobnej rodiny. Po skončení jeho štúdia robil rôzne brigádnicke práce, vrátane odnášania slepačích výkalov na hydinovej farme.
Počas svojho štyridsať-dňového pôstu v roku 1989 sa T.B. Joshua dostal do tranzu a vo videní prijal od Boha pomazanie a povolanie] do služby proroka.
Osobný život.
Bol ženatý s Evelyn Joshua, mali tri deti.

</doc>
<doc id="536520" title="Rádio Vlna" url="https://sk.wikipedia.org/wiki?curid=536520">
Rádio Vlna

Rádio Vlna je súkromná komerčná rozhlasová stanica, ktorá vysiela od 12. januára 2015 z Bratislavy.
Ponúka hudbu od 60. rokov po 90. roky, ale aj súčasnú produkciu. Nechýba ani spravodajstvo a dopravný servis.
Frekvencie.
Stanica spustila vysielanie zo silnej „ženevskej“ frekvencie v Bratislave, ktorou pokrýva signálom veľkú časť západného Slovenska. Od začiatku apríla 2015 spúšťala vysielanie v ďalších mestách, čím postupne oživila sieť 28. vysielačov, z ktorých predtým vysielalo Rádio Viva. Počúvanosť rádia je 6,65%, čím je siedmou najpočúvanejšou rozhlasovou stanicou. Od roku 2016 vysiela aj v multiplexe digitálneho rozhlasu.

</doc>
<doc id="536733" title="Libby Lanová" url="https://sk.wikipedia.org/wiki?curid=536733">
Libby Lanová

Elizabeth Jane Holden „Libby“ Lanová (); (* 8. december 1966, Wycombe Rural District, Buckinghamshire, Spojené kráľovstvo) je historicky prvá žena, ktorá sa stala biskupkou anglikánskej cirkvi v Anglicku. Do funkcie bola menovaná v decembri 2014, slávnostné biskupské svätenie dostala 26. januára 2015. Stala sa biskupkou pre mesto Stockport v severozápadnom Anglicku.
Život.
Kňazské svätenie dostala v roku 1994, teda v prvom roku, kedy ho anglikánska cirkev v Anglicku ženám povolila. Duchovnú službu potom vykonávala v meste Blackburn v grófstve Lancashire. Od apríla 2007 bola vikárkou v grófstve Cheshire.
Do funkcie biskupky bola Libby Lanová vymenovaná v decembri 2014. „Je to pre mňa výnimočná udalosť a veľa ľudí ma podporilo, ale predovšetkým ide o prevratný okamih v dejinách cirkvi“, uviedla pri slávnostnom vysvätení, ktorému v katedrále v Yorku prizeralo vyše tisíc ľudí. V Anglicku sa o biskupskom svätení žien viedli dlhoročné vyostrené diskusie. Generálna synoda cirkvi návrh schválila až na druhýkrát v júli 2014. Pri hlasovaní o dva roky skôr tesne neprešiel. Ženy však túto funkciu už zastávajú napr. V USA, Kanade alebo Austrálii.
Osobný život.
Libby Lanová je vydatá, jej manžel je tiež kňazom, slúži ako kaplán na letisku v Manchestri. Patrí k prvým manželským párom, ktoré boli vysvätené spoločne. Majú spolu dve deti. Libby Lanová sa učí hrať na saxofón a fandí futbalovému tímu Manchester United.

</doc>
<doc id="536839" title="Majstrovstvá sveta B kategórie v hádzanej mužov 1989" url="https://sk.wikipedia.org/wiki?curid=536839">
Majstrovstvá sveta B kategórie v hádzanej mužov 1989

Majstrovstvá sveta B kategórie v hádzanej mužov 1989 boli v poradí 7. Majstrovstvá sveta B kategórie v hádzanej mužov, ktoré organizovala Medzinárodná hádzanárska federácia (IHF). Konali sa v ôsmich francúzskych mestách: Belfort, Dijon, Grenoble, Cherbourg-Octeville, Marseille, Nantes, Paríž a Štrasburg, v dňoch od 15.26. februára 1989, za účasti 16 tímov. Nováčikmi turnaja B kategórie boli družstvá Egyptu a Kuby. Francúzsko bolo organizátorom svetového šampionátu mužov B kategórie druhýkrát, predtým hostilo turnaj v roku 1981. Na turnaji zvíťazil , keď vo finálovom zápase vyhral nad .
Tento turnaj slúžil ako kvalifikácia na Majstrovstvá sveta 1990, ktoré organizovalo Česko-Slovensko. Kvalifikovalo sa na ne 6 najlepších družstiev. 
Konečné poradie.
Pozn: Do MS C kategórie 1990 mali zostúpiť posledné 4 európske družstvá; Rakúsko ale bolo zvolené za organizátora MS B kategórie a rakúske družstvo tak nezostúpilo. 

</doc>
<doc id="537088" title="Scovilleho stupnica" url="https://sk.wikipedia.org/wiki?curid=537088">
Scovilleho stupnica

Scovilleho stupnica meria pálivosť paprík a čili papričiek. Papriky (rod "Capsicum") obsahujú látku kapsaicín, ktorá spôsobuje pálenie tým, že stimuluje receptory nervových zakončení jazyka. Počet Scoville jednotiek pálivosti ("Scoville heat units", SHU) zodpovedá prítomnému množstvu kapsaicínu.
Test pálivosti papričiek.
Stupnica je pomenovaná po americkom chemikovi Wilbur L. Scovilleovi (1865 – 1942), ktorý v roku 1912 publikoval metódu kvantitatívneho porovnávania pálivosti papričiek – Scovilleho organoleptický test. Základom je roztok z paprík, cukru a vody, ktorý je riedený vodou a skúšaný ochutnávačom (väčšinou najmenej piatimi) dovtedy, kým zmizne pálivosť.
Stupeň riedenia je meraný na Scovilleho stupnici. Sladká paprika neobsahuje žiadny kapsaicín a na Scovilleho stupnici má hodnotu 0 (paprika je celá, neriedená a nepáli). Naproti tomu jedna z najpálivejších papričiek habanero má pálivosť 300 000 a viac SHU, z čoho vyplýva, že roztok musí byť 300 000-krát riedený vodou, aby bol kapsaicín nedetegovateľný.
16 Scovilleho jednotiek zodpovedá množstvu kapsaicínu zriedeného jedna k miliónu. Najvyššia možná dosiahnutá hodnota (pre čistý 100% kapsaicín) dosahuje 16 miliónov SHU. Najväčšou slabinou Scovilleho zmyslového testu je jeho nepresnosť zapríčinená ľudským prvkom.
Pomocou chromatografických metód je možné dnes merať SHU podstatne presnejšie než pri Scovilleho zmyslovom teste s účasťou ochutnávačov.
Počet SHU pre rôzne odrody paprík.
Namerané hodnoty SHU sa môžu odlišovať v závislosti od odrody, podnebia alebo aj pôdy a údaje v nasledujúcej tabuľke vyjadrujú približný rozsah pálivosti vybraných odrôd paprík.

</doc>
<doc id="537146" title="Moskva – Petušky" url="https://sk.wikipedia.org/wiki?curid=537146">
Moskva – Petušky

Moskva – Petušky () је dielo ruského spisovateľa Venedikta Vasilieviča Jerofejeva, ktoré vzniklo v rokoch 19691970. Často býva označované ako román-poéma a je považované za kľúčové dielo ruského literárneho postmodernizmu.
Vznik a vydanie.
Moskva – Petušky vzniklo niekedy v rokoch 19681970. Údaje sa v literatúre líšia, možné datovania sú: 19681970, 1970, jeseň 1969, obdobie 12. január – 6. marec 1970 alebo 19691970. Text sa šíril v strojopisových odpisoch, veľmi rýchlo bol známy pre celé undergroundové Rusko. V roku 1973 vyšiel v Izraeli v zborníku "Ami", v druhej polovici sedemdesiatych rokov v USA. V Rusku (resp. Sovietskom zväze) vyšli "Moskva – Petuški" v časopise "Trezvosť i kultura" v rokoch 19881989, knižne 1990.
Obsah a štruktúra.
"Moskva – Petušky" je napísané ako krížová cesta a spoveď hlavného hrdinu alkoholika Veničku. Nemá veľký rozsah a jeho kompozícia je (zdanlivo) jednoduchá. Opisuje cestu Veničku z Moskvy do Petušiek. Po ceste, počas ktorej veľa pije, vedie dialógy s anjelmi, Satanom i Bohom a spolucestujúcimi a vnútorné monológy.
Interpretácie.
Dielo umožnuje množstvo (aj protichodných) interpretácií:

</doc>
<doc id="537164" title="Oscar Isaac" url="https://sk.wikipedia.org/wiki?curid=537164">
Oscar Isaac

Oscar Isaac, celým menom Óscar Isaac Hernández, (* 9. marec 1979) je americký herec a spevák guatemalského pôvodu. Preslávil sa hlavnou úlohou vo filme "Vnútri Llewyna Davisa" (2013), za ktorú získal nomináciu na cenu Golden Globe Award a tiež úlohou vo filme "Most Violent Year" (2014).Účinkoval aj vo filmoch X-Men Apocalypse a Star Wars.
Životopis.
Narodil sa v Guatemale. Jeho matka Maria Eugenia Estrada Nicole je Guatemalčanka a otec Óscar Gonzalo Hernández-Cano je Kubánec a pracuje ako pneumológ.. Jeho starý otec z matkinej strany bol Francúz. Isaac vyrastal v Miami na Floride. Počas života v Miami hral na hlavnú gitaru a spieval v kapele The Blinking Underdogs. Svoju protestantskú výchovu opisuje ako "silno kresťanskú" .
Počas dospievania Isaac rád na súkromnej strednej škole rebeloval. „V telocvični som otvoril hasiaci prístroj, zničil som maľbu na stene, proste hlúposti“, povedal o sebe v rozhovore. Rád spolužiakov rozosmieval, raz jeho lavicu učiteľ dokonca oddelil od zvyšku triedy kartónom. Nakoniec ho zo školy vyhodili.
Isaac vyštudoval Julliardovu školu v New Yorku, kde bol súčasťou skupiny Drama Division Group 34 (2001 – 2005).
Kariéra.
Isaac bol ocenený Cenou Austrálskeho Filmového Inštitútu za najlepšiu vedľajšiu mužskú úlohu ako José Ramos-Horta vo filme Balibo (2009).
Jeho prvá väčšia filmová úloha bol Joseph vo filme "Príbeh narodenia" s Keishou Castle-Huges. Tiež hral menšie úlohy vo filmoch "Začatočníci" a "Che Guevara: Partizánska vojna".
Isaac hral postavu kráľa Johna vo filme "Robin Hood" z roku 2010. V tom istom roku stvárnil aj ochrankára vo filme "W.E." režírovanom Madonou a vydanom v septembri 2011. V septembri tiež hral v kriminálnej dráme "Drive". Získal aj úlohu vo filme "10 Years", kde bol hudobníkom a zahral vlastnú skladbu "Never Had". "Never Had" a "You Ain't Goin Nowhere" boli aj súčasťou soundtracku k filmu.
Objavil sa v televíznom seriáli "Zákon a poriadok: Zločinné úmysly". Hral tiež Rómea v inscenáciách divadla Public Theater pod názvom "Shakespeare in the Park" v hrách Romeo a Júlia a Dvaja gavalieri z Verony.
V roku 2013 Isaac stvárnil hlavnú úlohu vo filme "Vo vnútri Llewyna Davisa" pod taktovkou bratov Coenovcov. Zahral si v ňom talentovaného, ale neúspešného folkového speváka v príbehu zasadenom do Greenwich Village v roku 1961. Tento film vyhral hlavnú cenu Medzinárodného filmového festivalu Cannes v roku 2013. Za rolu Llewyna získal Isaac nomináciu na Zlatý Glóbus v kategórii Najlepší herec vo filme, muzikáli alebo komédii. Isaac hral vo filme s Jessicou Chastain vo filme J.C. Chandora "A Most Violent Year" ako náhradník Javiera Bardema.
V roku 2014 bol Isaac ohlásený ako súčasť hereckého tímu filmu , ktorý príde do kín v roku 2015. Podľa prvého traileru z 28. novembra 2014 bude hrať úlohu pilota X-wing pod menom Poe Dameron.
Podľa správy z 24. novembra 2014 bude Isaac hrať hlavnú zápornú úlohu ako Apocalypse vo filme , ktorý bude uvedený 27. mája 2016.

</doc>
<doc id="537425" title="Miloš Tamajka" url="https://sk.wikipedia.org/wiki?curid=537425">
Miloš Tamajka

Miloš Tamajka (* 3. marec 1976, Piešťany) je slovenský komunálny politik, bývalý primátor mesta Piešťany.
Životopis.
Narodil sa v Piešťanoch. Študoval na Strednej priemyselnej škole elektrotechnickej v Piešťanoch aj na Hotelovej akadémii Ľudovíta Wintera. V štúdiách pokračoval na Vysokej škole manažmentu v Trenčíne, kde vyštudoval manažment v programe City University of Seattle. Profesionálnu pracovnú dráhu odštartoval v Dubaji, kde pracoval pre Jumeirah International. Po príchode na Slovensko pôsobil na obchodných oddeleniach v spoločnosti Chirane Dental, ON Semiconductor a v Slovenskej sporiteľni. Najdlhšie obdobie pracoval ako riaditeľ Úradu práce sociálnych vecí a rodiny v Piešťanoch. Po komunálnych voľbách v roku 2014 sa stal primátorom Piešťan.
Politická kariéra.
Po pôsobení vo funkcii riaditeľa Úradu práce sociálnych vecí a rodiny v Piešťanoch neúspešne kandidoval v komunálnych voľbách v novembri 2010 ako kandidát strany SMER-SD na post primátora mesta Piešťany. Skončil na druhom mieste, keď obhajujúci primátor Remo Cicutto získal 4 237 hlasov (47,7%), pričom Tamajka iba 2 389 (26,9%). V roku 2013 sa Tamajka dostal do krajského zastupiteľstva Trnavského samosprávneho kraja ako poslanec za stranu SMER-SD, kedy získal v okrese Piešťany najväčší počet hlasov (2 435).
V júli 2014 opustil Miloš Tamajka spolu s ďalším vtedajším poslancom mestského zastupiteľstva mesta Piešťany, Michalom Hynekom, stranu SMER-SD pre údajnú nespokojnosť s fungovaním strany, iba niekoľko týždňov pred prevalením kauzy strany SMER-SD s nákupom predraženého CT prístroja do piešťanskej nemocnice. Po vystúpení ohlásil opätovnú kandidatúru na primátora, lebo primátor mesta má byť podľa neho apolitický. 
V komunálnych voľbách v novembri 2014 kandidoval ako nezávislý kandidát. Svoj volebný program založil na piatich víziách: nové investície a pracovné príležitosti, prístup k termálnej vode, starostlivosť o rodiny a seniorov, každoročná investícia do ciest a chodníkov a bezpečnosť. O primátorské kreslo bojoval s ďalšími piatimi kandidátmi. Na úrad ho posunulo 2817 hlasov (31,1%), kedy tak zvíťazil v tesnom súboji pred nezávislými kandidátmi Tomášom Hudcovičom (2631 hlasov, 29%) a vtedajším primátorom Remom Cicuttom (2274 hlasov, 25,1%). 
Počas volebného obdobia vo funkcii primátora sa Tamajka snažil o výstavbu akvaparku za účasti českého investora, rodiny Zemekovcov. Akvapark sa však ešte v roku 2019 nebol hotový. V roku 2015 sa na mestskom úrade konalo prepúšťanie zamestnancov spolu s nabúraním sa do počítačov zamestnancov, ktoré sa neskôr ukázalo ako cielene zamerané na isté osoby. Primátor, spolu s viceprimátorom Hynekom, si nepriznali zlyhanie. V nasledujúcich komunálnych voľbách v roku 2018 Tamajka opätovne kandidoval do funkcie primátora aj poslanca. Získal však iba 1 316 hlasov, skončil na 3. mieste a nebol zvolený ani za poslanca (kde získal 988 hlasov). Nové vedenie mestského úradu bolo nútené vyplatiť dvanástim Tamajkom prepusteným zamestnancom odškodné vo výške asi 200 tisíc eur.
Rodina.
Je ženatý a má dve deti.

</doc>
<doc id="537560" title="Košeca (hrad)" url="https://sk.wikipedia.org/wiki?curid=537560">
Košeca (hrad)

Košeca alebo Košecký hrad je zrúcanina hradu v blízkosti obce Košecké Podhradie v okrese Ilava. 
Zrúcanina hradu sa nachádza na návrší nad obcou, v nadmorskej výške Hrad pravdepodobne stál už v roku 1272, prvá istá správa je však z roku 1312 a po dlhý čas bol centrom košeckého panstva. Od konca 14. storočia patril Štiborovi zo Štiboríc. Od 16. storočia Petrőczymu, neskôr Ilešháziovcom. V roku 1670 za Leopolda I., cisárske vojsko pod velením Pavla Esterháziho hrad vyhodilo do vzduchu. Novým centrom panstva sa stalo mestečko Košeca.

</doc>
<doc id="537733" title="Behové prostredie" url="https://sk.wikipedia.org/wiki?curid=537733">
Behové prostredie

Behové prostredie (angl. runtime system alebo runtime environment) je v informatike skupina softvéru, určená na podporu realizácie počítačových programov napísaných v niektorom z programovacích jazykov. Toto behové prostredie poskytuje softvérové služby ako podprogramy a knižnice pre spoločné operácie, vykonávanie príkazov programovacieho jazyka, typové kontroly, ladenie a dokonca aj generovanie a optimalizáciu kódu.
Niektoré služby behového prostredia sú často prístupné programátorovi cez API ("Aplication programming interface"), ale niektoré služby (ako napríklad plánovanie procesov a riadenie zdrojov) môžu byť neprístupné.
Behové prostredie zbavuje programátorov bremena písania kódu pre svetské úlohy, ako je kreslenie textu na obrazovku alebo pripojenie k internetu. Poskytuje aj abstraktnú vrstvu, ktorá skrýva zložitosť ponúkaných služieb operačného systému.
Behové prostredie môže v niektorých prípadoch slúžiť ako P-code prostredie alebo virtuálne prostredie, ktoré skrýva inštrukčnú sadu procesora. To je prístup, ktorého využíva mnoho interpretovaných jazykov, ako je Awk a niektoré ďalšie ako Java, ktorá je kompilovaná do niektorého strojovo nezávislého pseudo-kódu („byte kódu“). Toto metóda výrazne zjednodušuje adaptáciu programovacieho jazyka na rôzne platformy a navyše umožňuje ďalšie vlastnosti jazyka ako je reflexia. To dovoľuje vykonávanie programu na každom počítači bez nutnosti rekompilácie. To je veľmi dôležité pre rozšírenie webových aplikácií.

</doc>
<doc id="538056" title="Čierny zoznam" url="https://sk.wikipedia.org/wiki?curid=538056">
Čierny zoznam

Čierny zoznam "()" je americký kriminálno-dramatický televízny seriál, ktorý od 23. septembra 2013 vysiela americká stanica NBC. Na Slovensku začala seriál vysielať stanica Dajto 28. februára 2015.
Dej.
Raymond "Red" Reddington, bývalý poručík amerického námorníctva, z ktorého sa stal hľadaný kriminálnik, a ktorý unikal dolapeniu už desaťročia, sa dobrovoľne vzdá FBI a ponúkne im spoluprácu na dolapení zoznamu kriminálnikov, ktorých dovtedy nebolo možné nikdy chytiť. Jeho podmienkou je však spolupráca s agentkou Elizabeth Keenovou.
Série a časti.
9. séria.
V januári 2021 bola potvrdená deviata séria.

</doc>
<doc id="538069" title="Torre Breda" url="https://sk.wikipedia.org/wiki?curid=538069">
Torre Breda

Torre Breda je 30-poschodová, vysoká výšková budova v talianskom meste Miláno. Budova bola postavená medzi rokmi 1950 a 1955 podľa projektu architektov Eugenia and Ermenegilda Sonciniovcov a Luigi Mattioniho. V spodných ôsmich poschodiach sa nachádzajú kancelárie, v ostatných sú byty.
Keď bola budova dokončená, stala sa najvyššou budovou krajiny a bola taktiež prvou najvyššou budovou EÚ. Najvyššou budovou mesta bola do roku 1958, kedy bol dokončený mrakodrap Pirelli. Dnes je siedmou najvyššou budovou mesta a 18. najvyššou v krajine.

</doc>
<doc id="538105" title="Barnaul" url="https://sk.wikipedia.org/wiki?curid=538105">
Barnaul

Barnaul (rusky Барнаул) je mesto v Rusku, na rieke Ob v západnej časti Sibíri. Má 650000 obyvateľov a je hlavným mestom altajského kraja.
História.
Barnaul patrí k najstarším mestám na Sibíri, bol založený už v roku 1739 a mestské práva získal v roku 1771. Cez mesto viedli obchodné cesty na východ, čo mu umožnilo rast, rovnako ako príchod železnice na začiatku 20. storočia. Počas 2. svetovej vojny sem bol nasťahovaný priemysel z okupovaných častí Sovietskeho zväzu, čo mu zabezpečilo ďalší rast.
Vzdelanie a kultúra.
Mesto sa nachádza približne 220 km južne od Novosibirsku, je tiež známe ako výskumnícke centrum Sibíri. Má päť univerzít a 35 knižníc. Miestne múzeum bolo založené už v roku 1823 a je jedným z najstarších múzeí na Sibíri. Od roku 1838 je tu tiež meteorologické observatórium.

</doc>
<doc id="538218" title="Bijsk" url="https://sk.wikipedia.org/wiki?curid=538218">
Bijsk

Bijsk ("Бийск") je mesto v Altajskom kraji Ruskej federácie. V rámci kraja je to druhé najväčšie mesto po Barnaule. Leží na juhozápadnej Sibíri na rieke Bije neďaleko od miesta, kde sútokom Bije s Katuňou vzniká Ob. Leží tiež pomerne blízko pohoria Altaj.
Dejiny.
V roku 1709 bola z rozkazu cára Petra I. Veľkého založená pri sútoku Bije a Katune pevnosť Bikatunskaja ("Бикатунская"), ale tá bola do roka vypálená miestnymi obyvateľmi. V roku 1718 bola pevnosť postavená znovu vo vzdialenosti zhruba dvadsať kilometrov od sútoku na pravom brehu Bije a pomenovaná Bijskaja ("Бийская"). Tá postupne strácala vojenský význam, ale získavala na význame strediska obchodu a v roku 1782 získala štatút mesta.
Na vybudovanie priemyslu v Bijsku výrazne prispela evakuácia tovární zo západu Sovietskeho zväzu počas druhej svetovej vojny.
Dnes tu sídli napríklad Evalar, jedna z najväčších farmaceutických firiem dnešného Ruska.

</doc>
<doc id="538261" title="Novočerkassk" url="https://sk.wikipedia.org/wiki?curid=538261">
Novočerkassk

Novočerkassk ("Новочерка́сск") je mesto v Rusku v Rostovskej oblasti na juhozápade krajiny. Leží pri ústí Tuzlova do Aksaja.
Novočerkask založil Matvej Ivanovič Platov v roku 1805 ako administratívne stredisko územie donských kozákov náhradou za Čerkassk, ktorý sa neosvedčil, lebo ho jeho poloha vystavovala častým povodniam. Mesto leží na mieste, kde do rieky Aksaj vteká rieka Tuzlov.
Dnes má Novočerskask viac než 150 tisíc obyvateľov a medzi tunajšie pamiatky patrí pravoslávna katedrála a pomníky Matveja Platova a Jermaka Timofejeviča.

</doc>
<doc id="538263" title="Osinniki" url="https://sk.wikipedia.org/wiki?curid=538263">
Osinniki

Osinniki sú banícke mesto v Rusku, v Kemerovskej oblasti. Leží na sútoku riek Velikij Kandaler a Kondoma. 
Osinniki sú veľmi ďaleko od všetkých okolitých miest; ležia 3 637 km vzdušnou čiarou od Moskvy a 249 km južne od oblastného mesta Kemerovo. 25 km severne odtiaľto leží významné priemyselné centrum Novokuzneck.
Prvé banícke osídlenie tu vzniklo roku 1926. Rýchlo sa rozrastalo; už v roku 1938 získalo štatút mesta. Vtedy bolo známe pod názvom "Osinovka". Vzniklo tu veľa závodov, hlavnými odvetviami priemyslu sú tie, ktoré sa viažu priamo na ťažbu. Od roku 1991 je však priemyselná výroba v útlme.
Dnes tu žije menej ako 50 tisíc ľudí, počet obyvateľov však klesá už od čias rozpadu ZSSR, v roku 1992 tu žilo dokopy 63400 obyvateľov.

</doc>
<doc id="538266" title="Volžskij" url="https://sk.wikipedia.org/wiki?curid=538266">
Volžskij

Volžskij (Волжский) je mesto na ľavom brehu Achtuby, jedného z ramien rieky Volgy, v ruskej Volgogradskej oblasti, asi 20 kilometrov severovýchodne od centra Volgogradu. Patrí medzi dôležité priemyselné centrá dolného Povolžia, v meste žije okolo 300 tisíc obyvateľov.
Dejiny.
Vo 14. storočí bolo na tomto území niekoľko osád Zlatej hordy. Prví ruskí osadníci sa na ľavom brehu Volgy začali usadzovať v 15. storočia. Boli to väčšinou utečenci, takzvaní "bezrodnye" (безродные, bez rodiny, bez priateľov) a založili rovnomennú dedinu. Tá sa neskôr rozrástla a hovorilo sa jej tiež Horná Achtuba. Po roku 1917 tu žilo asi 20 tisíc ľudí. V priebehu bitky pri Stalingrade bolo mesto prakticky celé zničené. Po 2. svetovej vojne bolo v súvislosti s výstavbou priehrady a Volžskej hydroelektrárne rozhodnuté o postavení nového mesta. 9. januára 1951 sa začali budovať základy prvého tehlového obytného domu. Na stavbe pracovali nemeckí zajatci, mesto bolo stavané v modernom štýle, obytné domy s chránenými dvormi proti horúcim letným vetrom vanúcim zo stepí. V roku 1952 bolo nové mesto pomenované na Volžskij a koncom roka malo už 10 000 obyvateľov. V roku 1954 bolo oficiálne povýšené vládnym výnosom na mesto.

</doc>
<doc id="538269" title="Halový pozemný hokej na Svetových hrách 2005" url="https://sk.wikipedia.org/wiki?curid=538269">
Halový pozemný hokej na Svetových hrách 2005

Halový pozemný hokej na Svetových hrách 2005 bol ukážkový turnaj v halovom pozemnom hokeji v rámci multišportového podujatia Svetových hier 2005. Konal sa v Duisburgu, v Nemecku od 22.24. júla 2005, za účasti 4 mužských a 4 ženských tímov. Turnaj organizovala Medzinárodná federácia pozemného hokeja (FIH). Všetky zápasy sa hrali v aréne Rhein-Ruhr-Halle s kapacitou 4 000 divákov, v ktorej sa okrem pozemného hokeja odohrali aj súťaže v športovej akrobacii, trampolíne a tumblingu. Turnaj pozostával z jednej základnej skupiny, v ktorej sa stretol každý s každým, po ktorej nasledovali zápasy play-off. Titul získali obe družstvá domáceho Nemecka.
Plánovaný turnaj v halovom pozemnom hokeji na ďalších Svetových hrách v Kao-siungu v roku 2009 sa neuskutočnil, keď nedošlo k dohode medzi FIH a Medzinárodnou asociáciou Svetových hier.

</doc>
<doc id="538998" title="Nemocnica Rázsochy" url="https://sk.wikipedia.org/wiki?curid=538998">
Nemocnica Rázsochy

Nemocnica Rázsochy je projekt fakultnej nemocnice vrátane posluchární, laboratórií, internátov a ostatnej občianskej vybavenosti, tzv. kampus, plánovaný v Bratislavskej mestskej časti Lamač. Pôvodná stavba sa začala stavať v roku 1987 ako štátny projekt, ktorý bol napokon v 90. rokoch postupne utlmený. Z pôvodného projektu sa za 30 rokov dokončila iba hrubá stavba - nosný skelet a obvodové múry. Bola tu vybudovaná obrovská betonárka, ponad železnicu bol postavený železný most prenajatý od armády. V niektorých častiach bola nainštalovaná vzduchotechnika a okná, kotolňa bola dokončená na 90%. Vo vysokom štádiu dokončenia bola aj trafostanica a čistička odpadových vôd.
V roku 1997 vláda rozšírila projekt o jednotku intenzívnej starostlivosti, heliport a príjazdovú rampu pre vozidlá rýchlej záchrannej služby. Plány aj spôsob financovania stavby sa v jej priebehu viackrát zmenili. V lete roku 2019 začali skelet budovy búrať.
Dejiny.
Verejná súťaž na projekt novej fakultnej nemocnice s poliklinikou a priestormi Lekárskej fakulty Univerzity Komenského v Bratislave bol vyhlásený v roku 1969. Prípravu viedol hlavný architekt Jindřich Martin.
Príprava výstavby FNsP Bratislava - Rázsochy sa začala spracovaním projektovej úlohy a jej schválením 15. júla 1982. Projektová dokumentácia bola schválená 28. marca 1985.
Rozhodnutie o umiestnení stavby nadobudlo právoplatnosť 15. októbra 1985. Následne sa začali prípravné práce - výkupy pozemkov, príprava územia, príprava a postupné budovanie súvisiacich investícií (inžinierske siete, prístupové komunikácie...), ktoré sa realizovali až do roku 1991. Stavba bola zapísaná ako záväzná úloha štátneho plánu uznesením vlády 7. júla 1986. Stavebné povolenie, ktoré bolo vydané 31. augusta 1987, nadobudlo právoplatnosť 14. októbra 1987. Výstavba prebiehala podľa schváleného harmonogramu až do Rozhodnutia o sistácii FNsP 1. stavba zo 4. júla 1991.
Sistácia stavby bola ukončená 31. decembra 1991. Po ukončení sistácie sa pokračovalo vo výstavbe. Vláda SR svojím uznesením z 18. júla 1995 k prehodnoteniu financovania prioritných zdravotníckych zariadení na Slovensku určila priority, medzi ktoré bola zaradená i výstavba 1. stavby FNsP Bratislava-Rázsochy.
Súčasťou projektu bola aj betonárka postavená v rámci investície. Aj po zastavení stavby však bola využívaná súkromnými firmami, ktoré pracovali na iných, zväčša súkromných zákazkách. Aktivisti poukazovali na neprimeranú záťaž životného prostredia, právnici na neoprávnené užívanie štátneho majetku súkromníkmi.
Rozhodnutím ministra zdravotníctva z 26. júla 1995 investor FN Bratislava začal v spolupráci s projektantom vypracovanie aktualizácie-inovácie projektovej dokumentácie stavby. Stavebné povolenie - zmena stavby pred dokončením bolo vydané 28. júla 1997.
Rozvojový program verejných investícií na roky 1995 - 1998 vyhlásený uznesením vlády V. Mečiara zahŕňal i výstavbu FNsP Bratislava-Rázsochy. Uznesením vlády bolo odsúhlasené financovanie výstavby prioritných zdravotníckych zariadení pre rok 1997 i FNsP Rázsochy. Vláda 2. decembra 1997 odsúhlasila návrh financovania prioritných zdravotníckych stavieb v prechodnom období a ďalšie vyhľadanie najvhodnejšej formy zahraničného úveru splácaného zo štátneho rozpočtu.
Do stavby sa preinvestovali zhruba 2 000 000 000 Sk (cca 65 miliónov eur). Financovanie stavby bolo prvou Dzurindovou vládou zastavené. 31. októbra 2000 vláda zrušila uznesenie z roka 1997 a financovanie FNsP Rázsochy bolo zastavené. Situáciu sa pokúšali zachrániť aktivisti z mestskej časti Bratislava Lamač, ktorí v roku 2001 chceli investície zachrániť a dobudovať hrubú stavbu aspoň ako vedecko-technický park. Pre kritiku verejnosti si tento zámer osvojil aj magistrát hlavného mesta, projekt však len "vzal na vedomie" a odvtedy je odložený. Zodpovedné orgány nezabezpečili dostatočne areál, ktorý následne chátral a bol vystavený vandalom a zlodejom.
V neskoršom období Ministerstvo zdravotníctva nemalo finančné prostriedky na dostavbu. V roku 2014 vláda pod vedením Roberta Fica schválila výstavbu novej nemocnice v neďalekej lokalite za 2 mld €
V oblasti areálu plánovanej nemocnice sa stretávajú aj biznisplány a záujmy skupín ovládajúcich mestskú časť Bratislava Lamač, ako aj mesto Bratislava, ktoré tu majú vzhľadom na lukratívnosť pozemkov (výborná dostupnosť, blízky lesopark, prístup k diaľnici) investičné zámery, pričom existujú podozrenia zo zámernej sabotáže stavby, ktorá do roku 2019 iba chátrala.
V roku 2018 bolo schválené zbúranie nemocnice vládou Róberta Fica za 17 miliónov Eur z dôvodu už nevyhovujúcich štandardov. Tento krok kritizovalo viacero odborníkov. Búracie práce spustili v prítomnosti premiéra Pellegriniho a ministerky zdravotníctva Kalavskej 13. augusta 2019.

</doc>
<doc id="539153" title="Pálka širokolistá" url="https://sk.wikipedia.org/wiki?curid=539153">
Pálka širokolistá

Pálka širokolistá () je trváca bylina z čeľade pálkovitých s ružicou čiarkovitých, až 2 m dlhých listov mečovitého tvaru. Byle sú 1 - 3 m dlhé, duté, hrubé a oblé, sivozelenej farby. Súkvetie je koncový šúľok, s dolnými kvetmi samičími a hornými samčími. Blizny sú červenohnedej farby. Plodom je nažka s chĺpkatou stopkou. Kvitne v júni až v septembri.
Ekologické nároky a rozšírenie.
Uprednostňuje močaristé stanovištia, často osídľuje brehy rybníkov. Kozmopolitný druh. Mimo Antarktídy ju možno nájsť na všetkých kontinentoch. Zo starého sveta neosídľuje len strednú a južnú Afriku. Na Slovensku je bežným druhom.

</doc>
<doc id="539222" title="UY Scuti" url="https://sk.wikipedia.org/wiki?curid=539222">
UY Scuti

UY Scuti je červený nadobor v súhvezdí Štít. Nachádza sa asi 9 500 svetelných rokov od Zeme. S priemerom 1 708-krát väčším ako Slnko je to jedna z najväčších v súčasnosti známych hviezd vo vesmíre. UY Scuti je premenná hviezda s periódou 740 dní.
Porovnanie so Slnkom.
Jej priemer je 1708-krát väčší ako priemer Slnka. Keby sa UY Scuti nachádzala na mieste Slnka v našej Slnečnej sústave, siahala by až za obežnú dráhu Jupitera (asi ), pričom by sa mohla priblížiť k obežnej dráhe Saturnu (asi ).
Vzhľadom na jej postavenie v rámci Hertzsprungovho-Russellho diagramu a jej mohutnú stratu hmotnosti sa zdá, že je veľmi stará umierajúca hviezda, ktorá opustila hlavnú postupnosť pred niekoľkými miliónmi rokov.
Prvá časť názvu UY sa riadi pravidlami pre pomenovanie premenných hviezd a vyjadruje, že UY Scuti je 38. premenná hviezda, ktorá bola objavená v súhvezdí Štít. Druhá časť názvu Scuti zodpovedá genitívu latinského názvu súhvezdia Štít: Scutum.

</doc>
<doc id="540109" title="John Dee" url="https://sk.wikipedia.org/wiki?curid=540109">
John Dee

John Dee (* 13. júl 1527, Londýn, Anglicko – † pravdepodobne december 1608, Mortlake, Surrey, Anglicko) bol anglický matematik, astrológ, kartograf, alchymista a hermetik.
Život.
Po nástupe Alžbety I. na anglický trón (1558) sa stal jej osobným lekárom a poradcom pre oblasť vedy. Usadil sa v lokalite Mortlake (grófstvo Surrey), kde si vybudoval súkromné laboratórium a knižnicu so 4000 zväzkami, ktorá bola v tom čase jednou z najväčších v Anglicku. V roku 1582 sa neúspešne prihováral za akceptovanie gregoriánskeho kalendára v Anglicku. V rokoch 15831589 cestoval spolu s ďalším známym alchymistom Edwardom Kellym po Poľsku a Českom kráľovstve. V Prahe bol hosťom kráľa Rudolfa II. a stal sa na istý čas jeho dvorným alchymistom. Bol častým hosťom magnáta Viléma z Rožmberka na jeho zámku v Třeboni.
John Dee sa nechal ovplyvniť rozenkruciánskym hnutím a pri hľadaní otázok o pôvode človeka a zmysle jeho existencie čoraz častejšie utiekal k špiritizmu, skúšal komunikovať s nadprirodzenými silami na špiritistických seansách a postupne prepadal mysticizmu. Na konci života prišiel o svoj majetok, knižnicu a opustili ho aj jeho najbližší.
Dee pomáhal anglickým moreplavcom pri riešení otázok navigácie a astronómie, stál pri zrode viacerých plavieb anglických kapitánov. John Dee bol členom tzv. "Školy noci" (School of Night), ktorá propagovala ateizmus (jej členom bol aj námorný kapitán Walter Raleigh).
Zaujímavosť.
Je možné, že osobou Johna Deeho sa nechal inšpirovať William Shakespeare pri vytvorení postavy Prospera v hre "Búrka".
Dielo.
Pred rokom 1577 si začal viesť podrobné denníky, ktoré vyšli aj v českom preklade.

</doc>
<doc id="540359" title="Zoznam mien nahradených eurom" url="https://sk.wikipedia.org/wiki?curid=540359">
Zoznam mien nahradených eurom

Toto je zoznam národných mien, ktoré používali súčasné členské štáty eurozóny pred zavedením eura. Okrem iného sú v zozname uvedené aj lehoty, do kedy je možné vymeniť bankovky a mince zaniknutej meny u príslušnej centrálnej banky. 
Zoznam mien nahradených eurom.
 
Na základe formálnej dohody s Európskou úniou používajú euro aj 4 európske miništáty – Andorra, Monako, San Maríno a Vatikán. Tieto štáty používali do prijatia eura meny pevne spojené s menami svojich väčších susedov – vatikánska a sanmarínska líra boli nadviazané na taliansku líru, monacký frank na francúzsky frank. V Andorre sa používali de iure „andorrské“ franky a pesety, ale išlo o bankovky a mince francúzskeho franku a španielskej pesety.
Monako, San Maríno a Vatikán formálne uzatvorili dohody o monetárnych vzťahoch s Európskou úniou 31.12.1998, pričom tak fakticky prijali euro ako svoju národnú menu od 01. januára 1999. Keďže Andorra nemala vlastnú menu a používala do prijatia eura francúzske a španielske meny, na jej území sa de facto začalo euro používať od 01.01.2002, kedy francúzsky frank a španielsku pesetu nahradili bankovky a mince eura. Oficiálnou národnou menou sa euro v Andorre stalo po prijatí príslušných zmlúv s Európskou úniou od 1. apríla 2012.

</doc>
<doc id="541132" title="Tučapská skalka" url="https://sk.wikipedia.org/wiki?curid=541132">
Tučapská skalka

Tučapská skalka je prírodná pamiatka ev. č. 453 neďaleko obce Dub nad Moravou v okrese Olomouc. Oblasť spravuje Agentúra ochrany prírody a krajiny ČR.
Ochrana.
Predmetom ochrany je fragment xerotermného spoločenstva, obklopeného poľnohospodárskou pôdou. Nachádzajú sa tu významné druhy teplomilnej flóry a fauny.
Prírodné pomery.
Geológia.
Oblasť Tučapskej skalky vznikla vyzdvihnutím podložných hornín pozdĺž jedného zlomu zlomového pásma Hanej. Menej odolné horniny boli oderodované, kým pevnejšie horniny (v tomto prípade granodiority) vytvorili v krajine tzv. hrče. Samotný útvar Tučapskej skalky bol neskôr dotvorený činnosťou človeka, konkrétne ťažbou sprašových hlín a biotického granodioritu. Po ukončení ťažby bol charakter lokality priaznivý pre kolonizáciu teplomilnou flórou a faunou.
Pri okraji prírodnej pamiatky sa nachádza sírny prameň.
Flóra.
Rastie tu okolo 120 druhov vyšších rastlín, napríklad astra spišská alebo veronikovec klasnatý. Najsevernejši u lokalitu svojho rozšírenia tu mal Záhořanka žltá, ten sa však v posledných rokoch na lokalite už nenašiel.
Pre udržanie stepného charakteru lokality je potreba jeden až dvakrát ročne vykonať kosbu.
Fauna.
Vyskytujú sa tu teplomilné druhy hmyzu, napríklad samotárske včely pieskárka "andrena agilissima" a "chalicodoma parietina". Z motýľov sa tu pravidelne vyskytujú napríklad lišaj mliečnikový alebo dúhovec menší. Stálym obyvateľom Tučapskej skalky je tiež čmeľ zemný.

</doc>
<doc id="541149" title="Cesta I. triedy 80 (Slovensko)" url="https://sk.wikipedia.org/wiki?curid=541149">
Cesta I. triedy 80 (Slovensko)

Cesta I. triedy 80 ("I/80") bola cesta I. triedy na Slovensku v Prešovskom kraji, ktorá spájala cestu I/68 s diaľnicou D1 v meste Prešov. Jej dĺžka bola len .
História.
Cesta I/80 bola pôvodne súčasťou cesty III. triedy číslo III/068010. V roku 2012 bol tento úsek preklasifikovaný na samostatný diaľničný privádzač PD15 a ku dňu 1.1.2015 na cestu "I/80". Ku dňu 1.10.2020 bola cesta v celej dĺžke začlenená do cesty I/68.
Priebeh.
I/80 začínala v Prešove okružnou križovatkou s cestou I/20 a pokračovala ako Petrovianska ulica po diaľničnú prípojku Prešov-Juh, kde sa pripájala k diaľnici D1.
Zaujímavosti.
Po ceste viedol európsky ťah E50, pričom po nej viedol už v čase, keď bola cestou III. triedy. Išlo o jediný takýto prípad na Slovensku. Zmena klasifikácie pôvodnej cesty III. triedy bola vyvolaná práve nevhodnosťou pôvodného zaradenia – európske ťahy musia byť minimálne cestami I. triedy.

</doc>
<doc id="541287" title="Zoznam olympijských víťazov staroveku" url="https://sk.wikipedia.org/wiki?curid=541287">
Zoznam olympijských víťazov staroveku

Olympijské hry boli v starovekom Grécku založené podľa tradície v roku 776 pred Kr. Pôvodne to bola miestna slávnosť, ktorá sa postupne stala peloponézskou a nakoniec celogréckou udalosťou. Olympijské hry sa konali na počesť najvyššieho gréckeho boha Dia a ich štvorročný cyklus sa stal podkladom gréckeho letopočtu.
Na začiatku hier, ktoré trvali len jeden deň, sa v Olympii zaviedol beh na jedno stadion (stadiodromos) a v tejto discilíne sa súťažilo do roku 752 pred Kr., keď sa na hrách zaviedol diaulos (beh na dve stadiá). Ďalšie olympijské disciplíny zavedené v archaickom období boli: v roku 720 pred Kr. dolichos (beh na dlhú trať), roku 708 pred Kr. penthatlon (päťboj) a palé (zápasenie), roku 688 pred Kr. pygmé (box), roku 680 pred Kr. tethrippon (preteky so štvorzáprahom koní), roku 648 pankration (všeboj) a kelés (jazdecké preteky na koňoch), roku 632 pred Kr. stadiodromos a palé dorastencov, v roku 628 pred Kr. penthatlon dorastencov, roku 616 pred Kr. pygmé dorastencov, v roku 520 pred Kr. hoplitodromos (beh ťažkoodencov) a v roku 500 pred Kr. apéné (preteky vozov ťahaných párom mulov).
Z olympijských hier je známych vyše 800 víťazov. Podľa zoznamu talianskeho historika Luigiho Morettiho, takmer 500 víťazom poznáme meno, domovské mesto, dátum hier a aj disciplínu, v ktorej súťažili. Na dobu spred 15 až 27 storočí je zoznam prekvapujúco veľký, ale z ďaleka nie úplný. Väčšie medzery sú v ňom skôr z novších ako zo starších čias. 
Archaické obdobie.
OH v rokoch 616 – 500 pred Kr..
 
Klasické obdobie.
V klasickom období sa na olympijkých hrách zaviedlo v roku 496 pred Kr. kalpé (preteky klusákov), roku 408 pred Kr. synóris (preteky na voze s dvojzáprahom), roku 396 pred Kr. súťaž trubačov a hlásateľov a v roku 384 pred Kr. tethrippon pólikon (tethripon žrebcov). Hry sa v roku 472 pred Kr. predĺžili na päť dní.
OH v rokoch 496 – 400 pred Kr..
 
OH v rokoch 396 – 324 pred Kr..
 
Helenistické obdobie.
V helenistickom období zaviedli na olympijských hrách v roku 268 pred Kr. synóris so žrebcami, roku 131 pred Kr. jazdecké preteky na žrebcoch a roku 200 pred Kr. pankration dorastencov.
OH v rokoch 224 – 148 pred Kr..
 
Grécko-rímske obdobie.
V grécko-rímskom období bola Olympia v roku 84 vyrabovaná vojskami rímskeho vojvodcu Sullu a v roku 80 na jeho rozkaz hry konané v Ríme a v Olympii sa konali len hry dorastencov. V roku 65 sa hry na rozkaz rímskeho cisára Nera preložilili o dva roky a prispôsobili jeho požiadavkam. V roku 394 sa olympijské hry definitívne zrušili na príkaz rímskeho cisára Theodosia I.
OH v rokoch 144 – 68 pred Kr..
 
211. hry konané v roku 67.
Rímsky cisár Nero prikázal odložiť 211. olympijské hry o dva roky a program hier zreformovať podľa jeho želania. Hier sa potom aj sám zúčastnil a dosiahol v nich šesť „víťaztiev". Zvíťazil najprv v súťaži trubačov a hlásateľov a potom sám ohlasoval svoje víťazstvá, v pretekoch vozov so štvorzáprahom žrebcov, v pretekoch vozov s dvojzáprahom, v pretekoch vozov s desaťzáprahom, len pre neho usporiadaných pretekov, na ktorých osobne súťažil ako vozataj a pre istotu sám. (aj keď pritom z voza vypadol, korunovali ho olympijským vencom). Ohlásil aj svoje víťazstvá v umeleckých súťažiach konaných na jeho rozkaz t. j. v prednese tragédie a v hre na lýre (v olympijských disciplínach konaných prvý raz a naposledy). Nero si svojimi „olympijskými víťazstavami" a triumfálnym príchodom do Ríma, podľa obyčaje dávnych olympijských víťazov cez prebúranú hradbu, chcel u Rimanov zvýšiť svoju
prestíž, ale dosiahol skôr pravý opak.
OH od roku 262 do roku 394.
"Záznamy o konaní a víťazoch sa z väčšiny nasledujúcich olympijských hier nezachovali."
K posledným známym olympijským víťazom patrí podľa zachovaných záznamov Arménec Barasdates (Varastades) z 288 ol. hier z roku 369. Posledným známym, ale pravdepodobne juniorským víťazom bol Zópyros z Atén, v boxe (epigrafický nález publikovaný v roku 1997 je na rozhodujúcom mieste poškodený a čítanie [andr] ón je rovnako možné ako [paid]ón (mužov alebo chlapcov). Záznam tiež uvádza, že jeho bratom bol Eukarpides, olympijský víťaz v pankratiu. V roku 394 hry zakázal osobitným ediktom rímsky cisár Theodosius I. Na nasledujúci rok vpadli do Olympie Vizigóti pod vedením Alaricha I. V roku 406 rímsky cisár Theodosius II. rozkázal zrúcať v Olympii pohanské chrámy a svätyne, ale jeho rozkaz nebol vykonaný. Jeho opätovný rozkaz zničiť Olympiu z roku 426 bol už ale splnený a dielo skazy dovršili aj zemetrasenia v rokoch 522 a 551.
Málo pravdepodobní olympijskí víťazi.
"Zoznam olympionikov, o víťazstve ktorých má L. Moretti pochybnosti."
Olympijskí víťazi zo zoznamu H. Förstera vylúčení L. Morettim.
Zoznam olympijských víťazov publikovaných v roku 1891 historikom H. Försterom (Die Sieger in den olympischen Spielen), ktorých Luigi Moretti zo svojho zoznamu definitívne vylúčil.

</doc>
<doc id="541318" title="Tour First" url="https://sk.wikipedia.org/wiki?curid=541318">
Tour First

Tour First (v rokoch 1974 – 1998 "Tour UAP", v rokoch 1998 – 2007 "Tour AXA") je mrakodrap nachádzajúci sa na predmestí Paríža Courbevoie v štvrti La Défense.
Veža bola postavená v rokoch 1972 – 1974 firmou Bouygues pre poisťovňu UAP. Budova bola v tejto dobe vysoká . Jej pôdorys má tvar v podobe trojhviezdy, ktorej vetvy boli oddelené uhlom 120°. Tento zvláštny tvar bol vybraný ako symbol spojenia troch francúzskych poisťovní, ktoré boli na začiatku UAP. Keď bola UAP kúpená poisťovňou AXA v roku 1996, bola budova premenovaná na AXA Tour.
Rozsiahle rekonštrukcie veže sa začali v roku 2007 a boli dokončené v roku 2011. Vonkajší vzhľad budovy sa úplne zmenil. Zrekonštruovaná budova, teraz známa ako Tour First, s výškou (strecha) alebo (vrátane stožiaru) má celkovú podlahovú plochu a v súčasnej dobe je najvyšším mrakodrapom vo Francúzsku.

</doc>
<doc id="541444" title="Mestská hromadná doprava v Brezne" url="https://sk.wikipedia.org/wiki?curid=541444">
Mestská hromadná doprava v Brezne

Mestská hromadná doprava v Brezne označuje sieť liniek mestskej hromadnej dopravy v Brezne, ktorú prevádzkuje akciová spoločnosť SAD Zvolen a tvoria ju štyri autobusové linky.
Vozidlový park.
MHD v Brezne od roku 2021 tvorí 9 vozidiel, z toho jedna Karosa Citybus 12 M, tri Karosy B 952E.1716 a päť Irisbus Crosswayov LE 12M. Približne v roku 2013 sa jeden nízkopodlažný autobus Karosa Citybus 12 M preradil do MHD Žiar nad Hronom, zostala len agora ZV-430CD. Karosa B 952 ZV-436BA sa preradila v roku 2013 zo Zvolena. Vozovňa sa nachádza na sídlisku Mazorník.
História.
MHD v Brezne začalo svoju premávku koncom 90. rokov 20. storočia na pôvodnej linke Mazorník – Brezno. Až do roku 2006 bola MHD na tejto linke. Po roku 2006 sa pridala linka číslo s trasou takmer totožnou s linkou ale zachádzala poza štadión (ako teraz) a išla cez Švermovu ulicu (v súčasnosti už len zo smeru Mazorníkovo). V roku 2007 v meste pribudli na krátky čas linky , a pod taktovkou DiAGO s.r.o. ktoré obsluhovali prímestie. Približne v roku 2008 sa pridala linka ktorá bola totožná s linkou a tak linku číslo presmerovali cez Ulicu Československej armády. V roku 2011 sa pridala linka číslo , ktorá mala pôvodne obsluhovať Halny a Bujakovo celý týždeň v pravidelnom intervale (tak bol navrhnutý aj pôvodný cestovný poriadok), ale linka premáva len trikrát denne a jeden spoj pokračuje na Mazorník. Z toho dôvodu premáva cez Švermovu ulicu, kde je základná škola. V roku 2015 sa linka číslo rozšírila o nový pár spojov o 16:00.

</doc>
<doc id="541491" title="Mangalica" url="https://sk.wikipedia.org/wiki?curid=541491">
Mangalica

Mangalica alebo mangulica je plemeno ošípaných pochádzajúce z Veľkej dunajskej kotliny. Bolo vyšľachtené roku 1833 skrížením plemena z Bakonského lesa (kedysi aj u nás populárne "bagún") s polodivokým bravom z Šumadije. Plemeno sa vyznačuje dlhou vlnitou srsťou plavej až čiernej farby, ktorá mu umožňuje pásť sa vonku aj v tuhej zime – tým dosahuje prirodzený prírastok sadla, ktoré obsahuje veľké množstvo cholesterolu. Tradičné maďarské špeciality ako uhorská saláma alebo čabajky sa podľa originálnej receptúry vyrábajú práve z mäsa mangalice. Po druhej svetovej vojne chov plemena upadol, pretože má vyššie nároky na stravu a vo vrhu býva maximálne osem prasiat. V poslednom čase však mäso vyhľadávajú labužníci pre jeho šťavnatosť. Maďarsko ročne vyprodukuje 60 000 kusov mangalice.

</doc>
<doc id="541501" title="Nupedia" url="https://sk.wikipedia.org/wiki?curid=541501">
Nupedia

Nupedia bola webová encyklopédia v angličtine, ktorej články licencované ako voľný obsah písali dobrovoľní prispievatelia so zodpovedajúcimi odbornými znalosťami. Založil ju Jimmy Wales pod hlavičkou firmy Bomis v marci 2000 s Larry Sangerom ako šéfredaktorom. Svoju činnosť ukončila v septembri 2003. Je známa predovšetkým ako predchodca Wikipédie.
Nupedia nebola verejne upravovateľná wiki encyklopédia, bola založená na procese peer review (obdoba recenzie), ktorý mal zaručiť kvalitu porovnateľnú s komerčnými encyklopédiami. Požiadavky na prispievateľov do Nupedie boli pomerne vysoké – "Redaktori by mali byť vo svojom odbore skutočnými expertmi a (s niekoľkými výnimkami) mali by vlastniť titul PhD.". Na druhú stranu však mali experti pracovať na článkoch zadarmo.
Dejiny Nupedie.
Začiatky.
Nupediu založil Jimmy Wales spolu s Larrym Sangerom v marci roku 2000. Tento projekt sa zrealizoval za pomoci časopisu "Bomis", ktorý Nupediu financoval.
Články na Nupediu písali odborníci, ktoré boli pred zverejnením skontrolované a overené ďalšími expertmi. Články boli pôvodne distribuované na základe licencie "Nupedia Open Content License", ale na odporúčanie Richarda Stallmana v januári roku 2001 prešli na GNU License (GFDL). V tom istom období Stallman spustil svoj taktiež encyklopedický "GNUPedia-Projekt", ktorý bol pre Nupediu veľkou konkurenciou.
Na Nupedii sa pracovalo byrokratickým spôsobom, čo malo za následok, že sa vytvorilo len veľmi málo, aj keď kvalitných článkov. 
Wikipédia.
V roku 2001 spustili tvorcovia Nupedie projekt s názvom Wikipédia. Cieľom Wikipédie bolo, aby sa písania článkov chopili aj ne-odborníci. Verili, že sa im medzi neodbornými článkami podarí nájsť aj kvalitné, ktoré by po spracovaní mohli vložiť do Nupedie, teda zrýchliť písanie článkov. Wikipédia však mala väčší úspech ako tvorcovia očakávali. Počet článkov na Wikipédii sa tak rýchlo rozrastal, že v roku 2002 rozširovanie Nupedie pozastavili a následne v roku 2003 ju stiahli zo sociálnej siete. 
Pred ukončením svojej činnosti Nupedia vyprodukovala 25 článkov, ktoré prešli celým schvaľovacím procesom a 74 ďalších článkov bolo vo vývoji. 
Larry Sanger neskôr projekt Wikipédia opustil. Domnieval sa totiž, že je Wikipédia nezrealizovateľná kvôli jej ľahkej dostupnosti. V roku 2005 viedli Sanger a Wales konflikty. Podľa písomných dôkazov Wales spochybnil, že by bol Sanger spoluzakladateľom Wikipédie. Larry Sanger si založil novú encyklopedickú stránku s názvom Citizendium, ktorá funguje aj dodnes. 

</doc>
<doc id="541518" title="Tour T1" url="https://sk.wikipedia.org/wiki?curid=541518">
Tour T1

Tour T1 (známy aj ako Tour GDF SUEZ) je mrakodrap na predmestí Paríža Courbevoie v štvrti La Défense. S výškou je 5. najvyššou budovou Île-de-France a 3. najvyššou budovou Courbevoie (hneď po Tour First a Tour Total).
Budova bola postavená v rokoch 2005 – 2008 podľa plánov spoločnosti Valode &amp; Pistre ako sídlo spoločnosti GDF Suez. Celková podlahová plocha budovy je . Nachádza sa v nej 36 nadzemných a 4 podzemné poschodia. Mrakdorap je súčasťou komplexu Faubourg de l'Arche, v ktorom sa taktiež nachádzajú mrakodrapy Tour Adria a Tour Égée.

</doc>
<doc id="541547" title="Zoznam diaľnic v Česku" url="https://sk.wikipedia.org/wiki?curid=541547">
Zoznam diaľnic v Česku

Toto je zoznam diaľnic v Česku.
Česká diaľničná sieť sa skladá z 19 diaľnic s celkovou dĺžkou 1 243 km (stav k 7. júnu 2018). V súčasnej dobe je aspoň v čiastočnej prevádzke 17 diaľnic, ale len päť (D2, D5, D8, D10 a D46) sú dokončené úplne. Na mnohých úsekoch diaľnic sa ešte ani nezačalo budovať a ďalšie diaľnice sa v súčasnej dobe neplánujú. 
Maximálna povolená rýchlosť na diaľniciach v Česku je mimo obce 130 km/h., v obci 80 km/h. České diaľnice spravuje Ředitelství silnic a dálnic ČR. Diaľnice sú označované predponou D- (od slova "Dálnice") a príslušným číslom. Smerové dopravné značenie je červenej farby. Po diaľniciach vedú tiež medzinárodné cesty európskeho významu, označované písmenom E a 2 alebo 3 miestnym číslom na zelenej tabuľke. 
Pôvodne bola v zozname aj diaľnica D47 z Brna do Ostravy, ktorá bola na niekoľkých miestach rozostavaná a dokonca aj sprevádzkovaná. Postupne všetky jej úseky pohltila niekoľkokrát pozmenená trasa diaľnice D1.
Spoplatnenie.
Vo väčšine krajín je používanie diaľnic, niekde aj rýchlostných ciest spoplatnené. V Česku sa od roku 1995 platí formou časových kupónov, ktoré sú od roku 2010 vydávané len pre vozidlá do hmotnosti 3,5 t. Od 1. januára 2007 bolo tiež zavedené elektronické mýto pre vozidlá nad 12 ton a od 1. januára 2010 aj pre vozidlá nad 3,5 t. Uvažuje sa o zavedení elektronického mýta aj pre ostatné automobily.

</doc>
<doc id="541585" title="Tour Areva" url="https://sk.wikipedia.org/wiki?curid=541585">
Tour Areva

Tour Areva (predtým známa aj ako Tour Framatome alebo Tour Fiat) je mrakodrap na predmestí Paríža Courbevoie v štvrti La Défense a sídlo spoločnosti Areva. S výškou je 6. najvyššou budovou Île-de-France a 4. najvyššou budovou Courbevoie.
Budova bola postavená v rokoch 1972 – 1974 podľa návrhu achitektov zo spoločnosti Skidmore, Owings and Merrill. Inšpiráciou pre návrh budovy bol čierny monolit z filmu Stanleyho Kubricka "". V budove sa nachádza 44 nadzemných a 2 podzemné poschodia. Celková podlahová plocha budovy je .

</doc>
<doc id="541630" title="Tour Granite" url="https://sk.wikipedia.org/wiki?curid=541630">
Tour Granite

Tour Granite (známy aj ako "Tour Société Générale III") je mrakodrap nachádzajúci sa na predmestí Paríža Nanterre v štvrti La Défense. S výškou je 7. najvyššou budovou Île-de-France a najvyššou budovou Nanterre.
Budova bola postavená v rokoch 2005 – 2008 pre spoločnosť Société Générale a architektom budovy bol Christian de Portzamparc. Dvojičky Tours Société Générale, ktoré sú sídlom spoločnosti, sa nachádzajú v bezprostrednej blízkosti Tour Granite a sú s ňou spojené mostíkom. V budove je 36 nadzemných a 7 podzemných poschodí. Celková podlahová plocha budovy je .

</doc>
<doc id="541682" title="Pamätné budovy SNP (Banská Bystrica)" url="https://sk.wikipedia.org/wiki?curid=541682">
Pamätné budovy SNP (Banská Bystrica)

Pamätné budovy SNP v Banskej Bystrici sú súborom budov v Banskej Bystrici, ktoré pripomínajú a spájajú sa s udalosťami a organizovaním SNP, medzi najvýznamnejšie z nich patria budova sídla povstaleckej Slovenskej národnej rady, povereníctiev, rozhlasu, štábu 1. čs armády a samosprávnych ustanovizní. V roku 1982 boli Uznesením vlády SSR z 15. septembra 1982 číslo 255 vyhlásené za Národnú kultúrnu pamiatku.
Zoznam pamätných budov v zmysle uznesenia.
Múzeum slovenského národného povstania.
Kapitulská č. 23
Sídlo Ustredného výboru Komunistickej strany Slovenska.
Národná ulica č. 8
Sídlo povstaleckej SNR.
Skuteckého ul. č. 10
Dvojpodlažný secesný dom zo začiatku 20. storočia, v ktorom bolo počas SNP sídlo povstaleckej Slovenskej národnej rady. Pôsobila tu od 1. septembra 1944 do 23. októbra 1944. Tu zasadalo pôvodné 13 členné plénum a tiež pracovalo Predsedníctvo SNR a Úrad predsedníctva SNR, ktoré malo 2 predsedov, Karola Šmidkeho a Dr. Vavra Šrobára. Počas SNP bolo v 41 člennom pléne paritné zastúpenie KSS a DS plus generál Ján Golian. SNR vykonávala moc prostredníctvom 9 neskôr 11 povereníctiev.
Sídlo Hlavného štábu partizánskych oddielov.
Námestie SNP č. 14
Sídlo ilegálneho vojenského ústredia.
Čsl. armády č. 7 
Pamätná budova zjednocovacieho zjazdu z roku 1944.
Národná ulica č. 11
Národný dom postavený koncom 20-tych rokov podľa návrhu arch. Emila Belluša. Dna 17. septembra 1944 sa tu uskutočnil zjednocovací zjazd KSS a sociálnej demokracie 
Pamätná budova vyhlásenia Slovenského národného povstania.
Horná ulica ul. č. 21
Ďalšie pamätné miesta.
Povereníctva.
Skuteckého ul. č. 11
Povereníctvo SNR pre veci hospodárske a zásobovacie v prvých dňoch SNP
Povereník: Ján Ursíny, zástupca Ján PúllSecesná stavba z rokov 1996-98. Potom bolo premiestnené na Skuteckého číslo 8 
Skuteckého ul. č. 8
Povereníctva SNR pre veci hospodárske a zásobovacie
Povereník:Ján Ursíny, zástupca Dr. Ján Púll
Skuteckého ul. č. 7
Povereníctva SNR pre pravosúdie a cs. vojenský súd
Povereník: Jozef Šoltész, zástupca: Ivan Pietor
Skuteckého ul. č. 20
Povereníctvo SNR pre školstvo a osvetu a redakcia Hlasu ľudu
Povereník:Jozef Lettrich, zástupca: Ondrej Pavlík
Moyzesovo námestie č. 14
Povereníctvo SNR pre zdravotníctvo
Povereník: I. Fendt, zástupca: Iľja Paulíny-Tóth
Národná ulica č. 10
Povereníctvo SNR pre veci finančné
Povereník: Viliam Pauliny, zástupca: Karol Markovič
ul. Františka Švantnera č. 9
Na čele povereníctva pre sociálnu starostlivosť bol František Kubač, zástupca: Dr. Fedor Thurzo
Slobodný slovenský vysielač.
Moyzesovo námestie č. 23
Sídlo banskobystrického revolučného národného výboru.
Námestie SNP č. 1
Budova revolučných národných výborov.
Národná ulica č. 12
Ostatné budovy a miesta.
Lazovná ul. č. 9 
"Župný dom"
Lazovná ul č. 42
Skuteckého ul. č. 2 
Horná ul. č. 18
Moyzesovo námestie č. 47 
Námestie Slovenského národného povstania 
Námestie SNP č. 8 
Námestie SNP č. 15
Námestie SNP č. 23
Dolná ul. č. 37
Národná ulica č. 5 

</doc>
<doc id="541791" title="Sabine Azémová" url="https://sk.wikipedia.org/wiki?curid=541791">
Sabine Azémová

Sabine Azémová celým menom Sabine Florence Azémová (* 20. september 1949, Paríž, Francúzsko) je francúzska herečka a režisérka, dvojnásobná držiteľka Césara.
Životopis.
Pochádza z rodiny právnika. Herectvu sa amatérsky venovala už od detstva, potom ho vyštudovala na Parížskom štátnom konzervatóriu a v roku 1973 začala vystupovať v parížskych divadlách.
Od roku 1975 účinkuje aj vo filme a v televízii, jej filmovým debutom bola komédia "Vrátnik od Maxima" z roku 1976. Vo svojej kariére často spolupracovala s režisérom Alainom Resnaisom, napríklad v snímkach "Mélo" (1986), "On connaît la chanson" (1997), alebo "Coeurs" (2006).
Výnimočne sa venuje tiež filmovej réžii.
Jej prvým manželom bol od roku 1973 dramatik Michel Lengliney, s ktorým sa ale po niekoľkých rokoch rozviedli. V roku 1998 sa vydala za Alaina Resnaisa.

</doc>
<doc id="541955" title="Victor Borge" url="https://sk.wikipedia.org/wiki?curid=541955">
Victor Borge

Victor Borge (* 3. január 1909, Kodaň, Dánsko – † 23. december 2000, Greenwich, Connecticut, USA) bol dánsko-americko-židovský humorista, interpret a klavírny virtuóz. Bol známy aj ako "Korunný klaun Dánska" ()
 alebo Veľký Dán. Je známy aj výrokom "Úsmev je najkratšia vzdialenosť medzi ľuďmi".
Biografia.
Børge Rosenbaum sa narodil v Dánsku do židovskej rodiny. Jeho rodičia, Bernhard a Frederikke Rosenbaum boli členmi dánskeho kráľovského orchestra, matka klaviristka a otec huslista. Už ako dvojročného ho považovali za zázračné dieťa, ako osemročný prvýkrát verejne vystúpil a v roku 1918 získal plné štipendium na Kráľovskej dánskej hudobnej akadémii. Ako sedemnásťročný hral na svojom prvom nezávislom koncerte vo svojom rodnom meste, po ktorom mu diváci postojačky tlieskali. V roku 1940, keďže bol Žid, musel opustiť v tom čase Nemcami okupované Dánsko, najprv do Švédska, potom do Fínska, neskôr emigroval do Spojených štátov amerických, kde vstúpil do americkej armády. Po vojne sa usadil v Greenwichi v Connecticute. Tam sa z neho stal obľúbený klavírny komik a humorista.

</doc>
<doc id="541999" title="Stano Král" url="https://sk.wikipedia.org/wiki?curid=541999">
Stano Král

Stano Král (vlastným menom Stanislav Král, * 29. november 1960, Kostolište) je slovenský divadelný a televízny herec a dabér.
Životopis.
Detstvo prežil v rodnej obci. Základné a stredné vzdelanie získal v Malackách, kde navštevoval základnú školu a gymnázium. Bol študentom s výborným prospechom, zúčastňoval sa na recitačných a klavírnych súťažiach. Dodnes má obľubu v hre na klavír. Istý čas bol členom hudobnej skupiny "Tenor", kde hral na klávesy a spieval. Po prijímacích pohovoroch bol prijatý na štúdium herectva na divadelnej fakulte VŠMU v Bratislave. Už počas štúdia bol o neho veľký záujem, vďaka čomu účinkoval v mnohých inscenáciách. Počas povinnej základnej vojenskej služby pôsobil vo Vojenskom umeleckom súbore. Po skončení vojenskej služby sa objavoval hlavne v divadlách (Divadlo Andreja Bagara v Nitre, Nová scéna Bratislava, Slovenské národné divadlo). V divadlách hrá dodnes, objavuje sa aj v televízii a pôsobí v dabingu ako dabér a dabingový režisér.
Dabing.
Venuje sa aj dabingu. Jeho najznámejšie dabingové roly boli Ross Geller (David Schwimmer) v seriáli "Priatelia", Charlie Harper (Charlie Sheen) v seriáli "Dva a pol chlapa", Ivo Di Carlo (Facundo Arana) v seriáli "Divoký anjel", Jack Sparrow (Johnny Depp) v sérii filmov "Piráti z Karibiku" a Ethan Hunt (Tom Cruise) v sérii filmov "".

</doc>
<doc id="542005" title="Benedict Cumberbatch" url="https://sk.wikipedia.org/wiki?curid=542005">
Benedict Cumberbatch

Benedict Timothy Carlton Cumberbatch (* 19. júl 1976, Londýn, Spojené kráľovstvo) je anglický filmový, televízny, divadelný herec a producent. Medzi jeho najznámejšie role patrí Stephen Hawking z filmu "Hawking" (2004), William Pitt z filmu "Nezlomná vôľa" (2006)a ‘’Doctor Strange ‘’ (2016). Najviac ho však preslávila rola Sherlocka Holmesa v seriáli "Sherlock" (2010).
Životopis.
Narodil sa v Londýne ako syn hercov Timothy Carltona a Wandy Venthamovej.
Náznaky jeho hereckej kariéry začali už v detstve, najskôr na súkromnej škole Brambletye School v Západnom Sussexe a potom na prestížnej škole Harrow School v severozápadnom Londýne. Po úspešnom absolvovaní odišiel učiť angličtinu na jeden rok do tibetského kláštora. Potom študoval herectvo na University of Manchester a rozhodol sa pokračovať v štúdiu na Londýnskej akadémií hudby a dramatických umení.

</doc>
<doc id="542026" title="Iveco Stralis" url="https://sk.wikipedia.org/wiki?curid=542026">
Iveco Stralis

Iveco Stralis je ťažký nákladný automobil, ktorý od roku 2002 vyrába talianska automobilka Iveco. Model Stralis nahradil modely EuroStar a EuroTech. Je bežne používaný na prepravu, ťažkú distribučnú dopravu a dopravu stavebných materiálov na dlhé vzdialenosti s hmotnosťami od 19 do 44 ton.
V roku 2007 boli na Stralise vykonané menšie zmeny v dizajne kabíny a prednej časti. Všetky modely Stralis sú vybavené prevodovkou EuroTronic, ktorá umožňuje automatický alebo poloautomatický režim radenia. V roku 2002 bol model Stralis prvým ťažkým nákladným automobilom, ktorý mal v štandardnej výbave automatickú prevodovku.
V roku 2012 bola uvedená nová verzia s názvom Stralis Hi-Way, ktorá spĺňa emisnú normu Euro 6. V roku 2016 debutovala nové verzia s názvom Stralis XP a v roku 2019 nahradil Stralis úplne nový model Iveco S-Way.
Motory.
Všetky motory sú radové šesťvalcové so štyrmi ventilmi na valec.
Všetky motory sú vybavené výkonnou dekompresnou výfukovou brzdou, známou ako Iveco Turbobrake.

</doc>
<doc id="542200" title="Bigbang" url="https://sk.wikipedia.org/wiki?curid=542200">
Bigbang

Bigbang (nazývaný aj ako We Belong Together) je prvý singel juhokórejskej chlapčenskej skupiny Big Bang. Vyšiel ako kombinácia CD a DVD a obsahoval dokumentárny materiál navyše. Vydaný bol 29. augusta 2006 vydavateľstvom YG Entertainment a v rebríčkoch sa udržal 8 mesiacov. Na skladaní sa podieľali aj samotní členovia. Líder skupiny, G-Dragon, zložil hlavnú skladbu „We Belong Together“. Spolu s T.O.P-om k nej napísal aj text. Pieseň má rýchle tempo a rapové pasáže. „This Love“ je adaptácia rovnomennej piesne americkej rockovej skupiny Maroon 5, ktorú prepísal a tiež naspieval G-Dragon.

</doc>
<doc id="542203" title="Bigbang Is V.I.P" url="https://sk.wikipedia.org/wiki?curid=542203">
Bigbang Is V.I.P

Bigbang Is V.I.P je druhý singel juhokórejskej chlapčenskej skupiny Big Bang. Vydaný bol 28. septembra 2006 vydavateľstvom YG Entertainment. Obsahuje 3 skladby, na ktorých produkcii sa podieľali hlavne G-Dragon a Perry. Na texte hlavnej skladby, „La La La“, sa podieľala celá skupina. Pieseň bola použitá v televíznom dokumente o formácii skupiny. Prvýkrát s ňou pred publikum vystúpili na 10. výročnom koncerte YG Family a ohlas bol pozitívny. Skladba „V.I.P.“ bola stručne predstavená na konci videoklipu k piesni „We Belong Together“ a aj jej text napísali všetci členovia spoločne. Celá skladba je rapovaná. R&amp;B skladba „My Girl“ je Tchäjangovým sólom.
Iné verzie.
La La La
My Girl (Tchäjangovo sólo)
V.I.P.

</doc>
<doc id="542240" title="Bigbang Vol.1" url="https://sk.wikipedia.org/wiki?curid=542240">
Bigbang Vol.1

Bigbang Vol. 1 – Since 2007 je debutový album juhokórejskej chlapčenskej skupiny Big Bang. Vydaný bol vydavateľstvom YG Entertainment 22. decembra 2006. Album obsahuje 3 už skôr vydané single. Titulnou skladbou s prvkami funku a popu je „Dirty Cash“. V piesni Big Bang prezentujú názory svojich rovesníkov na sociálne otázky. V piesni „She Can't Get Enough“ ukázali G-Dragon a T.O.P svoje spevácke schopnosti, aby ľudí presvedčili, že nie sú len dobrými rapermi, ale aj kvalitnými spevákmi. „Next Day“ je Sungriho sólom so smutným textom, ktorého emócie dokázal spevák vyjadriť veľmi dobre. V piesni „Big Boy“ sa T.O.P podieľal na skladaní hudby a napísal k nej text. „Shake It“ je party hit, za produkciou ktorého stoja G-Dragon a Brave Brothers.

</doc>
<doc id="542291" title="Hot Issue" url="https://sk.wikipedia.org/wiki?curid=542291">
Hot Issue

Hot Issue je druhé kórejské EP juhokórejskej chlapčenskej skupiny Big Bang, ktoré bolo vydané 22. novembra 2007 vydavateľstvom YG Entertainment. Hlavný singel „Last Farewell“ (kórejsky: 마지막 인사; fonetický prepis: "Madžimak Insa") sa dostal na čelo rôznych rebríčkov vrátane Juke-On, kde kraľoval osem týždňov za sebou. Pieseň je zmesou hip-hopu a popu. Vtedy 19-ročný líder skupiny, G-Dragon, napísal texty ku všetkým piesňam na tomto EP a k piatim z nich zložil aj hudbu. „Crazy Dog“ obsahuje vzorky z piesne „In My Fantasy“ od skupiny Seo Taiji and Boys. „Last Farewell“ získala niekoľko cien, vrátane „Pieseň mesiaca (december)“ na Cyworld Digital Music Awards.&lt;ref name="LFAREWELL/CYWORLD/SOM"&gt; &lt;/ref&gt; Z albumu sa predalo vyše 100 000 kópií.
Zoznam skladieb.
Vzorky

</doc>
<doc id="542325" title="Stand Up" url="https://sk.wikipedia.org/wiki?curid=542325">
Stand Up

Stand Up je tretie kórejské EP juhokórejskej chlapčenskej skupiny Big Bang. Vydané bolo 8. augusta 2008 vydavateľstvom YG Entertainment. Na albume sa podieľali aj Daishi Dance a kórejská rocková skupina No Brain. Titulná pieseň „Day By Day“ (kórejsky: 하루 하루; fonetický prepis: "Haru Haru") kraľovala mnohým hudobným rebríčkom a udržala sa na prvej priečke sedem po sebe nasledujúcich týždňov. Po úspechu hlavného singlu nasledovali jeho príklad aj ostatné piesne z albumu a dostali sa v rebríčkoch do Top 20. Pieseň „Heaven“ zastala druhé miesto, „Oh My Friend“ obsadila deviate, „A Good Man“ dvanáste a „Lady“ šestnáste miesto – celkovo to teda bolo päť piesní jednej skupiny v Top 20. Z EP sa predalo viac ako 140 000 kópií.

</doc>
<doc id="542328" title="Slovenská florbalová extraliga mužov 2014/15" url="https://sk.wikipedia.org/wiki?curid=542328">
Slovenská florbalová extraliga mužov 2014/15

Slovenská florbalová extraliga mužov alebo SALMING extraliga v sezóne 2014/15 bol 14. ročník extraligy florbalistov, najvyššej florbalovej súťaže mužov na Slovensku, ktorú kontroluje Slovenský zväz florbalu (SZFB). V súťaži účinkovalo 12 družstiev. Novým majstrom Slovenska sa stalo družstvo FBC Grasshoppers AC UNIZA Žilina, ktoré skončilo v základnej časti druhé za ŠK 1. FBC Trenčín.
Systém súťaže.
Po základnej časti, v ktorej hral každý s každým zápasy jedenkrát doma a vonku, nasledovalo play-off ôsmich najlepšie umiestnených tímov. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa nehralo, o bronzových medailách rozhodlo lepšie umiestnenie porazených semifinalistov v základnej časti. Posledné 2 družstvá po základnej časti zostúpili do 1. ligy.
Účastníci.
Pozn: Klub ŠK Victory Stars Nová Dubnica, ktorého družstvo skončilo v minulej sezóne na 9. mieste, predalo extraligovú licenciu klubu M-šport Salming Team Trenčín. Družstvo M-šport Salming predtým vyhralo 2. ligu Západ a postúpilo do 1. ligy.

</doc>
<doc id="542339" title="Yolande Moreauová" url="https://sk.wikipedia.org/wiki?curid=542339">
Yolande Moreauová

Yolande Moreauová (; * 27. február 1953, Brusel, Belgicko) je belgická divadelná a filmová herečka a filmová režisérka, viacnásobná držiteľka Césara.
Životopis.
Jej umelecké začiatky sú späté s detskými divadelnými predstaveniami, usporiadanými v Bruseli. Jej celovečerným filmovým debutom bol film "Bez strechy a bez zákona" režisérky Agnès Varda z roku 1985.
K najznámejším filmom, v ktorých hrala, patria napríklad "Germinal" (1993), "Amélia z Montmartru" (2001) alebo "Paríž, milujem ťa" (2006). Často spolupracuje aj s televíziou.

</doc>
<doc id="542406" title="Number 1 (album)" url="https://sk.wikipedia.org/wiki?curid=542406">
Number 1 (album)

Number 1 je prvý japonský album juhokórejskej chlapčenskej skupiny Big Bang, ktorý vyšiel 22. októbra 2008 pod vydavateľstvami YG Entertainment a Universal Music Group. Obsahuje zväčša už skôr vydané skladby z predchádzajúcich dvoch japonských EP "For the World" a "With U". „Haru Haru“ a „My Heaven“ sú z ich tretieho kórejského EP "Stand Up". Na produkcii sa podieľali aj členovia skupiny, najmä G-Dragon. Album sa umiestnil na treťom mieste v dennom rebríčku a na 13. mieste v týždennom rebríčku albumov japonského Oriconu.

</doc>
<doc id="542408" title="Remember" url="https://sk.wikipedia.org/wiki?curid=542408">
Remember

Remember je druhý kórejský štúdiový album juhokórejskej chlapčenskej skupiny Big Bang. Vydaný bol 5. novembra 2008 vydavateľstvom YG Entertainment. Hlavným singlom albumu bola skladba „Sunset Glow“ (kórejsky: 붉은 노을; fonetický prepis: "Bulkun Noul"), remake piesne „Red Sunset“ speváka I Mun-sea. Na hudobnom festivale KBS túto pieseň zaspievali spolu s ním. Druhým singlom bolo Sungriho sólo „Strong Baby“, ku ktorému bol 1. januára 2009 na YouTube zverejnený videoklip. Z albumu sa predalo vyše 200 000 kópií.

</doc>
<doc id="542417" title="Slzy tvý mámy, Šedivý a spol." url="https://sk.wikipedia.org/wiki?curid=542417">
Slzy tvý mámy, Šedivý a spol.

"Slzy tvý mámy, Šedivý a spol." je piaty radový album slovenskej alternatívnej skupiny Chiki liki tu-a z Prešova. Vznikol v apríli a novembri 2014 v Prešove. Album obsahuje 12 skladieb. Vyšiel vo vydavateľstve Panorama media. Bol vyhlásený za najlepší album roka 2015 Radio_Head_Awards.
Realizácia.
Zvuk a mix : Tomáš Višňovský
Nahrávané : Radar Prešov (apríl 2014), Štúdio Jazierka Prešov (november 2014)
Obal : Mgr.Art. Ivana Višňovská
Obsadenie.
Martin Višňovský – basgitara , spev, 
Ľuboslav Petruška – gitara, spev (11) 
Tomáš Višňovský – bicie
Hostia
Ján Višňovský – tenor saxofón (11)
Lukáš Gulden – baryton saxofón (3)
Daniel Hurtuk – hlas (9)
Ivana Višňovská – hlas (12)
Mikuláš a Juraj Višňovský – hlas (7)

</doc>
<doc id="542429" title="Lollipop (Big Bang)" url="https://sk.wikipedia.org/wiki?curid=542429">
Lollipop (Big Bang)

Lollipop je pieseň juhokórejských skupín Big Bang a 2NE1. Vznikla na propagáciu mobilných telefónov LG Cyon. Skladba interpoluje hit „Lollipop“ z roku 1958, ktorý napísali Julius Dixson a Beverly Ross. Pieseň sa umiestnila na prvej priečke rôznych online rebríčkov. Aj keď práve „Lollipop“ bol prvým singlom skupiny 2NE1, nepovažuje sa za ich debutový. Tým bol až singel „Fire“, ktorý vyšiel 6. mája 2009.
Videoklip.
Videoklip k piesni sa natáčal v prvý marcový týždeň a premiéru mal 27. marca 2009. O niekoľko týždňov neskôr, 2. mája 2009, bolo zverejnené video z nakrúcania.
Externé odkazy.
BIGBANG &amp; 2NE1 - Lollipop MV na YouTube

</doc>
<doc id="542443" title="Zoznam klubových úspechov slovenských futbalistov v zahraničí" url="https://sk.wikipedia.org/wiki?curid=542443">
Zoznam klubových úspechov slovenských futbalistov v zahraničí

Zoznam klubových úspechov slovenských futbalistov v zahraničí je prehľadom úspechov, ktoré získali slovenskí futbalisti v zahraničných kluboch v európskych pohároch, domácich ligových a pohárových súťažiach.
Víťazi európskych pohárov.
Pohár UEFA/Európska liga
Superpohár 
Semifinalisti európskych pohárov.
Liga majstrov
Pohár víťazov pohárov
Pohár UEFA/Európska liga
Majstrovské tituly v zahraničí.
 Arménsko
 Austrália 
 Belgicko 
 Bielorusko 
 Bulharsko 
 Cyprus 
 Česko 
Sparta Praha
Slavia Praha
Slovan Liberec
Baník Ostrava
Viktoria Plzeň
 Dánsko
 Fínsko
 Francúzsko 
 Grécko 
 Gruzínsko 
 Holandsko 
 Chorvátsko 
 Indonézia
 Juhoslávia
 Katar 
 Kostarika 
 Litva 
 Maďarsko 
 Malajzia
 Malta 
 Moldavsko 
 Nemecko 
 Nórsko 
 Poľsko 
 Portugalsko 
 Rakúsko 
 Rumunsko
 Rusko 
 Spojené arabské emiráty
 Škótsko
 Španielsko 
 Taliansko 
 Turecko 
Víťazi národných pohárov.
 Pohár FA 
 Azerbajdžanský pohár 
 Belgický pohár 
 Bulharský pohár 
 Cyperský pohár 
 Český pohár 
 Dánsky pohár
 Grécky pohár 
 Gruzínsky pohár 
 Holandský pohár 
 Chorvátsky pohár 
 Iránsky pohár
 Izraelský pohár
 Kazašský pohár 
 Litovský pohár 
 Lotyšský pohár 
 Maďarský pohár 
 Moldavský pohár 
 Nemecký pohár 
 Poľský pohár 
 Portugalský pohár 
 Rakúsky pohár 
 Rumunsko
 Ruský pohár 
 Singapurský pohár
 Slovinský pohár 
 Škótsky pohár 
 Španielsky pohár 
 Švédsky pohár
 Švajčiarsky pohár
 Taliansky pohár 
 Turecký pohár 
 Uzbecký pohár
Poznámka: * hráč nehral vo finále pohára, ale bol členom mužstva
Porazení finalisti.
V tomto prehľade uvádzame porazených finalistov vo vybraných pohárových súťažiach. Géza Kalocsay, Miloš Glonek a Vladimír Kinder boli prvými slovenskými futbalistami vo finálových zápasoch o pohárové trofeje vo vyspelých futbalových krajinách. Anton Bulla je dodnes rekordérom v počte strelených gólov vo finále Rakúskeho pohára, v troch finálových stretnutiach skóroval šesťkrát.
 Pohár FA
 Francúzsky pohár
 Taliansky pohár
 Rakúsky pohár
Víťazi Ligových pohárov.
 Anglický Ligový pohár
 Francúzsky Ligový pohár
 Rumunský ligový pohár
 Ruský Ligový pohár
 Škótsky Ligový pohár 
 Turecký Ligový pohár
Poznámka: * hráč nehral vo finále pohára, ale bol členom mužstva
Víťazi národných Superpohárov.
 Arménsky Superpohár 
 Belgický Superpohár
 Bulharský Superpohár 
 Český Superpohár
 Estónsky Superpohár
 Gruzínsky Superpohár 
 Holandský Superpohár
 Chorvátsky Superpohár
 Maďarský Superpohár
 Poľský Superpohár 
 Portugalský Superpohár
 Rakúsky Superpohár
 Ruský Superpohár
 Španielsky Superpohár
 Taliansky Superpohár
Poznámka: * hráč nehral vo finále pohára, ale bol členom mužstva

</doc>
<doc id="542475" title="Big Bang (album)" url="https://sk.wikipedia.org/wiki?curid=542475">
Big Bang (album)

Big Bang je druhý japonský štúdiový album juhokórejskej skupiny Big Bang vydaný 19. augusta 2009 vydavateľstvom Universal Music Group. Produkcia albumu začala v júni 2009 vydaním prvého japonského singla „My Heaven“, ktorý zaznamenal mierny úspech. Následne vyšiel druhý singel „Gara Gara Go!“ a priblížne za mesiac sa z neho predalo 30 000 kópií. Koncom júla bolo nahrávanie ukončené. Jedinou čisto anglickou skladbou na albume je „Love Club“. "Big Bang" debutoval v japonskom dennom rebríčku Oricon na 2. mieste a za prvý deň bolo predaných 12 000 kópií. V týždennom rebríčku obsadil 3. miesto.
Zoznam skladieb.
Certifikácia.
Predaje prekročili 100 000 kópií, čím si album od RIAJ (Asociácia nahrávacieho priemyslu Japonska) vyslúžil označenie zlatý.

</doc>
<doc id="542478" title="Koe o Kikasete" url="https://sk.wikipedia.org/wiki?curid=542478">
Koe o Kikasete

Koe o Kikasete (japonsky: 声をきかせて; anglicky: Let Me Hear Your Voice) je tretí japonský singel juhokórejskej skupiny Big Bang, ktorý vyšiel 4. novembra 2009, necelé 4 mesiace po singli „Gara Gara Go!“, pod vydavateľstvami YG Entertainment a Universal Music Group. V japonskom rebríčku Oricon sa umiestnil na 4. mieste. Skladba „Koe o Kikasete“ bola použitá ako soundtrack v japonskom seriáli "Ohitorisama" (japonsky: おひとりさま; anglicky: One Person). 
Zoznam skladieb.
Certifikácia.
Po roku a pol od vydania udelila v marci 2011 RIAJ (Asociácia nahrávacieho priemyslu Japonska) zlato za digitálny predaj.

</doc>
<doc id="542483" title="Slovenský pohár v basketbale žien" url="https://sk.wikipedia.org/wiki?curid=542483">
Slovenský pohár v basketbale žien

Slovenský pohár v basketbale žien je basketbalová pohárová súťaž žien na Slovensku, ktorú organizuje Slovenská basketbalová asociácia (SBA). Vznikla v roku 1994 a zúčastňujú sa jej kluby dvoch najvyšších slovenských ligových súťaží. Najúspešnejším klubom súťaže je Young Angels Košice, ktorý v nej zvíťazil 14-krát.
Štruktúra súťaže.
Pohár sa hrá turnajovým spôsobom, pred ktorým sa hrá najprv kvalifikácia. Samotný turnaj (final six) prebieha vyraďovacím systémom, keď v každom kole proti sebe dva tímy odohrajú zápas o postup do ďalšieho kola alebo zápasov o konečné umiestnenie. 

</doc>
<doc id="542488" title="Tell Me Goodbye" url="https://sk.wikipedia.org/wiki?curid=542488">
Tell Me Goodbye

Tell Me Goodbye je štvrtý japonský singel juhokórejskej skupiny Big Bang vydaný 9. júna 2010 vydavateľstvami YG Entertainment a Universal Music Group. Po vydaní sa umiestnil na 5. mieste japonského týždenného rebríčka Oricon. Pieseň „Tell Me Goodbye“ je až na niekoľko anglických veršov po japonsky. Bola nahraná pre japonskú verziu seriálu "Iris".&lt;ref name="TMG/IRIS"&gt;&lt;/ref&gt; Pieseň sa stala veľmi populárnou, mala pozitívne ohlasy a na 52. ročníku Japan Record Awards vyhrala ocenenie „Pieseň roka“. Kórejská verzia skladby „Hands Up“ neskôr vyšla na štvrtom kórejskom EP skupiny – "Tonight".
Zoznam skladieb.
Certifikácia.
V septembri 2012 RIAJ (Asociácia nahrávacieho priemyslu Japonska) udelila singlu zlato za digitálny predaj.

</doc>
<doc id="542496" title="Budova Matice slovenskej (Martin)" url="https://sk.wikipedia.org/wiki?curid=542496">
Budova Matice slovenskej (Martin)

Budova Matice slovenskej v Martine je 1. budova Matice slovenskej postavená podľa projektu Jána Nepomuka Bobulu. Nachádza sa Štefánikovej ulici č. 11. Za národnú kultúrnu pamiarku bola vyhlásená roku 1961. V Ústrednom registri pamiatkového fondu sa nachádza pod číslom 573, spolu s pamätnou tabuľou, pomníkom so sochou S. H. Vajanského a matičnou záhradou.
Budova Matice Slovenskej.
Výstavba začala roku 1865 podľa projektu Jána Nepomuka Bobulu za vedenia architekta Milana Urbána zo Vsetína. Slávnostne ju otvorili 8. augusta 1865 na III. valnom zhromaždení. Pôvodne vystavaná v neskoro klasicistickom slohu. Budova je vystavaná do tvaru U s nádvorím uprostred.
Pamätná tabuľa.
Pamätná tabuľa je na nej umiestnená od roku 1919.
Pamätník so sochou S. H. Vajanského.
Socha bola premiestnená roku 1965 do záhrady spred druhej budovy Matice slovenskej. Autorom je František Úprk. Nachádza sa na nádvorí budovy.
Matičná záhrada.
Záhrada sa nachádza za budovou. Založená bola v druhej polovici 16. storočia.

</doc>
<doc id="542500" title="Slovenský pohár v basketbale mužov" url="https://sk.wikipedia.org/wiki?curid=542500">
Slovenský pohár v basketbale mužov

Slovenský pohár v basketbale mužov je basketbalová pohárová súťaž mužov na Slovensku, ktorú organizuje Slovenská basketbalová asociácia (SBA). Vznikla v roku 1995 a zúčastňujú sa jej kluby dvoch najvyšších slovenských ligových súťaží. Najúspešnejším klubom súťaže sú BK Iskra Svit, BK Inter Bratislava a BK Slovakofarma Pezinok, ktorí v nej zvíťazili 4-krát.
Štruktúra súťaže.
Pohár sa hrá turnajovým spôsobom, pred ktorým sa hrá najprv kvalifikácia. Samotný turnaj (final eight) prebieha vyraďovacím systémom, keď v každom kole proti sebe dva tímy odohrajú zápas o postup do ďalšieho kola alebo zápasov o konečné umiestnenie. 

</doc>
<doc id="542531" title="Daniel Balavoine" url="https://sk.wikipedia.org/wiki?curid=542531">
Daniel Balavoine

Daniel Balavoine (* 5. február 1952, Alençon, Francúzsko† 14. január 1986, Gourma-Rharous, Mali) bol francúzsky spevák a hudobník. 
Jeho popularita vo Francúzsku a frankofónnom svete vysoko prevyšuje známosť v iných kultúrnych okruhoch, čoho dôkazom je 19. miesto, ktoré obsadil v televíznej ankete Najväčší Francúz (v mutácii britských 100 Greatest Britons) v roku 2005. Jeho tvorba býva radená k synthpopu a prirovnávaná napr. k anglofónnym skupinám Eurythmics, alebo Depeche Mode. 
Zahynul pri páde helikoptéry na pretekoch Rallye Dakar.

</doc>
<doc id="542532" title="Severo Ochoa" url="https://sk.wikipedia.org/wiki?curid=542532">
Severo Ochoa

Severo Ochoa de Albornoz (* 24. september 1905, Luarca, Španielsko – † 1. november 1993, Madrid) bol španielsko-americký lekár a biochemik, ktorý spolu s Arthurom Kornbergom získal v roku 1959 Nobelovu cenu za fyziológiu a medicínu, a to za objav mechanizmu biosyntézy RNA.
Životopis.
Vyštudoval medicínu na univerzite v Madride.
Ešte ako študent, na konci 20. rokov urobil svoj prvý objav, vyvinul metódu na meranie malých množstiev kreatínu v svaloch. To ho tiež nasmerovalo do výskumu miesto k lekárskej praxi. Úspech s kreatínom mu priniesol pozvanie Otta Meyerhofa (nositeľa Nobelovej ceny za rok 1922) do jeho laboratória v Inštitúte pre biológiu cisára Viliama v Berlíne, kde strávil rok. Postgraduálne štúdium potom začal na London National Institute for Medical Research. Tu sa začal zaujímať o enzýmy, čo bol začiatok jeho kľúčového záujmu. Roku 1933 sa vrátil do Madridu, čoskoro však vypukla občianska vojna. Ochoa Španielsko preto opustil a po peripetiách na mnohých výskumných inštitúciách v Európe (Heidelberg, Oxford) nakoniec zamieril do USA, na New York University, kde sa venoval chemickej syntéze RNA, za čo tiež nakoniec získal Nobelovu cenu.
Roku 1956 získal americké občianstvo, v závere života sa však vrátil do Madridu, kde roku 1993 zomrel.

</doc>
<doc id="542533" title="Tonight (EP)" url="https://sk.wikipedia.org/wiki?curid=542533">
Tonight (EP)

Tonight je štvrté kórejské EP juhokórejskej chlapčenskej skupiny Big Bang. Vydané bolo 24. februára 2011 vydavateľstvom YG Entertainment. V Kórei to bolo prvýkrát po dvoch rokoch, čo skupina niečo vydala. Po vydaní sa album umiestnil na prvých miestach v rôznych kórejských aj medzinárodných hudobných rebríčkoch.
Príprava.
Počas písania piesní vtedy nepomenovaného albumu sa G-Dragon a T.O.P začali zameriavať na svoj spoločný projekt GD &amp; TOP. Podľa G-Dragona skúšala skupina so svojou hudbou „nové kombinácie“, v ktorých mali Tchäjang, Däsong a Sungri vytvoriť trio a on s T.O.P-om duo, nakoľko v Kórei po dobu dvoch rokov nič nevydali. Aj keď toto rozdelenie malo byť len v rámci skupinových materiálov, G-Dragon a T.O.P šli na základe úspechu svojich materiálov medzi fanúšikmi za Jang Hjon-sokom, riaditeľom YG Entertainment, aby im ako duu dovolil vydať album. Po ukončení propagačných akcií kolaboračného albumu GD &amp; TOP sa skupina opäť stretla, aby nahrali "Tonight". Piesne z neho boli nahrávané rôzne počas ich dvojročnej pauzy. G-Dragon opísal hudbu z tohto EP ako „veľmi veselú“ v nádeji, že ňou svojich poslucháčov rozveselia. Aj keď predchádzajúce EP skupiny sa niesli v duchu elektronickej hudby, tentoraz sa rozhodli zamerať na „srdečný rock“.&lt;ref name="GD/TOP"&gt;&lt;/ref&gt;
Vydanie a propagácia.
Po takmer dvojročnej skupinovej pauze sa v roku 2011 Big Bang vrátili do Južnej Kórey s koncertom "Big Show", na ktorom bolo 40 000 divákov. Predviedli aj svoje nové piesne z "Tonight". Koncert vysielali online SBS a Mnet. I Su-jon z "Newsen" opísala vystúpenie ako „zmyselné, elegantné a luxusné“, "Jonhap" zase ako „svieže a odvážne“, a že „skupine Big Bang sa podaril skvelý návrat“. "Star News" pochválili skupinu za použitie mnohých rekvizít, vystúpenie označili za „presvedčivé a výbušne“ a vyhlásili, že „Big Bang sa vrátili silnejší ako kedykoľvek predtým“. Koncert mal sledovanosť 5.7%, čo bolo vyššie ako očakávaných 4.9%. Výnosom z koncertu bolo údajne 43 miliárd ₩ (35,3 miliónov €).
Foto teasery z videoklipu k titulnej piesni „Tonight“, ktorú napísali G-Dragon a T.O.P, boli zverejnené tiež online. Skupina svoj návrat potvrdila aj prostredníctvom statusu na Tchäjangovom Twitteri. "Tonight" sa neskôr umiestnilo na 3. mieste Billboardového rebríčka "Svetové albumy", na 7. mieste rebríčka "Heatseekers Albums" a na 29. mieste rebríčka "Nezávislé albumy". V Kórei bol na čele rebríčkov ako Gaon, Bugs, Soribada, Melon, Cyworld, Dosirak a Mnet.
Album získal prevažne pozitívnu kritiku. "Expo Flat News" ho pochválilo za „pôsobivý a sofistikovaný zvuk“. Titulná pieseň „Tonight“ si tiež vyslúžila pochvalu za svoj „sofistikovaný elektronický zvuk“ spojený s akustickou gitarou. Čchö Čun-jong z Asiae pochválil nové smerovanie skupiny ohľadom hudby a uznal, že počas dvojročnej prestávky „sa štýl a hudobný cit skupiny prehĺbili“. Za necelý týždeň bolo predaných 100 000 kópií.

</doc>
<doc id="542552" title="Big Bang 2" url="https://sk.wikipedia.org/wiki?curid=542552">
Big Bang 2

Big Bang 2 je tretí japonský štúdiový album juhokórejskej chlapčenskej skupiny Big Bang. Vyšiel 11. mája 2011 pod vydavateľstvom Universal Music Group. 3 jeho single – „Koe o Kikasete“, „Tell Me Goodbye“ a „Beautiful Hangover“ – boli vydané už skôr. V japonskom rebríčku Oricon sa prvé dva umiestnili v Top 5 a tretí v Top 10.
Single.
Ešte pred vydaním "Big Bang 2" vyšli 3 single. Prvým bol „Koe o Kikasete“ vydaný 4. novembra 2009. V týždennom rebríčku japonského Oriconu obsadil 4. miesto a v rebríčku sa mu podarilo udržať 16 týždňov. Nasledoval „Tell Me Goodbye“, ktorý bol vydaný 9. júna 2010. V Oricone sa umiestnil na 5. mieste a v rebríčku sa držal 15 týždňov. Tretí singel z 25. augusta 2010, „Beautiful Hangover“, obsadil v japonskom Oricone 7. miesto a celkovo sa v rebríčku udržal 8 týždňov. 18. apríla 2011 bol na oficiálnom YouTube kanáli YG Entertainment zverejnený videoklip k japonskej verzii piesne „Tonight“, ktorá bola 27. apríla vydaná ako digitálny singel. 5. singel, „Ms. Liar“, bol digitálne vydaný v rovnaký deň ako celý album.
Propagácia.
"Big Bang 2" bol súčasťou japonskej koncertnej šnúry "Love &amp; Hope". Pôvodne sa turné malo volať "Love &amp; Pain", ale názov sa kvôli zemetraseniu a cunami v Tóhoku zmenil. Časť výťažku šla na pomoc po katastrofe.
Pozície v rebríčkoch.
Certifikácia.
Predaje prekročili 100 000 kópií, čím si album od RIAJ (Asociácia nahrávacieho priemyslu Japonska) vyslúžil označenie zlatý.

</doc>
<doc id="542583" title="Angelo Scola" url="https://sk.wikipedia.org/wiki?curid=542583">
Angelo Scola

Angelo kardinál Scola (* 7. november 1941, Malgrate v Lombardii) je taliansky rímskokatolícky duchovný, teológ, kardinál, významná osobnosť hnutia Comunione e Liberazione, bývalý patriarcha benátsky a arcibiskup milánsky.
Stručný životopis.
Pri štúdiu filozofie na Katolíckej univerzite Božského Srdca v Miláne sa spriatelil s donom Luigi Giussanim. Na tejto univerzite získal doktorát z filozofie, až potom sa rozhodol k vstupu do seminára milánskej arcidiecézy. Vzhľadom k tomu, že bol súčasťou hnutia Comunione e Liberazione, ho rektor seminára neodporučil ku sväteniu a preto bol roku 1970 vysvätený pre diecézu Teramo. Po svojom kňazskom svätení spolupracoval s významnými katolíckymi teológmi ako Henri de Lubac alebo Hans Urs von Balthasar, najmä pri založení medzinárodnej teologickej revue Communio.
Teológiu začal vyučovať na švajčiarskej Univerzite vo Freiburgu. Potom bol od r. 1982 profesorom na teologickej fakulte Pápežskej lateránskej univerzity v Ríme. V rokoch 1986 – 1991 bol konzultorom Kongregácie pre náuku viery, ktorú vtedy viedol kardinál Joseph Ratzinger, neskorší pápež Benedikt XVI.
Roku 1991 bol menovaný sídelným biskupom v Grosseto, konsekrovaný bol kardinálom Gantinem v rímskej Bazilike Panny Márie Snežnej dňa 21. septembra 1991. Na úrad diecézneho biskupa rezignoval v roku 1995, kedy sa stal rektorom Lateránskej univerzity (do r. 2002). Dňa 5. januára 2002 bol investovaný ako patriarcha benátsky, ktorým bol až do roku 2011. V konzistóriu dňa 21.októbra 2003 bol pápežom Jánom Pavlom II. menovaný kardinálom a dostal pridelenú titulárnu baziliku Santi XII Apostoli.
Pápež Benedikt XVI. menoval kardinála Scolu dňa 28. júna 2011 arcibiskupom milánskym. Milánska arcidiecéza je počtom veriacich najväčšia v Taliansku. V dňoch pred konkláve na ktorom sa volil nástupca Benedikta XVI., ktoré začalo 12. marca 2013, bol Scola medzi tými cirkevnými hodnostármi, ktoré komentátori najčastejšie uvádzali ako možného budúceho pápeža a rímskeho biskupa.
Dielo.
V jeho bibliografii nájdeme viac ako 120 odborných článkov.

</doc>
<doc id="542586" title="Claude François" url="https://sk.wikipedia.org/wiki?curid=542586">
Claude François

Claude François (* 1. február 1939, Al-Ismáílíja, Egypt† 11. marec 1978, Paríž, Francúzsko) bol francúzsky spevák, hudobný skladateľ a tanečník. Jeho najslávnejším dielom je pieseň „Comme d'habitude“, z roku 1967, ktorú neskôr preslávil v anglickej coververzii Frank Sinatra pod názvom My Way.
Životopis.
Narodil sa v egyptskom meste Al-Ismáílíja talianskej matke a francúzskemu otcovi. Počas Suezskej krízy v roku 1956 sa rodina presťahovala do Monaka.
Spevácky začínal ako hotelový spevák na francúzskej riviére, jeho kariéra však odštartovala najmä po presťahovaní do Paríža. Tu uvádzal do francúzskeho kultúrneho okruhu rad vplyvov anglosaskej hudby (twist, rock), čo mu v 60. rokoch prinieslo mimoriadnu popularitu najmä medzi mládežou, ktorej sa páčil aj jeho dynamický pohyb po javisku. Niekedy bol nazývaný tiež francúzskym Elvisom Presleym. Preslávil sa predovšetkým coververziami amerických hitov.
V 70. rokoch plynulo prešiel od rokenrolu k nastupujúcemu disko štýlu. V tejto ére si získal takisto kredit usporadúvaním charitatívnych koncertov. V roku 1975 tesne unikol smrti pri bombovom útoku teroristickej organizácie IRA v Londýne, rok potom čelil pokusu o vraždu, keď na neho vystrelil neznámy muž pri vystupovaní z auta. Aj tentoraz však vyviazol. Napriek tomu onedlho, v roku 1978, zomrel za zvláštnych okolností: pri kúpeli vo vani sa pokúšal opraviť pokazené svietidlo na stene a zabil ho elektrický prúd.
Smrť populárneho umelca v 39 rokoch Francúzsko silno zasiahla a vzbudila vlnu záujmu o jeho dielo. Aj preto v roku 2005 skončil v ankete Najväčší Francúz na 36. mieste.

</doc>
<doc id="542603" title="Susan Brownell Anthonyová" url="https://sk.wikipedia.org/wiki?curid=542603">
Susan Brownell Anthonyová

Susan Brownell Anthonyová (* 15. február 1820, Adams, Massachusetts, USA† 13. marec 1906, Rochester, New York, USA) bola americká aktivistka, kľúčová postava hnutia za práva žien v 19. storočí v USA. Bola spoluzakladateľkou "Women's Temperance Movement" a jeho časopisu "The Revolution". Hrala tiež významnú úlohu v boji proti otroctvu.
Pro-life feministka.
Susan Brownell Anthonyová bola rovnako ako väčšina amerických feministiek 19. a prvej polovice 20. storočia pro-life. Umelý potrat považovala za vraždu dieťaťa a odmietala myšlienku, že by bol ženským právom.
Tento postoj medzi americkými feministkami prevažoval až do 60. rokov 20. storočia (tzv. "Feministky prvej vlny"). V priebehu 60. rokov naopak väčšina feministického hnutia prijala myšlienku umelých potratov za svoju a začala usilovať o ich legalizáciu (tzv. "Feministky druhej vlny"). Od 70. rokov tvoria pro-life feministky v rámci feministického hnutia v USA výraznú menšinu.
Súčasné pro-life feministky sa hlásia k odkazu zakladateliek feministického hnutia (vrátane Susan B. Anthony), ktoré umelé potraty odmietali, a podporu umelých potratov zo strany súčasného feministického "mainstreamu" vnímajú ako zradu pôvodných feministických myšlienok a ideálov.
"Susan B. Anthony List" je americká pro-life organizácia nadväzujúca na myšlienky Susan B. Anthony, ktorá sa zameriava predovšetkým na podporu pro-life žien v politike.

</doc>
<doc id="542693" title="Lady Popular" url="https://sk.wikipedia.org/wiki?curid=542693">
Lady Popular

Lady Popular je bezplatná online počítačová hra bežiaca v webovom prehliadači, vyvinutá bulharskou softvérovou spoločnosťou XS Software. Hra bola pôvodne vydaná na konci roku 2009 a v roku 2012 bola spustená jej druhá hlavná verzia ako separátna hra pod názvom „Lady Popular Módna Aréna“. Lady Popular je dress-up (obliekacia) hra, ktorá cieli na ženské publikum. Bola preložená do 21 jazykov a má viac ako 8 miliónov zaregistrovaných používateľov.
O hre.
Hráč sa musí najprv zaregistrovať. Hra začína vytvorením ženskej osoby, ktorá je nazývaná „Lady“. Potom si môže zmeniť vzhľad svojej Lady (účes, nalíčenie atď), vytvoriť outfity, prenajať apartmán, spolupracovať s či súťažiť proti iným hráčom v Módnej aréne. K dispozícií sú správy, komentáre a chat. Prebieha tiež niekoľko súťaží.
Mesto.
Mesto je miesto, kde Lady nájde všetko čo potrebuje:
Módna Aréna.
Módna Aréna je hlavný systém v hre, ktorý umožňuje hráčom vyhrať smaragdy (pre nakupovanie) a získať skúsenosť (pre zvýšenie úrovní). V Módnej Aréne hráč si musí vybrať inú Lady a obe si budú porovnávať vzájomne svoju Popularitu. Popularita obsahuje 6 charakteristík: Kreativita, Elegancia, Pôvab, Dôvera, Štedrosť a Lojalita.
Súťaže.
V Lady Popular sú k dispozícii 3 súťaže – Pódium, módna aréna a súťaž krásy. Súťaž krásy a Módna aréna sú vysvetlené vyššie. Pódium je založené na hodnotení každej Lady získanom za hlasovacie obdobie každej súťaže (mesačne). Pódium znamená, že iné lady hlasujú a po sčítaní hlasov sa vyberú 3 víťazky v každej zo súťaží.
Lady kluby.
Lady cluby boli spustené v roku 2013 a umožňujú hráčom hrať spolu ako tím. Každý hráč si môže vytvoriť svoj vlastný Lady klub alebo sa stať členom iného klubu. 
Večierok.
Hráči majú možnosť organizovať zásnubný večierok a pozývať iných hráčov, ale najskôr je potrebné splniť niektoré úlohy. Ak chce lady vytvoriť večierok, musí pozbierať darčeky od všetkých priateľov, a nakoniec ju jeden požiada o ruku. 

</doc>
<doc id="542746" title="Kenwood Limited" url="https://sk.wikipedia.org/wiki?curid=542746">
Kenwood Limited

Kenwood je významný výrobca kuchynských spotrebičov, ktorý pôsobí v 44 krajinách. Značka má britské korene a je vlastnená skupinou De’Longhi. Značka Kenwood navrhuje, vyrába a predáva kuchynské spotrebiče vrátane kuchynských robotov, mixérov, food processorov, kanvíc a toastovačov.
Spoločnosť založil v roku 1947 Kenneth Maynard Wood v meste Woking a s výrobou pôvodne začal vo svojej garáži. Jeho zámerom bolo uľahčovať ženám prácu v kuchyni navrhovaním spotrebičov, ktoré ušetria čas. V roku 1962 sa spoločnosť rozrástla natoľko, že jej pôvodné výrobné priestory nestačili, a presťahovala sa do Havantu, kde funguje dodnes. Vo svete sa každé tri sekundy predá jeden spotrebič značky Kenwood.
História.
40. roky 20. storočia
Prvým produktom značky Kenwood bol prelomový toastovač vynájdený Kennethom Woodom, ktorý bol uvedený na trh v roku 1947 pod označením A100. Bol to prvý spotrebič svojho druhu v Európe, vďaka ktorému bolo možné opiecť chleba z oboch strán, bez toho, aby s ním bolo treba manipulovať.
50. až 60. roky 20. storočia
O tri roky neskôr, v roku 1950, uzrela svetlo sveta prvá verzia kuchynského robota Kenwood Chef, ktorá bola uvedená na výstave Ideal Home (Ideálny domov). Spotrebič bol vyvinutý tak, aby si poradil aj s najzložitejšími kuchynskými úlohami a mal 3 výstupy s rôznymi rýchlosťami, vďaka čomu mohli spotrebitelia pripravovať najrôznejšie pokrmy pomocí rôznych nástavcov. Do jedného týždňa od uvedenia na trh vypredal obchodný dom Harrods všetky skladové zásoby. V 60. rokoch 20. storočia už Kenwood Chef oslavoval úspechy po celom svete.
70. až 80. roky 20. storočia
Kenwood bol tiež prvým výrobcom, ktorý svoje produkty vybavil elektrickým voličom rýchlosti. Túto funkciu začali spotrebiče ponúkať v roku 1973. Prvý food processor tejto spoločnosti bol uvedený na trh v roku 1979. V roku 1989 bola otvorená prvá továreň spoločnosti Kenwood v Číne, do ktorej značka investovala, aby dokázala vyhovieť po narastajúcom dopyte.
90. roky 20. storočia až prvá dekáda 21. storočia
V roku 1997 Kenneth Wood zomrel vo veku 81 rokov po krátkej chorobe.
Dnes má spoločnosť viac než 80 medzinárodných distribútorov. V roku 2000 sa značka Kenwood stala súčasťou skupiny De’Longhi Group.
V roku 2009 uviedla značka Kenwood na trh kuchynský robot Cooking Chef, prvý kuchynský robot so vstavaným indukčným ohrevom, ktorý súčasne varí a mieša.
Pôvodný dizajnér robota Kenwood Chef, Kenneth Grange, bol za svoje služby dizajnu v roku 2013 povýšený do šľachtického stavu.
Produkty.
Produkty Kenwood zahŕňajú následujúce kategórie:
• Kuchynské roboty
• Príprava jedál a nápojov (food processory, mixéry, odšťavovače)
• Raňajky (kanvice, toastovače, kávovary)
Írsky smotanový alkoholický nápoj Baileys bol prvýkrát pripravený pomocou robota Kenwood.
Design a inžinierstvo.
Spoločnosť je dnes synonymom vysoko kvalitných spotrebičov, ktoré v rodinách vydržia po celé generácie. Podla BBC sa modely Chef stále používajú aj po 40 rokoch od zakúpenia.

</doc>
<doc id="542807" title="Miroslav Nemec (futbalista)" url="https://sk.wikipedia.org/wiki?curid=542807">
Miroslav Nemec (futbalista)

Miroslav Nemec (* 26. september 1971, Banská Bystrica) je futbalový tréner a bývalý slovenský futbalista.
Hráčska kariéra.
Futbalové začiatky Miroslava Nemca sú spojené s družstvom Agrostav Sásová, kde hrával od svojich 12-tich rokov až do nástupu na základnú vojenskú službu. Počas základnej vojenskej služby hrával za "B" družstvo Banská Bystrica "B". Po ukončení vojenskej služby hral 3. ligu za družstvo FC Selce. Od roku 1996 začal hrávať najvyššiu národnú ligu a to za družstvá Tatran Prešov, 1. FC Košice, DAC Dunajská Streda, F.C Ironi Ashdod (Izrael), MŠK Žilina, FK Matador Púchov, FK Atyrau (Kazachstan) a FC Ekibastuzets (Kazachstan). Po návrate z Kazachstanu ukončil svoju futbalovú kariéru. Futbal hrával ďalej, ale už iba v nižších regionálnych súťažiach. Za sezónu 2011/2012 bol členom Jedenástky ObFZ Žilina.
Po skončení futbalovej kariéry zostal pri futbale a to v pozícii futbalového trénera. Podarilo sa mu získať FFU PRO Coaching Award UEFA PRO DIPLOMA. Svoje teoretické znalosti v rokoch 2006 až 2015 prakticky aplikoval v MŠK Žilina, kde pôsobil ako asistent hlavného trénera A družstva, ale aj ako hlavný tréner U-19 a B družstva. Od júna 2015 do septembra 2015 pôsobil v prvoligovom klube TS Podbeskidzie Bielsko-Biala (Poľsko), ako asistent trénera Dariusza Kubického. Od októbra 2015 pôsobil ako hlavný tréner družstva OFK Teplička nad Váhom, účastníka II. ligy (DOXXbet liga). Jeho úlohou bolo zachrániť družstvo v II. lige, čo bolo splnené. Od októbra 2016 bol hlavným trénerom A družstva MFK Frýdek Místek (2. česká liga). Jeho úlohou bolo zachrániť družstvo v II. lige, čo bolo splnené. Od roku 2017 bol hlavným trénerom A družstva Telen Vision (2. liga v Zimbabwe). Tam pôsobil až do januára 2020, kedy začal pôsobiť ako asistent trénera FC Nitra. Od 6. marca do júla 2020 bol hlavným trénerom FC Nitra.
Európske klubové zápasy.
2003/2004: FK Matador Púchov - UEFA pohár (4 zápasy/2 góly - FC Sioni Bolnisi, FC Barcelona)
2002/2003: MŠK Žilina - UEFA Champions League (2 zápasy - FC Basel 1893)
2000/2001: 1. FK Košice - UEFA Cup (2 zápasy - GAK Graz)
Úspechy.
2008 (MŠK Žilina) - postup do skupinovej fázy Pohára UEFA (asistent hlavného trénera D. Radolského)
2010 (MŠK Žilina) - postup do skupinovej fázy Ligy majstrov (asistent hlavného trénera P. Hapala)
2002, 2003 (MŠK Žilina) - Slovenský futbalový majster (hráčska kariéra)
2007, 2010, 2012 (MŠK Žilina) - Slovenský futbalový majster (asistent hlavného trénera P. Vrbu, P. Hapala, F. Adelaara)
2012 (MŠK Žilina) - víťaz Slovenského pohára (asistent hlavného trénera F. Adelaara)

</doc>
<doc id="542818" title="Harold Wilson" url="https://sk.wikipedia.org/wiki?curid=542818">
Harold Wilson

James Harold Wilson, barón Wilson of Rievaulx, KG, OBE, FRS, PC (* 11. marec 1916, Huddersfield, Spojené kráľovstvo – † 24. máj 1995, Londýn) bol britský politik. V rokoch 1964 – 1970 a 1974 – 1976 zastával funkciu predsedu vlády za Labouristickú stranu.
Životopis.
Wilsonov otec, povolaním chemik, bol aktívny v Labouristickej strane, matka bola učiteľka. V roku 1934 začal študovať modernú históriu na oxfordskej Jesus College a bol členom Liberálnej strany. K vstupu do Labouristickej strany ho priviedol významný socialistický libertarián a člen fabianskej spoločnosti G. D. H. Cole. Po roku štúdia si Wilson zmenil odbor na areálové štúdium filozofie, politológie a ekonómie, ktoré zakončil v roku 1937. Potom vyučoval na Oxfordskej univerzite hospodárske dejiny.
Po vypuknutí vojny sa Wilson prihlásil do armády, ako špecialistu ho ale pridelili k civilnej službe. Pracoval ako štatistik a ekonóm v oblasti uhoľného priemyslu. Štatistika bola jeho špecializáciou, neskôr bol vedúcim predstaviteľom Ústredného štatistického úradu a prezidentom Kráľovskej štatistickej spoločnosti.
Verejná činnosť.
V roku 1945 bol prvý raz zvolený do Dolnej snemovne, v roku 1947 sa stal ministrom obchodu ako najmladší člen britskej vlády v 20. storočí. V roku 1951 odstúpil na protest proti zavedeniu poplatkov do britského zdravotného systému. V roku 1954, keď boli labouristi v opozícii, sa stal tieňovým kancelárom pokladu (ministrom financií). V priebehu päťdesiatych rokov sa posunul zo straníckej ľavice k pravicovému krídlu, čo ho stálo i jeho kreslo, ktoré vymenil za tieňové ministerstvo zahraničia. Po náhlom úmrtí predsedu strany Hugha Gaitskella bol zvolený za predsedu Labouristickej strany a zvíťazil s ňou tesnou väčšinou vo voľbách roku 1964.
Predseda vlády.
Počas svojho úradovania zápasil so zložitou hospodárskou situáciou – vysokou infláciou i nezamestnanosťou a rozpočtovými schodkami. Napriek tomu odmietal devalváciu britskej libry. Nakoniec k nej v roku 1967 nútene pristúpil, dokázal ju však mediálne prezentovať ako úspech. Inflácii zamedzoval prostredníctvom cenovej kontroly. Založil niekoľko inštitúcií na podporu hospodárstva a ekonomického rastu. Za jeho vlády sa uskutočnilo mnoho štrajkov, jeden z najvýznamnejších organizovali dopravné odbory. V oblasti školstva bola za Wilsonovej vlády zriadená Open University.
Za prvej Wilsonovej vlády vypukli nepokoje v mnohých bývalých britských kolóniách, predovšetkým v Rodézii a Južnej Afrike. Wilson bol odporcom rodézskeho belošského predsedu vlády Iana Smitha, ktorý upieral černošskej väčšine rozhodovacie právo v krajine. Zo strany USA bol vystavený veľkému tlaku, aby vyslal britské jednotky do vietnamskej vojny, k čomu ale nikdy nedošlo. Wilsonova vláda sa obmedzila na slovné protesty, napríklad po náletoch na Hanoj a Haiphong.
V druhej polovici 60. rokoch došlo k výraznému prílivu imigrantov do Spojeného kráľovstva, čo dokázala využiť konzervatívna opozícia.
V opozícii.
Po prehratých voľbách v roku 1970 ponúkol svoju rezignáciu na predsedu Labouristickej strany, jeho možný súper James Callaghan proti nemu však odmietol kandidovať a Wilson zostal na čele strany. Po víťazstve vo voľbách v roku 1974 opäť zostavoval vládu, tentoraz ale koaličnú, pretože labouristi nezískali väčšinu kresiel.
Druhé premiérske obdobie.
Po abdikácii Charlese de Gaulla sa mu podarilo úspešne presadiť pristúpenie krajiny k Európskemu spoločenstvu, ktoré bolo potvrdené vôbec prvým britským referendom v roku 1975. Už za svojej prvej vlády poslal armádu do Severného Írska. Jeho plány z rokov, keď bol v opozícii, na postupné zjednotenie Severného Írska s Írskou republikou, ktoré z väčšej časti prevzala i konzervatívna vláda Edwarda Heatha, skončili potom, ako musel uzavrieť koalíciu so severoírskymi unionistami. 16. marca 1976 na svoju funkciu prekvapujúco rezignoval. Svoj krok zdôvodnil skorším zámerom skončiť ako 60-ročný politickú kariéru. Ako dôvod uviedol aj fyzické a duševné vyčerpanie, ktoré bolo pravdepodobne prejavom začínajúcej Alzheimerovej choroby.
Po odchode z premiérskej funkcie.
Obdržal Podväzkový rad a po opustení Dolnej snemovne bol povýšený do doživotného šľachtického stavu (tzv. "life peer") a ako barón "Wilson of Rievaulx" zasadol do lavíc Snemovne lordov. Vzhľadom na postupujúcu Alzheimerovu chorobu od roku 1987 nevystupoval na verejnosti. Zomrel v roku 1995 na rakovinu.
Rodina.
Manželka Mary Baldwinová je poetka, mali spolu dvoch synov.

</doc>
<doc id="542918" title="Čertižniansko-haburská vzbura" url="https://sk.wikipedia.org/wiki?curid=542918">
Čertižniansko-haburská vzbura

Čertižiansko-haburská vzbura bola roľnícka vzbura, ktorá vypukla 13. marca 1935. Bola reakciou na exekúcie roľníkov, ktoré začali v obci Borov, pokračovali v Habure a nasledovali v Čertižnom. Pri exekúcii v Čertižnom chcel exekútor pre dlh 404 Kčs Ivanovi Dimunovi odobrať kravu. Táto bola zdrojom obživy a pomocníkom pri prácach. Susedia sa zastali jeho syna Pavla, ktorý sa snažil dražbe zabrániť. Nasledujúci deň sa vzbura rozhorela aj v susednej Habure a Borove. Vzbura bola potlačená policajnými zložkami o sile 230240 žandárov. Došlo k bitiu zadržaných a tiež aj k súdu a žalárovaniu občanov Habury a Čertižného, ktorý boli pri zásahu zadržaní.
Ekonomická situácia.
Veľká hospodárska kríza, ktorá začala 24. októbra 1929 Čiernym štvrtkom na Wall Street, zasiahla postupne celý svet a zasiahla aj Česko-Slovensko v rokoch 19291933. nezamestnanosť vzrástla z 441 000 nezamestnaných v roku 1923 na 920 tisíc v roku 1933. Vznikali hladové doliny, nepokoje. Nárast nezamestnaných pokles kúpnej sily, spôsobli pokles cien poľnohospodárskej produkcie. Toto s nárastom daní z nehnuteľnosti spôsobilo veľký počet exekúcií.
Priebeh vzbury.
Na 13. marca 1935 boli ohlásené ezekúcie v obciach Borov – kde mali prebehnút v ranných hodinách, Habura – napoludnie a poobede v obci Čertižné. V prvých dvoch boli neúspešné exekúcie kvôli odignorovaniu obyvateľmi. V Čertižnom sa syn Ivana Dimuna Pavel postavil exekúcii kravy. Žandári privolaní exekútorom na pomoc pri exekúcii ho odviedli na žandársku stanicu, kde ho nakoniec zhromažďujúci sa susedia išli oslobodiť, čo sa im podarilo. Dedinčania zastavili aj ďalšiu exekúciu u Michal Figúru. Pri oslobodzovaní Pavla Dimuna došlo k napadnutiu žandárskej stanice kamenmi. Na druhý deň došlo k stupňovaniu odporu, kedy sa k odporu pridali aj obyvatelia Habury a Borova, postavili sa na odpor privolaným posilám z Medzilaboriec. Okrem hádzania kameňov, dochádza aj k streľbe a na povel okresného veliteľa nadporučíka Vacíka dochádza k použitiu zbraní žandármi. Až zosilnené hliadky v počte 230240 mužov, pod velením majora Strichavky z Humenného a podplukovníka Blahu z Bratislavy, potláčajú vzburu a začínajú obkľučvať dediny a 16. marca dochádza k prvým zatknutiam. Celkovo bolo zatknutých 105 osôb (63 z Čertižného, 29 z Habury a 13 z Borova). Boli eskortovaní do väznice v Košiciach. Odsúdených bolo nakoniec 62 osôb, medzi nimi boli 2 ženy.
Spomienky pamätníkov.
"Haburský Notár": „Ale keď žandári celé obce obsadili, po chotári sa na päť krokov rozostavili, počali chlapi do lesov utekať. Tí, čo zostali doma, pocítili následky. Žandári od prvého čísla brali chlapa za chlapom do triedy štátnej ľudovej školy v Habure. A tu, vinný – nevinný, bili. Keď omdleli, poliali vodou a bili ďalej. Takto trvalo dva dni. Na tretí deň už sa hrnuli komunistickí poslanci do Habury. Zakročili a žandári prestali biť. A to malo veľký ohlas u ľudu.“
"Michal Rjabik":„Treba dodať, že žandári sa po príchode do školskej budovy neuspokojili len s mlátením Dimunovcov. ale pokračovali ďalej vo svojej „humánnej“ práci až do tej doby, pokiaľ sa ich obete od bolesti a týrania a bitia nepomočili a nepošpinili. Takýto osud postihol i ďalších 27 Haburčanov, ktorých – priam na smrť zmlátených nahádzali na korby áut a odviezli do košického väzenia.“

</doc>
<doc id="543039" title="The Flash (seriál z roku 2014)" url="https://sk.wikipedia.org/wiki?curid=543039">
The Flash (seriál z roku 2014)

The Flash je americký televízny seriál stanice The CW, ktorého autormi sú Greg Berlanti, Andrew Kreisberg a Geoff Johns. Seriál je založený na DC Comics superhrdinovi The Flash (Grant Gustin), ktorý bojuje so zločinom pomocou super-rýchlosti. Seriál je spin-off seriálu "Arrow" a oba seriály sa odohrávajú v rovnakom fiktívnom svete.
Americká premiéra "The Flash" bola 7. októbra 2014, a pilotná epizóda sa stala druhou najsledovanejšou premiérou stanice The CW, po "Upírskych denníkoch" v roku 2009. Seriál pozitívne hodnotili aj kritici a vyhral cenu People's Choice Award v kategórii „Favorite New TV Drama“. 21. januára 2016 mal premiéru nový seriál "Legends of Tomorrow", ktorý je tiež spin-off seriálov "The Flash" a "Arrow". 8. januára 2017 stanica The CW predĺžila seriál na štvrtú sériu. 1. apríla 2018 bola potvrdená piata séria, ktorá mala premiéru 9. októbra 2018.
Dej.
Barry Allen bol ako malý chlapec svedkom nadprirodzenej vraždy jeho matky, za ktorú bol neprávom odsúdený jeho otec. Po tejto udalosti sa ho ujal detektív Joe West a z Barryho sa v dospelosti stáva kriminálny vyšetrovateľ v Central City. Je však stále posadnutý smrťou jeho matky a neustále vyšetruje staré kriminálne prípady, nadprirodzené udalosti a vedecké pokroky, ktoré by mu pomohli objasniť čo sa vtedy stalo a tiež dokázať nevinu svojho otca. Štrnásť rokov po vražde dochádza k poruche časticového urýchľovača v S.T.A.R. Labs, ktorý zaplaví celé mesto neznámym typom radiácie, vďaka ktorej ľudia získavajú rôzne superschopnosti. Medzi týmito ľudmi je aj Barry, ktorého počas explózie v S.T.A.R. Labs zasiahol blesk, a po deviatich mesiacoch strávených v kóme zisťuje, že sa dokáže pohybovať nadľudskou rýchlosťou. Barry sa rozhodne využiť svoje nové schopnosti na ochranu obyvateľov Central City a na boj proti zločincom ako superhrdina s menom The Flash, a v jeho cieli mu pomáhajú jeho kolegovia Caitlin Snow, Cisco Ramon a Dr. Harrison Wells. Neskôr Barry zistí, že nemôže chrániť Central City len pred obyčajnými zločincami ale aj pred meta-ľuďmi ktorí majú nadprirodzené schopnosti.
Prepojené časti Arrowverse.
Od roku 2014 sa každoročne vysielajú prepojené časti seriálov z Arrowverse, do ktorého patria "Arrow", "The Flash", "Supergirl" a "Legends of Tomorrow".

</doc>
<doc id="543056" title="Salonta" url="https://sk.wikipedia.org/wiki?curid=543056">
Salonta

Salonta () je municípium v Bihárskej župe v Rumunsku. V rámci Rumunska sa nachádza na jeho severozápade, v rámci župy na jej juhozápade na hraniciach s Maďarskom, čo vidieť aj na etnickej skladbe mesta. V meste sa nachádza slovenský konzulárny úrad a slovenský hotel "Slávia".
História.
Prvá písomná zmienka o meste pochádza z roku 1332, kedy ju pápežský dokument spomína ako „Socerdas de ville Zalantha“. Tento názov mesta vydržal až do obdobia uhorskej autonómie, keď sa prešlo na používanie názvu v maďarskom jazyku a neskôr v jazyku rumunskom (čo de facto nezmenilo výslovnosť názvu mesta). Do 16. storočia patrí mesto šľachtickému rodu Toldiovcov a stáva sa významným centrom obchodu, najmä kvôli blízkosti hradu Culişer. V tomto období má mesto asi 300 obyvateľov. Roku 1598 Turci zničili hrad Culişer a vypálili Salontu. V tomto období vyrástla v centre mesta Vartovka „Turnul Ciunt“. Turecká okupácia však mestu prekvapivo prináša rozvoj, najmä niektorých remeselných činností. 
Počas revolúcie 1848 tu pôsobí básnik János Arany. Po revolúcii prichádza do mesta obdobie vzniku cechov - prvý, obuvnícky vzniká roku 1820.
Po druhej svetovej vojne, od roku 1948 začína mesto meniť svoj charakter zo sídla takmer čisto agrárneho na industriálne. Vznikne tu niekoľko podnikov, avšak 65 % miestneho priemyslu tvorí priemysel potravinársky.
Demografia.
Mimo iné menšiny žije v Salonte aj malá slovenská menšina. V roku 2002 žilo v tomto meste 45 Slovákov.

</doc>
<doc id="543083" title="Bruno Kreisky" url="https://sk.wikipedia.org/wiki?curid=543083">
Bruno Kreisky

Bruno Kreisky (* 22. január 1911, Viedeň, Rakúsko – † 29. júl 1990, tamže) bol rakúsky právnik a politik. Bol ministrom zahraničia (1959 – 1966), predsedom Sociálno-demokratickej strany (SPÖ) (1967 – 1983) a kancelárom Rakúska (1970 – 1983).
Životopis.
Narodil sa vo Viedni do židovskej rodiny pôvodom z juhomoravských Dolných Kounic. V pätnástich rokoch vstúpil do mládežníckej organizácie SPÖ. Vyštudoval právo na Viedenskej univerzite a druhú svetovú vojnu prežil vo švédskom exile.
Politické pôsobenie.
Po vojne sa vrátil do Rakúska a obnovil svoju politickú kariéru. V roku 1970 sa stal prvým kancelárom židovského pôvodu v histórii Rakúska. Ako minister zahraničia i ako kancelár sa snažil hrať úlohu sprostredkovateľa medzi Izraelom a arabskými vodcami ako bol Jásir Arafát, Anwar as-Sádát, alebo Muammar Kaddáfí. Ako veľký odporca sionizmu a hlasný kritik Izraela však narazil na nedôveru tohto štátu a príliš vo svojom snažení neuspel. Jeho dôveryhodnosť v očiach Izraelčanov tiež veľmi poškodil škandál, ktorý sa rozpútal okolo niektorých členov jeho vlády, ktorí sa za druhej svetovej vojny zaplietli s nacizmom. Ten nakoniec vyústil v ostrý stret medzi Brunom Kreiskym a „lovcom nacistov“ Simonom Wiesenthalom.
Henry Kissinger spomína: „…jeho komentáre k politickým trendom a osobnostiam vždy človeku rozšírili obzory. Mal veľký zmysel pre humor a geopolitike rozumel omnoho viac ako mnohí predstavitelia mocnejších krajín. Jednou z nesúmerností, ktoré sa prejavujú v dejinách, je nepomer medzi schopnosťami niektorých politikov a mocou ich krajín.“

</doc>
<doc id="543180" title="Jean Simmonsová" url="https://sk.wikipedia.org/wiki?curid=543180">
Jean Simmonsová

Jean Simmonsová (* 31. január 1929, Londýn, Spojené kráľovstvo – † 22. január 2010, Santa Monica, Kalifornia, USA) bola britská herečka, držiteľka Zlatého glóbusu z roku 1955.
Životopis.
S herectvom začínala už v 14 rokoch, najprv hrala v britských filmoch. Z nich zrejme najznámejšia bola filmová adaptácia Shakespearovej drámy "Hamlet" z roku 1948, v ktorej hrala úlohu Ofélie. Získala za ňu svoju prvú nomináciu na Oscara.
V roku 1952 presídlila do Hollywoodu. V roku 1955 si zahrala a zaspievala spoločne s Frankom Sinatrom vo filme "Guys and Dolls", za ktorý získala Zlatý glóbus. V roku 1958 si zahrala učiteľku v legendárnom westerne "Veľká zem" po boku Gregoryho Pecka. V roku 1960 nasledovala snímka "Spartakus", kde hrala s Kirkom Dougalesom, a film "Elmer Gant", kde si zahrala s Burtom Lancasterom. Za snímku "The Happy Ending" (1969) získala druhú oscarovu nomináciu.
Od začiatku 70.rokov 20. storočia sa venovala viac televíznej a divadelnej práci.

</doc>
<doc id="543186" title="Georgij Jevgenievič Ľvov" url="https://sk.wikipedia.org/wiki?curid=543186">
Georgij Jevgenievič Ľvov

Georgij Jevgenievič Ľvov (rusky Георгий Евгеневич Львов, 30. november 1861, Drážďany, Sasko – 7. marec 1925, Paríž, Francúzsko) bol ruský politik a verejný činiteľ. Po februárovej revolúcii (1917) bol na krátku dobu vymenovaný za predsedu dočasnej vlády. Po prevzatí moci boľševikmi bol prenasledovaný. Zomrel v exile vo Francúzsku.
Životopis.
Mladosť.
Georgij Ľvov sa narodil v Drážďanoch vo významnej ruskej šľachtickej rodine Ľvových, odvodzujúcej svoj pôvod z rodu Rurikovcov. Jeho rodina sa čoskoro presťahovala do Aleksinu. Ľvov študoval na Lomonosovovej univerzite, potom pracoval v štátnych službách v Tulskej gubernii až do roku 1893. Jeho občianske a demokratické aktivity získali veľkú pozornosť. Kladne sa k nim vyjadroval medzi inými aj spisovateľ Lev Tolstoj.
Politika pred rokom 1917.
Počas rusko-japonskej vojny organizoval Ľvov štrajky, a po revolúcii v roku 1905 sa pripojil ku Konštitučnej demokratickej strane. Podľa skratky KD prezývaných „kadeti“.
O rok neskôr bol zvolený do Dumy a po odchode Sergeja Wittea bol nominovaný na ďalšieho ministerského predsedu. Namiesto Ľvova však voľby vyhral Ivan Goremykin.
V dobe Stolypinovych reforiem sa zaoberal otázkou kolonizácie Sibíri. V roku 1913 bol Ľvov zvolený do Moskovskej mestskej rady, minister vnútra Nikolaj Malkakov však túto voľbu vyhlásil za neplatnú. Do vypuknutia prvej svetovej vojny bol Ľvov predsedom organizácie Zemstvo. V roku 1911 prešiel zo strany Kadetov k Progresívnej strane.
Rok 1917.
Počas februárovej revolúcie, ktorá zvrhla cára Mikuláša II., sa Ľvov stal hlavou dočasnej vlády, formálne menovanou cárom, ako jeho posledným zásahom do politiky. Ľvovova vláda však nemala dostatočnú podporu, Ľvov preto v júli roku 1917 odstúpil v prospech ministra spravodlivosti jeho vlády, Alexandra Kerenského.
Útek do exilu.
Keď vypukla októbrová revolúcia, bol Ľvov boľševikmi zatknutý. Podarilo sa mu však uniknúť do Ťumeňu. Tam však bol Ľvov roku 1918 opäť zatknutý agentmi z Čeky. Opäť sa mu však podarilo ujsť, najprv do Omska, a potom do USA. Odtiaľ Ľvov finančne podporoval príslušníkov Bielej armády.
Georgij Ľvov zomrel 7. marca 1925 v Paríži a je pochovaný na ruskom cintoríne v Sainte-Geneviève-des-Bois.

</doc>
<doc id="543235" title="Veľká zem" url="https://sk.wikipedia.org/wiki?curid=543235">
Veľká zem

Veľká zem (anglicky The Big Country) je americký western z roku 1958. 
Režisér filmu William Wyler vytvoril výpravný film, ktorý získal Oscara za vedľajšiu mužskú úlohu Burla Ivesa a stal sa klasikou žánru, aj napriek tomu, že hlavný hrdina filmu vystrelí za celú dobu len jedenkrát, a aj to iba do zeme. Film bol nominovaný na Oscara taktiež za najlepšiu filmovú hudbu, ktorej autorom je Jerome Moross. Kameramanom filmu bol americký kameraman českého pôvodu Franz Planer (František Plánička).
Dej.
James McKay (Gregory Peck), bývalý námorný kapitán, príde na západ za svojou snúbenicou Patriciou Terrilovou (Carroll Bakerová), dcérou veľmi bohatého rančera Henryho Terilla (Charles Bickford). S pomocou Patricie sa James čoskoro zoznámi so životom na Divokom západe, ale stále sa nemôže zmieriť s tým, že tu nie sú žiadne zákony a spravodlivosť. Nič nechce riešiť násilím, čo sa Patricii a ani jej otcovi nepáči. Steve Leech (Charlton Heston), predák z ranča Henryho Terilla, ktorý Patriciu taktiež miluje, napomáha tomu, aby sa svadba Jamesa a Patricie nekonala. Pomáha tomu i spor medzi Hannaseyovcami a Terillovcami o vodu, ktorú vlastní miestna učiteľka a rančerka Julia Maragonová (Jean Simmonsová), priateľka Patricie i jej otca, a ktorú obidva ranče potrebujú. Svadba Patricie a Jamesa sa nakoniec naozaj nekoná. Záverečná bitka sa strhne, keď Buck Hannassey (Chuck Connors), syn Rufusa Hannasseyho (Burl Ives), vodcu rodu Hannasseyovcov, unesie Juliu Maragonovú, ktorú milujú Buck i James. Rufus Hannassey ju zajme a chce od nej, aby mu predala svoj ranč i s vodou. Ale netuší, že ho už skôr predala Jamesovi, ktorého miluje. Keď to Rufus zistí, nahnevá sa, nechá ju na svojom ranči, zatvorenú v malej izbe a sľúbi jej, že Jamesa zabije. James ide za Juliou na ranč Hannessyovcov, kde bude za Juliu bojovať s Buckom. Každý má jeden náboj. Buck sa netrafí a čaká na smrť, ale James ho nechce zabiť a nechá ho žiť. Rufus je rád, že je James spravodlivý a prepustí Juliu. Buck ale chce Jamesa zastreliť a pri tom ho omylom jeho otec Rufus zabije. V záverečnej bitke sa Steve Leech postaví na stranu Jamesa, ktorý nie je ani s Terillovcami, ani s Hannasseyovcami. Major Henry Terill a Rufus Hannassey sa nakoniec navzájom zastrelia a Steve je ťažko zranený, ale prežije. Film končí pohľadom na obrovské pláne – VEĽKÚ ZEM.
Stopáž: 165 minút

</doc>
<doc id="543357" title="Zuzana Šebová (herečka)" url="https://sk.wikipedia.org/wiki?curid=543357">
Zuzana Šebová (herečka)

Zuzana Kubovčíková Šebová (* 1. apríl 1982, Žiar nad Hronom) je slovenská herečka. Jej otcom je hudobný manažér Jozef Šebo.
Navštevovala Detskú muzikálovú školu v Bratislave, neskôr nastúpila na bratislavské konzervatórium.
Účinkuje v divadlách GUnaGU, Štúdio L+S, Elledanse a aj v Trnavskom divadle. Preslávila sa úlohou Inči v Paneláku. Taktiež účinkuje v zábavných reláciách Haló, Kredenc a Inkognito. V roku 2008 účinkovala v sitkome Normálna rodinka. Venuje sa aj dabingu.
V júli 2017 sa zosobášila so svojím dlhoročným partnerom Michalom Kubovčíkom.
V rokoch 2015 a 2016 získala divácku cenu OTO v kategórii Herečka.

</doc>
<doc id="543360" title="Divoké kone" url="https://sk.wikipedia.org/wiki?curid=543360">
Divoké kone

Divoké kone je slovenský rodinný denný seriál. Vysielal sa od 5. januára 2015 do 8. januára 2016 od pondelka do štvrtku o 20:35 na JOJ.
Seriál produkovala kreatívna producentka Danica Haláková, ktorá predtým produkovala seriály u konkurenčnej Markízy.
Dej.
Seriál sa odohráva v malebnom prostredí rozsiahleho statku uprostred Malých Karpát. Tradícia chovu koní sa prelína dejom seriálu ako symbol lásky k prírode a harmonického spolužitia s ňou. Oproti nim je postavená moc konzumného bohatstva, korupcie a malých aj veľkých zločinov. V pozadí sa odohráva utajený zločin zbohatlíckej rodiny Závodskych a potomkov starého rodu Karpatských Nemcov - Holzmannovcov z konca druhej svetovej vojny.

</doc>
<doc id="543409" title="Tru Calling" url="https://sk.wikipedia.org/wiki?curid=543409">
Tru Calling

Tru Calling je americký fantasy televízny seriál.
Príbeh je o mladej študentke medicíny Tru Davisovej, ktorá zoberie prácu v márnici. Tam nájde svoje životné poslanie. Vďaka výnimočnej schopnosti vrátiť sa v čase a prežiť posledný deň ešte raz, môže varovaním zachraňovať životy ľudí, ktorí nie vlastnou vinou predčasne zomrú násilnou smrťou. Tento dar používa nielen k záchrane ľudských životov, ale aj výpomoc pri problémoch, ktoré postihujú jej rodinu - staršiu sestru Meredith, právničku a narkomanku, ktorá sa pokúša svoju závislosť popierať, a mladšieho, nezodpovedného gamblera, brata Harrisona.
Seriál sa vysielal dve sezóny, no počas druhej série bol zrušený. Celkovo sa tak natočilo 26 epizód. Originálne epizódy boli odpremierované od 30. októbra 2003 do 21. apríla 2005 na televíznej stanici Fox. Finálna epizóda s názvom "Štedrý večer" nebola nikdy odvysielaná na FOX, vzhľadom na vianočnú tematiku, keďže premiéra vychádzala na apríl. Odvysielala ju až televízna stanica Sci Fi Channel 21. januára 2008.

</doc>
<doc id="543433" title="Panamerické majstrovstvá v bejzbale mužov 2008" url="https://sk.wikipedia.org/wiki?curid=543433">
Panamerické majstrovstvá v bejzbale mužov 2008

Panamerické majstrovstvá v bejzbale mužov 2008 boli v poradí 10. Panamerické majstrovstvá v bejzbale mužov, ktoré organizovala Panamerická bejzbalová konfederácia (COPABE). Konali sa od 26. septembra5. októbra 2008 v troch venezuelských mestách: El Tigre, Puerto La Cruz a San Félix, za účasti 10 tímov. Pôvodne sa malo na turnaji predstaviť aj družstvo . Zápasy sa hrali na štadiónoch Estadio Enzo Hernández, Estadio La Ceiba a Estadio Alfonso Carrasquel. Titul získalo družstvo .
Tieto majstrovstvá tiež slúžili ako kvalifikácia na Majstrovstvá sveta 2009, ktoré organizovala Európa. Kvalifikovalo sa na ne 5 najlepších družstiev. Na turnaji sa nepredstavili , a , ktoré si účasť na MS zabezpečili už skôr, z LOH 2008 alebo MS 2007.

</doc>
<doc id="543488" title="Odkryté mená slovenských miest a dedín" url="https://sk.wikipedia.org/wiki?curid=543488">
Odkryté mená slovenských miest a dedín

Odkryté mená slovenských miest a dedín je vedecko-popularizačná publikácia lingvistu a slavistu Jána Stanislava o pôvode a vývoji názvov obcí na Slovensku a čiastočne i starých slovenských krstných mien. Hoci v nej obsiahnuté zodpovedajú poznaniu a dostupnosti prameňov v 40. rokoch, patrí k popredným dielam slovenskej onomastiky a hoci má primárne popularizačný účel, býva niekedy citovaná v odborných článkoch.
Pôvodne bola vydaná v rámci edície Vlastivedná séria v mäkkej väzbe Nakladateľstvom Dr. J. Orlovského na Urbánkovej 13 v Bratislave a vytlačená v rožňavskej Kníhtlačiarni „Grafika“ v marci 1947. Vydanie bolo rozobraté v krátkom čase. Druhé vydanie publikovala Matica slovenská v roku 2008 v pevnej väzbe (zodpovedná redaktorka: Juliana Krébsová).
Koncepcia.
Po predslove (s. 5-8) nasleduje výpis vybraných názvov obcí, usporiadaných abecedne, pričom uvádza aj maďarské a nemecké názvy. Napr.:
V poslednej kapitole „Zo starých slovenských osobných (krstných) mien“ (s. 75-82) sa Ján Stanislav na prvých dvoch a štvrť strane venuje menám z 9. storočia, následne v podkapitole „Mená z XII. a XIII. storočia“ (s. 78-82) uvádza genézu ďalších slovenských mien, vrátane mien prevzatých z byzantskej a latinskej oblasti. Tento stručný náčrt je jeho čiastkovým výstupom výskumu listín. Autora k uvedeniu kapitoly podľa vlastných slov viedli otázky verejnosti aké sú typické slovenské mená, ktoré by mohli vybrať deťom, a preto zahrnul najmä mená, ktoré "„môžu vyhovovať aj dnešnému Slovákovi.“" Tiež ale na záver spomína: "„Naši spisovatelia a básnici ma neraz žiadali, aby som im podal soznam starých slovenských mien, aby ich mohli použiť vo svojich literárnych dielach. Tu ich teda majú. Keď vyjdú spomenuté moje diela, budú ich mať k dispozícii ešte viac.“"
Ako je spomenuté v predslove publikácie, autor využil resp. v knihe cituje aj viaceré odborné publikácie:

</doc>
<doc id="546540" title="Streľba v Bratislave (1919)" url="https://sk.wikipedia.org/wiki?curid=546540">
Streľba v Bratislave (1919)

Streľba v Bratislave ("Krvavá streda") bola vyústením zrážok medzi nemeckým a maďarským obyvateľstvom Bratislavy a česko-slovenskými legionármi v ranej etape formovania česko-slovenského štátu. 
V tom čase boli Slováci v meste menšinou a k ČSR bolo pripojené, aby boli zabezpečené jeho hospodárske záujmy. 3. februára 1919, deň pred príchodom vlády Vavra Šrobára, vypukol v Bratislave rozsiahly štrajk poštárov a železničiarov, ku ktorému sa neskôr pripojili aj zamestnanci elektrární aj iných závodov. Štrajk začal kvôli sociálnym požiadavkám, bol však rýchlo spolitizovaný a spojený s požiadavkami národnostného charakteru. 12. februára sa štrajk rozšíril do Nitry, Nových Zámkov, Komárna, Lučenca a Zvolena. Ochromenie zásobovania a infraštruktúry malo podnietiť nepokoje proti formujúcemu sa štátu a zlikvidovať ho už v jeho zárodku. Protesty vyvrcholili 12. februára 1919, keď sa maďarskí nacionalisti pokúsili ovládnuť zhromaždenie zvolané Robotníckou radou. Okrem národnostných prejavov - vyvesovanie maďarských zástav a vyhlásenia o skorom znovuobsadení mesta maďarskou armádou, sprevádzala protesty streľba z oblokov a dav aktívne napadol legionárov kameňmi. Napadol aj talianskeho veliteľa posádky Riccardo Bareccu načo vypukol chaos a legionári rozohnali dav streľbou. Po streľbe zostalo na mieste 6 mŕtvych a 13 ťažko ranených, z ktorých traja na zranenia neskôr podľahli. Tragédiu pripomína hrob na cintoríne v Slávičom údolí.

</doc>
<doc id="546542" title="Isthmické hry" url="https://sk.wikipedia.org/wiki?curid=546542">
Isthmické hry

Isthmické hry (iné názvy: isthmijské hry, istmijské hry, istmické hry; od ) boli starogrécke súťaže usporadúvané na počesť boha Poseidóna na druhej strane Korintskej šije (po grécky "Isthmos", po latinsky "Isthmus"), pri pobrežnej obci Isthmia.
Miestom konania isthmijskych hier bola Korintská šija v Argolide. Hry sa usporadúvali na počesť boha Poseidóna. Staroveké korintské mýty hovoria, že Poseidón získal túto zem po spore s bohom Héliom. Ich rozhodcom sa stal Hekatoncheir Briareos, ktorý Korintskú šiju prisúdil Poseidónovi a Héliovi odovzdal výšinu nad Korintom. Podľa Aténčanov hry založil mýtický hrdina Théseus a podľa Korinťanov Sizyfos. Už od pradávna tam stál Poseidónov chrám, ktorý bol po požiari v roku 475 pred Kr. obnovený. Pri jeho juhovýchodnom rohu sa kedysi nachádzal starý štadión, z ktorého archeológovia odkryli len kamenný prah so stopami po štartovacích bránkach. Nový štadion podľa Pausania postavili z bieleho mramoru, v nehlbokej prieliačine pri pobreží, z neho sa odkryla bežecká trať dlhá 181,2 metra a časť oblúka.
V Isthmii sa slávnosť na počesť boha Poseidóna usporadúvala pravdepodobne už v dávnej minulosti, ale na celogrécku slávnosť bola zreorganizovaná až v rokoch 582 až 570 pred Kr. za pomoci potomkov korintského tyrana Kypsela, a tak sa stali spolu s olympijskými, pýthijskými a nemejskými hrami súčasťou tzv. panhelénskych hier. Odvtedy sa jednotlivé hry časovo neprekrývali. Isthmijské hry sa usporadúvali každé dva roky, v nepárnych rokoch olympijského štvorročia vždy koncom leta.
Hry mali podobnú náplň ako olympijské, súťažilo sa na nich v atletických i jazdeckých disciplínach, ale navyše v recitácii, hudbe a ako na jediných gréckych hrách aj v maliarstve. Odmenou víťaza isthmijských hier bol veniec zo zelerových listov, za rímskych čias z konárov pínie, ktorej stálozelené ihličie, symbolizovalo večne sa vlniace zelenkavé morské vody boha Poseidóna.

</doc>
<doc id="546673" title="Malá Litva" url="https://sk.wikipedia.org/wiki?curid=546673">
Malá Litva

Malá Litva (lit. "Mažoji Lietuva"; nem. "Kleinlitauen"; poľ.: "Litwa Mniejsza"; rus.: "Máлая Литвá") alebo Pruská Litva (lit. "Prūsų Lietuva"; nem. "Preußisch-Litauen"; poľ.: "Litwa Pruska") je historický región Pruska, neskôr nemeckého Východného Pruska, v ktorom žili Pruskí Litovci (Lietuvininkai).
Pred usadením Rádu nemeckých rytierov v Prusku, ktoré prebehlo v 13. storočí, bola väčšina územia Malej Litvy osídlená baltskými kmeňmi Nadruvov a Skalvov. V dôsledku vojen medzi rádovým štátom a Litvou došlo k vyľudneniu územia. Vojna sa skončila uzavretím melnského mieru v roku 1422 a územie bolo následne znovuosídlené litovskými kolonistami a navrátilcami, ktorí ušli pred vojnou. Samotný pojem Malá Litva sa prvýkrát objavuje medzi rokmi 1517 a 1526. S výnimkou pruhu územia na východ od rieky Nemen s centrom v Klaipėde (nem. "Memel"), ktoré sa stalo mandátnym územím Spoločnosti národov v roku 1920 a v rokoch 1923 – 1939 bolo súčasťou Litvy, bola celá Malá Litva až do roku 1945 súčasťou Pruska.
V Prusku bolo v priebehu storočí pôvodné obyvateľstvo postupne takmer celkom germanizované – najväčšia litovská komunita pretrvala práve v Klaipėde a jej okolí, preto si na toto územie medzivojnová Litva uplatnila nárok. V súčasnosti je Klaipėda a územie Malej Litvy, ležiace na východ od rieky Nemen súčasťou Litvy, malá časť územia na krajnom juhu je súčasťou Poľska, kým väčšina územia je súčasťou ruskej Kaliningradskej oblasti.

</doc>
<doc id="546926" title="Peter Kerecman" url="https://sk.wikipedia.org/wiki?curid=546926">
Peter Kerecman

JUDr. Peter Kerecman, PhD. (* 16. september 1972, Košice) je slovenský advokát, autor viacerých odborných právnických publikácií. Publikuje tiež odborné a popularizačné články z oblasti dejín advokácie a biografie významných advokátov slovenských dejín.
Štúdium a kariéra.
V súčasnosti pôsobí ako podpredseda redakčnej rady "Bulletinu slovenskej advokácie" a predsedom "Komisie pre dejiny advokácie" Slovenskej advokátskej komory. Je členom "Amnesty International" a "Společnosti pro histórii advokácii" v Prahe.
Publikačná činnosť.
Monografie:
Komentáre k zákonom, judikatúram a pod.:
Odborné články: Najmä v Justičnej revue, Bulletine slovenskej advokácie a Právnom obzore 90 článkov z oblasti občianskeho práva hmotného i procesného, ústavného práva, trestného práva, obchodného práva.
Popularizačné články: V "Historickej revue" dva články (1997, 1998), viacero správ z konferencií a výstav v Bulletine Slovenskej advokácie, články v časopise Fórum: Mesačník Slovenského syndikátu novinárov a ďalšie články týkajúce sa histórie advokácie najmä v Bulletine slovenskej advokácie. Celkom 23 článkov.

</doc>
<doc id="546943" title="David H. Koch" url="https://sk.wikipedia.org/wiki?curid=546943">
David H. Koch

David Hamilton Koch, M.S. (* 3. máj 1940, Wichita, Kansas, USA† 23. august 2019, Southampton, New York) bol americký podnikateľ, filantrop, politický aktivista a chemický inžinier. Spolu so svojim starším bratom Charlesom vlastnil a riadil nadnárodnú korporáciu Koch Industries, konglomerát, ktorý je druhou najväčšou súkromne vlastnenou spoločnosťou v Spojených štátoch. S bratom Charlesom vlastnia 84 % podiel tejto korporácie. K 25. júlu 2014 činila výška ich imaní 41,3 miliárd USD, vďaka čomu je David H. Koch najbohatším obyvateľom New Yorku a spolu s Charlesom Kochom šiestym najbohatším človekom na svete.
Životopis.
David Hamilton Koch sa narodil 3. mája 1940 v meste Wichita (Kansas) v rodine chemického inžiniera Freda Chasea Kocha a Mary rod. Robinsonovej ako dvojča Williama Ingrahama „Billa“ Kocha. V roku 1959 absolvoval výberovú internátnu Deerfield Academy v Massachusetts a následne pokračoval v štúdiu na Massachusetts Institute of Technology (MIT), kde získal v roku 1962 bakalársky ("Bachelor of Arts and Science") a v roku 1963 magisterský titul v chemickom inžinierstve ("Master of Science").
Politická kariéra.
Vo voľbe prezidenta Spojených štátov v roku 1980 bol kandidátom na viceprezidenta za Libertariánsku stranu, spolu s prezidentským kandidátom Edwardom E. Clarkom. Ich kandidátny lístok získal 921 128 hlasov (1,06 %4. miesto).

</doc>
<doc id="547146" title="Lekáreň U Salvátora" url="https://sk.wikipedia.org/wiki?curid=547146">
Lekáreň U Salvátora

Lekáreň u Salvatora je novorenesančná budova a bývalá lekáreň v Starom Meste v Bratislave na Panskej ulici 35. 
V roku 1904 ju dal postaviť lekárnik Rudolf Adler. nachádzajúca sa na Panskej 35. Lekáreň pôvodne založil arcibiskup Georg Lippai v 17. storočí a tá menila majiteľov a sídla niekoľkokrát, než sa napokon usadila tu. Fungovala 102 rokov a bola zatvorená v roku 1996. Budova bola vybavená barokovým lekárenským nábytkom z roku 1727, ktorý sa dnes nachádza v súkromných rukách.. 
Na fasáde budovy sa nachádza kamenná socha Krista Spasiteľa (lat. Salvator - spasiteľ) od sochára Alojza Rigela. Prízemie je opustené a vo vyšších podlažiach sa je 10 bytov, ktoré sú čiastočne obsadené. Od roku 1963 patrí budova medzi chránené pamiatky a je jedným z výrazných príkladov novorenesančnej architektúry v Bratislave.
V máji 2020 získalo budovu pod svoje krídla mesto Bratislava do výlučného vlastníctva.

</doc>
<doc id="547245" title="Einsatzkommando 14" url="https://sk.wikipedia.org/wiki?curid=547245">
Einsatzkommando 14

Einsatzkommando 14 bola spolu s Einsatzkommandom 13 jadrom Einsatzgruppe H SiPo a Sicherheitsdienst nemeckých policajných a bezpečnostných síl pôsobiacich na Slovenskom území v priebehu a po skončení Slovenského národného povstania. Obe komandá boli založené v dňoch 30. až 31. augusta 1944 v Brne a na Slovensko boli vyslané v súvislosti s vypuknutím SNP, pričom sa stali zodpovedné za množstvo vojnových zločinov. Ich veliteľom bol SS-obersturmbannführer Josef Witiska, jemu podriadeným hlavným veliteľom Einsatzkommanda 14 bol SS-hauptsturmführer Georg Heuser
Činnosť.
Jednotky Einsatzgruppe H operovali na území Slovenska od septembra 1944. Sídlom štábu Einsatzkommanda 14 bola od októbra 1944 Banská Bystrica, kde bol za veliteľa určený SS-obersturmführer Kurt Deffner. Od novembra 1944 malo svoje dočasné oporné body aj v Novej Bani, Žarnovici a Krupine. Do marca 1945 pôsobilo Einsatzkommando 14 v okresoch Banská Bystrica, Zvolen, Brezno nad Hronom, Banská Štiavnica, Kremnica, Dobšiná, Revúca, Hnúšťa, Lovinobaňa, Krupina, Modrý Kameň a Nová Baňa. Veliteľ oporného bodu v Novej Bani (sídlo bolo v podnikovej vilke Pohronských sklární) a v Žarnovici, bol kriminálny tajomník SS-scharfuhrer Otto Mai (vo funkcii bol do 28. februára 1945). Ďalší (neoverní) velitelia Einsatzkommando 14 boli:
Zločiny.
Nechvalne známym sa stali aj protipartizánske akcie, pri ktorých boli vypálené a vydrancované partizánske obce Kalište (18. 3.1945) a Baláže. Jednotka zaživa upálila 9 občanov Kališťa priamo v ich domoch a 12 ranených partizánov v bunkri blízko obce. Ďalších 5 obyvateľov bolo zastrelených v obci a 19 blízko neďalekej Moštenice. 
Prehľad ďalších represálí.
Zoznam ďalších obcí postihnutých represáliami v stredoslovenskom kraji (bez presnej identifikácie páchateľov): 
Celkovo je jednotka Einsatzkommando 14 považovaná za najaktívnejšiu nacistickú represívnu zložku, ktorá zasiahla na Slovenskom území po skončení povstania.
Einsatzkommando 14 bolo, podľa Jána Stanislava a Stanislava Mičeva na Slovensku zodpovedné za vraždu 2876 osôb. Komando sa spomedzi jednotiek Einsatzgruppy H najvýraznejšie podieľalo na represáliách voči Rómom.
Potrestanie.
Len veľmi málo členov Eisatzkommanda 14 bolo po vojne za svoje zločiny potrestaných. Veliteľ Einsatzgruppe H Josef Witiska bol zadžaný v americkej okupačnej zóne, pred plánovaným vydaním do Československa spáchal v roku 1946 samovraždu. Veliteľ Einsatzkommanda 14 Georg Heuser sa vyhýbal trestu až do roku 1959, keď bol prvýkrát zatknutý a začal s ním súdny proces v súvislosti so zločinmi, ktoré spáchal ešte v Sovietskom zväze. Bol odsúdený na 15 rokov väzenia, podmienečne bol prepustený v roku 1969. Obvinenia v súvislosti so zločinmi spáchanými na Slovensku boli voči nemu vznesené nemeckou prokuratúrou až na konci 80. rokov, súdny proces s ním sa však začať už nestihol, keďže zomrel v roku 1989.

</doc>
<doc id="547305" title="Majstrovstvá sveta v bandyhokeji mužov 1993" url="https://sk.wikipedia.org/wiki?curid=547305">
Majstrovstvá sveta v bandyhokeji mužov 1993

Majstrovstvá sveta v bandyhokeji mužov 1993 boli v poradí 18. Majstrovstvá sveta v bandyhokeji mužov, ktoré organizuje Medzinárodná federácia bandyhokeja (FIB). Konali sa od 2.7. februára 1993 v Hamare, v Nórsku, za účasti 8 tímov rozdelených do 2 výkonnostných skupín. Nórsko bolo organizátorom svetového šampionátu mužov štvrtýkrát, predtým hostilo turnaj v rokoch 1961, 1977 a 1985. Nováčikom turnaja bolo iba družstvo Ruska, ktoré sa stalo nástupcom . 
Po ročnej prestávke získalo svoj štvrtý titul, keď vo finále zvíťazilo nad . Bronzové domáce družstvo získalo iba svoju druhú medailu, 28 rokov od tej poslednej. V súboji o tretie miesto zvíťazilo nad favorizovaným , ktoré tak skončilo bez zisku medaily prvýkrát od roku 1965.
Štadión.
Prvýkrát sa všetky zápasy hrali v halovom štadióne.

</doc>
<doc id="547346" title="Jozef Karolík" url="https://sk.wikipedia.org/wiki?curid=547346">
Jozef Karolík

Jozef Karolík (* 25. september 1930, Kečkovce – † 11. november 1952, Praha) príslušník Zboru národnej bezpečnosti zaradený do služby ako dozorca v komunistických pracovných táboroch na Jáchymovsku a popravený za vyzvedačstvo a velezradu.
Život.
Jozef Karolík sa narodil v Kečkovciach, okres Svidník. Ako 2-ročného ho jeho matka vzala so sebou do Francúzska za svojím manželom. V Paríži navštevoval obecnú školu, z čoho asi potom neskôr v mladosti vyplynulo jeho nadanie na jazyky. V roku 1942 sa rodina vrátila na Slovensko. Pravdepodobne v rámci osídľovania pohraničia sa v roku 1946 presťahovali do Malé Sitboře u Mariánských Lázní. Do základnej školy SNB v Jeseníku na Morave nastúpil 1. októbra 1949 a od 1. apríla 1950 ho pridelili k útvaru Jeřáb v Jáchymove. Karolík bol síce jazykovo nadaný a chcel urobiť kariéru ako prekladateľ v štátnej službe, ale nakoniec skončil ako dozorca v jednom z najťažších nápravných zariadení pre politických väzňov.
Pretože mal záporný vzťah k nastolenému komunistickému režimu, vo väzení pomohol politickým väzňom k úteku. Jeden z nich po zatknutí vypovedal, že s útekom im pomáhal strážmajster Karolík. 19. septembra 1951 ho zatkli. Senát Státního soudu v Prahe odsúdil Jozefa Karolíka 21. marca 1952 na trest smrti za vyzvedačstvo a velezradu.
Poprava Jozefa Karolíka bola vykonaná v Prahe vo väznici na Pankráci dňa 11. novembra 1952.

</doc>
<doc id="547372" title="Michael Kiske" url="https://sk.wikipedia.org/wiki?curid=547372">
Michael Kiske

Michael Kiske (* 24. január 1968, Hamburg, Nemecko) je nemecký spevák, ktorý sa najviac preslávil ako hlavný spevák nemeckej speed/powermetalovej skupiny Helloween, ktorej členom bol medzi rokmi 1987 a 1993.
Predtým, než sa stal členom skupiny Helloween, Kiske spieval s nemeckou skupinou Ill Prophecy. Tá síce nahrala demo, ale nikdy neprerazila.
V devätnástich rokoch Kiske vstúpil do v tej dobe neznámej powermetalovej skupiny Helloween. Podieľal sa na albumoch "Keeper of the Seven Keys Part 1", "Keeper of the Seven Keys Part 2", "Pink Bubbles Go Ape" a "Chameleon". V roku 1993 bol kvôli osobným nezhodám zo skupiny vyhodený a bol nahradený Andi Derisom, ktorý v Helloweene pôsobí dodnes. Kiske sa následne pustil na sólovú dráhu a vydal sólové albumy "Instant Clarity", "RTS" a "Kiske".
V súčasnosti (2012) sa venuje koncertovaniu so skupinou Unisonic, v ktorej sa opäť stretol s gitaristom Kaiom Hansenom (Helloween, Gamma Ray, Unisonic).

</doc>
<doc id="547381" title="Palatul Parlamentului" url="https://sk.wikipedia.org/wiki?curid=547381">
Palatul Parlamentului

Palatul Parlamentului (doslova "Palác parlamentu", nazývaný aj "Palác ľudu") je budova v Bukurešti v Rumunsku. Je sídlom oboch komôr Rumunského parlamentu a je druhou najväčšou budovou sveta, po americkom Pentagóne a najväčšou budovou euroázijského kontinentu.
Bol navrhnutý vtedy len 28-ročnou architektkou Ancou Petrescovou a takmer úplne dokončený ešte počas Ceaușescovho režimu. Budova stála kvôli istým komplikáciám počas stavby takmer dnešných 3 miliardy €, ktoré prezident Nicolae Ceaușescu získaval z úverov zo západu (na západe ho po roku 1968 považovali za protirusky orientovaného a tak sa ho snažili získať na svoju stranu). Pre výstavbu paláca ľahlo niekoľko obytných blokov a časť historického centra Bukurešti, len kvôli ulici Boulevardul Unirii, bulváru zabezpečujúcemu ničím nerušený pohľad na palác. Nicolae Ceaușescu ho pôvodne pomenoval „"Casa poporului"“, preto je známy i ako „Palác ľudu“. Od roku 1996 je sídlom parlamentu. Od roku 2004 sa tu nachádza "Múzeum totality a socialistického realizmu". Existovali návrhy na vytvorenie nákupného centra, zaberajúceho asi 30% budovy (čo by bola úctyhodná veľkosť). Pre Rumunsko je táto budova symbolom totalitného režimu v krajine.

</doc>
<doc id="547389" title="Róbert Hutyra" url="https://sk.wikipedia.org/wiki?curid=547389">
Róbert Hutyra

Róbert Hutyra (* 1. máj 1944, Lúčka, Slovensko – † 21. apríl 2021) bol česko-slovenský reprezentant v cyklistike, päťnásobný majster Slovenska a dvojnásobný majster Česko-Slovenska, známy tiež svojím útekom za železnú oponu v teplovzdušnom balóne s celou rodinou (manželkou, deťmi a dokonca s pretekárskym bicyklom).
Rodák z obce Lúčka bol vyštudovaný stavebný technik a pred opustením ČSSR býval v Šamoríne. V roku 1967 s prevahou vyhral preteky okolo rakúskeho Burgenlandu. Nedobré bytové podmienky a trauma zo sovietskej okupácie v roku 1968 spôsobili, že začal premýšľať o úteku na Západ.
Náhodou sa mu do uší dostali informácie o pokuse o útek za železnú oponu pomocou teplovzdušného balóna. V roku 1981 sa teda pokúsili spolu s manželkou vyrobiť doma na kolene prvý balón. On strihal pásy látky a jeho manželka zošívala. Pri testovaní balóna niekde na východnom Slovensku však zistil, že balón je nevyhovujúci a spálil ho.
Do stavby druhého balóna sa už pustil odbornejšie – študoval, skúšal, testoval látku. Druhý balón vyrobili z látky na nepremokavé plášte do dažďa. Materiál nakúpili v istej moravskej predajni pod zámienkou šitia plachiet na windsurfing pre nový bratislavský vodácky oddiel (zaplatili za látku celkom 56 tisíc korún).
V roku 1983 už bol balón hotový a rodina sa pripravovala na útek za železnú oponu – v zamestnaní dali výpoveď pod zámienkou sťahovania. Deti sa o pláne úteku dozvedeli až pár dní pred realizáciou.
Pôvodný zámer štartovať balónom zo Slovenska a odletieť smerom do Rakúska však zhatilo prúdenie vetrov v lete roku 1983, nefúkal východný vietor. Hutyra potom dostal nápad štartovať z miesta niekde na Morave a využiť severozápadný vietor, ktorý by balón zaniesol do Rakúska.
7. septembra 1983 večer balón pripravili na odlet pri obci Božice na Znojemsku. Do balóna nastúpil Hutyra, jeho manželka, ich 14-ročná dcéra a 11-ročný syn. Vzali so sebou 4 propán-butánové fľaše, dve tašky s vecami a na balón pripevnili aj Hutyrov pretekársky bicykel. Balón úspešne vzlietol, ale zabudli vymeniť plynovú fľašu a tak balón znova klesol na zem ešte na česko-slovenskom území. Nestratili však duchaprítomnosť, plynovú fľašu vymenili a znova vzlietli. Po necelej hodine letu šťastne pristali v rakúskom Falkensteine vo vinohrade. Pohraničná stráž sa spamätala neskoro a zmohla sa len vystreľovanie svetlíc. Balón našťastie neostreľovali (kôš bol zospodu opevnený plechom proti guľkám zo zbraní).
Hutyrovci sa z Rakúska vysťahovali do USA, kde ešte niekoľkokrát predvádzali svoj let balónom. Ten nakoniec skončil v Múzeu berlínskeho múru. Róbert Hutyra žil a podnikal v Luhačoviciach.

</doc>
<doc id="547435" title="Evanston (Illinois)" url="https://sk.wikipedia.org/wiki?curid=547435">
Evanston (Illinois)

Evanston je mesto v okrese Cook County v americkom štáte Illinois. Podľa odhadu v roku 2010 malo obyvateľov. 
Tvorí predmestie Chicaga, leží asi 20 km severne od jeho centra. Patrí k obciam chicagského Severného pobrežia pri jazere Michigan, na západe susedí so Skokie, na severe s Wilmette. Hranice Evanstonu sa kryjú s hranicami okrsku Evanston Township, hoci školské obvody 65 a 202 zaberajú tiež menšiu časť východného Skokie. Evanston je domovom Northwestern University.
Dejiny.
Pred rokom 1830 bola oblasť dnešného Evanstonu prakticky neobývaná, vyplnená mokraďami a bažinatým lesymi len Potavatomovia mali na severojužných terénnych chrbtoch chodníky a dočasné táboriská. Francúzski prieskumníci nazývali oblasť "Grosse Pointe" po výbežku krajiny do jazera Michigan asi 21 km od ústia rieky Chicago. V roku 1836 sa tu usídlili prví belošskí osadníci, ale osídlenie bolo riedke, išlo skôr o farmárov a drevorubačov, a pozdĺž chodníkov vyrástli krčmy a "hotely". V roku 1850 tu bol zriadený dnes už neexistujúcej okrsok Ridgeville Township, ktorý podľa sčítania ľudu z toho istého roku mal niekoľko stoviek osadníkov. V jednej z krčiem bola založená poštová stanica.
V roku 1851 skupina popredných obchodníkov metodistického vyznania založila Northwestern University a Garrett Biblical Institute. Ako miesto pre univerzitu vybrali zalesnené stráne pozdĺž jazera. V roku 1854 zakladatelia predniesli okresnému sudcovi svoje plány založiť mesto zvané Evanston po Johnovi Evansovi, jednom z nich. V roku 1857 bola žiadosť schválená. Okrsok Ridgeville Township bol rozdelený a vznikli okrsky Evanston Township a Lake View Township, na ktorom dnes stojí Lake View, mestská časť Chicaga.
Evanston bol oficiálne založený 29. decembra 1863, ale nebol povýšený na veľkomesto, aj keď zákonodarcovia Illinoisu s týmto cieľom predložili v roku 1869 návrh zákona. Počas občianskej vojny sa Evanston rozšíril pohltením dediny Severný Evanston. Nakoniec, na začiatku roka 1892, po pripojení dediny Južný Evanston bolo odhlasované, že bude spravovaný ako veľkomesto. Jeho vtedajší hranice sú z väčšej časti platné dodnes.

</doc>
<doc id="547437" title="Anton Tunega" url="https://sk.wikipedia.org/wiki?curid=547437">
Anton Tunega

Anton Tunega (* 7. august 1925, Dolné Motešice – † 20. február 1951, Bratislava) bol slovenský protikomunistický bojovník a člen odbojovej skupiny Biela légia, ktorý bol začiatkom 50. rokov minulého storočia v politickom procese odsúdený na trest smrti a popravený.
Životopis.
Pochádzal z rodiny penzionovaného žandára Michala Tunegu a jeho ženy Emílie, ktorá bola v domácnosti. Päť tried ľudovej školy vychodil v Dolných Motešiciach. Prvé štyri roky gymnázia navštevoval v Nitre, piatu triedu v Bratislave, a keď sa v roku 1940 rodina Tunegových presťahovala do Trenčína, Anton sa vrátil domov a záverečné dva roky doštudoval v Trenčíne, kde aj zmaturoval.
Na vysokoškolské štúdiá odišiel do Bratislavy, prihlásil sa na techniku. Ako vysokoškolák navštevoval krátky spravodajský kurz, ktorý organizovala Hlinkova mládež. Nemožno ho však označiť za exponenta Slovenského štátu a jeho režimu. Ako nespokojenec s nastupujúcim komunistickým režimom sa pridal k Štefanovi Chalmovskému z Topoľčian. Išlo o zárodok protikomunistického odboja. V letákoch vyjadrili jednoznačné odsúdenie nacizmu aj komunizmu.
Po likvidácii Chalmovského skupiny vtedajšou Štátnou bezpečnosťou v decembri 1945 unikal Tunega pred zaistením iba tak, že sa ukrýval. Po Víťaznom februári v roku 1948 patril Anton Tunega k ľuďom, ktorí sa s novou situáciou nechceli zmieriť. Spolu s priateľmi pripravoval prechody politicky ohrozených ľudí do Rakúska, pomáhal organizovať skupinu, ktorá by pracovala efektívnejšie. Začal s nepravidelným ilegálnym vysielaním do zahraničia o situácii na Slovensku. Skupina sa neskôr stala známa ako Biela légia. Napriek prísnej konšpirácii sa na skupinu napojil agent vojenského obranného spravodajstva Ján Divinec a 7. január 1949 bol Tunega zaistený.
Senát Štátneho súdu v Bratislave pod predsedníctvom Ladislava Breuera 21. mája 1949 odsúdil Antona Tunegu, Alberta Púčika a Eduarda Tesára na doživotné väzenie. Po súde odviezli Antona Tunegu do leopoldovskej väznice. Vo väzení pracoval, lepil papierové vrecká a vo voľnom čase študoval angličtinu. Prokurátor Anton Rašla sa odvolal proti rozsudku a vec sa dostala na najvyšší súd. Bezpečnostná päťka Krajského výboru Komunistickej strany Slovenska v Bratislave žiadala zmenu rozsudkov z doživotia na smrť. Najvyšší súd pod predsedníctvom Eugena Wagnera 16. septembra 1950 zmenil rozsudok bratislavského štátneho súdu na tresty smrti.
Proces s A. Púčikom, A. Tunegom a E. Tesárom patrí k najdôležitejším politickým procesom na Slovensku a vôbec v celom bývalom Československu. Dokumentuje to počet troch vykonaných trestov smrti, celkový počet 62 obžalovaných a 48 odsúdených osôb, ale aj dosah na protikomunistický odboj doma a v zahraničí. V čase medzinárodnej i domácej plošnej ofenzívy komunizmu sa od jesene 1947 v spojení s J. Vicenom usilovali vytvoriť sieť, ktorá by získavala spravodajské poznatky a tým pomohla odhaliť skutočné ciele, zámery a praktiky komunistickej strany. Skutočná hodnota získaných informácií bola celkovo nízka a neskôr, počas vyšetrovania a súdneho konania, sa náročky zveličovala. Nešlo o spravodajstvo kvôli materiálnym výhodám, za peniaze, ale z idealizmu.
Rodičia Antona Tunegu požiadali o milosť a žiadosť adresovali manželke prezidenta Klementa Gottwalda. Žiadna odpoveď však neprišla. Anton Tunega bol popravený 20. februára 1951 v bratislavskej väznici. Milovanej rodine odkázal: „"Neplačte za mnou, umieram za spravodlivú vec."“
Odkaz Tunegu.
Ideovo sa na odkaz Tunegu, Púčika a Tesára viaže a jeho meno nesie nezisková organizácia "Nadácia Antona Tunegu". Nadácia vznikla v roku 1992 a nadväzuje na myšlienky trojice zavraždených, ako aj na idey otcov zakladateľov európskej integrácie, Roberta Schumana a Konrada Adenauera a jej úlohou je propagovať a vyzdvihovať význam a miesto kresťanských hodnôt v spoločnej Európe a pripomínať, že konzervatívne hodnoty a morálka predstavujú neoddeliteľné prvky pre zachovanie jednoty Európy.

</doc>
<doc id="547448" title="Ladislav Grosman" url="https://sk.wikipedia.org/wiki?curid=547448">
Ladislav Grosman

Ladislav Grosman (* 4. február 1921, Humenné, Slovensko† 25. január 1981, Tel Aviv, Izrael) bol slovenský scenárista.
Životopis.
Patril k mnohým ľuďom, ktorí boli vo svojom živote prenasledovaní pre svoj židovský pôvod. Pochádzal z rodiny garbiara, ktorý mal päť detí. Rodičia a traja súrodenci zomreli v roku 1944 v Ružomberku počas fašistického bombardovania transportného vlaku. Obecnú školu absolvoval v Humennom, gymnázium v blízkych Michalovciach. V roku 1949 absolvoval v Prahe Vysokú školu politickú a sociálnu. Do roku 1952 pracoval vo vydavateľstve Pravda. V rokoch 1953 až 1959 bol redaktorom knižných noviniek v Slovenskej knihe. V rokoch 1953 až 1958 študoval pedagogickú psychológiu na Vysokej škole pedagogickej. Jeho diplomová práca bola na tému psychológia reklamy a doktorát PhDr. dosiahol prácou "Psychologické a pedagogické aspekty knižnej reklamy" v roku 1967. V rokoch 1960 až 1963 bol redaktorom v Združení československého nakladateľstva. V roku 1964 bol vedúcim redaktorom časopisu "Učebné pomôcky v škole a osvete". V rokoch 1965 až 1968 bol scenáristom vo Filmový štúdiách Barrandov. Po obsadení Československa sovietskou armádou v septembri 1968 odcestoval so svojou rodinou do Izraela a usídlil sa v Tel Avive. Od januára 1969 až do svojej smrti pôsobil na univerzite Bar-Ilan pri Tel Avive. Najprv pôsobil ako docent, od 1975 už ako riadny univerzitný profesor. Prednášal slovanskú literatúru a vyučoval tvorivé písanie "creative writing". Od 1979 na telavivskej univerzite prednášal scenáristiku ako externý pracovník. Osobne, ľudsky a pracovne si Ladislav Grosman najviac rozumel so svojimi priateľmi Arnoštom Lustigom a Gabrielom Laubom.
Na základe poviedky "Pasca" a novely "Obchod na korze", bol natočený najúspešnejší slovenský film Obchod na korze. Tento film v roku 1966 získal najvyššie filmové ocenenie Oscara. Režisérmi bola dvojica Ján Kadár a Elmar Klos. Keďže jeden z režisérov emigroval, dostal sa tento film na dlhé roky do trezorov. A tak až po roku 1989 sa film dostal na verejnosť a divácka verejnosť si môže opäť vychutnať herecké umenie Idy Kamińskej a Jozefa Krónera.
Edita Grosmanová, manželka Ladislava Grosmana, o svojom manželovi povedala: "Môj manžel vždy bol a navždy zostal Humenčanom, nikdy sa tým netajil, miloval toto mesto a zomrel s láskou k nemu. Rád sa sem vracal, či už žil v Prahe alebo Izraeli."

</doc>
<doc id="547574" title="Podnikovohospodárska fakulta Ekonomickej univerzity v Bratislave so sídlom v Košiciach" url="https://sk.wikipedia.org/wiki?curid=547574">
Podnikovohospodárska fakulta Ekonomickej univerzity v Bratislave so sídlom v Košiciach

Podnikovohospodárska fakulta Ekonomickej univerzity v Bratislave so sídlom v Košiciach (skratka PHF v KE) je jedna z fakúlt Ekonomickej univerzity v Bratislave. Zriadená bola 31. augusta 1992.
Aktuálne ponúka tri stupne štúdia: bakalárske, inžinierske a doktorandské, a to ako v dennej, tak aj v externej forme štúdia.
História.
Fakulta má dlhoročnú históriu a skúsenosti s prípravou absolventov ekonómie a manažmentu, a to už od roku 1952, keď "Vysoká škola hospodárskych vied v Bratislave" založila v roku 1952 konzultačné stredisko pre štúdium popri zamestnaní v Košiciach. Fakulta zabezpečuje prípravu vysokoškolsky vzdelaných ekonómov vo všetkých formách štúdia, na základe najnovších vedeckých poznatkov v širokom medzinárodnom kontexte. Počas svojej histórie PHF EU vychovala tisícky úspešných absolventov, ktorí našli uplatnenie na vysokých postoch v podnikoch súkromnej sféry, ale aj vo vedeckých inštitúciách či organizáciách verejnej správy.
Okrem novopostavených a moderne vybavených priestorov v Košiciach, PHF EU umožňuje štúdium vybraných študijných programov od roku 1994 aj na pedagogickom pracovisku v Michalovciach.
Úspechy.
PHF EU má od roku 2008 zavedený systém manažérstva kvality na báze ISO noriem 900X. Fakulta získala v rokoch 2008 a 2010 ocenenie "Národná cena Slovenskej republiky za kvalitu", ktoré každoročne udeľuje "Úrad pre normalizáciu, metrológiu a skúšobníctvo" – v roku 2008 v kategórii C3 – iné organizácie verejného sektora, a v roku 2010 "„Ocenený finalista v kategórii C3“".
Študenti PHF EU dosahujú výrazné úspechy aj v zahraničí. Ako príklady môžeme uviesť 4. miesto vo svetovom finále medzinárodnej súťaže "Global Management Challenge" v čínskom Macau v roku 2016 a účasť na svetovom finále medzinárodnej súťaže "Global Management Challenge" v Katare v roku 2017 a 2018.
Spolupráca.
Veľkú pozornosť venuje PHF EU unikátnym vzdelávacím programom a predmetom v spolupráci s významnými zamestnávateľmi absolventov fakulty. Príkladom tejto snahy je aj program "HONORIS" – unikátny program na základe spolupráce so spoločnosťou Deutsche Telekom IT Solutions Slovakia orientovaný prakticky s dôrazom na problematiku projektového manažmentu, vedený v anglickom jazyku odborníkmi zo spoločnosti Deutsche Telekom IT Solutions s výsledkom 100 % zamestnanosti absolventov programu ponúkaný len pre študentov fakulty.
PHF EU ďalej intenzívne spolupracuje so všetkými relevantnými zamestnávateľmi absolventov PHF EU, medzi ktorých patria hlavne spoločnosti ako "Lafarge Holcim European Business Services", "Embraco Slovakia s.r.o.", ako aj všetky významné informačno-komunikačné, bankové, finančné a auditorské spoločnosti pôsobiace na území Slovenska. Na základe tejto spolupráce vie fakulta flexibilne prispôsobovať študijné programy potrebám praxe a zabezpečovať pre študentov fakulty spoločné podujatia s podnikmi, prednášky odborníkov z praxe, organizovanie workshopov pre študentov, vypracovanie diplomových prác v podnikoch, ako aj možnosti účasti študentov na rôznych ďalších programoch, stážach a získavaní pracovných ponúk priamo z firiem. Výsledkom je tak absolvent, ktorý nemá problém s uplatnením na trhu práce alebo pri podnikaní.

</doc>
<doc id="547676" title="Štefan Hlaváč" url="https://sk.wikipedia.org/wiki?curid=547676">
Štefan Hlaváč

ThDr. Štefan Hlaváč (* 3. december 1903, Budapešť, Rakúsko-Uhorsko – † 11. február 1983, Hermanovce) bol rímskokatolícky kňaz, stredoškolský profesor a humanista.
Mladosť a štúdiá.
Štefan Hlaváč sa narodil 3. decembra 1903 v Budapešti. Pred začatím školskej dochádzky sa presťahoval k starým rodičom do Kubrej pri Trenčíne. Študoval postupne na gymnáziách v Trenčíne, Trnave a v Nitre. Po maturite v roku 1924 začal študovať teológiu v nitrianskom seminári. V roku 1927 prestúpil do košickej diecézy a pokračoval v štúdiu na Rímskokatolíckej cyrilometodskej bohosloveckej fakulte v Olomouci, ktorú v roku 1932 ukončil doktorskou prácou zo Starého zákona na tému „Etika proroka Ozeáša“. Vedúcim dizertačnej práce bol prof. Jan Hejčl.
Kňazská a ďalšia činnosť.
Za kňaza bol vysvätený 5. júla roku 1929 v Olomouci arcibiskupom Dr. Prečanom. Od 2. septembra roku 1929 do 2. júla roku 1950 pôsobil na gymnáziu v Michalovciach ako stredoškolský profesor. Na jeseň 1939 vstúpil do HSĽS, kde mal na starosti prevažne sociálnu starostlivosť. Od roku 1942 sa stal predsedom miestnej organizácie HSĽS v Michalovciach. Po zbavení profesúry pôsobil v Michalovciach ako nemocničný kaplán až do roku 1951. Následne krátko pôsobil ako administrátor farnosti v obci Všechsvätí (dnešné Valaliky).
10. septembra 1952 ho v Košiciach zatkli a následne odsúdili na tri roky väzenia za ukrývanie a nenahlásenie saleziána pri jeho úteku z Podolínca, kde v tom čase komunisti sústredili rehoľníkov. Počas rokov väznenia vystriedal väznice v Ilave, na Pankráci v Prahe, vo Valdiciach a v uhoľných baniach Tmavý důl v Rtyniach v Podkrkonoší. Po prepustení z väzby získal v roku 1957 štátny súhlas na pastoráciu a až do konca svojho života pôsobil ako farár v Hermanovciach pri Prešove.
In memoriam.
V roku 2004 mu bolo v Hermanovciach obecným zastupiteľstvom udelené čestné občianstvo in memoriam. Od roku 2006 je na fare zriadená pamätná izba profesora Hlaváča.

</doc>
<doc id="547716" title="École pratique des hautes études" url="https://sk.wikipedia.org/wiki?curid=547716">
École pratique des hautes études

École pratique des hautes études (EPHE) je francúzska vysoká škola typu Grand établissement, čo zhruba odpovedá rydzo výskumnej univerzite, so sídlom v Paríži. Intelektuálne je úzko prepojená s parížskou Sorbonnou, od ktorej je však EPHE administratívne nezávislá. 
Od iných Grandes Écoles sa líši ako metódou výuky, ktorá je založená na konfrontácii študenta s reálnymi problémami praktického výskumu, tak aj svojou inštitucionálnou štruktúrou ktorá je značne decentralizovaná. Laboratóriá patriace pod EPHE sa tak nachádzajú nielen v Paríži, ale aj v mestách ako Dijon, Bordeaux, Caen či na ostrovoch vo Francúzskej Polynézii.
Dejiny.
Bola založená v roku 1868 dekrétom Viktora Duruy, ministra školstva Napoleona III. V roku 1975 sa od nej odštiepila tzv. štvrtá sekcia, venovaná humanitným a spoločenským vedám, z ktorej následne vznikla "École des Hautes Études en Sciences Sociales" (EHESS).
Rozdelenie.
EPHE je rozdelená do troch častí (tzv. "sections"): 
Študijné programy.
EPHE poskytuje dva master študijné programy - jeden pre prírodovedne orientovaných postgraduálnych študentov a jeden pre študentov zameraných na výskum v oblasti historických, filologických a náboženských vied. Doktorandské školy "Integrované systémy, biodiverzita a prostredie", "História, dokumenty a texty" a "Náboženstvá a myšlienkové systémy" taktiež udeľujú doktorské tituly, ekvivalentné s PhD. Bakalárske štúdium na EPHE nie je možné, škola však udeľuje tzv. "diplomy" o ktoré sa za určitých okolností môžu uchádzať aj osoby bez maturity.

</doc>
<doc id="547798" title="PFK Piešťany" url="https://sk.wikipedia.org/wiki?curid=547798">
PFK Piešťany

PFK Piešťany je futbalový klub, ktorý pôsobí v meste Piešťany od roku 1912. Od sezóny 2016/17, po príchode nového vedenia, hrá i kategória mužov, ktorá v minulosti pôsobila v III. lige Západ, avšak bola z nej v roku 2015 odhlásená. Stále sú uchovávané kategórie ako starší a mladší dorast, žiaci a prípravky.
Dejiny.
Slovenský futbalový klub bol založený v roku 1912 pod názvom "PAFC Pöstyén" (Pöstényi atleticai és futbal club Pöstyén). V roku 1937 sa z neho odčlenilo hokejové mužstvo "ŠHK 37 Piešťany". Po 102-ročnej nepretržitej činnosti zaniklo v roku 2015 mužské futbalové družstvo. Vedenie sa potom naďalej rozhodlo udržiavať iba činnosť mládežníckych družstiev. Od augusta "2016" prevzalo piešťanský futbal nové vedenie, ktoré sa rozhodlo opätovne naštartovať mužstvo mužov prihlásením sa do najnižšej ôsmej ligy. 
V sezóne 2016-2017 seniorské mužstvo vyhralo ôsmu ligu a postúpilo do siedmej, v sezóne 2017-2018 vyhralo aj siedmu ligu a postúpilo do šiestej ligy. V sezóne 2018-2019 PFK Piešťany vyhralo šiestu ligu a postúpilo do V. ligy západ. V sezóne 2019-2020 skončilo mužstvo na 3. mieste v V. lige západ.
Základné informácie.
Klubovými farbami sú žltá, modrá a biela. Domáci štadión má kapacitu 8 000 miest a z toho 920 na sedenie, rozmery hracej plochy sú 105 x 68 metrov. V areáli PFK sa taktiež nachádza aj povrch s umelou trávou, ktorý slúžil miestnemu, ale taktiež aj množstvu okolitých klubov, na zimnú prípravu a iné udalosti (túto plochu si je možné aj prenajať).
Futbalový klub sa od príchodu nového vedenia na čele s Erikom Hlavatým v auguste 2016 snaží o prilákanie fanúšikov športu do areálu futbalového klubu. Proces začal znovuobnovením Mestskej futbalovej ligy, ktorá v novembri 2016 odštartovala nultý ročník a oživením domácich zápasov, počas ktorých sa v spolupráci s miestnymi príspevkovými organizáciami vytvára súťaže pre divákov. Rovnako sa začiatkom roka 2017 začala rekonštrukcia priestorov a objektu Športhotela i celého areálu.
Pre fanúšikov vytvorilo internetový obchod s fanúšikovskými predmetmi od kalendára, cez oblečenie až po vankúše, hracie karty či USB kľúče. Webová stránka obsahuje mnoho informácií a zábavy. 
Klub sa angažuje aj v snahe o znovuobnovenie športových tried v meste, keď prvý ročník piatakov by mal byť otvorený v školskom roku 2017/2018. Spolupráca s partnermi, miestnymi podnikateľmi o miestnymi fanúšikmi pomáha k stabilizácii klubu, ktorého cieľom je hrať prvé ligy v mládežníckych kategóriách. Súčasťou PFK je i oddiel prípravkárov (Piešťanskí Kohúti), ktorých vzrastajúci počet smeruje ku vyššej konkurencii a zároveň lepšej centralizácie kvalitných hráčov z celého regiónu. 

</doc>
<doc id="547927" title="Lars Hansen" url="https://sk.wikipedia.org/wiki?curid=547927">
Lars Hansen

Lars Peter Hansen (* 26. október 1952 Champaign, Illinois, USA) je americký ekonóm, zaoberajúci sa najmä makroekonomikou, ekonometriou a teóriou financií, nositeľ Ceny Švédskej ríšskej banky za ekonomické vedy na pamiatku Alfreda Nobela za rok 2013.
Životopis.
Jeho otec Roger Gaurth Hansen, bol profesorom biochémie na Utah State University. Má dvoch bratov, Ted Howard Hansen pôsobí ako imunológ na " Washington University in St. Louis " a Roger Hansen je inžinierom v oblasti manažmentu vodných zdrojov.
V roku 1974 získal titul bakalára na Utah State University a v roku 1978 získal na University of Minnesota titul PhD. Následne nastúpil ako asistent a docent na Univerzitu Carnegie Mellon a v roku 1981 začal pôsobiť na University of Chicago. Na tejto univerzite je dnes profesorom ekonómie.
Jeho najznámejším vedeckým výsledkom je vývoj ekonometrickej techniky tzv. zovšeobecnená metóda momentov (, skratka: "GMM"). Táto metóda umožňuje testovať účinnosť vybraných vzťahov v ekonomických modeloch bez nutnosti úplnej špecifikácie celého modelu.
Je autorom alebo spoluautorom mnohých prác, ktoré sa zaoberajú aplikáciou metódy do rôznych oblastí ekonómie, napríklad financií, medzinárodných financií alebo makroekonómie. Jeho raná práca s Kennethom Singletonom významne zlepšila chápanie nedostatkov širokej triedy modelov pre oceňovanie aktívov. Spoločne s Ravi Jagannathanom skonštruoval jednoduché vzťahy, ktoré musia spĺňať preferencie investorov v teoretických modeloch, aby takéto modely mohli uspieť pri vysvetlení vysokých rizikových prémií finančných aktívov.
V súčasnej dobe sa spoločne s Thomasom Sargentom zaoberá robustným rozhodovaním investorov v podmienkach neistoty. Spolu s Josém Scheinkmanom skúma časovú štruktúru vzťahu k riziku a neistote.
V roku 1984 získal spoločne s Kennethom Singletonom Frischovu medailu. V roku 2013 bol ocenený Nobelovou cenou za ekonómiu, spoločne s Robertom Shillerom a Eugenom Famom.
Je členom americkej Národnej akadémie vied. V súčasnej dobe je tiež riaditeľom na Becker Friedman Institute for Research in Economics na University of Chicago a spolupodieľa sa na vedení Macro Financial Modelling Group, ktorá skúma vzťah finančného sektora a reálnej ekonomiky.
Je ženatý s Grace Tsiang, dcérou čínsko-amerického ekonóma Sho-Chieh Tsianga a spolu majú syna Petra.

</doc>
<doc id="547968" title="Robert Shiller" url="https://sk.wikipedia.org/wiki?curid=547968">
Robert Shiller

Robert James "Bob" Shiller (* 29. marec 1946, Detroit, Michigan, USA) je americký ekonóm, akademik a autor kníh.
V roku 2013 získal Cenu Švédskej ríšskej banky za ekonomické vedy na pamiatku Alfreda Nobela.
Životopis.
Narodil sa v Detroite v americkom štáte Michigan. Jeho otcom je inžinier Benjamin Peter Shiller a niektorí jeho predkovia sú litovského pôvodu.
V roku 1967 sa stal bakalárom na University of Michigan. V roku 1972 obhájil s prácou " Racionálne očakávania a štruktúra úrokových sadzieb (Rational expectations and the structure of interest rates)" pod vedením Franca Modiglianiho titul PhD. na
Massachusetts Institute of Technology. Od roku 1982 začal učiť na Yale University, predtým krátko pôsobil na Wharton School of the University of Pennsylvania alebo na University of Minnesota.
Je autorom veľkého množstva odborných článkov, prác a kníh z rôznych oblastí ekonómie a jeho činnosť zasahuje napríklad do oblastí behaviorálnej ekonómie, real estate alebo risk managementu. Zrejme jeho najznámejšou knihou je titul "Investičná horúčka (Irrational Exuberance)" z roku 2000. Varoval v nej, že technologický sektor sa v danom čase nachádzal vo špekulatívnej bubline, čo povedie k prudkému poklesu cien na akciovom trhu. Kniha sa stala bestsellerom a v roku 2005 sa dočkala druhého anglického vydania.
V roku 2009 získal Cenu Deutsche Bank za finančnú ekonómiu a v roku 2013 bol spoločne s Eugenom Famom a Larsom Hansenom ocenený Cenou Švédskej ríšskej banky za ekonomické vedy na pamiatku Alfreda Nobela.
Jeho manželkou je Virginia Marie Faulstich a spolu majú dve deti.

</doc>
<doc id="547969" title="Dobroslav Pustaj" url="https://sk.wikipedia.org/wiki?curid=547969">
Dobroslav Pustaj

Dobroslav Pustaj (* 9. júl 1931, Košice, Česko-Slovensko – † 27. jún 2013, Prostějov, Česko) bol zakladateľ protikomunistického hnutia "Slobodné Československo" a jeden z najdlhšie väznených odporcov komunistického režimu v Česko-Slovensku.
Životopis.
Narodil sa v Košiciach, ale po smrti otca sa presťahoval s matkou do Ružomberka. Ako 15-ročnému mu zomrela aj matka a začal pracovať v bavlnárskych závodoch v Ružomberku. Po februári 1948 spoznal pravú tvár nastoleného komunistického režimu a založil protikomunistickú organizáciu "Slobodné Československo". Zamerali sa na zhromažďovanie zbraní, diskreditáciu komunistických funkcionárov, propagáciu demokratického systému a podobne. Organizácia mala konšpiratívny charakter.
6. mája 1952 bol Dobroslav Pustaj vzatý do väzby a koncom roka bol odsúdený na trest odňatia slobody v trvaní 25 rokov. Od vyššieho trestu ho zachránilo to, že protištátnu činnosť začal robiť ešte ako mladistvý. Bez prerušenia bol väznený 16 rokov – v jáchymovských uránových táboroch, v bani, leopoldovskej izolácii a nakoniec vo Valdiciach v sklárskej dielni. Prepustili ho až 10. mája 1968.
Po prepustení z väzenia bol ďalej sledovaný. Po páde režimu sa zapojil do aktivít Občianskeho fóra, Verejnosti proti násiliu a kandidoval tiež na primátora Ružomberka. Bol predsedom Konfederácie prenasledovaných komunizmom.
Zomrel 27. júna 2013 v Prostějove. Pochovaný je v Ružomberku.

</doc>
<doc id="547990" title="Anys" url="https://sk.wikipedia.org/wiki?curid=547990">
Anys

Anys je člen skupiny Kontrafakt, pochádzajúcej z Piešťan, vlastným menom Ondrej Beňačka. Má vyštudovanú medicínu, pracoval ako lekár v Ružinovskej nemocnici.
Začiatky.
Ego a Anys chodili spolu na gymnázium. Na začiatku spolupracoval s Egom ale v tejto dobe nemali príliš veľký úspech. Ego na čas odišiel do Kanady, zatiaľ čo Anys na Slovensku nakúpil príslušenstvo a začal trénovať, tvoriť. Ega po nejakej dobe z Kanady vyhostili za graffiti a vrátil sa späť na Slovensko. Neskôr spolu s Rytmusom založili skupinu Kontrafakt.
Kontrafakt vydal svoj prvý album v roku 2003 s názvom Tri špinavé mená a postupne sa začal dostávať do povedomia. Dnes majú na konte 5 štúdiových albumov - Tri špinavé mená, E.R.A., Bozk na rozlúčku, Navždy a Real Newz, Kontrafakt je najúspešnejšou hip-hopovou skupinou na Slovensku a v Česku. Anys patrí medzi najznámejších slovenských DJ-ov, kedysi aj producentov.

</doc>
<doc id="548018" title="Citizenfour" url="https://sk.wikipedia.org/wiki?curid=548018">
Citizenfour

Citizenfour je americký dokumentárny film režisérky Laury Poitrasovej, ktorý zobrazuje príbeh odhalenia masívneho špehovania elektronickej komunikácie, predovšetkým americkou vládnou agentúrou NSA, whistleblowerom Edwardom Snowdenom. Názov dokumentu je odvodený od pseudonymu, ktorý Edward Snowden použil pri kontaktovaní režisérky.
Film bol nakrútený štýlom cinema verité. Premiéru mal na newyorskom filmovom festivale na jeseň roku 2014. Film získal Cenu americkej filmovej akadémie za najlepší dokumentárny film v roku 2014 na udeľovaní Cien 22. februára 2015.
Pozadie.
V januári 2013 dostala režisérka Laura Poitrasová zašifrovaný e-mail od neznámeho, ktorý sám seba označoval menom Citizen Four (Občan Štyri). V tomto maile jej ponúkol dôverné informácie o nezákonnych špehovacích praktikách americkej Národnej bezpečnostnej agentúry (NSA) a ďalších agentúr, napr. britskej GCHQ. Laura v tom čase už niekoľko rokov pracovala na filme o sledovacích programoch, ktoré vznikli ako reakcia na útoky z 11. septembra 2001. V júni 2013 sa spolu s investigatívnymi novinármi Glennom Greenwaldom a Ewenom MacAskillom, reportérom z "The Guardian", vybrala do Hongkongu na prvé stretnutie s neznámym informátorom, ktorý sa predstavil ako Edward Snowden. Podarilo sa jej ho presvedčiť, aby pristal na filmovanie stretnutí, ktoré trvali niekoľko dní. Nahrávky z hotelovej izby, kde sa stretnutia odohrali, tvoria základ filmu.
Produkcia.
V roku 2012 začala Laura Poitrasová pracovať na svojom treťom filme zo svojej trilógie, venovanej 11. septembru 2001. Chcela sa v ňom zamerať na sledovacie aktivity v rámci Spojených štátov, preto podnikla rozhovory s Julianom Assangom, Glennom Greenwaldom, Williamom Binneym a Jacobom Appelbaumom. 
V januári 2013 ju prvýkrát kontaktoval Edward Snowden, potom čo sa mu nepodarilo úspešne nadviazať šifrovanú komunikáciu s Greenwaldom. Na konci mája 2013 odletela do Hongkongu, kde počas ôsmich dní filmovala Snowdena a jeho rozhovory s Greenwaldom a MacAskillom v izbe hotela Mira. Neskôr odletela do Moskvy, kde nakrútila interview Greenwalda so Snowdenom. Dokument dopĺňajú zábery z redakcie londýnskeho Guardianu, berlínskeho Der Spiegel, cesty Glenna Greenwalda do Brazílie, prednášok aktivistov proti vládnemu sledovaniu, kladenia otázok šéfovi NSA v americkom senáte a ďalšie. 
V záverečnej časti dokumentu sú zábery Edwarda Snowdena s jeho priateľkou Lindsay Millsovou v kuchyni ich moskovského domu. Samotný záver tvorí stretnutie Greenwalda so Snowdenom v Moskve. V ňom preberajú informácie od zdroja, ktorý tvrdí, že proces riadenia dronov, na ktorého vrcholku je prezident USA, prebieha cez americkú základňu Ramstein v Nemecku a až 1,2 milióna ľudí je na rôznej úrovni zoznamu sledovaných dronmi. Nemecká vláda pritom kategoricky popiera akúkoľvek spojitosť základne Ramstein s vražednými útokmi dronov.
Premiéra.
Medzinárodná premiéra filmu prebehla 10. októbra 2014 v Spojených štátoch na newyorskom filmovom festivale. V Európe bol film uvedený na londýnskom filmovom festivale o týždeň neskôr (17. októbra 2014). Prvé premietanie v Nemecku bolo 27. októbra na filmovom festivale v Lipsku. Oficiálna nemecká premiéra sa konala za účasti režisérky 4. novembra v Hamburgu. 
Film mal premiéru na HBO 23. februára 2015, deň po udeľovaní Oskarov, a následne bol zverejnený na HBO Go.
Prijatie.
"Citizenfour" bol prijatý filmovou kritikou pozitívne. Na stránke Rotten Tomatoes má pozitívny rating 98% a hodnotenie 8.3/10. Metacritic dokumentu dáva 88 bodov zo 100 na základe 38 recenzií.
Na ČSFD má film hodnotenie 85%. Ondřej Pavlík ho na stránke 25fps.cz označuje za "mrazivý dokument thrillerových parametrov", ktorý zostáva "v prvom rade dokumentom, ale jeho naliehavosť a dopad tu stupňujú citlivo zapojené konvencie fikčných filmov.
Bezpečnosť.
Poitrasová podnikla kvôli filmu viacero preventívnych bezpečnostných opatrení. Potom čo bola viackrát zadržaná pri kontrolách pri vstupe do USA sa rozhodla presťahovať do Berlína. Film aj zostrihala v Nemecku, kam priletela priamo z Hongkongu, aby zamedzila možnému prehľadaniu jej hard disku FBI na základe súdneho príkazu. Všetky nahrávky sú úschované na šifrovaných diskoch s viacerými úrovniami vnorenej ochrany. Počítač, na ktorom číta citlive dokumenty je od internetu oddelený vzduchovou stenou ("air gap"). Glenn Greenwald jej poskytol know-how ako pracovať na nebezpečnej téme pri použití maximálnej ochrany, pretože ako poznamenal E. Snowden: "po tohtoročnom odhalení by malo byť jasné, že nezašifrovaná komunikácia novinára so zdrojom je neodpustiteľne ľahkomyselná".
V záverečných titulkoch filmu sú netradične spomenuté mená viacerých slobodných a bezpečnostných programov, bez ktorých by vznik tohto filmu nebol možný. Sú to Tor, Tails, Debian GNU/Linux, Off-the-Record Messaging, GNU Privacy Guard, Truecrypt a SecureDrop.
Ocenenia.
Film získal 43 filmových cien a okrem nich aj 20 nominácií, ktoré na ceny nepretavil. Tu je zoznam najvýznamnejších z nich:

</doc>
<doc id="548113" title="Akcia Neptún" url="https://sk.wikipedia.org/wiki?curid=548113">
Akcia Neptún

Akcia Neptún je krycí názov jednej z najúspešnejších dezinformačných kampaní Štátnej bezpečnosti (ŠtB), pri ktorej boli v roku 1964 na dne Černého jezera na Šumave senzačne objavené štyri debny. Debny boli neskôr vyzdvihnuté z jazera a za účasti kamier prevezené do Prahy. 16. júla 1964 vydalo Ministerstvo vnútra oficiálnu správu o náleze nacistických písomností v nich. Oznámenie vyvolalo veľký ohlas médií, a to aj v zahraničí. 15. septembra 1964 na tlačovej konferencii minister vnútra Štrougal oznámil, že obsahom nájdených debien sú dokumenty, ktoré obsahujú písomné dôkazy o tom, že Západné Nemecko a Rakúsko je prešpikované prisluhovačmi bývalého nacistického režimu, čo komunistický režim využil na masívnu propagandu v domácich aj svetových médiách. Pravé pozadie tejto diskreditačnej a dezinformačnej operácie (vypreparované debny tam týždeň pred objavením vhodila ŠtB a dokumenty, ktoré v debnách ani neboli, pripravilo KGB) odhalil verejnosti až v 70. rokoch agent ŠtB Ladislav Bittman, ktorý prebehol na Západ.
Ciele akcie.
Cieľom celej akcie Neptún bolo mystifikovať a ovplyvniť verejnú mienku v Česko-Slovensku a v zahraničí (najmä v Rakúsku a Nemecku) a diskreditovať niektorých západných politikov. Zákon o premlčaní zločinov nacistov mal začať platiť v Nemecku od roku1965. Hlavný cieľ akcie bol donútiť západonemeckú vládu, aby bola táto lehota predĺžená. Západné Nemecko malo byť vďaka kampani predstavené ako pokračovateľ nacistického Nemecka. Okrem toho bolo zámerom akcie vyvolať zneistenie Západu tým, že medzi nájdenými dokumentmi sú zoznamy nacistických kolaborantov, ktoré môžu byť kompromitujúce pri vyšetrovaní nacistických zločinov.
Príprava akcie.
Akciu Neptún pripravilo nové oddelenie česko-slovenskej rozviedky, tzv. odbor aktívnych opatrení. Tento odbor sa zaoberal dezinformáciami, propagandou a politickými provokáciami voči Západu. Akcia bola inšpirovaná nálezom množstva falošných anglických libier pochádzajúcich z nacistickej falšovateľskej dielne, ktoré sa našli na dne jazera Toplitsee v roku 1963. Príležitosť na zinscenovanie senzačného nálezu sa naskytla, keď sa redaktori obľúbeného televízneho magazínu "Zvedavá kamera" chystali preskúmať Čertovo a Černé jazero v šumavských lesoch. Jeden z potápačov Zväzarmu, ktorých si televízia najala, bol totiž Ladislav Bittman – zástupca náčelníka dezinformačného oddelenia (ktorý sa neskôr po okupácii Česko-Slovenska stal jedným z najznámejších defektorov, keď utiekol do USA, kde spolupracoval s americkou tajnou službou, prednášal a publikoval, a odhalil pravé pozadie celej akcie Neptún).
Priebeh akcie.
20. júna 1964 boli z Prahy na Šumavu dovezené štyri debny, ktoré boli vopred pripravené tak, aby vyzerali, že boli 20 rokov ukryté na dne jazera. Debny boli naplnené čistým papierom, pretože v tom čase ešte česko-slovenská rozviedka nemala k dispozícii "tajné nacistické dokumenty". Tie mala dodať sovietska spravodajská služba až neskôr. V noci 21. júna 1964 boli tieto debny tajne uložené na dno jazera. Niekoľko dní potom na jazere prebiehalo pátranie, ktoré organizoval televízny štáb. Redaktori o zinscenovaní celej akcie nevedeli. Ladislav Bittman ako jeden zo zväzarmovských potápačov nasmeroval hľadačov k debnám, ktoré boli nakoniec naozaj objavené 3. júla 1964. Nález bol nahlásený úradom a iniciatívu prevzali policajní a vojenskí potápači. Debny boli vyzdvihnuté z jazera a za účasti kamier boli prevezené do Prahy. 16. júla 1964 vydalo Ministerstvo vnútra oficiálnu správu o náleze nacistických písomností na Šumave. Oznámenie vyvolalo veľký ohlas médií, a to aj v zahraničí. Podľa serveru Totalita.cz požiadala Eurovízia a Intervízia o odkúpenie práv na dokument Československej televízie z vyťahovania nálezu.
Nasledovala celá kampaň v televízii a novinách, ktorá vyvrcholila 15. septembra 1964 tlačovou konferenciou za účasti česko-slovenského ministra vnútra Lubomíra Štrougala. Ten zoznámil verejnosť s obsahom nájdených debien. Dokumenty podľa neho obsahovali písomné dôkazy o tom, že Západné Nemecko a Rakúsko je prešpikované prisluhovačmi nacistického režimu. Tlačová konferencia mala veľký ohlas vo svete. Celý nález pôsobil veľmi vierohodne a mystifikácii uverili ako novinári tak aj verejnosť.
Dopady akcie.
Akcia splnila svoje ciele. Dokumenty vzrušili svetovú verejnosť, zahraničné organizácie stíhajúce nacistických zločincov stupňovali svoje úsilie. Mnoho materiálov bolo využitých na kompromitovanie západonemeckých, rakúskych či talianskych politikov. Spôsobila odchod niektorých politikov zo scény aj niekoľko samovrážd. Pravé pozadie diskreditačnej a dezinformačnej operácie odhalil verejnosti až v 70. rokoch samotný Ladislav Bittman.
Zákon o premlčaní zločinov nacistov, ktorý mal začať platiť v roku 1965 Nemci skutočne zrušili, respektíve amnestiu odsúdených nacistov posunuli na rok 1970. 

</doc>
<doc id="548123" title="Zákon o nemorálnosti a protiprávnosti komunistického systému" url="https://sk.wikipedia.org/wiki?curid=548123">
Zákon o nemorálnosti a protiprávnosti komunistického systému

Zákon o nemorálnosti a protiprávnosti komunistického systému (č. 125/1996 Z.z.) je zákon prijatý Národnou radou Slovenskej republiky (NR SR), ktorý odsudzuje režim v období od 25. februára 1948 do 17. novembra 1989 založený na komunistickej ideológii. Komunistická strana Česko-Slovenska a jej odnož Komunistická strana Slovenska boli zodpovedné za spôsob vlády aj za to, že nezabránili členom a pomáhačom páchať zločiny a porušovať ľudské práva a slobody. Odpor a odboj bol legitímny, obeti si zaslúžia úctu a do premlčacej doby trestných činov sa doba trvania komunistického režimu v Česko-Slovensku (25. februára 1948 do 17. novembra 1989) nezapočítava.
Komunistický režim.
NR SR v tomto zákone vyhlasuje, že komunistický režim a jeho presadzovatelia:
Zákon vyhlasuje, že odpor voči komunistickému režimu bol legitímny, morálne oprávnený a zasluhuje si úctu. Zákon stanovuje, že do premlčacej doby trestných činov, ktorých trestnosť nezanikla, sa nezapočítava doba od 25. februára 1948 do 17. novembra 1989, ak z politických dôvodov nedošlo k právoplatnému odsúdeniu alebo k zbaveniu obžaloby.
Dôsledky.
Český „"Zákon o protiprávnosti komunistického režimu a o odporu proti němu"“ bol prijatý 1. augusta 1993, teda skoro tri roky pred prijatím slovenskej verzie (27. marca 1996). Český zákon v prvom paragrafe definite komunistický režim a v druhom ho označuje za „"... zločinný, nelegitimní a je zavrženíhodný"“. a zároveň „..."Komunistická strana Československa byla organizací zločinnou a zavrženíhodnou ..."“ Slovenský zákon, ktorý podpísali traja politici: Michal Kováč, Ivan Gašparovič, Vladimír Mečiar, ktorí boli všetci bývalí príslušníci KSČ, kopíruje český prvý paragraf do preambuly a paragraf o zločineckom charaktere KSČ bol vypustený. Český zákon priamo určuje vyplatenie „"Státní rehabilitační dluhopisy, vydané občanům, kteří mají nárok na odškodnění podle § 23 odst. 5 zákona č. 119/1990 Sb., o soudní rehabilitaci, jsou splatné do konce roku 1995"“.
Koaličná väčšina v parlamente zmenou dvoch zákonov zakázala nazývanie ulíc po predstaviteľoch totalitných režimov. Poslanci Fico a Blaha boli proti.
Ulice, námestia či iné verejné priestranstvá už nebude možné pomenovať po predstaviteľoch komunistického režimu či vojnového Slovenského štátu. Rozhodli o tom poslanci zmenou zákonov o nemorálnosti a protiprávnosti komunistického systému a o protifašistickom odboji. Tento zákon vstupuje do platnosti od 16.11.2020 Známou sa stala v roku 2015 Kauza pamätníka Vasiľa Bilaka postaveného v jeho rodnej obci Krajná Bystrá, ktorý v deň odhalenia dvaja občianski aktivisti z Košíc, výtvarník Peter Kalmus a Ľuboš Lorenz, na protest obliali červenou farbou, a na pamätník napísali červenou farbou nápis „SVIŇA“. 
Na Slovensku Zákon o protikomunistickom odboji 219/2006 Z. z. (16. marca 2006) priznáva účastníkom protikomunistického odboja právo na plnú morálnu rehabilitáciu a zároveň postavenia účastníka protikomunistického odboja, potvrdené preukazom. Podobný zákon v Česku je „Zákon o účastnících odboje a odporu proti komunismu“.

</doc>
<doc id="548168" title="Úrad vlády Slovenskej republiky" url="https://sk.wikipedia.org/wiki?curid=548168">
Úrad vlády Slovenskej republiky

Úrad vlády Slovenskej republiky je ústredný orgán štátnej správy Slovenskej republiky. Plní úlohy spojené s odborným, organizačným a technickým zabezpečovaním činnosti vlády Slovenskej republiky, rovnaké úlohy plní aj pre predsedu vlády. Okrem toho úrad kontroluje plnenie úloh z programového vyhlásenia vlády a z uznesení vlády, koordinuje prípravu zásadných opatrení na zabezpečenie hospodárskej a sociálnej politiky Slovenskej republiky, zabezpečuje a koordinuje ochranu finančných záujmov Európskej únie a koordinuje prípravu politík regionálneho rozvoja. Právne postavenie a kompetencie úradu stanovuje zákon č. 575/2001 Z. z. o organizácii činnosti vlády a organizácii ústrednej štátnej správy (tzv. kompetenčný zákon).
Na čele úradu je vedúci, ktorého vymenúva a odvoláva vláda. Vedúci je za výkon svojej funkcie zodpovedný predsedovi vlády. Súčasným vedúcim Úradu vlády je od 24. marca Ing. Július Jakab, bývalý poslanecký asistent Eriky Jurinovej, manažér hnutia a člen predsedníctva Obyčajných ľudí. Predtým funkciu zastával Mgr. Matúš Šutaj Eštok, bývalý podpredseda Mladých sociálnych demokratov.
Úrad vlády sídli už od vzniku Slovenskej republiky v budove Letného arcibiskupského paláca a vo vedľajšej novej budove Úradu vlády. V tejto lokalite pred ním už od 50. rokov 20. storočia sídlilo Predsedníctvo Zboru povereníkov a neskôr Úrad vlády Slovenskej socialistickej republiky.
Od 1. júna 2021 pod Úrad vlády prešiel z Ministerstva vnútra Úrad splnomocnenca vlády pre rómske komunity. Andrea Bučková, splnomocnenkyňa vlády pre rómske komunity pri tejto príležitosti povedala: „Agenda úradu má nadrezortný charakter a týka sa celej našej spoločnosti. Prechodom pod Úrad vlády SR očakávam, že sa posilní postavenie tejto funkcie, v rámci ktorej svoju činnosť budem koordinovať s predsedom vlády SR. Viditeľné zmeny môžeme dosiahnuť len vtedy, keď sa rovnosť, inklúzia a participácia rómskeho obyvateľstva stanú prioritami pre všetky kľúčové ministerstvá, štátne orgány, regionálne a miestne samosprávy.“

</doc>
<doc id="548221" title="Mike Nichols" url="https://sk.wikipedia.org/wiki?curid=548221">
Mike Nichols

Mike Nichols, rodným menom Michael Igor Peschkowsky (* 6. november 1931, Berlín, Nemecko – † 19. november 2014, New York, New York, USA) bol americký filmový a divadelný režisér, herec a filmový producent. 
Svoju kariéru začal v 50. rokoch 20. storočia s improvizačnou kabaretnou skupinou "Compass Players", kde tvoril komediálnu dvojicu s Elaine May]. V roku 1968 získal Oscara za najlepšiu réžiu za film "Absolvent". Jeho ďalšími najznámejšími filmami sú "Kto sa bojí Virginie Woolfovej?", "Hlava 22", "Telesné vzťahy", "Silkwoodová" (kamera Miroslav Ondříček), "Podnikavé dievča", "Vtáčia klietka", "Na dotyk", "Súkromná vojna pána Wilsona" (jeho posledný film) a televízne minisérie "Anjeli v Amerike".
Patril len k niekoľkým ľuďom, ktorí získali Emmy, Grammy, Oscara a Cenu Tony. Jeho filmy získali 42 nominácií na Oscara a sedemkrát vyhrali.

</doc>
<doc id="548570" title="Charles Gates Dawes" url="https://sk.wikipedia.org/wiki?curid=548570">
Charles Gates Dawes

Charles Gates Dawes (* 27. august 1865, Marietta, Ohio, USA – † 23. apríl 1951, Evanston, Illinois) bol americký politik a bankár.
V roku 1924 bol predsedom Dohodovej repatriačnej komisie. 9. apríla 1924 predložil plán na úpravu nemeckých vojnových reparácií i nemeckej finančnej politiky. Tento plán bol v roku 1924 na Londýnskej konferencii schválený a platil do roku 1929. V rokoch 1925 – 1929 zastával post amerického viceprezidenta. Potom bol vyslaný do Anglicka ako veľvyslanec.
V roku 1925 dostal Nobelovu cenu mieru.

</doc>
<doc id="548583" title="Štátne hranice Slovenska" url="https://sk.wikipedia.org/wiki?curid=548583">
Štátne hranice Slovenska

Štátne hranice Slovenska sa v minulosti rôzne menili. Až do konca prvej svetovej vojny súčasná južná a východná hranica Slovenska neexistovala vôbec. Až Trianonskou zmluvou zo 4. júna 1920 bol pevne stanovený moderný priebeh takmer celej južnej hranice s Maďarskom. Väčšina hranice s dnešným Českom a Poľskom existovala už v stredoveku, ale v roku 1920 boli vykonané úpravy hranice s Poľskom a roku 1997 bola upravená hranica s Českom. Naopak hranica s Ukrajinou bola definitívne stanovená až po druhej svetovej vojne. V súvislosti s touto vojnou došlo v roku 1938 k rozsiahlym zmenám v dôsledku prvej viedenskej arbitráže, ktorá prisúdila rozsiahle územia južného a východného Slovenska Maďarsku. Roku 1947 potom došlo k malej úprave hranice s Maďarskom.
Slovensko hraničí s:
Celková dĺžka hranice je .
Časť južnej hranice s Maďarskom tvorí Dunaj, ktorý sa ale neskôr stáča k juhu. Hranica sa tiahne po pevnine až k Ukrajine. Na severe tvorí hranicu štít Bielych Karpát pri Česku a Vysokých Tatier pri Poľsku. Práve hranica s Poľskom bola v roku 2008 pri povodniach posunutá o niekoľko desiatok metrov kvôli povodniam. Rieka Biela voda, ktorou prechádza hranica, sa rozliala a neskôr zmenila koryto rieky. Strhla so sebou aj hraničné kamene.

</doc>
<doc id="548667" title="Charles Laughton" url="https://sk.wikipedia.org/wiki?curid=548667">
Charles Laughton

Charles Laughton (* 1. júl 1899, Scarborough, Spojené kráľovstvo – † 15. december 1962, Los Angeles, Kalifornia, USA) bol britský herec, režisér a producent. 
Roku 1933 získal Oscara za mužský herecký výkon v hlavnej úlohe v britskom historickom filme "The Private Life of Henry VIII". Na Oscara bol nominovaný aj v roku 1936 za výpravný hollywoodský trhák "Mutiny on the Bounty", kde žiaril po boku Clarka Gable. V závere kariéry, roku 1958 sa dočkal ešte jednej nominácie, za hlavnú úlohu v britskom snímke "Witness for the Prosecution", detektívnej dráme na motívy románu Agathy Christie, kde jeho partnerkou na plátne bola Marlene Dietrich. Cenená bola tiež jeho kreácia Quasimoda vo filmovej adaptácii románu Chrám Matky Božej v Paríži z roku 1939, alebo Graccha vo filme "Spartacus" z roku 1960. Sám režíroval snímky "The Man on the Eiffel Tower" (1949) a "The Night of the Hunter" (1955). Produkoval tri filmy: "Vessel of Wrath" (1938), "Sidewalks of London" (1938) a "Jamaica Inn" (1939).

</doc>
<doc id="548766" title="Ray Milland" url="https://sk.wikipedia.org/wiki?curid=548766">
Ray Milland

Ray Milland, vlastným menom Alfred Reginald Jones (* 3. január 1907, Neath, Spojené kráľovstvo – † 10. marec 1986, Torrance, Kalifornia, USA) bol waleský herec, ktorý sa preslávil v Hollywoode. 
Roku 1945 získal, ako prvý Walesan, Oscara za mužský herecký výkon v hlavnej úlohe vo filme "Ztracený víkend", kde stvárnil spisovateľa bojujúceho so závislosťou na alkohole. Za túto rolu získal aj cenu na filmovom festivale v Cannes. Hral tiež v Hitchcockovej snímke "Dial M for Murder" (1954) či v romantickom filme "Love Story" (1970). V neskorej fáze svojej kariéry tvoril hlavne v televízii, populárnym sa stal vďaka sitkomu "The Ray Milland Show" (pôvodný názov bol "Meet Mr. McNutley") aj vďaka detektívnemu seriálu "Markham".

</doc>
<doc id="548767" title="Marko Vrzgula" url="https://sk.wikipedia.org/wiki?curid=548767">
Marko Vrzgula

Marko Vrzgula (* 24. február 1966, Košice, Slovensko) je výrazný slovenský maliar, organizátor výstav a maliarskych sympózií. Katedru maľby na Vysokej škole výtvarných umení absolvoval v rokoch 19851991. (Rašla, Stoklas, Berger)
V období 19922002 bol pedagógom na Katedre maľby Vysokej škole výtvarných umení v Bratislave (Základy maľby a Kresba pre 1. až 5. ročník ), v rokoch 20022004 na Katedre výtvarnej výchovy a tvorby Univerzity Konštantína Filozofa v Nitre.
Je jedným zo zakladajúcich členov združenia "Modré Hrušky" (1988).
Vrzgula je autorom konceptu a správcom galérie GUBA (2004), ktorú tvorí deväť samostatných priestorov - cca 2 400 m² výstavnej plochy. GUBA predstavuje autentický priestor súčasnej architektúry, v ktorom diela komunikujú so svojim okolím v kontexte každodennej reality. V dlhodobých cykloch tu predstavilo svoju tvorbu viac ako 70 slovenských a českých, ale aj maďarských a poľských umelcov.
Od roku 2004 je umelcom v slobodnom povolaní. Žije a tvorí v Bratislave a v liptovskej obci Lúčky - kúpele.
Výstavy.
Od roku 1988 svoju tvorbu predstavil na vyše dvadsiatich samostatných výstavách na Slovensku (Bratislava, Martin, Poprad, Spišská Nová Ves, Košice, Žilina, Dolný Kubín, Zvolen, Senica, Trenčín), vo francúzskom Hégenheime a v Herzlyi (Izrael). Zúčastnil sa na viac ako päťdesiatich kolektívnych výstavách, o. i. vo Viedni, St. Pöltene a Horne (Rakúsko), vo Varšave a v Poznani (Poľsko), Mníchove a v Bruckmühli (Nemecko), v Novom Sade (bývalá Juhoslávia), vo Washingtone (USA), Sofii (Bulharsko), Cagnes-sur-Mer (Francúzsko), Londýne (Veľká Británia), v Česku (Osová Bítýška, Klatovy – Klenová) a na Slovensku.
Zúčastnil sa medzinárodného sympózia v rakúskom Horne, sympózia veľkoformátovej maľby v Dolnom Kubíne (2x), maliarskeho sympózia v Moravanoch nad Váhom, programu Artists-in-Residence – Jelení Studio v Prahe, plenéru v Malej Frankovej (2x). Od roku 2010 pravidelne poriada maliarske sympózium Lúčky.
Maliarska tvorba.
Vrzgulova tvorba sa rozvinula a pretrváva vo viacvrstvovom obsahovom aj formálnom spektre. Je klasickým tvorcom, ktorý spontánne reaguje a nekladie si žiadne koncepčné filtre medzi seba a svet. Priamočiarosť je jeho konceptom a asi najpriliehavejším termínom, ktorý vystihuje jeho prístup k motívu. Až keď ho dostane do svojho farebného laboratória, nastáva umelecký výskum. Nekompromisný, autentický, radikálny. Výsledok je najčastejšie na hranici abstraktného obrazu. Ten býva charakteristický silnými pastóznymi gestami, vytvorenými rôznymi spôsobmi nanášania farebného média (valec, frotáž, driping, špachtľa, haptické vstupy...) 
Pracuje vo formáte dlhších, niekoľkoročných cyklov. Figúru abstrahoval v absolventskej práci "Okná" (19901991), rotujúci molitanový valec určoval pásové kompozície dlhoročného cyklu "Prieniky" (19932000). Príbuzný princíp opakovania horizontál uplatnil aj v nasledujúcom cykle "Mosty" (20042011) – tu vznikol frotovaný raster staccata odtlačkov reálnych drevených dosiek a prvkov v obraze. Ďalším cyklom sú "Pohyby a Špirály" (20062012), v ktorých sa farebné pasty už zásadne aktivizujú a tvoria tak predstupeň zatiaľ posledného niekoľkoročného maliarskeho cyklu "Pulzary" (20112015).
Zdokonaľuje vlastnú akrylovú receptúru schopnú uniesť extrémne množstvo farebnej pasty, čo mu umožňuje vytvárať haptické reliéfy plné farebných odkazov. Týmto sa Vrzgula dostáva priamo fyzicky do tvorby kompozície bez akéhokoľvek nástroja. Najvýznamnejšou zložkou takejto tvorby je azda samotný proces – akcia autora v ploche obrazu. Obrazy vznikajú síce dôsledne pripraveným, ale stále gestom – oživujúcim farebnú hmotu, ktoré dáva každému tvaru aj individuálny charakter. Každej kompozícii predchádza kresliarska skica, veľmi zaujímavá a výtvarne kvalitná, schopná samostatnej prezentácie. Tieto kresebné podklady sa v aktuálnej tvorbe dostávajú z malej plochy papiera na povrch veľkých plátien a svojou nervnou linkovou štruktúrou modelujú nielen nosnú kompozíciu, ale aj celú plochu obrazu.

</doc>
<doc id="548804" title="Karol Rebro" url="https://sk.wikipedia.org/wiki?curid=548804">
Karol Rebro

Dr.h.c. prof. JUDr. Karol Rebro, DrSc. (* 27. október 1912, Horovce, okres Púchov – † 31. október 2000, Bratislava) bol jedným z najvýznamnejších slovenských univerzitných profesorov v oblasti práva. Považoval sa za významného znalca dejín štátu a práva, obzvlášť rímskeho práva. Je autorom prvej slovenskej učebnice z rímskeho práva. 
Profesné pôsobenie.
Právnické vzdelanie získal na Právnickej fakulte Univerzity Komenského v Bratislave v roku 1935. Po ukončení štúdia pokračoval vo vedeckom bádaní u profesorov Salvatoreho Riccobonu a Giorgia Del Vecchio v Ríme. Popri vedeckom pôsobení sa pripravoval na výkon bežnej súdnej služby, pracoval na Hlavnom súde v Bratislave a v roku 1944 zložil jednotnú sudcovskú a advokátsku skúšku. Zapojil sa do SNP. Po skončení II. svetovej vojny pôsobil vo vedúcich pozíciach Povereníctva SNR. Popri tom už od roku 1936 vyučoval a aktívne sa zúčastňoval na pedagogickom procese na Slovenskej univerzite (vtedajšej Univerzite Komenského). V rokoch 19461947 sa stal dekanom Právnickej fakulty Univerzity Komenského v Bratislave a v rokoch 19491950 bol rektorom tejto Univerzity. Po roku 1951 prestal pôsobiť vo verejných a pedagogických funkciách z politických dôvodov. Istý čas pracoval ako zamestnanec Univerzitnej knižnice. Od roku 1969 sa vrátil vyučovať rímske právo ako riadny profesor a vedúci katedry rímskeho práva.
Literatúra.
GREGOR, Martin. Život a dielo profesora Karola Rebra. In "Acta Facultatis Iuridicae Universitatis Comenianae", 2019, roč. 38, č. 2, s. 54-73. ISSN 1336-6912.

</doc>
<doc id="548840" title="Zoznam.sk" url="https://sk.wikipedia.org/wiki?curid=548840">
Zoznam.sk

Zoznam.sk je slovenský internetový portál založený v roku 1997. Bol jednou z prvých stránok na slovenskom internete a vôbec prvým medzi slovenskými webovými vyhľadávačmi. Od svojho založenia až do septembra 2008 bol najnavštevovanejšou slovenskou webstránkou. Denne portál navštívi 2,5 milióna unikátnych užívateľov (marec 2015). Jeho 100 % vlastníkom je Slovak Telekom.
História.
Zoznam.sk bol založený v roku 1997 Ivanom Debnárom a , ktorý bol aj vlastníkom českého portálu Seznam.cz. Slúžil ako prvý zoznam slovenského internetu.
V roku 1999 odkúpila Zoznam.sk firma Abeles &amp; Braun patriaca Borisovi Zelenému a Lukášovi Alnerovi, ktorý sa následne stal jeho riaditeľom. Ivan Debnár pôsobil vo firme ako CTO. V roku 2000 sa Zoznam.sk presťahoval do Bratislavy a ako 50% vlastník doňho vstúpila švédska spoločnosť Scandinavia Online.
V roku 2001 prekročil Zoznam.sk 100-tisíc unikátnych užívateľov mesačne.
Za prvý polrok 2002 prekročili príjmy z inzercie na Zoznam.sk prvýkrát hranicu 10 miliónov slovenských korún.
V júli 2003 Zoznam.sk prvýkrát prekonal hranicu 400-tisíc užívateľov mesačne.
Vo februári 2004 Zoznam.sk spolu s denníkom Nový Čas sprevádzkovali nový spravodajský server www.bleskovky.sk. Bleskovky.sk sa stali jedným z najnavštevovanejších spravodajských portálov na Slovensku a po pol roku predbehli dovtedajšieho lídra SME.sk. Po rozpore s vydavateľstvom Ringier (vydavateľ Nového Času) sa v roku 2008 služba premenovala na topky.sk.
V rokoch 2004 a 2005 získal Zoznam.sk postupne 750 a 900-tisíc unikátnych návštevníkov. V máji 2005 portál spoluzaložil Slovenskú Asociáciu internetových médií (AIM). Jeho riaditeľ, Lukáš Alner, sa stal jedným z jej podpredsedov.
V auguste 2005 odkúpila 90% podiel v Zoznam.sk firma Slovak Telekom a vlastníctvo Zoznam Mobile prevzala na 100%. V júli 2006, získal Slovak Telekom aj zvyšných 10%.
V apríli 2006 odišiel z portálu dlhoročný riaditeľ Lukáš Alner. V rovnakom roku Zoznam.sk dosiahol 1,3 milióna unikátnych návštevníkov.
V roku 2008 Zoznam.sk stratil pozíciu jednotky na slovenskom trhu, keď ho v septembri predbehol portál Azet.sk. S výnimkou troch mesiacov v rokoch 2012 a 2013 je Zoznam.sk dvojkou slovenského internetu až doteraz (február 2015).
V novembri 2014 slovenské média uviedli, že má o kúpu portálu záujem finančná skupina Penta.
Zoznam Mobile.
Zoznam Mobile sa venovala obsahu pre mobilné telefóny. Bola založená 2002 Lukášom Alnerom a operovala mimo vlastníckej štruktúry Zoznamu. V 2005 ju spolu so Zoznamom kúpil Slovak Telekom.
Únik utajených čísiel.
V máji 2007 Zoznam.sk pravdepodobne omylom zverejnil 718 utajených telefónnych čísiel pevných liniek a mobilov. Zverejnenie nastalo, keď Zoznam.sk spustil nový telefónny zoznam. Okrem iných boli zverejnené čísla na Slovenskú informačnú službu (SIS) a vtedajších členov vlády.

</doc>
<doc id="548926" title="Droichead Samuel Beckett" url="https://sk.wikipedia.org/wiki?curid=548926">
Droichead Samuel Beckett

Droichead Samuel Beckett (, ) je most v Dubline postavený v rokoch 2007 – 2009. Je to zavesený otočný most.
Hlavné rozpätie sa dá kvôli veľkosti niektorých lodí otáčať o 90°. Celková dĺžka mosta je . Mostovka je so vysokým pylónom spojená 31 lanami. Bol navrhnutý španielskym architektom Santiagom Calatravou, ktorý je taktiež architektom neďalekého mosta Droichead James Joyce. Most bol pomenovaný po írskom spisovateľovi a laureátovi Nobelovej ceny za literatúry Samuelovi Beckettovi, ktorý pochádzal z Dublinu. Pylón s lanami má pripomínať harfu, symbol Írska. Most spája južné nábrežie rieky Liffey s Dublinskými dokmi na severnej strane rieky. Most bol oficiálne otvorený pre chodcov 10. decembra 2009 starostkou Dublina Emer Costello. Výstavba mosta stála približne 60 miliónov eur.

</doc>
<doc id="548955" title="Evanjelické lýceum v Levoči" url="https://sk.wikipedia.org/wiki?curid=548955">
Evanjelické lýceum v Levoči

Evanjelické lýceum v Levoči je dvojposchodová budova pochádzajúca z 14. storočia. V 17. storočí ju vlastnil levočský kronikár Gašpar Hain, ktorý ho daroval evanjelickej cirkvi a tak sa doňho roku 1796 presťahovalo Evanjelické lýceum. Dnes v ňom sídli Múzeum výtvarnej kultúry na Spiši, to je súčasťou Spišského múzea SNM v Levoči. V registri NKP je ako kultúrna pamiatka pod číslom ÚZPF 2929/1
Budova.
Je to trojpodlažná renesančná, pôvodne gotická budova so zachovanými kamennými článkami. Interiér budovy je zdobený nástennými maľbami a je tu aj krásny renesančný portál z roku 1530. Je jedným z najpôsobivejších meštianskych domov na námestí. Zmeny a opravy boli v 15. storočí, roku 1530, v 2. polovici 16. storočia, v 17. storočí, v rokoch 1793 – 96 a v 3. tretine 20. storočia.

</doc>
<doc id="548982" title="Parmigianino" url="https://sk.wikipedia.org/wiki?curid=548982">
Parmigianino

Parmigianino alebo Parmigiano, vlastným menom Girolamo Francesco Maria Mazzola, (* 11. január 1503, Parma, Taliansko – † 24. august 1540, Casalmaggiore) bol taliansky manieristický maliar a rytec. 
Vo svojom diele vychádzal predovšetkým z Correggioa a Michelangela, neskôr bol prirovnávaný k Raffaelovi. Pôsobil v Parme, Florencii, Ríme a Bologni. Vo svojich prevažne náboženských obrazoch sa zameriaval na figúru, ktorú zobrazoval v pretiahnutých proporciách a špirálovitom pohybe s prepracovanými detailami šiat, napr. "Videnie svätého Hieronyma" (1527) a "Madona s dlhým krkom" (1534).

</doc>
<doc id="549002" title="This Is Kevin" url="https://sk.wikipedia.org/wiki?curid=549002">
This Is Kevin

This Is Kevin je elektronický hudobný projekt založený na Slovensku v roku 1991. Hlavným lídrom projektu je Roman Ferianc.
Hudobná kariéra.
Prvé oficiálne nahrávky a formácie siahajú do prelomu 80. a 90. rokov kedy projekt vznikol. Hlavnou inšpiráciou bolo hnutie indies, ale začiatky boli formované iba ako demá distribuované v úzkom kruhu poslucháčov. 
V roku 1999 vychádza debutový album "Slowly to the Sun" a jeho úvodným singlom je skladba „to Pasteur“, ktorá využíva hlasy z televízneho filmu o Louisovi Pasteurovi. Ku tomuto singlu vychádza aj videoklip, ktorý sa objavil vo vysielaní britskej i nemeckej hudobnej stanice MTV.. Rok 2002 priniesol druhý album album "Communication" a do tretice v roku 2006 vydali album "Welcome To My Planet". Ich ostatným albumom je album "Karma Free" z roku 2011. V rovnakom roku predstavili aj singel „Near Me“ ktorý bol najhranejšiou skladbou na Rádiu_FM za daný rok.
V súčasnosti je projekt stále aktívny a členovia pripravujú nový album.
Referencie.
3. http://www.thisiskevin.org/

</doc>
<doc id="549092" title="Queensferry Crossing" url="https://sk.wikipedia.org/wiki?curid=549092">
Queensferry Crossing

Queensferry Crossing (predtým Forth Replacement Crossing) je názov pre cestný most vo výstavbe pri škótskom meste Edinburgh.
Výstavba mosta bola započatá v septembri 2011 a jeho dokončenie je naplánované na rok 2016. Most bude po dokončení tretím mostom postaveným v ústí zálivu Firth of Forth (prvým bol železničný Forth Railway Bridge a druhým bol cestný most Forth Road Bridge). Celková dĺžka zaveseného mosta má po dokončení byť . Plánovaná výška troch pylónov je a maximálna vzdialenosť medzi nimi . Kvôli výstavbe mosta bol odstránený maják z malého ostrova "Beamer Rock", na ktorom bola neskôr započatá výstavba stredného pylónu.
Most bol otvorený kráľovnou Alžbetou II. 4. septembra 2017, presne 53 rokov po otvorení svojho predchodcu. Celkové náklady na most dosiahli 1,35 mld. £ a výstavba trvala 6 rokov. Je najdlhším troj-pylónovým visutým mostom na svete. Projekt zamestnal viacej než 10 000 pracovníkov, ktorí odpracovali viacej než 13 miliónov hodín práce.

</doc>
<doc id="549105" title="Čili paprička" url="https://sk.wikipedia.org/wiki?curid=549105">
Čili paprička

Čili paprička (tiež chilli paprička, feferónka; niekedy sa používa aj názov kajenské korenie) je plod predovšetkým exotických druhov krovitých paprík, rastúcich v trópoch a subtrópoch Indie, Číny, Japonska, Vietnamu, Afriky, Južnej a Strednej Ameriky, zvlášť Mexika. Hojne sa používajú aj na Balkáne.
Ide o malé svetlejšie papričky s výraznou vôňou. Tieto feferónky sú ostré odrody spravidla vytrvalých koreninových paprík, ktorých je celá škála. Za svoju pálivú chuť vďačia látke kapsaicín, ktorá sa dobre rozpúšťa v tuku, takže na zahnanie akútneho pocitu pálenia v ústach najlepšie pomôže pohárik mlieka.
Ten, kto neobľubuje mlieko, môže si ústa vypláchnuť pohárom silnej pálenky, lebo kapsaicín sa rozpúšťa aj v alkohole.
Okrem ďalších látok obsahuje vitamín C a karotén B. Podporujú chuť do jedla, ale vo väčšom množstve dráždia pohlavné a močové ústrojenstvo. V primeraných dávkach pôsobí na žalúdok lepšie, ako korenie. Priaznivo vplýva na trávenie. Dokázalo sa, že kultúry, zvyknuté na ostré jedlá s týmto korením, ľahšie znášajú zamorenie pokrmov a prostredie okolo seba rozličnými baktériami, najmä tými vyvolávajúcimi hnačku. Čili vyvoláva zmeny v črevnej sliznici, ktorá potom znesie viac. Čili sa považuje aj za afrodiziakum.
Čili má pálivú a sladkú chuť.
Pôvod.
Čili papričky pestovali Indiáni už v predkolumbovskom období, a to už od 6. tisícročia pred naším letopočtom. Bola to jedna z prvých samoopelivých plodín, ktoré sa začali pestovať v Amerike. Po objavení Ameriky ju európski (najmä portugalskí) kupci rýchlo rozšírili do celého sveta, lebo predstavovali cenné korenie ako náhradu za čierne korenie. Veľkú obľubu si získali predovšetkým v Indii, kde dnes predstavujú neoddeliteľnú súčasť indickej kuchyne. Z Indie sa cez Osmanskú ríšu dostali do Maďarska, kde z nich Maďari vytvorili svoje národné korenie – mletú papriku.
Druhy.
Čili papričky sa rozdeľujú na množstvo kultivarov, ktoré spadajú pod nasledujúce druhy: 
Naproti tomu kápiu vyšľachtili len z jedného druhu, "Capsicum annuum".
Superčili.
Jedny z najpálivejších papričiek majú svoj pôvod na indickom subkontinente. Tamojšie čili sa honosí príznačným názvom Bhut Jolokia, teda "démon čili" a používa sa ako donucovací prostriedok miestnej polície a vojenských zložiek, kde sa používa ako náplň do dymových granátov. Podľa nepotvrdených zvestí vraj došlo k úmrtiu chlapca, ktorý "démona" omylom prehltol.
Kajenské korenie.
Týmto názvom sa často označuje prášok zo sušených čili papričiek. Je žltej až červenej farby a má veľmi pálivú chuť. Pochádza z oblasti Strednej Ameriky. Karibskí domorodci s ním oboznámili už Kolumbových námorníkov.
Rozmnožovanie.
Čili papričky sa rozmnožujú semienkami. Tie sú okrúhle, sploštene, spravidla vráskavé, žltej farby. Po čase semienka postupne hnednú, čo môže poukazovať na nižšiu kvalitu a klíčivosť semienok. Semená majú vysokú klíčivosť okolo 95% a môžu si klíčivosť zachovať aj niekoľko rokov.
Pestovanie.
Papričky možno s úspechom pestovať aj v našich podmienkach, vyžaduje sa však špeciálny postup, ktorý možno rozdeliť na tri dôležité kroky.
Externé odkazy.
To je jozko

</doc>
<doc id="549276" title="Paul Muni" url="https://sk.wikipedia.org/wiki?curid=549276">
Paul Muni

Paul Muni, rodným menom Mešilem Meier Weisenfreund (* 22. september 1895, Lemberg, Ukrajina, vtedy Rakúsko-Uhorsko – † 25. august 1967, Montecito, Kalifornia, USA) bol americký herec narodený v židovskej rodine v Rakúsko-Uhorsku, na území dnešnej Ukrajiny. Jeho rodina emigrovala do USA v roku 1902, keď mal sedem rokov.
Životopis.
Už odmalička hral v New Yorku v Yiddish theatre. V roku 1926 začal hrať na Broadwayi, kde si ho roku 1929 vyhliadla spoločnosť Fox a ponúkla mu prvú rolu v Hollywoode. V roku 1932 získal exkluzívnu zmluvu vo Warner Bros. a čoskoro sa stal jednou z najväčších hollywoodskych hviezd 30. rokov 20. storočia.
V roku 1936 získal Oscara za mužský herecký výkon v hlavnej úlohe v životopisnom filme "The Story of Louis Pasteur", kde stvárnil francúzskeho biológa Louisa Pasteura. Na Oscara bol však nominovaný ešte päťkrát a to v rokoch 1929 ("The Valiant"), 1932 ("I Am a Fugitive from a Chain Gang"), 1935 ("Black Fur"), 1937 ("The Life of Emile Zola") a v roku 1959 ("The Last Angry Man").
Po druhej svetovej vojne sa vrátil do New Yorku a sústredil sa na divadlo. Za rolu právnika Henryho Drummonda v hre "Inherit the Wind" (1955) získal v roku 1956 Cenu Tony.
Bol známy svojou mimoriadnou plachosťou na verejnosti.

</doc>
<doc id="549495" title="Lionel Richie" url="https://sk.wikipedia.org/wiki?curid=549495">
Lionel Richie

Lionel Brockman Richie, Jr. (* 20. jún 1949, Tuskegee, Alabama, USA) je americký spevák, skladateľ, herec a hudobný producent. Od roku 1968 bol členom funkovej a soulovej skupiny Commodores a v roku 1982 naštartoval svoju veľmi úspešnú sólovú kariéru. Spoločne s Michaelom Jacksonom skomponoval pieseň „We Are the World“, ktorú nahrala superskupina USA for Africa, v rámci pomoci hladujúcim v Afrike. Richie predal cez 100 miliónov nahrávok, čím sa stal jedným z najpredávanejších hudobných umelcov všetkých čias. Je päťnásobným víťazom Ceny Grammy. V roku 2016 obdržal od Songwriters Hall of Fame najvyššiu poctu, cenu Johnnyho Mercera. 
Zdroj.
 

</doc>
<doc id="549609" title="Vladimír Černý" url="https://sk.wikipedia.org/wiki?curid=549609">
Vladimír Černý

Vladimír Černý, známy ako Vlado Černý (* 21. jún 1951, Bratislava) je slovenský herec, manažér, bývalý aktívny športovec, od roku 1995 riaditeľ Divadla Astorka Korzo ’90.
V roku 1976 študoval herectvo na VŠMU. V rokoch 1974 až 1981 bol členom Poetického súboru Novej scény, neskôr pôsobil v Činohre Novej scény. Stál pri zrode divadla Astorka Korzo ’90, ktorého je riaditeľom od roku 1995. Zahral si v desiatkach divadelných inscenácií, slovenských a českých filmov či v televíznych seriáloch.
Je ženatý a má synov.

</doc>
<doc id="549660" title="Brusturi" url="https://sk.wikipedia.org/wiki?curid=549660">
Brusturi

Brusturi () je obec v Bihárskej župe v Rumunsku. Nachádza sa v strede župy a skladá sa z ôsmich dedín: Brusturi (sídlo obce), Cuieșd, Loranta, Orvișele, Păulești, Picleu, Țigăneștii de Criș a Varasău ( ).
Demografia.
V obci existuje komunita rumunských Slovákov, ktorí sem prišli pravdepodobne z Gemelčičky a Novej Huty v rámci vnútornej kolonizácie z horských obcí do dolín za prácou. Sústreďujú sa najmä do dediny Varasău ()
História.
Dedina Brusturi sa spomína ako: Tatharos (1490), Tataros (1692), Tatáros aj Brusztur (1808), Tataros (1851).

</doc>
<doc id="549684" title="2NE1" url="https://sk.wikipedia.org/wiki?curid=549684">
2NE1

2NE1 ( vyslovuje sa „To anyone“ alebo „Twenty-one“) je štvorčlenná juhokórejská dievčenská skupina vytvorená spoločnosťou YG Entertainment.
Prvýkrát sa objavili v obchodnej kampani pre spoločnosť LG spolu s chlapčenskou skupinou Big Bang. Ich prvý debutový singel „Fire“, ktorý bol úspešný, vyšiel 6. mája 2009. Hneď na to 17. mája 2009 skupina vystúpila so svojim prvým singlom na SBS Inkigayo. Názov skupiny 2NE1 je skratka pre „Nový vývoj 21. storočia“.
Dňa 25.11.2016 spoločnosť YG Entertainment oficálne oznámila rozpad skupiny. CL a Dara budú naďalej spolupracovať s YG Ent. ako sólistky, kým Bom svoj kontrakt neobnovila.

</doc>
<doc id="549690" title="Mestská hromadná doprava vo Zvolene" url="https://sk.wikipedia.org/wiki?curid=549690">
Mestská hromadná doprava vo Zvolene

Mestská hromadná dopravu vo Zvolene je sieť mestskej hromadnej dopravy v meste Zvolen. Spolu 15 autobusových liniek je prevádzkovaných spoločnosťou SAD Zvolen.
História.
Mestská hromadná doprava bola vo Zvolene zavedená pravdepodobne v roku 1953, kedy bolo v prevádzke okolo štyroch autobusových liniek. Počet liniek sa neustále zväčšoval až sa napokon v polovici 90. rokov udiala reorganizácia ako aj v susednej Banskej Bystrici. Stále však v systéme ostalo viac ako 20 liniek z ktorých niektoré premávali len dva-tri krát denne. Každé dva až tri roky sa systém ukrátil o jednu linku a ž sa v roku 2012 prispelo k úplnej reorganizácii z 24 liniek na 15 liniek. Od vtedy sa veľa neudialo. Jediným rozšírením siete bolo v roku 2014 rozšírenie sezónnej linky do Zolnej ktoré však koncom roka zaniklo. V roku 2015 systém prišiel o linku TESCO ktorá mala nízku využiteľnosť.
Vozidlový park.
História.
Základom MHD v 70. rokoch sa stali Karosy ŠM 11 ktoré odišli až koncom 80. rokov. Potom ich začali nahrádzať Karosy B 731 a 732, ich dodávky boli v rokoch 1984-1986 a 1988-1993. Do Zvolena dorazili aj Ikarusy v počte päť kusov - ZV 65-63, ZVA 20-05, ZVA 12-89, ZVA 12-91 a ZVA 20-04. Dodávky boli v rokoch 1988-1989 a držali sa až do roku 2005 kedy boli vyradené z prevádzky. V roku 1990 sa do Zvolena dostali aj dve prímestské Karosy C 744 - ZVA 25-78, ZVA 25-79 taktiež sa držali do roku 2005 ktorý bol posledným rokom kĺbového vozidla v MHD Zvolen. Karosa B 932 sa vo Zvolene objavila koncom roka 2000 a neskôr prišli aj zvyšné tri Karosy, neohriali sa tu príliš dlho a do roku 2007 boli vyradené. Karosa B 952 sa vo Zvolene objavila v počte dvoch kusov v rokoch 2005-2006, prvá bola v roku 2007 preradená späť do Banskej Bystrice. Druhá jazdila od svojho zaradenia na linke TESCO. V roku 2012 sa preradila do MHD Brezno. Ešte dnes nie sú všetky vozidlá vybavené elektronickými transparentmi ale len klasickými tabuľami.
V roku 2016 mesto vyhlásilo verejné obstarávanie na nákup 16 nových autobusov s pohonom na LNG ktoré majú nahradiť staré vyše 20 ročné karosy s pohonom na CNG. 
V roku 2018 sa od projektu upustilo a SAD Zvolen preradil 5 vozidiel typu Irisbus Citelis 12M z Banskej Bystrice s rokom výroby 2009 (ZV-162CA, ZV-164CA, ZV-165CA, ZV-167CA a ZV-168CA). Ďalej sem boli preradené tri Karosy B952 s naftovým pohonom pôvodom z Brezna a Banskej Bystrice (ZV-357CE, ZV-710CD a ZV-711CD).
Súčasný stav.
V súčasnosti tvoria vozidlový park nasledujúce typy autobusov: 

</doc>
<doc id="549740" title="Alive (album)" url="https://sk.wikipedia.org/wiki?curid=549740">
Alive (album)

Alive je štvrtý japonský štúdiový album juhokórejskej chlapčenskej skupiny Big Bang. Vydaný bol 28. marca 2012 a obsahuje 10 skladieb. Bol to prvý album skupiny, ktorý vyšiel pod vydavateľstvom YGEX, ktoré vzniklo ako partnerstvo medzi kórejskou spoločnosťou YG Entertainment a japonskou spoločnosťou Avex Trax. Špeciálna edícia s názvom "Alive -Monster Edition-" vyšla 20. júna 2012.
Vydanie a propagácia.
Všetky piesne albumu napísal a zložil G-Dragon. V kórejských skladbách napísal pridaný rap T.O.P. „Wings“ napísal a spieval Däsong. Na albume sú 2 originálne japonské piesne „Ego“ a „Feeling“, japonské verzie pôvodne kórejských piesní „Blue“, „Fantastic Baby“, „Bad Boy“ a „Haru Haru“ a 4 kórejské piesne „Intro (Alive)“, „Love Dust“, „Ain't No Fun“ a „Wings“. Japonská verzia skladby „Haru Haru“ bola predtým vydaná na albume najväčších hitov – The Best of Big Bang. O hudbu a aranžmán piesne „Feeling“ sa postaral nemecký producent a DJ Alexander Ridha, tiež známy ako Boys Noize.
Album vyšiel v piatich rôznych edíciách: CD + 2 DVD + Fotokniha (Typ E vychádza aj s uterákom a taškou a exkluzívnym videom na DVD disku 2. Táto verzia je dostupná len na HMV Japan.), CD + DVD (Typ B vychádza s DVD diskom 2 a Typ C s DVD diskom 3) a normálne vydanie. Špeciálna edícia "Alive -Monster Edition-" vyšla v troch verziách: CD + DVD + Tričko, CD + DVD a CD. Keďže album nemá single, všetky videoklipy k albumu („Fantastic Baby“, „Blue“ a „Bad Boy“) boli vydané prostredníctvom hudobných TV kanálov ako MTV Japan, Space Shower TV a M-ON!. 30. marca 2012 skupina vystúpila s japonskou verziou piesne „Fantastic Baby“ v programe "Happy Music" televízie NTV. 1. apríla s ňou vystúpili v programe "Music Japan" televízie NHK a v programe "Music Lovers" televízie NTV.
Pozície v rebríčkoch.
Alive
Monster Edition
Certifikácia.
Predaje prekročili 100 000 kópií, čím si album od RIAJ (Asociácia nahrávacieho priemyslu Japonska) vyslúžil označenie zlatý.

</doc>
<doc id="549746" title="Alive (EP)" url="https://sk.wikipedia.org/wiki?curid=549746">
Alive (EP)

Alive je piate kórejské EP juhokórejskej chlapčenskej skupiny Big Bang. Vydané bolo 29. februára 2012 vydavateľstvom YG Entertainment. EP má tri sigle – „Blue“, „Bad Boy“ a „Fantastic Baby“. Špeciálna edícia s názvom "Still Alive" vyšla spolu so singlom „Monster“ 3. júna 2012. Obe verzie tohto EP aj ich single mali úspech ako na domácej, tak aj na medzinárodnej úrovni. Bol to prvý kórejský album, ktorý sa dostal do "Billboard 200".
Vydanie a propagácia.
Počnúc 20. januárom 2012 začalo YG vypúšťať do obehu teasery pre piate EP "Alive". Hudbu skomponovali hlavne Teddy a G-Dragon s pomocou od producentov ako DJ Murf a Peejay. Väčšinu textov napísal G-Dragon s pomocou od T.O.P-a a Teddyho.
22. februára 2012 vyšiel hlavný singel EP, „Blue“. Následne od 23. do 28. februára boli na YouTube každý deň zverejňované ukážky ďalších piesní. Na podporu albumu bolo ohlásené svetové turné "Alive Galaxy Tour". "Alive" a druhý singel „Bad Boy“ vyšli v rovnaký deň, 29. februára 2012. Propagácia začala 11. marca 2012 vystúpením v hudobnom programe "Inkigayo" televízie SBS. Tretím singlom, ktorý vyšiel 7. marca 2012, bola skladba „Fantastic Baby“. Špeciálna edícia "Still Alive" vyšla 3. júna 2012. V rovnaký deň vyšiel aj singel „Monster“.
Umiestnenie v rebríčkoch.
"Alive" bolo vôbec prvým kórejským albumom, ktorý sa dostal do amerického "Billboard 200" a stalo sa dovtedy najpredávanejším K-popovým albumom v USA, keď v prvý týždeň od vydania bolo predaných vyše 4 000 kópií. V Billboardovom rebríčku "Heatseekers Albums" sa EP umiestnilo na 4. mieste, v rebríčku "Nezávislé albumy" na 22. mieste a v rebríčku "Svetové albumy" na 4. mieste. V týždennom rebríčku japonského Oriconu sa EP umiestnilo na 6. mieste. V koncoročnom rebríčku Gaon obsadilo "Alive" 2. miesto.
Hlavný singel „Blue“ sa v týždennom rebríčku Gaon a v Billboardovom rebríčku "K-Pop Hot 100" umiestnil na 1. mieste a v koncoročnom rebríčku Gaon obsadil 10. miesto. Singel „Bad Boy“ sa v týždennom rebríčku Gaon umiestnil na 2. mieste a v "K-Pop Hot 100" na treťom. V koncoročnom rebríčku Gaon obsadil 57. priečku. Singel „Fantastic Baby“ bol v týždennom rebríčku Gaon aj v "K-Pop Hot 100" na 3. mieste. „Monster“ obsadil 1. priečku v týždennom rebríčku Gaon aj v "K-Pop Hot 100". V koncoročnom rebríčku Gaon skončil na 14. mieste.
9. marca 2012 bolo oznámené, že Big Bang s „Blue“, „Bad Boy“, „Fantastic Baby“, „Ain't No Fun“ a „Love Dust“ obsadili 5 miest z Top 10 v Billboardovom rebríčku "K-Pop Hot 100".
Kritika.
Videoklip k piesni „Fantastic Baby“ sa v roku 2012 stal na YouTube jedným z najsledovanejších K-popových videí a v marci 2014 prekročil hranicu 100 miliónov pozretí, čím sa Big Bang stali prvou chlapčenskou juhokórejskou skupinou, ktorej sa to podarilo. Bolo to spomenuté aj v britskom denníku "The Guardian".
"Arirang TV" považuje „Fantastic Baby“ za jeden z „megahitov“ skupiny. Kevin Perry z britského hudobného týždenníka "NME" napísal, že vo videoklipe je chlapčenská skupina v svojráznom oblečení a časť refrénu – „bum šakalaka“ – pripomína poslucháčom hudbu Sly &amp; The Family Stone. Britský denník "The Daily Telegraph" svojim čitateľom odporučil vyskúšať skladbu „Fantastic Baby“, ktorej „videoklip svojou výstrednou módou konkuruje Lady Gaga“. Denník "The Vancouver Sun" napísal, že „videoklip je skrátka jedným z najfarebnejších popových videí, ktoré sme v poslednej dobe videli a kombinuje umenie RPG štýlu, ťažkoodencov, prvky steampunku a street popu“.
Pozície v rebríčkoch.
Alive
Still Alive

</doc>
<doc id="549782" title="James Cagney" url="https://sk.wikipedia.org/wiki?curid=549782">
James Cagney

James Francis Cagney (* 17. júl 1899, New York, New York, USA – † 30. marec 1986, Stanfordville, New York) bol americký herec nórsko - írskeho pôvodu.
Životopis.
V roku 1942 získal Oscara za mužský herecký výkon v hlavnej úlohe vo filme "Yankee Doodle Dandy", kde stvárnil skladateľa a autora broadwayských muzikálov Georga M. Cohana. Nominovaný na sošku Akadémie bol ešte dvakrát, už v roku 1938 za hlavnú úlohu v gangsterskom filme "Angels with Dirty Faces" a v roku 1955 za film "Love Me or Leave Me", životopisnom snímku o speváčke a herečke Ruth Ettingovej. Veľkým prelomom v jeho hollywoodskej kariére bol gangsterský film "The Public Enemy" z roku 1931. Jeho posledným filmom na dlhú dobu bola komédia Billyho Wildera "Raz, dva, tri" z roku 1961. Na plátno sa vrátil až po dlhých dvadsiatich rokoch, keď prijal ponuku Miloša Formana na účasť vo filme "Ragtime", ktorý bol jeho poslednou filmovou úlohou. V snímke "Terrible Joe Moran", kde boli použité aj zábery z dávneho Cagneyovho boxerského filmu "Winner Take All", hral Cagney bývalého boxera na vozíčku.
Politicky bol dlho demokratom a v 50. rokoch bol dokonca vyšetrovaný pre „neamerickú činnosť“. Postupne sa však posúval doprava a ako osobný priateľ Ronalda Reagana ho v 80. rokoch podporil v jeho prezidentských kampaniach. Svoj presun od ľavice ku konzervativizmu vysvetlil v autobiografickej knihe "Cagney by Cagney" (1976) zdesením z rozkladnej roli hnutia hippies.

</doc>
<doc id="549883" title="AeroMobil (lietajúci automobil)" url="https://sk.wikipedia.org/wiki?curid=549883">
AeroMobil (lietajúci automobil)

AeroMobil je hybridné vozidlo s možnosťou letu, ktoré vyvíja slovenská firma AeroMobil. Podľa spoločnosti má byť komerčne dostupný v roku 2020. Pre využitie všetkých možností tohto hybridného vozidla (riadenie na zemi a pilotáž) bude potrebný vodičský preukaz a pilotná licencia. Bude sa jednať o prvé sériovo vyrábané lietajúce auto na svete. Jeho cena sa bude pohybovať okolo 1,6 milióna USD. Predpokladá sa, že predajnosť bude do roku 2020 cez 500 kusov.
Dvojmiestne vozidlo sa vo vzduchu pohybuje ako lietadlo, je vybavené tlačnou vrtuľou v zadnej časti karosérie zaisťujúcou dopredný ťah, a zatiahnuteľným nosným krídlom, ktoré počas letu vytvára vztlak. Bolo navrhnuté vývojárom Štefanom Kleinom z Nitry za podpory investora Juraja Vaculíka. Môže sa obvyklým spôsobom pohybovať po vozovke, dopĺňať palivo na čerpacej stanici a parkovať na bežných miestach. Vzhľadom na prázdnu hmotnosť je reálne, že sa zmestí do limitu vzletovej hmotnosti pre americkú kategóriu LSA (Light-sport aircraft, ľahké športové lietadlo). V Česku existuje kategórie ELSA (Experimentálne Light Sport Aircraft, ťažšie ultralight) do vzletovej hmotnosti, tá sa ale netýka sériových strojov (iba čiastočných stavebníc), súčasná európska legislatíva to neumožňuje.
Dizajnér, konštruktér a pedagóg VŠVU (Vysoká škola výtvarných umení) Štefan Klein na projekte začal pracovať na začiatku 90. rokov 20. storočia. Inšpiráciou bol lietajúci automobil z francúzskeho filmu "Fantomas sa hnevá" (vo filme voz Citroën DS), v ktorom účinkoval o. i. legendárny komik Louis de Funès.
Verzie.
3.0.
Verzia 3.0 vychádza z predchádzajúcej 2.5, ktorá bola predstavená v Montreale v roku 2013 a bola prvou letovou verziou. Je to takmer finálna podoba stroja, ktorý má blízko k malosériovej výrobe. Vo verzii 3.0 je oceľový skelet novo osadený kompozitnými materiálmi a vybavený modernou avionikou vrátane autopilota, GPS navigácie, systémov pre nočný let a záchrannými padákmi. Disponuje nosným krídlom s premenlivým uhlom nábehu, čo znižuje požiadavky na dĺžku potrebnej vzletovej a pristávacej dráhy.
Ku vzletu a pristátiu nie je potrebná spevnená plochy, stačí trávnatá. Po pozemných komunikáciách sa pohybuje obvyklým spôsobom, môže dopĺňať palivo na čerpacej stanici a parkovať na bežných miestach. Konverzia z automobilu na lietadlo a opačne je automatizovaná (roztiahnutie / zatiahnutie nosného krídla...), trvá max. 20 sekúnd.
Letové testy začali začiatkom októbra 2014. Následne mal začať rozsiahly certifikačný proces pre získanie povolenia v leteckej prevádzke a prevádzke na pozemných komunikáciách. Niekoľko technických záležitostí je ešte potrebné doriešiť, napr. uchytenie ŠPZ tak, aby neboli ovplyvnené aerodynamické vlastnosti automobilu.
Nehoda.
Dňa 8. mája 2015 počas testovacieho letu AeroMobil havaroval pri nitrianskom letisku v Janíkovciach (LZNI). Riadil ho vývojár Štefan Klein. Podľa informácií z médií a svedkov sa stroj dostal do vývrtky, ale pilot stihol aktivovať padák v približne 300 metrovej výške, čo náraz stlmil. Neutrpel žiadne zranenia, odviezli ho do nemocnice na ošetrenie. AeroMobil sa poškodil čiastočne. V Záverečnej správe o odbornom vyšetrení vážneho incidentu, ktorú vydalo Ministerstvo dopravy, výstavby a regionálneho rozvoja SR a Letecký a námorný vyšetrujúci útvar, sa medzi dôvodmi havárie uvádzajú aj konštrukčné nedostatky ako napríklad nesprávny údaj rýchlomeru vplyvom odberu statického tlaku z kabíny a zároveň odporúča použitie motoru s vyšším výkonom.

</doc>
<doc id="549919" title="Oficiálna írska republikánska armáda" url="https://sk.wikipedia.org/wiki?curid=549919">
Oficiálna írska republikánska armáda

Oficiálna írska republikánska armáda alebo Oficiálna IRA (, skrátene: OIRA) bola írska polovojenská skupina, ktorá sa snažila o odtrhnutie Severného Írska od Spojeného kráľovstva a následné vytvorenie socialistického štátu v území celého Írska. Oficiálna IRA sa objavila v decembri 1969 krátko po začatí tzv. "Problémov" (), kedy bola Írska republikánska armáda rozdelená do dvoch hlavných frakcií. Druhá skupina vzniknutá z tohto rozdelenia bola Dočasná IRA. Obe skupiny sami seba nazývali jednoducho IRA a odmietali legitimitu druhej frakcie. Na rozdiel od PIRA, OIRA bola zameraná na marxizmus a niekedy bola označovaná aj ako Červená IRA (). To viedlo k polovojenskej kampani proti britskej armáde až do mája 1972, kedy OIRA vyhlásila prímerie.
V čase, keď v máji 1972 OIRA vyhlásila prímerie, PIRA sa stala väčšou a viac aktívnejšou frakciou. Po prímerí začala byť OIRA označovaná ako Skupina B a navyše sa dostala do konfliktu s PIRA. V roku 1974 sa od OIRA oddelila Írska národná oslobodzovacia armáda (INLA) . 
Oficiálna IRA bolo polovojenské krídlo strany "Oficiálna Sinn Féin", neskôr premenovanej na "Robotnícka strana Sinn Féin" a potom na Robotnícka strana Írska.

</doc>
<doc id="549944" title="Námestie Konak" url="https://sk.wikipedia.org/wiki?curid=549944">
Námestie Konak

Námestie Konak, turecky Konak Meydanı, je centrálne námestie a dopravný uzol v tureckom meste Izmir.
Popis.
Uprostred západnej časti námestia je veža s hodinami, postavená v roku 1901 podľa plánov architekta Raymonda Charlesa Pérého. Severne od nej stojí izmirská radnica a východne mešita Yali pôvodne z 18. storočia. Pred radnicou je pamätník tureckého národného hrdinu Hasana Tahsina, ktorý údajne vystrelil prvý výstrel v tureckej vojne za nezávislosť. Východná hranica námestia je ulica Cumhuriyet, západná ulica Mustafa Kemal Sahil. Na juhu je park Kent-Tarihi. 
Cez ulicu Mustafa Kemal Sahil je prístav Konak. Pristávajú tu trajekty z Karşıyaka, Göztepe, Alsancaku a Bayraklı.

</doc>
<doc id="549949" title="Univerzita Bilkent" url="https://sk.wikipedia.org/wiki?curid=549949">
Univerzita Bilkent

Univerzita Bilkent, turecky Ibsan Doğramacı Bilkent Üniversitesi, je súkromná univerzita v Ankare, hlavnom meste Turecka. Založil ju 20. októbra 1984 İhsan Doğramacı. Prvé prípravy na založenie univerzity prebehli už v roku 1967. Prvý študenti boli prijatí v roku 1986. V tomto roku bolo zapísaných 386 študentov. Dnes má univerzita viac ako 12000 študentov na deviatich fakultách. Zahraniční študenti pochádzajú z 72 rôznych krajín. Univerzita oznámila, že poskytuje viac ako 2500 plných štipendií.
Podľa "World University Rankings 2010/2011" Times Higher Education bola univerzita Bilkent na 112. mieste a tým aj najlepšia medzi tureckými univerzitami.
Prednášky sú v angličtine. Jedinými výnimkami sú jazykové kurzy a turecké právo na právnickej fakulte.

</doc>
<doc id="549995" title="Granátovník púnsky" url="https://sk.wikipedia.org/wiki?curid=549995">
Granátovník púnsky

Granátovník púnsky ("Punica granatum") je ovocný opadavý ker z čeľade vrbicovité. Jeho plod je granátové jablko, aromatické ovocie so sladkokyslou chuťou.
Opis.
Granátovníky sú menšie stromy, ktoré rastú hlavne v Stredomorí, Indii, Argentíne, USA a v celej Ázii. Granátové jablko je až 12 cm veľká bobuľa s nezvyčajnou vnútornou stavbou a guľatým šesťbokým tvarom. Pod tvrdou a hrubou šupkou sa nachádza päť až dvanásť puzdier, v ktorých sa v sladkom červenom, bielom či ružovom rôsolovitom miešku nachádzajú semená. Celkový počet semien v jednom plode spravidla presahuje 500 kusov. Zber prebieha počas septembra až novembra, výnimočne aj skôr.
Granátovník pochádza pôvodne z malého ostrova Sokotra pri pobreží Somálska, kde bol endemitom. Odtiaľ ho ľudia rozšírili cez Irán do celého Stredomoria, kde je už oddávna symbolom plodnosti.
Zloženie.
Granátové jablká obsahujú približne 77% vody, ďalej vápnik, fosfor, železo, horčík, veľké množstvo sodíka, draslíka, sacharidov, organické kyseliny (najmä kyselinu citrónovú), z vitamínov sú významne zastúpené vitamíny B (B1, B2 a B3) a vitamín C, v menšej miere tiež aj vitamín A vo forme provitamínu (karotenoidov). Obsahujú tiež 6 esenciálnych a 9 neesenciálnych aminokyselín.
Šupka granátového jablka a vnútorné prepážky majú vysoký obsah horkých a trpkých (adstringentných) látok, napr. kyseliny tanínovej, ktoré vyvolávajú zápchu. Jedlé časti granátových jabĺk majú skôr preháňací účinok.
Olejnatosť granátového jablka je 15 – 25 %.
Využitie.
Z granátového jablka sa využíva predovšetkým semená, šťava z ktorej sa robí rad koktailov a džúsov, najznámejším nápojom je orientálny nealkoholický nápoj šerbet. Obľúbený je tiež sirup grenadína, ktorý sa často používa v koktailoch. Ďalej sa granátové jablko využíva v studenej kuchyni, kde sa pridáva do mnohých šalátov. V teplej kuchyni sa pridáva predovšetkým k hydine, grilovanému mäsu a rybám. V Ázii sa využíva aj ako korenie, na tento účel sa však lepšie hodia divoko rastúce rastliny, predovšetkým z úpätí Himalájí.
Vďaka obsahu horčíka, draslíka a sodíka je šťava z granátového jablka vhodná pre športovcov, ťažko pracujúcich, pre osoby s horúčkou a pracujúcich v horúčave, ktorí potom s vyšším príjmom tekutín strácajú minerály.
Etymológia.
Zo slovného základu "granatus" bolo odvodených niekoľko termínov:
Latinský termín "Punica granatum" je odvodený a) z termínu „Punica“, púnsky, t. j. fenický, pretože Feničania boli tradičnými pestovateľmi granátových jabĺk; b) z termínu pre červenú farbu.
Symbolika.
Granátové jablko je najčastejšie symbolom úrodnosti, plodnosti a blahobytu.
Kresťanstvo.
V kresťanstve môže mať granátové jablko kladný aj záporný význam.

</doc>
<doc id="550314" title="Tansu Çillerová" url="https://sk.wikipedia.org/wiki?curid=550314">
Tansu Çillerová

Tansu Penbe Çillerová (; * 24. máj 1946, Istanbul, Turecko) je turecká politička a ekonómka. V rokoch 19931996 bola premiérkou Turecka. 
Bola prvá (a je doteraz jedinou) ženou v úrade tureckého premiéra. V rokoch 19961997 zastávala funkciu ministerky zahraničia a podpredsedníčkiy vlády. Bola predstaviteľkou liberálno-konzervatívnej strany "Dogru Yol Partisi" ("Strana pravej cesty"), na čele ktorej stála v rokoch 19932002. 
Počas jej vlády došlo k zvýšeniu napätia medzi Tureckom a Gréckom, ona sama sa preslávila výrokom, že "turecká armáda môže byť v Aténach do 24 hodín". Podarilo sa jej presvedčiť USA, aby zaradili Stranu kurdských pracujúcich na zoznam teroristických organizácií. Vykonala tiež reformu armády a znížila jej závislosť na armáde americkej. Po voľbách v roku 2002 odišla z politického života.

</doc>
<doc id="550401" title="McGill University" url="https://sk.wikipedia.org/wiki?curid=550401">
McGill University

McGill University je kanadská verejná univerzita sídliaca v Montreale v provincii Quebec. Bola založená v roku 1821. Dnes má okolo 40 000 študentov na 11 fakultách. Rektorka (univerzita používa termín "principal") univerzity je od septembra 2013 Suzanne Fortier.
V zozname najlepších svetových univerzít ("QS World University Rankings") v školskom roku 2011/2012 je ako najlepšia kanadská univerzita na 17 mieste. V študijných oboroch filozofia, sociológia, medicína a psychológia je 18., 15., 13., a 10. na svete.
Medzi 174 000 absolventmi univerzity sú okrem iných traja astronauti, osem držiteľov Oscara a držitelia 25 olympijských medailií.

</doc>
<doc id="550407" title="Majstrovstvá sveta v ľadovom hokeji hráčov do 20 rokov 2012" url="https://sk.wikipedia.org/wiki?curid=550407">
Majstrovstvá sveta v ľadovom hokeji hráčov do 20 rokov 2012

Majstrovstvá sveta v ľadovom hokeji hráčov do 20 rokov 2012 boli 36. majstrovstvá sveta v ľadovom hokeji hráčov do 20 rokov. Konali sa od 26. decembra 2011 do 5. januára 2012 v Kanade.
Skupina o záchranu.
" zostupuje do I. A divízie MS 2013."
Nižšie divízie.
I. A divízia.
Turnaj I. A divízie MS 2012 sa hral v Garmisch-Partenkirchene v Nemecku od 11. do 17. decembra 2011.
I. B divízia.
Turnaj I. B divízie MS 2012 sa hral v Tychách v Poľsku od 12. do 18. decembra 2011.
II. A divízia.
Turnaj II. A divízie MS 2012 sa hral v Donecku na Ukrajine od 12. do 18. decembra 2011.
II. B divízia.
Turnaj II. B divízie MS 2012 sa hral v Tallinne v Estónsku od 10. do 16. decembra 2011.
III. divízia.
Turnaj III. divízie MS 2012 sa hral v Dunedine na Novom Zélande od 17. do 22. januára 2012.

</doc>
<doc id="550445" title="Čistiaci prostriedok" url="https://sk.wikipedia.org/wiki?curid=550445">
Čistiaci prostriedok

Čistiaci prostriedok alebo čistiaci prípravok je prípravok určený na čistenie. K tomu účelu je to teda akákoľvek mechanická pomôcka alebo chemická látka - detergent.
Fyzikálno-chemické prostriedky.
Existuje niekoľko faktorov, ktoré určujú, aké zloženie by sa malo pre čistiaci prostriedok použiť. Je to najmä druh čisteného materiálu, použitý nástroj, odolnosť proti špine a typ tejto špiny. Napríklad všetky z nižšie uvedených prostriedkov sa používajú na čistenie skla. Škála prostriedkov použiteľných na tento jediný účel ukazuje dôležitosť kontexu pri výbere vhodného čistiaceho prostriedku:
Zloženie fyzikálno-chemických prostriedkov.
Čistiace prostriedky, najmä tie, ktoré sa používajú spoločne s vodou, obsahujú rôzne látky, napríklad:
Prenesené významy.
Niekedy sa ako čistiace prostriedky označujú aj látky, ktoré sú zložitejšie než obyčajné zmesi chemických zlúčenín: Napríklad o zeleri sa dá povedať, že je detergentný pre zuby.

</doc>
<doc id="550475" title="Španielska gramatika" url="https://sk.wikipedia.org/wiki?curid=550475">
Španielska gramatika

Španielska gramatika () je náuka o obmieňaní slov a ich spájaní do viet, správnom časovaní, používaní členov atď. v španielčine. Španielska gramatika je od tej slovenskej značne odlišná už len preto, že slovenčina je jazyk flektívny (voľný slovosled, skloňovanie) zatiaľčo španielčina jazyk analytický (neskloňuje, od angličtiny slovosled voľnejší ale má pravidlá)
Členy.
Určitý člen.
Určitý člen sa používa s osobami, objektmi atď, ktoré obe strany poznajú.
Príklad: "Las chicas de mi clase son muy agradables." - Dievčatá v mojej triede sú veľmi milé.
Neurčitý člen.
Neurčitý člen sa používa s osobami, objektmi atď, ktoré pozná iba jedna strana alebo sa v diskurze objavuje po prvýkrát. 
Príklad: "Hoy he visto una chica que llevaba pantalones negros." - Dnes som videl (nejaké) dievča v čiernych nohaviciach.
Časovanie.
Na rozdiel od Slovenčiny je časovanie v španielčine veľmi náročné. V hovorovej reči sa využíva menej časov ako pozná gramatika, ale aj tak sa často vyskytujú. Španielčina rozlišuje slovesné spôsoby inak a to
Indicativo.
Oznamovací spôsob v španielčine zahŕňa aj náš opytovací a podmieňovací i s určitými odlišnosťami.
Iné formy.
Španielčina pozná aj prítomný priebehový čas podobný tomu anglickému. Nemá vlastný názov, ale hovorí sa mu "Gerundio" a prekladá sa ako náš prechodník. Tvorí sa pomocou slovesa ESTAR + GERUNDIO (prik. E"stoy hablando de él" / Hovorím o ňom)
Interpunkcia.
Každá opytovacia veta v španielčina musí končiť a aj začínať otáznikom s tým, že otáznik na začiatku vety je prevrátený.
"¿Qué pasa?" - Čo sa deje?
Imperativo.
Rozkazovací spôsob v španielčine patrí medzi veľmi náročný okruh, ktorý študujúcim španielčinu robí nemalé problémy. 
Rozkazovací spôsob sa používa najčastejšie v osobách Tú, Usted, Vosotros, Ustedes a niekedy no zriedka Nosotros.
Subjuntivo.
Spojovací čas je v španielčina veľmi častý. Najčastejšie vyjadruje túžby, žiadosti, rozkazy, etc. Existujú 4:
Príklady:
"Quiero que vengan." - Chcem, aby prišli.
"Si lo supieras, lo dirías." - Ak by si to vedel, povedal by si to.
"Ojalá no hubiera ganado." - Kiežby by nebol vyhral. 
"Te agradezco que hayas venido." - Ďakujem, že si prišiel.
Prídavné mená.
Prídavné mená v španielčine zvyčajne stoja za podstatným menom:
"Ojos azules" - Modré oči, "Coche nuevo" - Nové auto. 
Ak sa prídavné mená kladú pred podstatné meno tak je to preto, aby zdôraznili danú vlastnosť alebo zmenili aj význam prídavného mena:
"Una casa grande" - Veľký dom, "Un gran artista" - Veľký (vo význame úspešní, uznávaný, skvelý) umelec.

</doc>
<doc id="550546" title="Bodovice" url="https://sk.wikipedia.org/wiki?curid=550546">
Bodovice

Bodovice () je pôvodne samostatná obec v okrese Turčianske Teplice, ktorá bola v roku 1952 pričlenená k obci Blažovce. S obcou prakticky splynula, je to jej južná časť pri železničnej trati. Na ortofotomape z 1955 a turistickej mape z roku 1952 sú však ešte zreteľné dve sídla. 
História.
Osada sa prvý krát spomína v roku 1266 ako "Terra Sernouicha", v roku 1350 ako "Sarnoiucha", 1361 ako "Sernoucha-meleki", 1420 ako "Bodofalua", 1504 ako "Bodowicz", 1534 ako "Bodowicze", 1786 ako "Bodowice" 1808 ako "Bodofalu, Bodófalva, Bodowice", 1863–1907 ako Bodófalu, 1913 ako Bodófalva, 1920–1952 už ako "Bodovice". Pôvodne sa nazývala Othmar, podľa Pavla Otmara, syna Benanovho, ktorému tento kus zeme daroval v roku 1258 kráľ Belo IV. Neskôr (v roku 1299) obec odkúpil Bodo, podľa ktorého sa volala odvtedy. Miestni zemania sa delili na Bodovskú a Badovskú líniu a mali medzi sebou mnoho sporov. Obec bola pričlenená k Blažovciam v roku 1952.
Obyvateľstvo.
Vývoj počtu obyvateľov od roku 1869 po 1948 vyjadruje nasledovný graf:

</doc>
<doc id="550566" title="Dvorec (Ivančiná)" url="https://sk.wikipedia.org/wiki?curid=550566">
Dvorec (Ivančiná)

Dvorec je pôvodne samostatná obec v okrese Turčianske Teplice, ktorá sa v roku 1991 stala súčasťou obce Ivančiná.
Polohopis.
Pôvodná dedina má formu cestného obojstranného sídla, cesta končí brodom cez rieku Turiec. 
Stred sídla sa nachádza v nadmorskej výške 465 m n.m. Osada leží v južnej časti Turčianskej kotliny na pravostrannej zamokrenej nive Turca. Sú tu lužné pôdy a hnedé lesné pôdy.
Dejiny.
V Dvorci sa našiel hromadný nález medených mečov z doby bronzovej. Obec vznikla v chotári obce Ivančiná na území šľ. rodiny Ivankovcov, ktoré dostal v roku 1381 istý Blažej Konček. Končekovcom patrila obec do 18. storočia. Nachádza sa kúria rodiny Končekovcov a niekoľko zachovaných dreveníc. V roku 1952 tu bolo založené JRD.
Doprava.
Pri odbočke z cesty III/2182 (III/065044) do Dvorca sa nachádza autobusová zastávka.

</doc>
<doc id="550571" title="Hadviga" url="https://sk.wikipedia.org/wiki?curid=550571">
Hadviga

Hadviga je osada na Slovensku, náležiaca pod obec Brieštie v okrese Turčianske Teplice. Ide o zaniknutú obec, pôvodne väčšiu než Brieštie, obývanú pred 2. svetovou vojnou karpatskými Nemcami. 
Dejiny.
Podľa zdrojov bola pomenovaná po manželke zakladateľa obce, v roku 1392 ju totiž založili nemeckí kolonisti. Po druhej svetovej vojne sa väčšina obyvateľov musela odsťahovať, pretože obyvatelia boli ako Nemci osočovaní, a tak v roku 1954, keď v obci zostali len dvaja obyvatelia, stala sa obec súčasťou obce Brieštie. Dnes tu žije jeden obyvateľ a ide o sídlo čisto chalupárskeho charakteru. Cez obec prechádza Cesta hrdinov SNP.

</doc>
<doc id="550587" title="Markovice" url="https://sk.wikipedia.org/wiki?curid=550587">
Markovice

Markovice sú pôvodne samostatná obec na Slovensku, ktorá bola po roku 1863 pričlenená k obci Jazernica v okrese Turčianske Teplice. Nachádzajú sa na ceste prepájajúcej Jazernicu s cestou cestou č. 2181 a Ivančinou. Osadou preteká potok Teplica.
História.
Dnešnú osadu Markovice tvorili pôvodne dve obce: Markovice a Danková. Danková je doložená z roku 1293 ako "Dankfelde", neskôr splynula s Markovicami. Markovice vznikli ako kuriálna (tzv. panstvo strednej kúrie) obec na zemi Markovej, ktorá sa spomína v roku 1324, neskôr patriacej rodu Trnovskovcov. Samotná obec je prvýkrát doložená z roku 1412 ako "Markfalua", majetok Markovickovcov. Neskôr sa spomína v rokoch 1534 ako "Markowicz", 1773 ako "Márkovicze", "Markovicz", 1786 ako "Markowicza", 1808 ako "Markovicze", 1863 ako "Markovic" V roku 1863 splynuli s Jazernicou. V roku 1785 tu žilo v troch domoch 17 obyvateľov, v roku 1828 v 4 domoch 33 obyvateľov. V osade sa nachádza kúria, po stavebných úpravách si však nezachovala pôvodný historický ráz.

</doc>
<doc id="550591" title="Laclavá" url="https://sk.wikipedia.org/wiki?curid=550591">
Laclavá

Laclavá () je pôvodne samostatná obec v okrese Turčianske Teplice, ktorá bola v roku 1950 pričlenená k obci Abramová.
Dejiny.
Obec vznikla na území, ktoré v roku 1250 daroval Belo IV. Pivkovým synom, prvýkrát sa spomína až v roku 1326. V roku 1325 miestne zemmianske rodiny postavili kostol sv. Kozmu a Damiána, ktorý vysvätil biskup Jakub a podriadil ho farnosti v Turčianskom Ďure. V 15. - 16. storočí sa samotná obec presunula od cesty vedúcej zo Slovenského Pravna k Turcu. Jadro pôvodnej obce sa tak spomína v 16. storočí už iba ako dvorec. Do 18. storočia patrila rodinám Veličovcov, Čertovcov, Jazernických, Patrikovcov a Dávidovcov. V roku 1950 bola pričlenená k Abramovej.
Obyvateľstvo.
Vývoj počtu obyvateľov od roku 1869 po 1948 vyjadruje nasledovný graf:

</doc>
<doc id="550595" title="Infekčná mononukleóza" url="https://sk.wikipedia.org/wiki?curid=550595">
Infekčná mononukleóza

Infekčná mononukleóza je vírusové ochorenie spôsobené vírusmi EBV (Epsteinov-Barrovej vírus) alebo cytomegalovírusom (CMV infekcia). Postihuje vnútorné žľazy, najmä slezinu a pečeň a uzliny, hrtanové a tylové. Choroba spočiatku vyzerá ako angína a je tak aj často diagnostikovaná, až potom, čo neúčinkujú antibiotiká, je pacient testovaný na prítomnosť vírusov. Často však býva u lekárov diagnóza mononukleózy zamenená s chrípkou. Infekčnej mononukleóze sa hovorí "Choroba z bozkávania" alebo "Detská choroba", pretože najčastejšie ňou ochorejú malé deti, u ktorých je priebeh väčšinou bez príznakov, a dospievajúci. Choroba sa prenáša prostredníctvom slín - buď priamo najčastejšie bozkávaním, alebo nepriamo rukami a predmetmi čerstvo znečistenými slinami (hračky, poháre, uteráky). To sú ale najčastejšie možné spúšťacie "mechanizmy". U dospelých jedincov nie je ochorenie vylúčené, máva však ťažší priebeh.
Nákaza a príznaky mononukleózy.
Hoci sa vyskytuje slovo infekčná, ide o chorobu málo nákazlivú. EB vírus má v sebe približne 95% populácie a záleží len na okolnostiach či prepukne alebo nie, alebo či sa ním nakazí niekto iný. Mononukleóza sa prenáša už spomínanými slinami, ďalej k prepuknutiu ochorenia prispieva znížená obranyschopnosť organizmu, stres alebo totálne nervové vyčerpanie. Medzi typické príznaky patrí počiatočná celková únava, trvajúca až niekoľko týždňov, zvýšená teplota až horúčky (bežne okolo 39° C), zápal nosohltanu a zväčšenie uzlín (podčeľustných a krčných). Ďalšie príznaky môžu byť zväčšená slezina a pečeň (a ich zápal), opuchy viečok a tváre, nechutenstvo. Príznaky infekčnej mononukleózy sa podobajú únavovému syndrómu, kedy sa pre pacienta môžu zdať aj tie najprimitívnejšie činnosti za neprekonateľný problém. Inkubačná doba je 4-6 týždňov. Pacient získava po ochorení IM doživotnú imunitu voči tejto chorobe (to znamená, že ochorieť môže človek len raz za život určitým typom mononukleózy). Avšak niekedy je možné dostať ju znova, ak bude oslabená imunita.
Priebeh.
EB vírus sa do organizmu dostáva ústami a vniká do buniek sliznice nosohltana, slinných žliaz a lymfatického tkaniva mandlí. Rozmnoží sa a krvou sa roznesie do celého tela. V lymfatickom tkanive vírus napáda hlavne B-lymfocyty, ktoré sa začnú správať ako cudzí organizmus a telo začne protiútok. Bunky zvané T-lymfocyty majú schopnosť takto zdegenerované bunky ničiť a ochorenie potlačiť. Podstatou ochorenia mononukleózou je obranná reakcia organizmu, kedy jedna zložka (T-lymfocyty) musí vyvinúť takú aktivitu, aby zabránila množeniu sa a nesprávnej funkcii zložky druhej (B-lymfocyty). V celku dochádza k narušeniu rovnováhy medzi jednotlivými zložkami imunitného systému.
Komplikácie.
Hlavne u ťažkého priebehu a u dospelých osôb môže dochádzať ku komplikáciám:
Liečba.
U malých detí ochorenie prebehne často bez príznakov alebo len s ľahkým priebehom, takže pacient dochádza len na infekčné oddelenie. U vážnejšieho priebehu (neklesajúca horúčka, väčší zápal pečene, atď.) Dochádza k hospitalizácii. Špecifický liek na infekčnú mononukleózu neexistuje. Keďže ide o vírusovú infekciu, nemajú na ňu vplyv ani antibiotiká, ktorá sa podávajú iba na zmiernenie vedľajších priebehov ochorenia (napr. pri zápale hrdla). Na znižovanie horúčky sa používajú rôzne antipyretiká. Najdôležitejšie pre úspešné uzdravenie je pokoj a diéta. Liečba trvá približne 6 mesiacov, prvý mesiac musí byť pacient doma, potom držať diétu niekoľko mesiacov (minimálne 2-3) a po vyliečení sa ešte nejaký čas fyzicky šetriť. Vždy ale záleží na výsledkoch testov a celkového zdravotného stavu pacienta, takže niektoré obdobia sa môžu skrátiť alebo predĺžiť.
Rekonvalescencia.
Zmeny krvného obrazu a pečeňové testy sa normalizujú do 2-3 mesiacov. Trvalé poškodenie pečene sa u liečených pacientov nevyskytuje. Niekoľko týždňov pretrváva potlačenie obranyschopnosti organizmu proti infekciám. Dôsledkom je zvýšená vnímavosť voči najrôznejším chorobám. Rekonvalescent by sa mal vyhnúť možnosti sa nakaziť alebo prechladnúť, ďalej by sa nemal fyzicky zaťažovať. Fyzická záťaž by sa mala zvyšovať postupne. Vrcholovým športovcom sa povoľujú plné tréningy až 3 mesiace po normalizácii laboratórnych testov. Pečeňovú diétu je nutné dodržiavať 3-6 mesiacov (podľa hodnôt pečeňových testov). Nutné sú pravidelné kontroly na infekčnom oddelení. Nedodržaním odporúčaného režimu sa pacient vystavuje riziku znovuprepuknutia ochorenia s oveľa vážnejším priebehom.

</doc>
<doc id="550640" title="Írska národná oslobodzovacia armáda" url="https://sk.wikipedia.org/wiki?curid=550640">
Írska národná oslobodzovacia armáda

Írska národná oslobodzovacia armáda (, , skr. INLA) je írska republikánska socialistická polovojenská skupina. Vznikla v decembri 1974 počas "Problémov". Jej cieľom bolo ukončiť kontrolu britského štátu na severe Írska a vytvoriť socialistickú republiku zahŕňajúcu celý írsky ostrov.
INLA bola vytvorená bývalými členmi Oficiálnej IRA, ktorí nesúhlasili s prímerím, ktoré OIRA uzavrela. Spočiatku bola známa ako Ľudová oslobodzovacia armáda (PLA) a bola spojená s Írskou republikánskou socialistickou stranou (IRSP). INLA viedla ozbrojenú kampaň proti britskej armáde a Kráľovskej ulsterskej polícií (RUC) v Severnom Írsku. V menšej miere bola tiež aktívna v Írsku a v Spojenom kráľovstve. Medzi najznámejšie útoky INLA patrí Bombový útok v Ballykelly a vraždy Aireyho Neaveho a Billyho Wrighta. Avšak bola menši a menej aktívna ako hlavná republikánska polovojenská skupina Dočasná IRA. Tiž bola oslabená spormi a vnútorným napätím.
Po 24 ročnej ozbrojenej kampani INLA vyhlásila prímerie 22. augusta 1998. V auguste 1999 uviedla, že "Neexistuje žiaden politický alebo morálny argument na obnovenie ozbrojenej kampane". V októbri 2009 INLA formálne sľúbila, že svoje ciele bude riešiť mierovými politickými prostriedkami a začala vyraďovať svoje zbrane.
INLA je klasifikovaná ako teroristická organizácia v Spojenom kráľovstve a ako nelegálna organizácia v Írsku.

</doc>
<doc id="550678" title="Paolo Veronese" url="https://sk.wikipedia.org/wiki?curid=550678">
Paolo Veronese

Paolo Veronese (* 1528, Verona, Taliansko - † 19. apríl 1588, Benátky) bol významný taliansky renesančný maliar, ktorý pracoval hlavne v Benátkach.
Život.
Narodil sa ako Paolo Cagliari (tiež Paolo Caliari ) v rodine veronského sochára Gabriela Cagliari.
U otca a svojho strýka maliara Antonia Badile vo Verone sa tiež učil a pracoval. Roku 1548 sa na pozvanie kardinála E. Gonzaga presťahoval do Mantovy, kde maľoval fresky v tamojšom dóme. Od roku 1555 sa usadil v Benátkach, kde na seba upozornil slávnym obrazom "Svadba v Káni Galilejskej" (teraz v Louvri) a freskou "Hostina v dome Leviho", kvôli ktorej bol na udanie vyšetrovaný inkvizíciou. Ďalšie slávna diela sú fresky v benátskej knižnici a v kostole sv. Sebastiána. Vytvoril množstvo často veľmi rozmerných portrétov, obrazov a fresiek pre kostoly i pre paláce a vily. Jeho obrazy charakterizuje dramatická kompozícia a farebnosť v štýle benátskeho manierizmu.
Najväčšie zbierky jeho obrazov - okrem Benátok - sú v parížskom Louvri, v galérii v Drážďanoch, v Berlíne a v petrohradskej Ermitáži. Niekoľko jeho obrazov má tiež Národní galerie v Prahe.
Jeho meno nesie odtieň zelenej farby, ktorý definoval. Veronesova zelená sa bežne používa na označenie príslušného odtieňa maliarskych farieb a v roku 2005 bola pod jeho menom zaradená do slovníka farieb "Guía de coloraciones".

</doc>
