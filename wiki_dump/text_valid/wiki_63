<doc id="663928" title="ABC transportéry" url="https://sk.wikipedia.org/wiki?curid=663928">
ABC transportéry

ABC transportéry, nazývané aj ATP-viažuce kazetové transportéry, patria do skupiny transportných ATPáz, čiže prenášajú látky proti elektrochemickému gradientu za spotreby energie vo forme ATP. Ich názov ATP-viažuce kazetové transportéry získali vďaka dvom vysoko konzervovaným ATPázovým doménam lokalizovanými na cytozolickej strane, ktoré sa nazývajú ATP-viažuce kazety. ABC transportéry tvoria veľkú rodinu membránových transportných proteínov, pričom majú veľký klinický význam. U baktérie "E. coli" až 78 génov kóduje ABC transportéry (čo je až 5 % všetkých jej génov). Živočíšne genómy obsahujú ešte väčšie percento génov, ktoré kódujú ABC transportéry. Hoci je každý transportér špecifický voči určitej molekule alebo skupine molekúl, rôznorodosť substrátov, ktoré transportuje táto rodina je obrovská a zahŕňa:
Mechanizmus transportu.
ABC transportér pozostáva z dvoch ATPázových domén. Naviazanie ATP na ATPázové domény spôsobí spárovanie (dimerizáciu) dvoch ATPázových domén. Naopak, hydrolýza ATP na ADP spôsobí disociáciu diméru na jednotlivé domény. Tieto pohyby cytozolických domén sa prenesú na transmembránové segmenty, ktoré tiež podstúpia konformačné zmeny. Cyklické naväzovanie ATP, jeho hydrolýza a opätovné naviazanie spôsobujú cyklické zmeny konformácie ABC transportéra, čím sa cyklicky exponujú ióny viažuce domény na obe strany membrány, čo umožní prenos iónov cez membránu. Transport iónov je udržiavaný stále rovnakým smerom.
MDR proteín.
MDR proteín ("multidrug resistance protein"), je proteín zodpovedajúci za odolnosť rakovinových buniek voči chemoterapeutikám. Je prítomný vo vysokej koncentrácii v ľudských rakovinových bunkách a má schopnosť pumpovať hydrofóbne liečivá z cytozolu do extracelulárneho priestoru, čím rakovinové bunky získavajú rezistenciu na širokú škálu chemicky nepríbuzných cytotoxických liečiv, ktoré sa používajú v terapii rakoviny. Liečba niektorou z týchto látok potom môže spôsobiť selektívne prežitie a rast tých rakovinových buniek, ktoré exprimujú veľké množstvo MDR proteínov.
Podobný jav sa vyskytuje aj u prvoka "Plasmodium falciparum", ktorý je kauzálnou príčinou malárie. Viac ako 200 miliónov ľudí na svete je infikovaných týmto parazitom a stále zostáva hlavnou príčinou ľudských úmrtí, keďže ročne zabíja takmer milión ľudí. U "P. falciparum" sa vyvinula rezistencia na liečivo chlorochín, čím sa sťažila kontrola nad šírením malárie. Rezistentné kmene plazmódií exprimujú gén kódujúci ABC transportér, ktorý pumpuje chlorochín z buniek tohto parazita do extracelulárneho priestoru. Z toho dôvodu nemôže chlorochín účinkovať.
TAP transportér.
TAP transporér ("transporter associated with antigen processing"), transporér zodpovedný za spracovanie antigénov, je lokalizovaný v membráne endoplazmatického retikula a za spotreby ATP prenáša širokú škálu peptidov vytvorených degradáciou proteínov v proteazóme z cytozolu do lumena endoplazmatického retikula, odkiaľ sú prenesené na bunkový provrch, kde sú prezentované cytotoxickým T lymfocytom, ktoré vykonávajú „inventúru“ proteínov v bunke. Pokiaľ sa medzi prezentovanýmmi proteínmi nájdu cudzie proteíny (odvodené od vírusov a iných mikroorganizmov), cytotoxické T lymfocyty zabijú túto infikovanú bunku mechanizmom apoptózy.
CFTR.
"Cystic fibrosis transmembrane conductance regulator" (skr. "CFTR"), čo sa dá preložiť do slovenčiny ako "regulátor transmembránovej vodivosti u cystickej fibrózy" patrí medzi ABC transportéry, ktoré za spotreby ATP prenášajú anorganické ióny proti elektrochemickému gradientu. CFTR je lokalizovaný v cytoplazmatickej membráne epitelových buniek a odlišuje sa od ostatných ABC transportérov tým, že nevyužíva ATP ako zdroj energie na transport iónov proti elektrochemickému gradientu, ale ATP otvára CFTR kanál pre chloridové anióny, čo spôsobí pasívny tok chloridových aniónov z cytozolu do extracelulárneho priestoru. To znamená, že CFTR funguje ako chloridový kanál, nie ako chloridová pumpa.

</doc>
<doc id="663931" title="Sarah McBride" url="https://sk.wikipedia.org/wiki?curid=663931">
Sarah McBride

Sarah McBride (* 9. august 1990, Wilmington, Delaware) je americká aktivistka a politička, od januára 2021 senátorka Senátu štátu Delaware. Je tiež národnou tlačovou sekretárkou kampane Human Rights Campaign. 15. septembra 2020 vyhrala demokratickú primárku v bezpečne demokratickom 1. obvode Senátu štátu Delaware a v novembri 2020 vyhrala senátne voľby. Je prvá senátorka na úrovni štátu v krajine, čím je najvyššie postavená trans politička v histórii Spojených štátov.
Detstvo a vzdelanie.
Sarah McBride sa narodila vo Wilmingtone, v štáte Delaware. Jej rodičia boli David a Sally McBride. Pred svojím coming outom bola pracovníčkou viacerých politických kampaní vrátane kampane Beau Bidena na generálneho prokurátora v roku 2010 ako aj pre Jacka Markella za guvernéra v roku 2008. V roku 2011 bola McBride zvolená za prezidentku študentov na American University. Počas posledného týždňa v tejto funkcii získala medzinárodnú pozornosť keď svoju trans identitu zverejnila v študentskom časopise svojej univerzity, "The Eagle". 
V roku 2012 stážovala v Bielom dome čím sa stala prvou otvorene transrodovou osobou pracujúcou na akejkoľvek pozícii.
McBride pracovala na LGBT témach v oddelení pre verejnú angažovanosť a medzivládne záležitosti.
Kariéra.
Aktivizmus.
V januári 2013 sa McBride stala členkou rady Equality Delaware a rýchlo sa stala vedúcou proponentkou zákonnej ochrany a legislatívy ohľadne zločinov z nenávisti pre trans obyvateľov Delawaru. McBride spolu s rodinou viedla snahy o zákonnú ochranu proti diskriminácii na základe rodovej identity a prejavu v zamestnaní, bývaní, poistení a verejnom prispôsobení sa. Okrem toho, že bola hlavou proponentkou legislatívy, jej blízky vzťah s guvernérom (Jack Markell) a generálnym prokurátorom (Beau Biden) pomohol inšpirovať oboch politikov, aby návrh zákona slovne podporili. V senáte zákon prešiel o hlas a v dolnej snemovni v pomere 24:17. Doplnený návrh zákona bol znovu schválený senátom a guvernér Jack Markell ho v júni 2013 hneď podpísal, čím sa stal zákonom.
Politika.
28. júla 2016 sa McBride stala prvou otvorene trans osobou, ktorá hovorila na národnom kongrese strany keď prehovorila na národnom kongrese Demokratickej strany v roku 2016. V svojom príhovore, ktorý trval menej ako 4 minúty McBride odkázala na svojho zosnulého manžela (Andrew Cray) a jeho podpore LGBT právam..
9. júla 2019 formálne oznámila kandidatúru do štátneho senátu v Delaware. Za svoje priority označila zdravotnú starostlivosť a platenú rodinnú a zdravotnú dovolenku.
Svoj senátorský sľub zložila v januári 2021. Je prvou transrodovou osobou v štátnom senáte v Spojených štátoch. Jej predchodcom v kresle bol demokrat Harris McDowell III, ktorý odišiel do dôchodku po ukončení svojho mandátu.
Osobný život.
V auguste 2014 sa vydala za Andrewa Craya potom čo mu bola diagnostikovaná smrteľná rakovina. Obrad vykonal episkopálny biskup Gene Robinson. Cray zomrel štyri dni po svadbe.

</doc>
<doc id="663946" title="Laver Cup 2017" url="https://sk.wikipedia.org/wiki?curid=663946">
Laver Cup 2017

Laver Cup 2017 bol premiérový ročník novej tenisovej súťaže dvoch šesťčlenných mužských tímov Sveta a Európy, ktorý sa odohral v pražskej O2 aréne od 22. do 24. septembra 2017.
Základom Federerovho projektu sa stala myšlienka tímového stretnutia najlepších aktívnych hráčov na jednom mieste. Do Prahy pricestoval aj bývalý austrálsky tenista a dvojnásobný víťaz kalendárneho grandslamu Rod Laver, na ktorého počesť bola súťaž pomenovaná. Rolu kapitánov družstiev plnili tenisové legendy a bývalí rivali, Švéd Björn Borg na strane Európy a Američan John McEnroe vo výbere Sveta. Prvýkrát vo svojich kariérach odohrali štvorhru ako spoluhráči svetová jednotka Rafael Nadal a dvojka Roger Federer.
Prvý ročník Laver Cupu vyhral tím Európy po víťazstve 15: 9 nad výberom sveta.
Tímy.
Európa.
Kapitánom tímu Európy sa stal víťaz jedenástich grandslamov Björn Borg zo Švédska a zástupcom kapitána bol menovaný jeho krajan Thomas Enqvist.
Svet.
Kapitánom tímu Sveta sa stal víťaz siedmych singlových a desiatich deblových grandslamov John McEnroe zo Spojených štátov. Zástupcom kapitána bol menovaný jeho mladší brat Patrick McEnroe.

</doc>
<doc id="663947" title="Laver Cup 2018" url="https://sk.wikipedia.org/wiki?curid=663947">
Laver Cup 2018

Laver Cup 2018 bol druhý ročník tenisovej súťaže dvoch šesťčlenných mužských tímov Sveta a Európy. ktorý sa odohral v Chicagskej aréne United Center v USA od 21. do 23. septembra 2018 na kurte s tvrdým povrchom.
Rolu kapitánov družstiev plnili tenisové legendy a bývalí rivali, Švéd Björn Borg na strane Európy a Američan John McEnroe vo výbere sveta. Druhý ročník Laver Cupu vyhral výber Európy nad výberom Sveta pomerom 13:8.
Tímy.
Európa.
Kapitánom tímu Európy sa stal víťaz jedenástich grandslamov Björn Borg zo Švédska a zástupcom kapitána bol menovaný jeho krajan Thomas Enqvist.
Svet.
Kapitánom tímu Sveta sa stal víťaz siedmych singlových a desiatich deblových grandslamov John McEnroe zo Spojených štátov. Zástupcom kapitána bol menovaný jeho mladší brat Patrick McEnroe.

</doc>
<doc id="663949" title="Wu Lien-teh" url="https://sk.wikipedia.org/wiki?curid=663949">
Wu Lien-teh

Wu Lien-teh (čín. 伍連德; rod. Ngoh Lean-Tuck, dosl. „Päť jednotných ctností“, iný zápis: Gnoh Lean-Tuck; * 10. marec 1879 – † 21. január 1960) bol čínsky lekár.
Život.
Narodil sa ako štvrtý syn v rodine zlatníka Ng Khee-Hoka, ktorý bol po príchode do britskej kolónie Úžinové osady ("Straits Settlements") známy ako Ng Chin-Pak (1832 – 1916) a jeho manželky Lam Choy-Fan (1844 – 1908). Po absolvovaní štúdia medicíny na Cambridgeskej univerzite nakrátko pracoval v Inštitúte pre medicínsky výskum v Kuala Lumpur a následne si založil vlastnú lekársku prax v George Towne v Penangu.
Wu sa významne angažoval v hnutí proti ópiu, ktoré začiatkom 20. storočia sužovalo obyvateľstvo Úžinových osád a západnej Malajzie v Britmi kolonizovanej juhovýchodnej Ázii. Objavil pôvod pľúcneho moru (ochorenie spôsobované baktériou "Yersinia pestis") a prijal preventívne epidemiologické opatrenia na zabránenie šírenia tohto ochorenia počas jeho epidémie v severočínskych provinciách v rokoch 1910 – 1911.

</doc>
<doc id="663953" title="Katolícke gymnázium Štefana Moysesa, Banská Bystrica" url="https://sk.wikipedia.org/wiki?curid=663953">
Katolícke gymnázium Štefana Moysesa, Banská Bystrica

Katolícke gymnázium Štefana Moysesa v Banskej Bystrici je stredná škola (gymnázium) s možnosťou osemročného alebo štvorročného štúdia s maturitou.
Gymnázium Š. Moysesa, katolícke gymnázium s prerušenou tradíciou, mohlo opätovne otvoriť svoje brány po prelomových udalostiach z konca roka 1989. Vtedy sa pádom totalitného komunistického systému odvalil balvan aj z prameňa neslobody a potláčania viery i praktických potrieb a prejavov náboženského života.
Výrazom slobodných túžob i potrieb veriacich celého Slovenska, teda i veriacich banskobystrickej diecézy, bola snaha o založenie a obnovu cirkevného školstva. Vo všetkých regiónoch našej krajiny sa začali obnovovať výchovnovzdelávacie systémy základného a stredného cirkevného školstva.
Zriaďovacia listina gymnázia bola vystavená dňa 6. marca 1992 Rímskokatolíckym biskupským úradom v Banskej Bystrici. Ministerstvo školstva, mládeže a športu SR zaradilo túto školu do siete škôl prípisom č.8487/1992-21. Zriadená škola mala nadväzovať na tradície nášho cirkevného školstva a svoje pôsobenie dala pod ochranu diecézneho biskupa Mons. Rudolfa Baláža.
História.
KGŠM nie je katolícke gymnázium len svojím názvom. V kaplnke na prízemí sa každú stredu, štvrtok a piatok ráno konajú sv. omše. Škola má tiež svojich duchovných správcov. Prvý z nich bol Mgr. Jozef Štrba (1996-1997). V nasledujúcom školskom roku sa ním stal Mgr. Jozef Tkáč. Od roku 1999 bol duchovným správcom Mgr. Martin Ďuračka. V súčasnosti je ním Mgr. Boris Brutovský. Škole sa podarilo získať aj relikvie svätého Jána Pavla II. a aj svätej Marie Gorreti. Fotky relikvií si môžete pozrieť tu: Relikvie KGŠM
KGŠM je škola, ktorá mladých ľudí učí nielen informácie pre život, ale učí ich v duchu kresťanskej viery. V roku 2021 sa škola zapojila do zbierky, kde sa žiaci a ich rodiny mali možnosť povzbudiť deti jednej africkej školy pekným listom, obrázkom, fotkou alebo ich podporiť aj finančne. Táto zbierka mala veľký úspech. Spolu sa do Keni poslalo 40 listov a vyzbieralo 2 600€. Aj naďalej sme s touto africkou školou v spojení a posiela nám fotky šťastných detských tvárí študujúcich na tejto škole. Niekedy aj malá pomoc zlepší život druhých ľudí. Viac sa o tomto projekte môžete dozvedieť tu: Pomoc africkým deťom
Budova.
Budova školy zatiaľ prešla dvoma výraznými rekonštrukciami. Prvá bola v roku 2001, keď sa pristavovala prístavba a telocvičňa. Druhá rekonštrukcia fasády a interiéru školy prebehla v lete 2011.
Známi absolventi.
Medzi absolventov gymnázia patria i mnohí lekári: 
Osobnosti spojené s históriou školy.
Štefan Moyzes, Rudolf Baláž

</doc>
<doc id="663958" title="Majstrovstvá sveta vo florbale mužov 2020" url="https://sk.wikipedia.org/wiki?curid=663958">
Majstrovstvá sveta vo florbale mužov 2020

Majstrovstvá sveta vo florbale mužov 2020 bude v poradí 13. turnaj majstrovstiev sveta vo florbale mužov, ktoré organizuje Medzinárodná florbalová federácia (IFF). Konať sa mali v decembri 2020 ale kvôli pandémií Covid 19 sa turnaj prežil na 1-3 decembra 2021.Turnaj sa bude konať v Fínskom meste Helsinky.
Výsledky.
Play-off.
Stretnutia o 13.16. miesto.
"Informácie budú doplnené neskôr"
Stretnutie o 15. miesto.
"Informácie budú doplnené neskôr"
Stretnutie o 13. miesto.
"Informácie budú doplnené neskôr"
Osemfinále.
"Informácie budú doplnené neskôr"
Stretnutia o 9.12. miesto.
"Informácie budú doplnené neskôr"
Stretnutie o 11. miesto.
"Informácie budú doplnené neskôr"
Stretnutie o 9. miesto.
"Informácie budú doplnené neskôr"
Štvrťfinále.
"Informácie budú doplnené neskôr"
Stretnutia o 5.8. miesto.
"Informácie budú doplnené neskôr"
Stretnutie o 7. miesto.
"Informácie budú doplnené neskôr"
Stretnutie o 5. miesto.
"Informácie budú doplnené neskôr"
Semifinále.
"Informácie budú doplnené neskôr"
Stretnutie o 3. miesto.
"Informácie budú doplnené neskôr"
Finále.
"Informácie budú doplnené neskôr"

</doc>
<doc id="663961" title="Filip Tůma" url="https://sk.wikipedia.org/wiki?curid=663961">
Filip Tůma

Filip Tůma (* 1. február 1978, Bratislava) je slovenský herec, moderátor a operný spevák.
Štúdium a život.
Vyštudoval herectvo na Bratislavskom konzervatóriu a operný spev na VŠMU v Bratislave. Hosťuje v Opere Slovenského národného divadla, kde vystupuje v operách "Carmen", "Bohéma", "Veľká doktorská rozprávka" alebo "Rozprávka o šťastnom konci". Okrem toho vystupoval aj v Štátnom divadle v Košiciach, v Moravskom divadle v Olomouci a v Moravskosliezskom Národnom divadle v Ostrave. Jeho hlasovým odborom je barytón. Jeho partnerkou je speváčka Nela Pocisková, s ktorou má syna Hektora a dcéru Liana.

</doc>
<doc id="663964" title="Laver Cup 2019" url="https://sk.wikipedia.org/wiki?curid=663964">
Laver Cup 2019

Laver Cup 2019 bol tretí ročník tenisovej súťaže dvoch šesťčlenných mužských tímov Sveta a Európy. ktorý sa odohral v Ženeve v aréne Palexpo vo Švajčiarsku od 20. do 22. septembra 2019 na kurte s tvrdým povrchom.
Rolu kapitánov družstiev opäť plnili tenisové legendy a bývalí rivali, Švéd Björn Borg na strane Európy a Američan John McEnroe vo výbere sveta. Tretí ročník Laver Cupu vyhral po tretíkrát výber Európy, keď nad výberom Sveta zvíťazil pomerom 13:11.
Tímy.
Európa.
Kapitánom tímu Európy sa stal víťaz jedenástich grandslamov Björn Borg zo Švédska a zástupcom kapitána bol menovaný jeho krajan Thomas Enqvist.
Svet.
Kapitánom tímu Sveta sa stal víťaz siedmych singlových a desiatich deblových grandslamov John McEnroe zo Spojených štátov. Zástupcom kapitána bol menovaný jeho mladší brat Patrick McEnroe.

</doc>
<doc id="663966" title="Elektronický jazyk" url="https://sk.wikipedia.org/wiki?curid=663966">
Elektronický jazyk

Elektronický jazyk je nástroj, ktorý meria a porovnáva chute. Podľa technickej správy IUPAC je elektronický jazyk analytický nástroj, ktorý obsahuje mriežku neselektívnych chemických senzorov s čiastočnou špecificitou na rôzne zložky roztoku a vhodné rozpoznávacie zariadenie, ktoré je schopné vyhodnocovať kvantitatívne a kvalitatívne zloženie jednoduchých i zložitých roztokov.
Chemické zlúčeniny zodpovedné za chuť sú detekované ľudskými chuťovými receptormi. Na podobnom princípe detekuje multielektródový senzor tie isté rozpustené organické a aanorganické zložky. Podobne ako ľudské receptory, každý senzor má spektrum reackií, ktoré sá od seba líšia. Informácie dané jednotlivými senzormi sú komplementárne a ich kombinácia vytvára jedinečný "otlačok prsta". Väčšina hraníc detekcie týchto senzorov je podobná alebo lepšia, než u ľudských receptorov.
U biologických systémov sa signál z chuťových receptov prenáša do mozgu pomocou nervov v podobe elektrických signálov. Senzory e-jazyk a prenášajú signál podobne: generujú elektrický signál ako voltametrické alebo potenciometrické zmeny. 
Kvalita vnímania a rozpoznávania chutí je závislá na rozpoznávaní signálov prenesených zmyslovými nervami do mozgu a na "otlačku prsta" produktu. Túto úlohu má u elektronického jazyka na starosti štatistický softvér, ktorý interpretuje dáta zo senzorov do podoby chute. 
Jeden variant bol vyvinutý profesorom Frederikom Winquistom na Linköping University vo Švédsku.
Spôsob fungovania.
Tekuté vzorky je možné analyzovať priamo bez špeciálnej prípravy, zatiaľ čo pevné vzorky musia byť najprv rozpustené, aby ich bolo možné zmerať. Referentná elektróda a senzory sú ponorené vo kadičky s testovaným rozotokom. Medzi senzory a referentnú elektródu sa aplikuje potenciál a ako odpoveď vznikne merateľný prúd, ktorý je konzistentný s Cottrellovou rovnicou. Prúd vzniká na základe oxidačných reakcií, ktoré prebiehajú v roztoku kvôli rozdielu potenciálu a je možné ho amplifikovať pomocou katalytických úprav povrchu. To meria a zaznamenáva softvér elektronického jazyka. Tieto dáta reprezentujú vstup pre matematické spracovanie, ktoré následne vytvorí výstup.
Aplikácie.
Elektronický jazyk má niekoľko aplikácií v rámci rôznych priemyselných oblastí: farmaceutický priemysel, potraviny a nápoje a iné. Je možné ho využiť na:
Umelá chuť.
Elektronický jazyk využíva chuťové senzory na príjem informácií z chemickálii na jazyku a posiela ich do spracovávacieho systému. Výsledkom je detekcia chutí, ktoré je človek schopný rozlíšiť. Chuť, ktorá je takto detekovaná, je rozdelená na päť kategórií, a to kyslosť, slanosť, horkosť, sladkosť a umami (lahodná alebo bielkovinová). Kyslá chuť je tvorená vodíkovými iónmi a zahŕňa napríklad kyselinu chlorovodíkovu, octovú alebo citrónovú. Slaná chuť je zaznamenávaná ako chlorid sodný, sladká ako cukry. Horká, ktorá zahŕňa látky ako chinín a kofeín, je detekovaná pomocou chloridu horečnatého. Umami je tvorená glutamátom sodným (MSG) z morských rias alebo guanylátom disodným u rýb, mäsa či hríbov.

</doc>
<doc id="663988" title="Majstrovstvá sveta vo florbale mužov do 19 rokov 2019" url="https://sk.wikipedia.org/wiki?curid=663988">
Majstrovstvá sveta vo florbale mužov do 19 rokov 2019

Majstrovstvá sveta vo florbale mužov do 19 rokov 2019 boli v poradí 10. Majstrovstvá sveta vo florbale mužov do 19 rokov, ktoré organizuje Medzinárodná florbalová federácia (IFF). Konali sa od 8. – 12. mája 2019 v meste Halifaxe, v Kanade, za účasti 8 tímov. Víťazom sa po prvýkrát stali florbalisti Česka, ktorí získali titul proti Švédom.
Fínsko dokázalo úspešne vyhrať bronzovú medailu nad Švajčiarskom. Česko vo finále porazilo družstvo zo Švédska.

</doc>
<doc id="664004" title="Lanosterol-14α-demetyláza" url="https://sk.wikipedia.org/wiki?curid=664004">
Lanosterol-14α-demetyláza

Oxidačnú demetyláciu lanosterolu na cholestatrién katalyzuje lanosterol-14α-demetyláza, nazývaná tiež:
14α-metylová skupina je prvá metylová skupina lanosterolu, ktorá sa odstráni pri premene lanosterolu na cholesterol. Jej odstránenie je nutné, aby získané steroly mohli plniť svoju membránovú a regulačnú úlohu. Substrátová špecifita enzýmu lanosterol-14α-demetyláza vyžaduje štruktúrne prvky, ktoré musí substrát obsahovať, aby mohlo dôjsť k jeho 14α-demetylácii:
Lanosterol-14α-demetyláza je oxidoreduktáza, ktorá na premenu lanosterolu na cholestatrién vyžaduje tri molekuly NADPH a tri molekuly kyslíka O2, pričom iba jeden atóm kyslíka molekuly O2 skončí v cieľovej molekule. Druhý atóm kyslíka vytvorí molekulu vody H2O, čiže slúži ako akceptor elektrónov. Keďže redukcia dvoch atómov kyslíka v molekule O2 vyžaduje štyri elektróny, ďalšie dva elektróny na redukciu druhého atómu kyslíka poskytne substrát (zároveň sa tento redukovaný atóm kyslíka naviaže na molekulu substrátu). Z opísaného mechanizmu je jasné, že lanosterol-14α-demetyláza je monooxygenáza.
Lanosterol-14α-demetyláza katalyzuje tri následné monooxygenačné reakcie:
Pre poslednú oxidáciu bol navrhnutý mechanizmus zahŕňajúci atak karbonylovej skupiny peroxoskupinou, Bayerovu - Villigerovu reakciu (prešmyk).
Lanosterol-14α-demetyláza katalyzuje aj eliminačnú reakciu 14α-formyloxy-lanost-8-en-3β-olu na cholestatrién, čo je deformylácia za bázickej katalýzy.
Inhibítory lanosterol-14α-demetylázy.
Lanosterol-14α-demetyláza je inhibovaná lipofilnými imidazolmi, ako je mikonazol alebo ketokonazol, ktoré sa koordinujú pomocou dusíka imidazolového heterocyklu na hémové železo cytochrómu P450 lanosterol-14α-demetylázy, čím blokujú prístup molekuly kyslíka ku centrálnemu atómu železa. V dôsledku tejto inhibície sa začne hromadiť dihydrolanosterol, čo je produkt redukcie dvojitej väzby na bočnom reťazci lanosterolu, čo je reakcia katalyzovaná sterol-Δ24-reduktázou.

</doc>
<doc id="664008" title="Múzeum holokaustu v Seredi" url="https://sk.wikipedia.org/wiki?curid=664008">
Múzeum holokaustu v Seredi

Múzeum holokaustu v Seredi je špecializované múzejné pracovisko ako súčasť Slovenského národného múzea – Múzea židovskej kultúry v Bratislave. Je dokumentačným, vedeckovýskumným, metodickým a prezentačným pracoviskom s celoštátnou pôsobnosťou v rámci múzejnej špecializácie zameranej na holokaust. Bolo slávnostne otvorené 26. januára 2016 v autentických priestoroch NKP, bývalého pracovného a koncentračného tábora v Seredi. Múzeum zároveň slúži aj ako pamätník zavraždeným Židom zo Slovenska. Organizačne je zodpovedné aj za údržbu zariadení a priestorov užívaných SNM – MŽK mimo Bratislavy.
Dejiny.
Prvá Sereď.
9. septembra 1941 vydala vláda slovenského štátu nariadenie č. 198/1941 (Židovský kódex), ktoré sa týkalo právneho postavenia Židov. Nariadenie zbavilo židovské obyvateľstvo ľudských a občianskych práv. Okrem iného boli Židia vo veku 1660 rokov povinní vykonávať prácu nariadenú ministerstvom vnútra, ktoré zriadilo a 30. septembra 1941 otvorilo pracovný a koncentračný tábor v Seredi. Ten pozostával z niekoľkých manufaktúr, ktoré vyrábali stolárske výrobky, hračky, betónové výrobky, odevy a iný tovar. V tábore bola židovská nemocnica, ktorej personál pozostával z personálu Židovskej nemocnice v Bratislave a Nitre, ktorí sem boli deportovaní. Židia, ktorí zomreli v tábore pred septembrom 1944, boli pochovaní na židovskom cintoríne v Seredi. Na začiatku plnil funkciu pracovného tábora a koncentračného strediska, z ktorého bolo na jar a v lete roku 1942 vypravených 5 transportov s celkovo 4 463 Židmi na nacistami okupované územie Poľska. Bol strážený príslušníkmi Hlinkovej gardy, od marca 1944 slovenskými žandármi, ktorí po vypuknutí Slovenského národného povstania otvorili brány a nechali uniknúť zvyšných väzňov. Mnoho z nich sa nakoniec zúčastnilo povstania.
Druhá Sereď.
Po vypuknutí SNP sa premenil na hlavný koncentračný tábor pre druhú vlnu deportácií, riadený od septembra 1944 nemeckými jednotkami SS pod velením bratislavských Nemcov Franza Knollmayera a Josefa Häckela. Koncom septembra ich vystriedal Alois Brunner, ktorý mal mandát na „konečné vyriešenie židovskej otázky“ na Slovensku. Nový kontingent vojakov SS pokračoval v páchaní závažných zločinov proti väzňom, vrátane mučenia, znásilňovania a vraždenia. V samostatných častiach tábora boli uväznení vojaci slovenskej povstaleckej armády, partizáni a ľudia obvinení z podpory povstania. Brunner zorganizoval 11 vlakových transportov, ktoré deportovali väzňov do Osvienčimu, Sachsenhausenu, Ravensbrücku a Terezína. Posledný transport opustil Sereď 31. marca 1945 do Terezína, deň pred jeho oslobodením Červenou armádou. V tomto evakuačnom transporte boli odvezené a neskôr spálené aj dokumenty súvisiace s prevádzkou tábora.
Celkovo bolo v tábore internovaných približne 16 000 ľudí, z ktorých bola väčšina vyvraždená počas holokaustu.
1945 – 2016.
Po vojne slúžil objekt bývalého tábora ako kasárne česko-slovenskej, neskôr slovenskej armády.
Komplex piatich barakov bývalého tábora bol 12. mája 2009 vyhlásený za Národnú kultúrnu pamiatku pod evidenčným číslom 11604/16.
Múzeum holokaustu bolo slávnostne otvorené 26. januára 2016 pri príležitosti nadchádzajúceho dňa pamiatky obetí holokaustu, za účasti prezidenta Andreja Kisku, premiéra Roberta Fica, predsedu NR SR Petra Pellegriniho, ministra kultúry Mareka Maďariča, českého premiéra Bohuslava Sobotku a podpredsedu Knesetu Jicchaka Vaknina. Na otvorení podal svedectvo preživší Naftali Fürst, v auditóriu sa nachádzalo viacero bývalých väzňov.
Expozície.
Expozície múzea sú umiestnené v piatich obnovených barakoch. Súčasťou múzea je stála expozícia, v ktorej sú uverejnené dobové dokumenty, fotografie a predmety viažuce sa k tragickému obdobiu riešenia židovskej otázky na Slovensku. Múzeum slúži aj ako vzdelávacie stredisko, ktoré ponúka výchovno‑vzdelávacie podujatia, semináre a školenia zamerané na oboznamovanie verejnosti so židovskou kultúrou. Cieľom týchto programov a podujatí je priblížiť život Židov na Slovensku a pomôcť pri získavaní základných vedomostí o židovskej komunite s prihliadnutím na obdobie holokaustu.
Ukončiť projekt Stálej expozície Múzea holokaustu v Seredi sa zaviazala vláda vo svojom programovom vyhlásení. Hradený bol z rozpočtovej kapitoly Ministerstva kultúry SR a čiastočne Ministerstva financií SR. Rekonštrukcia budov a areálu pracovného tábora v Seredi prebiehala od roku 2009. Celková suma finančných prostriedkov na realizáciu celého projektu bola 7,5 mil. eur.
V januári 2020 sa začala premena budovy bývalej nemocnice v areáli múzea na depozitár SNM – Historického múzea.

</doc>
<doc id="664011" title="Darina Abrahámová" url="https://sk.wikipedia.org/wiki?curid=664011">
Darina Abrahámová

PhDr. Darina Abrahámová, rod. Benešová (*16. apríl 1959, Dunajská Streda) je slovenská dramaturgička, herečka, vysokoškolská pedagogička a režisérka.
Životopis.
Narodila sa v Dunajskej Strede v učiteľskej rodine, vyrastala v Bratislave. Počas detstva sa zapájala do recitácií a účinkovala vo viacerých mládežníckych divadlách ako napríklad Ludus, Slniečko či Takmer Lyrické divadlo.
Divadelná kariéra.
Začínala v amatérskych divadlách. V roku 1979 sa stala členkou Radošinského naivného divadla. Odohrala v ňom niekoľko sezón, najmä v hrách "Ženské oddelenie", "Vygumuj a napíš", "Len tak prišli", ktoré boli aj sfilmované. V roku 2000 začala účinkovať v alternatívnom autorskom divadle GUnaGU. V oboch divadlách pôsobila ako herečka i dramaturgička.
Na Vysokej škole múzických umení vyštudovala divadelnú a filmovú vedu. Od absolvovania štúdií v roku 1984 pôsobila v Slovenskom národnom divadle, kde začínala ako lektorka a neskôr sa stala šéfdramaturgičkou. Dve sezóny pracovala v Mestskom divadle v Žiline. Od sezóny 2012/2013 opäť dramaturgicky pôsobí v Činohre SND. Pracovne bola spojená aj s bratislavským alternatívnym tanečným divadlom Elledanse a divadlom V podpalubí.
Abrahámová spoluzakladala súťaž autorských dramatických textov "Dráma", festival "Nová dráma", pôsobila aj v dramaturgii festivalu Kremnické gagy. Prednášala na Bratislavskej medzinárodnej škole liberálnych štúdií.
Osobný život.
Abrahámovej manžel je rektor súkromnej vysokej školy BISLA Samuel Abrahám. Dcérou z prvého manželstva je herečka Zuzana Porubjaková.
Žije v Bratislave.

</doc>
<doc id="664016" title="Mélanie Laurentová" url="https://sk.wikipedia.org/wiki?curid=664016">
Mélanie Laurentová

Mélanie Laurent (* 21. február 1983, Paríž, Francúzsko) je francúzska herečka, speváčka, režisérka a klaviristka.
Detstvo a mladosť.
Laurentová sa narodila v Paríži vo Francúzsku, ako dcéra baleríny a dabingového herca. Je židovského vierovyznania a má predkov z Poľska. 
Kariéra.
Jej herecká kariéra sa rozbehla krátko po tom, ako ju Gérard Depardieu obsadil do jeho filmu s názvom "Most medzi dvoma brehmi". Prelomová filmová rola prišla až v roku 2006, vo filme "Nerobte si starosti, som v poriadku". Za svoj herecký výkon získala niekoľko filmových ocenení. 
V roku 2009 sa objavila po boku hercov ako Brad Pitt, Christopher Waltz a Diane Kruger vo filme "Nehanební bastardi". Film režíroval Quentin Tarantino a bol prvou skúsenosťou Laurentovej s Hollywoodskym filmom. Jej herecký výkon v Spojených štátoch získal značný úspech o rok neskôr vyšiel film "Začiatky", kde sa tiež objavila po boku amerických hercov ako Ewan McGregor či Christopher Plummer. V rovnakom roku sa predstavila aj v úlohe sestry Červeného kríža za čias druhej svetovej vojny, vo filme "Záťah". 
V roku 2011 sa podieľala aj na réžii filmu "Les Adoptés", ktorý bol zároveň jej režisérskym debutom. V roku 2013 prijala jednu z úloh vo filme "Nočný vlak do Lisabonu". V rovnakom roku sa objavila v americkom filme "Nepriateľ", po boku Jakea Gyllenhaala a Isebelli Rosselini. O rok neskôr stvárnila jednu z úloh vo filme "Aloft", po boku Jennifer Connelly a Cilliana Murphyho. 
V roku 2015 hrala vo francúzskom filme "Boomerang". O rok neskôr sa podieľala na réžii dokumentárneho filmu "Zajtrašok", v ktorom aj stvárnila jednu z hlavných postáv. V roku 2017 si zahrala po boku herca Guillaumea Caneta, vo filme "Môj syn". 
V máji 2021 bude mať premiéru film "Kyslík", v ktorom stvárnila hlavnú úlohu. V decembri 2021 má mať premiéru jej pripravovaný film s historickou témou, v hlavnej úlohe s herečkami Elle a Dakotou Fanning, "The Nightingale".
Osobný život.
Jej manželom v rokoch 2005 až 2009 bol francúzsky herec Julien Boisselier. V roku 2013 sa jej narodil syn, Léo, ktorého má so svojim druhým manželom. Jeho meno odmieta prezradiť. 

</doc>
<doc id="664018" title="Všešportový areál" url="https://sk.wikipedia.org/wiki?curid=664018">
Všešportový areál

Všešportový areál (skrátene VŠA), bol viacúčelový štadión v Košiciach. Štadión mal kapacitu 30 312 osôb a bol postavený v roku 1976. Rozloha areálu bola zhruba 60 hektárov.
História.
Začiatkom 60. rokov sa prvý krát diskutovalo o výstavbe Všešportového areálu (VŠA). Športový komplex mal vyrásť na mieste, kde sa nachádzalo aj mestské smetisko. S prípravnými prácami sa začalo koncom 60. rokov a s reálnou výstavbou o niekoľko rokov neskôr. Prispieť na výstavbu štadióna mohli aj obyvatelia Košíc a okolia, ktorí si mohli kúpiť tzv. "tehličky" (poukážky), ktoré dokazovali, že ich majiteľ prispel na výstavbu VŠA. Časť predstaviteľov VSS Košice v roku 1970 odletela do Mexika na svetový futbalový šampionát, kde skúmali tamojšie štadióny. Centrály štadión sa mal spočiatku podobať na olympijský štadión v Mníchove, no nakoniec sa z pôvodných zámerov zrealizovalo veľmi málo.
Všešportový areál bol oficálne otvorený zápasom proti ZVL Žilina 29. februára 1976. Štadión bol primárne používaný na futbalové zápasy. Bol zbúraný v roku 2011. Za svoju existenciu bol šesť krát domácim štadiónom Česko-slovenského národného mužstva a štyrikrát Slovenského národného mužstva. Klub VSS Košice, neskôr premenovaný na ZPS Košice a 1. FC Košice, na štadióne hral až do roku 1997. Na štadióne si zahrali aj mužštvá ako: Juventus Turín, Sparta Praha a Celtic Glasgow. Komplex sa skladal aj z niekoľkých futbalových tréningových ihrísk, basketbalových a hádzanárskych ihrísk a miesta pre zápasenie v interiéri. Posledný zápas sa na štadióne odohral v roku 2004. V roku 1994 štadión navštívil aj brazílsky futbalista Pelé. Slovenská liga sa na ňom prestala hrávať najmä kvôli nutnej prestavbe, ale aj kvôli miliónovým dlhom klubu 1. FC Košice. Na demoláciu štadióna dalo povolenie Mesto Košice už v roku 2010, no z búraním sa začalo až o rok neskôr. Na štadióne mala 21. septembra 1991, koncert aj britská hardrocková hudobná skupina Deep Purple.
Nový štadión.
Klub plánoval výstavbu nového štadióna pre 20 000 divákov v susedstve starého nepoužívaného Všešportového areálu. Odhadované náklady na štadión predstavovali 28 miliónov eur. Konštrukcia však spustená nebola a na miesto štadióna v tomto areály, vznikla v roku 2020 Košická futbalová aréna pri Obchodnom centre Cassovia.
Medzinárodné stretnutia.
Všešportový areál hostil jeden priateľský a tri kompetetívne zápasy Slovenského národného futbalového mužstva.

</doc>
<doc id="664020" title="Miriam Kičiňová" url="https://sk.wikipedia.org/wiki?curid=664020">
Miriam Kičiňová

Mgr. art. Miriam Kičiňová (*23. október 1985, Trebišov) je slovenská dramaturgička, herečka, pedagogička a recenzentka. V súčasnosti je riaditeľkou Činohry SND. 
Životopis.
Absolvovala štúdium dramaturgie a teórie a kritiky divadelného umenia na Vysokej škole múzických umení v Bratislave (2009). V rokoch 2009 – 2010 pôsobila ako pedagogička na Cirkevnom konzervatóriu v Bratislave a Konzervatóriu v Košiciach. Už počas štúdia sa venovala dramaturgickej, ale aj recenzentskej činnosti pre projekt Monitoring divadiel na Slovensku či pre časopis KØD. Bola pri založení študentského kritického časopisu Reflektor. Momentálne pracuje ako lektorka dramaturgie Slovenského národného divadla. Okrem praktickej dramaturgie sa venuje i recenzentskej a pedagogickej činnosti. V Činohre SND vedie vzdelávacie programy i dielňu tvorivého písania. V rámci praktickej dramaturgie realizovala v Činohre SND inscenácie (Rivers of Babylon, Polnočná omša, Prorok Štúr a jeho tiene a ďalšie). Pripravuje a napĺňa koncept hracieho priestoru Modrý salón, kde vznikajú inscenácie hier písaných na telo herca, realizujú sa diskusné večery i scénické čítania. Ako dramaturgička spolupracovala aj s Divadlom LUDUS, Divadlom Andreja Bagara v Nitre, Divadlom Jonáša Záborského v Prešove a intenzívne ako externá dramaturgička aj so Štátnym divadlom Košice. 

</doc>
<doc id="664021" title="Projekt DART" url="https://sk.wikipedia.org/wiki?curid=664021">
Projekt DART

Double Asteroid Redirection Test (DART) je plánovaná misia NASA, ktorej hlavným cieľom je dopad sondy na povrch mesiaca planétky Didymos s dôsledkom zmeny jeho obežnej dráhy. Tento experiment by mal overiť, či je možné týmto spôsobom odkláňať planétky a meteority z kolíznej dráhy so Zemou. Projekt DART je súčasťou overovania stratégii planetárnej obrany.
Sonda má štartovať v júly 2021 z Vandenbergovej leteckej základne v USA a k impaktu by malo prísť 11 mil. km od Zeme koncom septembra 2022. Dvojplanétka Didymos nie je pre Zem nebezpečná.
Pôvodný projekt uvažoval so spoluúčasťou ESA (projekt AIDA), ale ESA od projektu neskôr odstúpila. 

</doc>
<doc id="664029" title="Anton Kopal" url="https://sk.wikipedia.org/wiki?curid=664029">
Anton Kopal

Anton Kopal (* 1911/1912, zrejme Veľké Uherce – † 10. marec 1939, Bratislava) bol slovenský robotník a príslušník Hlinkovej gardy (HG), ktorý zahynul pri pouličnej konfrontácii s četnictvom počas vojenského zásahu ústrednej česko-slovenskej vlády na Slovensku (tzv. Homolov puč). Hlinkova slovenská ľudovej strany (HSĽS) opakovane propagandisticky využívala jeho smrť, situujúc ho do roly martýra boja za slovenskú štátnosť.
Život.
Mladosť.
Podľa nekrológu uverejneného 15. marca 1939 v novinách "Slovák", tlačovom orgáne HSĽS, Anton Kopal pochádzal z Veľkých Uheriec, kde sa teda zrejme aj narodil, a to v rodine Antona Kopala (* 1863/1864 – † ?), ktorý (prinajmenšom v roku 1939) pracoval ako záhradník v kaštieli priemyselníckej rodiny Thonetovcov. Anton Kopal mladší sa vyučil za stolára v Krnsku v okrese Mladá Boleslav a následne pracoval ako tovaryš v Prahe, pričom už ako učeň bol prívržencom Hlinkovej slovenskej ľudovej strany (HSĽS) a predplatiteľom novín "Slovák".
V ľudáckom týždenníku "Slovenská pravda" bol ešte v roku 1931 uverejnený list „Antona Kopála“, čitateľa z Čiech, ktorý okrem iného vyjadril rozhorčenie nad politikou centralistických politických strán a pochvalne sa vyjadril o HSĽS.
Hoci sa to z kontextu samotného novinového príspevku nedá jednoznačne určiť, možno predpokladať, že išlo o Antona Kopala, ktorý je predmetom tohto článku.
Podľa vyššie zmieňovaného nekrológu sa Kopal vrátil na Slovensko 24. januára 1939. Z Prahy bol podľa autora „vyštvaný len preto, že je Slovák“, čo sa zhodovalo s dobovou protičeskou propagandou. Redakcii "Slováka" sa zdôveril so svojou situáciou, v dôsledku čoho mu pomohli získať pracovné miesto v bratislavskej „kábelovke“, továrni na výrobu káblov, vodičov a podobného sortimentu, ktorá vznikla ešte v roku 1895 ako prevádzka účastinnej spoločnosti „Továrňa na kábele“ (nem. "Kabelfabrik Aktiengesselschaft", maď. "Kábelgyár Részvénytársaság").
Smrť.
V noci z 9. na 10. marca 1939 bol na príkaz prezidenta ČSR Emila Háchu vykonaný vojenský zásah ústrednej česko-slovenskej vlády na Slovensku, ktorý viedol div. gen. Bedřich Homola, podľa ktorého bola táto akcia ešte dobovou ľudáckou propagandou nesprávne pomenovaná ako „Homolov puč“. Cieľom zásahu bolo spacifikovať separatistické snahy silnejúce na autonómnom Slovensku. Na prekvapenie velenia akcie sa však na viacerých miestach postavili na odpor príslušníci HG, pričom ulice mnohých miest zaplnili tisíce ľudí, organizovaných prevažne príslušníkmi HG a nemeckej menšiny. Prepukli viaceré násilné roztŕžky, na niektorých miestach sprevádzaných aj streľbou do davu, no napriek šíriacim sa chýrom o desiatkach mŕtvych došlo len k dvom stratám na životoch, a to práve v Bratislave.
Anton Kopal bol postrelený pri konfrontácii gardistov s četníkmi pri Živnostenskom dome, sídle oblastného veliteľstva HG a zborového veliteľstva Hlinkovej mládeže. Na následky zranenia o pár hodín zomrel v Štátnej nemocnici v Bratislave. Ďalšou obeťou bola trafikantka Mária Psotová, ktorú nešťastnou náhodou trafila guľka z varovného výstrelu.
Prvú správu o Kopalovom úmrtí priniesol týždenník "Gardista" sobotu 11. marca a 12. marca o tom informovali aj noviny "Slovák".
14. marca opísali zrážky s gardistami aj pensylvánske slovenské noviny "Slovenská obrana", ktoré zverejnili tiež nepravdivú zmienku o vysokom počte obetí.
Odkaz v ľudáckej propagande.
HSĽS opakovane propagandisticky využívala Kopalovu smrť, situujúc ho do roly martýra boja za slovenskú štátnosť. Býval označovaný za „poslednú obeť českej tyranie na Slovensku“ alebo „boja za samostatnosť“.
14. marca sa so zosnulým Kopalom uskutočnila posledná rozlúčka, ktorú HSĽS využila na demonštratívny pochod Bratislavou krátko po tom, čo Snem Slovenskej krajiny prijal zákon o samostatnom slovenskom štáte (príslušná schôdzka snemu sa skončila o 13. hodine).
Básnicky si jeho pamiatku uctili Rudolf Dilong.

</doc>
<doc id="664030" title="Európska liga vo volejbale mužov 2014" url="https://sk.wikipedia.org/wiki?curid=664030">
Európska liga vo volejbale mužov 2014

Európska liga vo volejbale mužov 2014 bol 11. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 15 dejiskách všetkých zúčastnených tímov od 5. júna – 27. júla 2014, za účasti 10 tímov rozdelených do 2 skupín. Víťazi skupín a tímy na druhom mieste postúpili do final four, ktoré sa hralo systémom doma&amp;vonku. Víťaz Európskej ligy a finalista mal právo štartovať vo Svetovej lige v 3. skupine. Vo finále zvíťazilo premiérovo družstvo Čiernej hory.
Tento rok sa nehral Final Four, tiež sa nehral turnajový systém štyroch tímov v každej krajine zo skupiny. Namiesto toho bolo desať tímov rozdelených do dvoch skupín a hralo sa jedno kolo s každým, keď sa hrali dva zápasy doma a dva zápasy vonku, každý tím mal spolu osem zápasov. Dva najlepšie umiestnené tímy postúpili do semifinále, kde sa už na víťaza používal vyraďovací systém.

</doc>
<doc id="664031" title="Péter Jakab (architekt)" url="https://sk.wikipedia.org/wiki?curid=664031">
Péter Jakab (architekt)

Péter Jakab (* 1. september 1834, Košice – † 20. apríl 1903, Košice) bol košický architekt, stavebný podnikateľ a najstarší člen rodiny Jakabovcov.
Životopis.
Narodil sa 1. septembra 1834 v Košiciach. V šťastnom manželstve s Josefou, rod. Hanserovou prežil 44 rokov. Vychovali spolu troch synov – Árpáda, Gejzu a Vojtecha. V roku 1860 založil v Košiciach stavebnú firmu, ktorá niekoľko desaťročí prosperovala v oblasti stavebného podnikania a architektúry. Roku 1876 sa stal majiteľom obchodu so stavebninami. Od roku 1878 vlastnil v Košiciach tehelňu. Na krajinskej výstave v Budapešti roku 1885 získal za expozíciu, ktorou prezentoval výsledky svojho dlhoročného úspešného stavebného podnikania, zlatú medailu (kríž Františka Jozefa). V roku 1889 bol jedným zo zakladajúcich členov slobodomurárskej lóže "Resurrexit" v Košiciach. Tehelňu, vlajkovú loď rodinnej firmy, roku 1898 s dôverou zveril svojmu najmladšiemu synovi Vojtechovi. Okrem podnikania v oblasti stavebníctva pôsobil aj v mestskom zastupiteľstve a bol členom "Živnostenského spoločenstva" a presbyterstva evanjelickej cirkvi. Zomrel 20. apríla 1903. Pochvovaný bol 23. apríla 1903 na cintoríne svätej Rozálie v Košiciach.
Jakabov palác.
Peter Jakab si v roku 1899 vystaval palác v pseudogotickom slohu pri mlynskom náhone. Podnet a nápad na výstavbu vyšiel z gotickej architektúry Dómu sv. Alžbety, pri rekonštrukcii ktorého získal značný stavebný materiál. Projekt vypracovali jeho synovia Arpád a Gejza. V roku 1945 bola budova sídlom prezidenta Československa. V rokoch 1992 – 2000 v budove sídlila "Britská rada" (British Council). V súčasnosti je palác kvôli neukončenému súdnemu sporu ohľadom vlastníctva, uzatvorený.
Hotel Schalkház.
Hotel Schalkház (neskôr "Slovan") bol postavený v druhej polovici 19. storočia. Postaviť ho dal miestny bohatý hostinský a veľkoobchodník s vínom, Leopold Schalkház. Hotel v eklektickom slohu vybudoval staviteľ Peter Jakab podľa projektu Ľudovíta Freya z Budapešti. Otvorený bol v auguste 1873 a pol pomenovaný podľa majiteľa – "Schalkház". V roku 1945 Schalkház premenovali na "Slovan". Hotel DoubleTree bol otvorený 19. februára 2009.

</doc>
<doc id="664033" title="Krematórium v Košiciach" url="https://sk.wikipedia.org/wiki?curid=664033">
Krematórium v Košiciach

Krematórium v Košiciach je krematórium situované na Zelenom dvore 2702/1 v Košiciach – mestskej časti Sídlisko Ťahanovce, teda v severovýchodnej časti katastrálneho územia Košíc, v blízkosti diaľnice D1. Vlastní ho mesto Košice a prevádzkuje mestská príspevková organizácia Správa mestskej zelene v Košiciach. Pri krematóriu sa rozprestiera urnový háj a cintorín.
Komplex bol postavený v rokoch 1975 – 1981 Pozemnými stavbami, n. p., Košice na základe projektu architekta Pavla Merjavého z rokov 1972 – 1975. Budova bola navrhnutá „ako pevná horizontálna línia vložená do krajiny, s dominujúcou prevýšenou hmotou obradovej siene“.

</doc>
<doc id="664037" title="Drevovláknitá doska" url="https://sk.wikipedia.org/wiki?curid=664037">
Drevovláknitá doska

Drevovláknitá doska (skr. DVD; angl. "wood fibreboard") alebo vláknitá doska je doska (doskový materiál) na báze dreva, ktorá je hrubá najmenej 1,5 mm a je vyrobená z lignocelulózových vláken pôsobením tepla a/alebo tlaku. Väzba vláken vzniká buď splsťovaním vláken a ich prirodzenou vlastnosťou adhézie, alebo pridaním syntetického spojiva k vláknam. Doska môžu obsahovať ďalšie prísady.
Charakteristika.
Drevovláknitá doska sa vyrába z vlákien dreva alebo iných lignocelulózových materiálov. Súdržnosť je spôsobená usporiadaním vlákien a ich inherentnými a adhéznymi vlastnosťami. Na zvýšenie pevnosti, odolnosti voči vlhkosti, ohňu, hmyzu, hnilobe alebo na zdokonalenie iných vlastností možno v priebehu výroby pridávať spojivá a iné komponenty. Táto definícia sa vzťahuje na výrobu mokrým spôsobom. Mokrým výrobným procesom sa vyrába mäkká drevovláknitá doska (hobra) určená na izoláciu stien.
Na lepenie dosky sa používa čiastočne aj lepiaca schopnosť lignínu. Lignín má termoplastické schopnosti, tzn. zvýšenou teplotou zmäkne a prekladaním vlákien sa opäť slepí v novej forme.
Klasifikácia.
Podľa hustoty materiálu:
Lisované vláknité dosky:
Sušené vláknité dosky:
Podľa spôsobu výroby:

</doc>
<doc id="664042" title="Európska liga vo volejbale mužov 2015" url="https://sk.wikipedia.org/wiki?curid=664042">
Európska liga vo volejbale mužov 2015

Európska liga vo volejbale mužov 2015 bol 12. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 12 dejiskách všetkých zúčastnených tímov od 3. júla – 14. augusta 2015. 12 tímov je rozdelených do dvoch skupín hrá sa systémom dvojzápasov spolu 10 zápasov. Víťazi skupín a tímy na druhom mieste postúpili do Final four. Víťaz Európskej ligy mal právo štartovať vo Svetovej lige v 3. skupine. Vo finále zvíťazilo premiérovo družstvo Slovinska.

</doc>
<doc id="664043" title="Obývateľná základňa" url="https://sk.wikipedia.org/wiki?curid=664043">
Obývateľná základňa

Obývateľná základňa (iné názvy: základňa, trvalá základňa, trvalo osídlená základňa, vesmírna, al. kozmická základňa) (rus. жилая база) je obývateľné zariadenie umožňujúce pobyt človeka bez skafandra na inej planéte, alebo vesmírnom telese, zabezpečujúc mu podmienky pre život, oddych a prácu. Obývateľné základne sú jedným zo základných prvkov vesmírnej architektúry kolonizácie vesmíru.
Hlavný rozdiel základne na vesmírnom telese oproti kozmickej stanici v otvorenom vesmíre je v prirodzenej gravitácii, ktorá život na základni síce zjednodušuje, ale komplikuje logistiku zásob a posádok. Veľkou výhodou trvalých základní je možnosť ISRU, (angl. "In situ resource utilization") - využitia miestnych zdrojov na zvýšenie sebestačnosti a radiačnej a protimeteorickej ochrany základne.
Základné funkcie.
Medzi základné funkcie základne patrí:
Mobilné a dočasné základne väčšinu týchto potrieb spravidla zabezpečujú zo zásob. Pri stabilných a najmä trvalých základniach sa predpokladá väčšia miera ISRU - využitia miestnych zdrojov. Pre kolonizáciu planét je ideálne dosiahnuť aspoň čiastočnú sebestačnosť a to najmä uvedeným využitím miestnych zdrojov a recykláciou.
Plánované základne.
Najpravdepodobnejšie dôjde najskôr ku kolonizácii Mesiaca a vybudujú sa základne na Mesiaci (angl. "Moonbase") a následne základne na Marse (angl. "Mars base").
Simulovaný pobyt.
Vzhľadom na špecifické podmienky spolužitia obyvateľov základne a vývoj a testovanie technologických zariadení, sa realizovalo a realizuje mnoho simulačných projektov.
Štola 88.
Významným projektom v Česko-Slovensku bol v roku 1988 multidisciplinárny izolačný projekt Štola 88, ktorý simuloval cestu na Mars. Časť týmu sa po roku 2007 zúčastnila ruského projektu podobného zamerania - Mars 500.
HI-SEAS.
HI-SEAS je projekt simulovaného pobytu na Marse - stanica vyvinutá pre NASA, kde v roku 2018 bola veliteľkou expedície jej súčasná riaditeľka, slovenka Michaela Musilová.
Projekt Moonwalk.
v rámci projektu Moonwalk bol testovaný modul SHEE (angl. "Self-deployable Habitat for Extreme Environments"). Flexibilný prístrešok - "habitat" - do extrémnych podmienok, v ktorom môže posádka dvoch ľudí bez zásahu zvonka prežiť dva týždne.
Sci-fi.
Vesmírne základne sa vyskytujú v rôznej literatúre i filmoch. Realisticky boli zobrazené napr. vo filmoch Marťan, Moon, alebo Avatar

</doc>
<doc id="664046" title="Mária Krásnohorská" url="https://sk.wikipedia.org/wiki?curid=664046">
Mária Krásnohorská

Mária Krásnohorská (* 15. august 1949, Tovarníky) je slovenská diplomatka, bývalá veľvyslankyňa Slovenska.
Diplomatické pôsobenie.
V rokoch 1994 až 1998 bola stálou predstaviteľkou Slovenska na Stálej misii pri OSN v Ženeve.
Bola tiež generálna tajomníčka slovenskej komisie pre UNESCO.
V marci 2021 jej minister zahraničnách vecí a európskych záležitostí Ivan Korčok udelil Medailu za zásluhy o slovenskú diplomaciu. 
Francúzsko.
Do funkcie bola potvrdená 1. novembra 2001. Pred pôsobením v Paríži bola riaditeľka Odboru štátov západnej a južnej Európy a severnej Ameriky. Jej predchodcom bol od roku 1997 Vladimír Valach a nástupcom do roku 2010 Ján Kuderjavý. V pozícii veľvyslankyne vo Francúzsku a stálej delegátky Slovenska pri UNESCO prevzala 25. novembra 2005 potvrdenie o zápise fujary na Zoznam diel nehmotného kultúrne dedičstva ľudstva.
Taliansko.
V Ríme pôsobila v rokoch 2011 až 2015, jej predchodca bol Stanislav Vallo.
21. júna 2011 odovzdala svoje poverovacie listiny prezidentovi Talianskej republiky Giorgiovi Napolitanovi. Poverovacie listiny v Republike San Maríno odovzdala kapitánom regentom 20. októbra 2011. Jej nástupcom sa v roku 2015 stal Ján Šoth.

</doc>
<doc id="664054" title="Veronika Erte" url="https://sk.wikipedia.org/wiki?curid=664054">
Veronika Erte

Veronika Erte je lotyšská diplomatka, od roku 2017 veľvyslankyňa Lotyšska na Slovensku, v Rakúsku, Lichtenštajnsku a Švajčiarsku.
Životopis.
17. decembra 2015 bola akreditovaná ako veľvyslankyňa pri Svätej stolici.
Veľvyslankyňa na Slovensku.
Vo Viedni pobýva od septembra 2017. Veľvyslankyňou v Rakúsku je od 9. októbra 2017. Je akreditovaná tiež pre Slovensko, Lichtenštajnsko a Švajčiarsko. Prezident Andrej Kiska veľvyslankyňu prijal 18. júna 2018. 23. januára 2018 sa stretla s vtedajším štátnym tajomníkom Ivanom Korčokom. Vo februári 2020 absolvovala stretnutie so štátnym tajomníkom Františkom Ružičkom. Dôkazom dobrých slovensko-lotyšských vzťahov boli aj návštevy všetkých najvyšších ústavných činiteľov Lotyšska na Slovensku počas predošlého pol druha roka.

</doc>
<doc id="664068" title="Európska liga vo volejbale mužov 2016" url="https://sk.wikipedia.org/wiki?curid=664068">
Európska liga vo volejbale mužov 2016

Európska liga vo volejbale mužov 2016 bol 13. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa v 5 dejiskách od 3. júna – 2. júla 2016. 8 tímov je rozdelených do dvoch skupín hrá sa turnajovým systémom, dva turnaje každý s každým. Najlepší dvaja zo skupiny postupujú do Final Four. Víťaz Európskej ligy mal právo štartovať vo Svetovej lige v 3. skupine. Vo finále zvíťazilo premiérovo družstvo Estónska.

</doc>
<doc id="664070" title="Teplota spaľovania" url="https://sk.wikipedia.org/wiki?curid=664070">
Teplota spaľovania

Teplota spaľovania (iné názvy: spaľovacia teplota, teplota plameňa, teplota horenia) je teplota spalín dosiahnutá pri spaľovaní paliva. Závisí od výhrevnosti a množstva paliva, privádzaného vzduchu, miery vyhorenia paliva a množstva a zloženia spalín. Rastie spolu so spaľovacím teplom.
Adiabatická teplota spaľovania.
Ak ignorujeme stratu tepla do okolia (t.j. do stien ohniska) a disociáciu spalín (resp. vodnej pary a oxidu uhličitého), nazýva sa teplota spaľovania adiabatická (alebo teoretická) teplota spaľovania (alebo horenia alebo plameňa) alebo teplota nechladeného plameňa.
Tabuľka adiabatických teplôt spaľovania pre vybrané látky vo vzduchu a v kyslíku za normálnych podmnienok.

</doc>
<doc id="664081" title="Ustina" url="https://sk.wikipedia.org/wiki?curid=664081">
Ustina

Ustina () je dedina ležiaca v južnom Bulharsku. Nachádza sa v Plovdivskej oblasti v okrese Rodopi. Dedina leží na severnom úpätí pohoria Rodopy.&lt;ref name="https://rodopi-bg.org"&gt;https://rodopi-bg.org&lt;/ref&gt;
Názov.
Predpokladá sa, že názov dediny pochádza od názvu pevnosti Justina, ktorá bola vybudovaná na skalách nad mestom v období panovania byzantského cisára Justiniána.
Poloha.
Ustina leží na severnom úpätí západorodopského horského chrbta Černatica () v nadmorskej výške od do . Nachádza sa 2829 kilometrov juhozápadne od Plovdivu, 12 kilometrov južne od mesta Stambolijski a 3 kilometre západne od mesta Peruštica. Priama vzdušná vzdialenosť od hlavného mesta Sofia je 122,25 km.
Náboženstvo.
V dedine žijú bulharskí pravoslávni obyvatelia, ako aj moslimskí veriaci. V minulosti bolo v dedine Ustina rozšírené tzv. paulikánstvo.
Dejiny.
Územie dediny bolo obývané už v období staroveku kmeňom Trákov, čo bolo doložené pri archeologických prieskumoch pri ktorých sa našli zvyšky niekoľkých tráckych sídiel. Z nich najvýznamnejšia bola osada s názvom "Besapara" (), ktorá bola v 2. storočí pred n. l. veľkým administratívnym centrom oblasti a ktorá sa tiahla od bývalej dediny Pastuša (dnes štvrť mesta Peruštica) až po dnešné mesto Kričim. V období panovania rímskeho cisára Trajána bola v blízkosti dnešnej dediny Ustina vybudovaná transkontinentálna cesta, ktorá bola treťou takouto cestou postavenou počas Trajánovho panovania.
Hospodárstvo.
Väčšina hospodárskej činností v dedine je spojená s poľnohospodárstvom. Medzi hlavné oblasti záujmu patrí pestovanie zeleniny (prevážne rané a stredne rané odrody rajčiakov a piepor) ako aj pestovanie viniča a chov hospodárskych zvierat. Množstvo obyvateľov z dediny dochádza za robotou do blízkych miest.
Pamiatky a zaujímavosti.
Najvýznamnejšou sakrálnou pamiatkou obce je Chrám svätých Cyrila a Metoda. V centrálnej časti dediny sa nachádza chránený historický pamätný topoľ. Juhovýchodne, vo vzdialenosti približne 1,5 kilometra od dediny, sa nachádzajú zvyšky bývalej pevnosti. V okolí dediny sa nachádzajú aj zvyšky starej rímskej vojenskej cesty, ktorá viedla cez Rodopy do oblasti Egejského mora. V blízkosti dediny sa nachádza Ustinský vodopád a v jeho blízkosti v skalách nad dedinou Kaplnka svätého Juraja. K pamiatkam vedie značkovaná ekotrasa. 
Infraštruktúra.
Dedina má pravidelné autobusové spojenie s mestami Plovdiv a Stambolijski.

</doc>
<doc id="664088" title="Power trio" url="https://sk.wikipedia.org/wiki?curid=664088">
Power trio

Power trio (doslovne "silné" alebo "mocné trio") je formát rokenrolovej hudobnej skupiny, ktorej zostava pozostáva z elektrickej gitary, basgitary a bicích (bubny a činely) a vynecháva sa druhý nástroj rytmická gitara alebo klávesy, ktoré sa používajú v iných skupinách rockovej hudby, ktoré sú kvartetami a kvintetami. Väčšie rockové skupiny používajú jednu alebo viac ďalších sekcií rytmu na vyplnenie zvuku akordmi a časťami harmónie.
Väčšina power trií v hard rockovej a heavy metalovej hudbe využíva hráča na elektrickú gitaru v dvoch roliach; počas veľkej časti piesne hrá rytmickú gitaru, hrá akordový postup pre skladbu a predvádza dôležité riffy a potom prechádza na rolu sólovej gitary počas gitarové sólo. Zatiaľ čo jeden alebo viac členov kapely zvyčajne spieva, keď hrá na svoje nástroje, power triá v hard rock a heavy metal všeobecne zdôrazňujú inštrumentálny výkon a celkový zvukový dopad na vokály a texty. Príkladom power tria je skupina Motörhead, ktorá pozostávala z basgitaristu, gitaristu a bubeníka, s Lemmym, basgitaristom, spievajúc hlavný spev súčasne, keď hral na basgitaru. Aj keď štvorčlenné kapely ako The Who alebo Led Zeppelin môžu fungovať inštrumentálne ako power trio s tromi inštrumentalistami a hlavným spevákom alebo frontmanom, tieto kapely sa zvyčajne nepovažujú za power triá.
História.
Vzostup power tria v 60. rokoch 20. storočia bol čiastočne umožnený vývojom zosilňovacej technológie, ktorá výrazne zvýšila hlasitosť elektrickej gitary a basgitary. Najmä popularizácia elektrickej basgitary definovala spodný koniec a vyplnila medzery. Pretože zosilnené basy mohli byť teraz tiež hlasnejšie, zvyšok pásma mohol hrať aj pri vyšších hlasitostiach bez obáv z toho, že basgitaru nebudete počuť. To umožnilo skupine troch ľudí mať rovnaký zvukový dopad ako veľká skupina, ale ponechal oveľa viac priestoru pre improvizáciu a tvorivosť, nezaťažený potrebou podrobných opatrení. Rovnako ako v prípade organového tria, aj v roku 1960, ktorý bol zameraný na soul jazzovú skupinu zameranú na zosilnené Hammondove organy, mohla trojčlenná skupina zaplniť veľký bar alebo klub veľkým zvukom za oveľa nižšiu cenu ako veľká rokenrolová skupina. Power trio, prinajmenšom v jeho inkarnácii blues rocku, sa tiež všeobecne považuje za vyvíjajúce sa z chicagských bluesových kapiel, ako je trio Muddy Waters.
Popri technologických vylepšeniach bola ďalším impulzom pre vznik power tria virtuozita gitaristov ako Eric Clapton, Jimi Hendrix a Rory Gallagher, ktorí dokázali v živom vystúpení v podstate pokryť úlohy rytmickej gitary i hlavnej gitary. V roku 1964 hral Frank Zappa na gitare v power triu Muthers, pričom na basgitaru hral Paul Woods a na bicie Les Papp. V roku 1966 vzniklo prototypové blues-rockové power trio Cream, ktoré tvorili Eric Clapton (gitara/spev), Jack Bruce (basgitara/spev) a Ginger Baker (bicie). Ďalšími vplyvnými hudobnými skupinami blues-rockového a hard rockového tria éry 60. rokov boli Jimi Hendrix Experience, Blue Cheer, Grand Funk Railroad, James Gang s Joeom Walshom a Taste.
Medzi známe výkonné tria zo 70. rokov patria kanadské progresívne rockové skupiny Rush a Triumph, americká skupina ZZ Top, britská skupina Motörhead a Robin Trower. Emerson, Lake &amp; Palmer (rovnako ako jeho odnož Emerson, Lake &amp; Powell) sa pri výmene gitaristu za klávesistu zvyčajne považujú za power trio, pretože Keith Emerson vypĺňal rytmus a hlavnú hru na klávesy, ktoré by väčšinou padli na gitaristu, zatiaľ čo basgitarista (a príležitostný gitarista) Greg Lake by bol spevákom. V roku 1968 v Argentíne vytvorilo power trio Manal, ktoré bolo prvou skupinou, ktorá skladala bluesovú hudbu v španielčine.
Po 70. rokoch sa výraz „power trio“ začal vzťahovať na new wave skupinu The Police, grungovú skupinu Nirvana, alternatívno-rockové skupiny Hüsker Dü a Concrete Blonde, mod revivalistov The Jam, hard rock/progresívno-metalovú skupinu King's X, progresívno-rockovú skupinu Rush, post-grungovú skupina Silverchair, alternatívne skupiny The Presidents of the United States of America, Goo Goo Dolls, Primus, Everclear, Muse a Eve 6, pop-punkové skupiny ako Green Day, Blink-182, Alkaline Trio a MxPx a argentínske rockové skupiny ako Soda Stereo, Divididos a From Power Project. V 90. rokoch sa tiež začali formovať rockové tria okolo rôznych nástrojov, od skupiny Morphine, ktorá namiesto elektrickej gitary obsahuje barytový saxofón, až po Ben Folds Five, ktoré nahradilo gitaru rôznymi klávesovými nástrojmi, najmä klavírom.

</doc>
<doc id="664123" title="Praženica" url="https://sk.wikipedia.org/wiki?curid=664123">
Praženica

Praženica (iné názvy: škvarenina, vaječnica; menej vhodne: "miešané vajcia"; nárečovo: "jaječnica", "pankúch", "ponkuh", "rantota", "ratota", "škvarelina", "škvarerina", "škvarenica") je druh jedla, ktorý sa pripravuje z pražených vajec.
Príprava.
Na prípravu sú potrebné vajcia, cibuľa, tuk, soľ a prípadne aj údenina; na dozdobenie pažítka alebo petržlenová vňať. Na tuku sa dozlata opraží cibuľka. Následne sa do nej pridá údenina (keď sa zvolí ako prísada) a dá sa opražiť. Ďalej sa do zmesi pridajú celé vajcia. Jedlo sa osolí a za stáleho miešania sa nechá stuhnúť. Na záver ho možno dozdobiť pažítkou alebo petržlenovou vňaťou.
Význam.
Podľa americkej štúdie zverejnenej v časopise "Obesity" patrí toto jedlo medzi najzdravšie raňajky. Podľa výskumu podporujú mastné raňajky rýchlejšie spaľovanie tukov počas celého dňa.

</doc>
<doc id="664126" title="Vojtech Bukovský" url="https://sk.wikipedia.org/wiki?curid=664126">
Vojtech Bukovský

Vojtech Bukovský (* 4. november 1894, Košice – † 30. november 1963, Krompachy) bol slovenský atlét, olympijský rozhodca a zakladateľ Medzinárodného maratónu mieru v Košiciach.
Životopis.
Bol syn židovského obchodníka s farbami. Jeho rodným menom bolo meno "Béla Braun", zmaturoval na košickom reálnom gymnáziu. Telocvik ho vyučoval Ľudovít Kmeťko, ktorý bol pod menom "Lajos Aradi-Kmetykó" oporou strieborného tímu uhorských gymnastov na štokholmskej olympiáde v roku 1912. V Budapešti na dvakrát vyštudoval povolanie stavebného inžiniera (kvôli prvej svetovej vojne). Na vojne slúžil v delostrelectve rakúsko-uhorskej armády. Po štúdiu sa vybral na olympijské hry v roku 1924 v Paríži. Počas svojho výletu na hrách, písal do denníka "Kassai Napló", ktorý vychádzal v maďarčine. Veľmi ho nadchli bežci z Fínska a všeobecne koncept tunajšieho maratónu. Keďže bol mužom činu, získal postupne súhlas najprv – východoslovensko-podkarpatského okrsku Česko-Slovenskej atletickej únie, potom podporu náčelníka košickej polície, plzenského rodáka Antonína Zikmunda a tak sa 107 dní po parížskom maratóne odštartovali dňa 28. októbra 1924 (Deň republiky, výročie vzniku Česko-Slovenska) v Turni nad Bodvou historicky "I. košický maratón".
Braun sa v mladosti taktiež venoval vrhu guľou a päťboju, neskôr aj šermu a lyžovaniu. Do histórie športu sa však predovšetkým zapísal najmä ako iniciátor a organizátor podujatí ako, Majstrovstvá Slovenska v zápasení, šerme aj v boxe a cyklistických pretekov Košice – Tatry – Košice.
Vďaka úspechu pri založení košického maratónu a znalosti množstva jazykov bol neskôr rozhodcom maratónskeho behu na olympijských hrách 1928 v Amsterdame aj na prvých Majstrovstvách Európy v Turíne 1934 a v Paríži 1938. "Béla-báči" napriek svojmu židovskému pôvodu prežil druhú svetovú vojnu a po nej si zmenil priezvisko na Bukovský.
V roku 1951 sa na zhruba osem rokov vrátil na čelo organizačného výboru košického maratónu. Pod jeho vedením v roku 1952 dostal názov "Medzinárodný maratón mieru", ktorý nesie do dnes. V roku 1957 bol iniciátorom zrodu Maratónskeho klubu (pôvodne "Maratónsky komitét") a jeho prvým predsedom. V roku 1963 sa na organizácii ročníka maratónu podieľal posledný krát. Keďže za svoj život prekonal dva infarkty, cestou na Plejsy, kde sa mala uskutočniť jeho prednáška na školení lyžiarskych rozhodcov, zomrel. V roku 2014 sa stal členom Siene slávy slovenskej atletiky in memoriam.
Busta.
Dňa 14. septembra 2018 bola ohalená na Námestí Maratónu mieru v Košiciach odhalená jeho bronzová busta. Autorom busty bol už zosnulý, Arpád Račko. Nachádza sa v bezprostrednej blízkosti Pamätníka maratónu mieru, ktorá je taktiež dielom majstra Arpáda Račka. Bukovského busta je jedným z jeho posledných diel pred úmrtím v roku 2015. Celková hodnota diela bola zhruba 30 000 €.

</doc>
<doc id="664139" title="Chaladžština" url="https://sk.wikipedia.org/wiki?curid=664139">
Chaladžština

Chaladžština je turkický jazyk, ktorým sa dnes hovorí v Iráne. Aj keď obsahuje veľa starých turkických prvkov, dnes je značne poperzštený. V roku 1978 ním hovorilo 20 000 ľudí v 50 dedinách ležiacich na juhozápad od Teheránu. Má asi 150 slov neznámeho pôvodu. 
Chaladžština je potomkom starého turkického jazyka zvaného arghu. Turkický lexikograf Mahmúd Kašgarí z 11. storočia bol prvou osobou, ktorá poskytla písomné ukážky chaladžštiny, ktoré sa zväčša zhodujú s dnešnou chaladžštinou.
Gerhard Doerfer, ktorý chaladžštinu znovuobjavil, preukázal, že jazyk bol prvý, ktorý sa oddelil od vlastného bežného turkického jazyka.
Zatriedenie.
Turkické jazyky sú jazykovou rodinou s najmenej 35 zdokumentovanými jazykmi, ktorými hovoria turkické národy.
Hoci sa pôvodne predpokladalo, že úzko súvisí s azerbajdžanským jazykom, jazykovedné výskumy, najmä výskumy uskutočnené Doerferom, viedli k prehodnoteniu chaladžštiny na samostatnú ne-oguzskú vetvu turkického jazyka. Dôkazom toho je zachovanie protikladu samohláskovej dĺžky z prototurčiny (PT), na začiatku slova sa nachádzajúce *"h" a absencia hláskovej zmeny *"d" → "y" príznačnej pre oguzské jazyky.
Zachovávajúci charakter chaladžštiny možno vidieť porovnaním rovnakých slov v rôznych turkických jazykoch; napríklad v chaladžštine sa „noha“ povie "hadaq", zatiaľ čo príbuzné slovo v neďalekých oguzských jazykoch je "ayaq" (porovnaj po turecky "ayak"). Z dôvodu zachovania týchto starobylých prvkov sa niektorí vedci nazdávajú, že Chaladžovia sú potomkami Arghu-Turkov. 
"Ethnologue" a ISO pôvodne uvádzali severozápadný iránsky jazyk s názvom „chaladžština“, mal rovnaký počet hovoriacich ako turkický jazyk. Khalajovia hovoria svojím turkickým jazykom a perzštinou a nie (domnelo) iránskym khalajským jazykom.
Zemepisné rozšírenie.
Chaladžštinou sa hovorí hlavne v iránskej provincii Markazí. Doerfer uvádza počet hovoriacich okolo 17 000 v roku 1968 a 20 000 v roku 1978; "Ethnologue" uvádza, že množstvo hovoriacich vzrástlo do roku 2000 na 42 107.
Nárečia.
Hlavné nárečia chaladžštiny sú severné a južné. V rámci týchto nárečových zoskupení majú jednotlivé dediny a zoskupenia hovoriacich odlišné rečové vzory.
Výslovnosť.
Samohlásky.
Doerfer tvrdí, že chaladžština si zachovala tri samohláskové dĺžky postulované pre prototurkický jazyk: dlhé (napr. „krv“), polodlhé (napr. „hlava“) a krátke (napr. „kôň“) samohlásky. Alexis Manaster Ramer však spochybňuje tak názor, podľa ktorého má chaladžština tri samohláskové dĺžky, ako názor, že prototurkický jazyk ich mal tiež. Niektoré prototurkické samohlásky sa realizujú ako klesajúce dvojhlásky, ako v prípade („ruka“).
Gramatika.
Tvaroslovie.
Podstatné mená.
Podstatné mená v chaladžštine sa môžu mať zakončenie množného čísla alebo privlastňovacie zakončenie. Chaladština má nasledujúce pády: genitív, akuzatív, datív, lokatív, ablatív, inštrumentál a ekvatív.
Pádové prípony sa menia podľa samohláskovej harmónie a podľa spoluhlások, za ktorými nasledujú. Pádové koncovky tiež interagujú s privlastňovacími príponami. Nižšie je uvedená tabuľka základných pádových koncoviek:
Slovesá.
Slovesá v chaladžštine sa ohýbajú podľa slovesného rodu, času, vidu alebo negácie. Slovesá pozostávajú z dlhých reťazcov morfém v nasledujúcom zoradení:
Skladba.
Chaladžština využíva slovosled: podmet – predmet – sloveso. Prídavné mená predchádzajú podstatným.
Slovná zásoba.
Jadro slovnej zásoby je turkické, ale veľa slov bolo prevzatých z perzštiny. Do chaladžštiny sa dostali aj slová zo susedných turkických jazykov, najmä z azerbajdžtiny.
Čísla.
Čísla majú turkický tvar, ale niektorí hovoriaci nahrádzajú tvary pre „80“ a „90“ perzskými výrazmi:
Príklady.
Výňatok z Doerfer &amp; Tezcan 1994, prepis od Doerfera:

</doc>
<doc id="664143" title="Župné voľby v Česko-Slovensku v roku 1923" url="https://sk.wikipedia.org/wiki?curid=664143">
Župné voľby v Česko-Slovensku v roku 1923

Voľby do župných zastupiteľstiev v roku 1923 boli prvé a zároveň jediné voľby svojho druhu, ktoré sa v medzivojnovom Česko-Slovensku uskutočnili. Neprebiehali na území celého štátu, ale iba na území Slovenska. Z hľadiska výsledkov išlo o prvé víťazstvo Slovenskej ľudovej strany (neskôr HSĽS). Celkové výsledky neboli nikdy oficiálne publikované. Súčasne sa s týmito voľbami konali aj voľby do okresných zastupiteľstiev. Vzhľadom na zrušenie žúp a zavedenie krajinského zriadenia v roku 1928 sa ďalšie voľby do žúp nekonali a vystriedali ich voľby do krajinského zastupiteľstva v roku 1928 a v roku 1935.
Výsledky.
Výsledky uverejnené v novinách Slovenské slovo (nejde o úradné výsledky):

</doc>
<doc id="664144" title="Európska liga vo volejbale mužov 2018" url="https://sk.wikipedia.org/wiki?curid=664144">
Európska liga vo volejbale mužov 2018

Európska liga vo volejbale mužov 2018 bol 15. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konal sa od 19. mája – 16. júna 2018. Po veľkej reorganizácií Svetovej ligy (a zmene názvu na Ligu národov) sa Európskej ligy zúčastnilo rekordných 20 tímov. Súťaž sa rozdelila podľa rebríčka na Zlatú a Striebornú Európsku ligu. Víťaz Final four Striebornej časti EL postúpil vyššie do Zlatej Európskej ligy a najhorší tím Zlatej EL zostúpil do Striebornej Európskej ligy. Víťaz a finalista Final four Zlatej EL mal práv štartovať na Vyzývacom pohári v boji o účasť v Lige Národov. Víťazi základných skupín Zlatej časti EL postupujú spolu s usporiadateľom záverečného turnaja do Final four. V striebornej časti EL postupujú najlepší dvaja zo skupiny do Final Four spolu s usporiadateľom záverečného turnaja. V skupine sa hrá systémom doma&amp;vonku. V Zlatej časti Európskej ligy zvíťazilo po druhýkrát družstvo Estónska. Striebornú časť Európskej ligy vyhralo a postúpilo do Zlatej Európskej ligy družstvo Chorvátska.
Final four Striebornej Európskej ligy.
 Skopje
Final four Zlatej Európskej ligy.
 Karlovy Vary

</doc>
<doc id="664150" title="Dom umenia (Košice)" url="https://sk.wikipedia.org/wiki?curid=664150">
Dom umenia (Košice)

Dom umenia je neologická budova synagógy, ktorá sa nachádza v Košiciach, mestskej časti Staré Mesto na Moyzesovej ulici. Budova slúži ako sídlo Štátnej filharmónie Košice.
História.
V roku 1925 vyhral Ľudovít Kozma z Budapešti medzinárodný konkurz na výstavbu neologickej synagógy v Košiciach. Od roku 1867 sa už jedna synagóga neďaleko tohto miesta nachádzala, no táto mala byť omnoho väčšia. Mala kapacitu 1100 ľudí, pričom 600 sedaniel bolo určených pre mužov a 500 pre ženy.
Pôvodná budova synagógy bola koncentrovaná centrála s výraznou kupolou ukončenou cibuľovitou lucernou na vrchole. Interiér modlitebne bol založený na kruhovom pôdoryse a obsahoval impozantné prevýšenie. Hlavný vstup do synagógy zvýrazňoval dominatný štvorstĺpový portikus. V päťdesiatych rokoch, keď bola budova prestavaná, nahradili portikus ťažkopádnou hmotou vstupného vestibulu.
Dnešný Dom umenia má elipsovitá kupolu, ktorá na dlhšej osi meria 24 metrov a na kratšej 21 metrov. Výška budovy je 37 metrov. Stavbu realizovali bratia Bárkányovci a dokončenú stavbu odovzdali v roku 1927. Slávnostné vysvätenie synagógy v tom istom roku vykonali traja rabíni za účasti zástupcov židovských obcí a značnej časti košickej verejnosti. V 50. rokoch 20. storočia prešla synagóga do vlastníctva miestneho národného výboru. Začiatkom 60. rokov bola synagóga na ľavo od Domu zbúraná. V roku 1962 dostal Dom novú prístavbu v podobe foyera s tanečným parketom, sálou, šatňami a salónikmi. Vchod do budovy bol posunutý k Moyzesovej ulici. Nad vchodové dvere bol umiestnený nápis "Dom umenia" a zároveň aj podobyzne 3 múz. Od roku 1968 v budove sídli Štátna filharmónia Košice. Po vzniku samospráv v roku 1991 prešla budova do vlastníctva Mesta Košice. Dom umenia sa stal centrom kultúry, ktorým je do dnes. V sále za jej existenciu skúšal ja Luciano Pavarotti a Jordi Savall. A v roku 2013, keď boli Košice Európskym hlavným mestom kultúry, tu vystúpil aj Tokijský metropolitný symfonický orchester. Budova prešla výraznými rekonštrukciami v roku 1998 a 2018.
Spor o vlastníctvo.
Košická "Židovská náboženská obec" sa z mestom Košice o vlastníctve Domu umenia súdi od roku 1995. V roku 2014 odštartovalo občianske združenie "B'nai B'rith Concordia" online petíciu porozumenia ("memorandum"). Cieľom petície je získať podporu na navrátenie neologickej synagógy židovskej komunite. Mestskí poslanci po dvojhodinovej búrlivej diskusii odročili rokovanie o návrhu "Memoranda o porozumení a spolupráci medzi mestom a košickou Židovskou náboženskou obcou". Komunita o synagógu prišla v roku 1955, núteným predajom štátu za 900 tisíc korún. V roku 2021 budova stále patrí mestu.

</doc>
<doc id="664155" title="Ustinski vodopad" url="https://sk.wikipedia.org/wiki?curid=664155">
Ustinski vodopad

Ustinski vodopad (, doslova "Ustinský vodopád") je vodopád nachádzajúci sa v južnom Bulharsku v Plovdivskej oblasti v blízkosti dediny Ustina.
Názov.
Názov vodopádu bol odvodený od mena blízkej dediny Ustina v ktorej katastri sa vodopád nachádza.
Poloha.
Vodopád sa nachádza v severných svahoch pohoria Rodopy v bezprostrednej blízkosti dediny Ustina v okrese Rodopi.
Charakteristika.
Výška vodopádu je približne 1820 metrov. Rieka na ktorej sa vodopád nachádza je málovodná. Vodopád je najmohutnejší v priebehu apríla a mája, prípadne po výdatných dažďoch, kedy je stav vody v rieke najvyšší. Vodopád je takmer zo všetkých strán obkolesený skoro kolmými strmými skalnými stenami, ktoré vytvárajú optický dojem, že vodopád je ešte vyšší než v skutočnosti. 
Druhý vodopád.
Vyššie po toku rieky v ťažko dostupnom teréne sa nachádza ešte jeden veľký vodopád, ktorý ale nie je veľmi známy a z dôvodu ťažkého terénu takmer nie je navštevovaný. Obidvom vodopádom sa tak niekedy hovorí Ustinski vodopadi (, doslova "Ustinské vodopády"). Okrem toho sa na celom toku rieky vyskytujú ešte ďalšie menšie vodopády, ktoré sú však z dôvodu zložitosti terénu neprístupné.
Turizmus a dostupnosť.
Vodopád je voľne prístupný. Východzí bod k návšteve vodopádu je malá plošina s kašnou v hornej časti dediny Ustina, kde sa začína značkovaná ekotrasa vedúca k samotnému vodopádu a blízkej kaplnke. Trasa nie je náročná a od dediny k vodopádu sa dá dostať za približne 2530 minút. Pri vodopáde je vybudované miesto pre oddych s ohniskom.

</doc>
<doc id="664161" title="Medzinárodná lyžiarska federácia" url="https://sk.wikipedia.org/wiki?curid=664161">
Medzinárodná lyžiarska federácia

Medzinárodná lyžiarska federácia (, skr. FIS) je hlavným medzinárodným orgánom pre lyžovanie a snowboarding. Federácia bola založená 2. februára 1924 vo francúzskom Chamonix. Je zodpovedná za olympijské disciplíny v alpskom lyžovaní, behu na lyžiach, skokoch na lyžiach, severskej kombinácii, akrobatickom lyžovaní a snoubordingu. Federácia je tiež zodpovedná za stanovenie pravidiel medzinárodných súťaží. V súčasnosti má vo federácii členstvo 118 národných lyžiarskych zväzov. Sídli v Oberhofen am Thunersee vo Švajčiarsku.
Lyžiarske disciplíny.
Medzinárodná lyžiarska federácia organizuje nasledujúce lyžiarske športové disciplíny, nad ktorými dohliada na súťažiach a majstrovstvách sveta:
Majstrovstvá sveta.
Medzinárodná lyžiarska federácia usporiadava tieto majstrovstvá sveta:
Svetové poháre.
Medzinárodná lyžiarska federácia usporadúva tieto svetové poháre:

</doc>
<doc id="664215" title="Integrovaná doprava Žilinského kraja" url="https://sk.wikipedia.org/wiki?curid=664215">
Integrovaná doprava Žilinského kraja

Integrovaná doprava Žilinského kraja (skr. ID ŽK) je pripravovaný integrovaný dopravný systém, ktorý po svojom dokončení zabezpečí prepojenie rôznych druhov verejnej dopravy v rámci Žilinského kraja.
Príprava.
V septembri 2017 bola Žilinským samosprávnym krajom a mestom Žilina založená spoločnosť "Integrovaná doprava Žilinského kraja, s.r.o." „za účelom prevádzkovania integrovaného dopravného systému vo verejnom záujme na území Žilinského kraja a na území priľahlých záujmových regiónov“
Fázy spustenia.
Spustenie integrovaného dopravného systému je plánované v piatich etapách:
Tarifné zmeny.
S platnosťou od októbra 2020 prebehla ako príprava integrácie zmena tarify v prímestskej autobusovej doprave v celom kraji: dovtedajšia pásmová tarifa sa zmenila na kilometrickú, zaviedla sa možnosť zvýhodneného prestupu a zjednotili sa tarifné podmienky pre zľavnené cestovné. Okrem toho si začali autobusoví dopravcovia vzájomne uznávať bezkontaktné dopravné karty. V rámci MHD Žilina prebehne tarifná zmena s platnosťou od apríla 2021: pásmová tarifa sa zmení na časovú a zruší sa obmedzenie počtu jázd pri predplatných cestovných lístkoch.

</doc>
<doc id="664220" title="Parný kúpeľ" url="https://sk.wikipedia.org/wiki?curid=664220">
Parný kúpeľ

Parný kúpeľ je miestnosť naplnená parou na účely relaxácie a očisty. Má dlhú históriu, siaha až do gréckych a rímskych čias.
História.
Parný kúpeľ pochádza z rímskych kúpeľov, ktoré sa začali rozvíjať počas obdobia Rímskej ríše. Starorímske kúpele slúžili mnohým komunitným a spoločenským funkciám rímskej spoločnosti. Mnoho občanov v Ríme využívalo rímske verejné kúpele bez ohľadu na sociálno-ekonomický stav. Tieto rímske kúpele boli zásobované prírodnými horúcimi prameňmi spod zeme.
Historické časti kúpeľov - rímske, stredoveké, gruzínske a viktoriánske boli obnovené v anglickom Bathe a sú k dispozícii ako verejné kúpele alebo ako termálne kúpele.
Moderné parné kúpele.
Dnes ešte stále existujú prírodné parné kúpele, ktoré často používajú podobné systémy, aké používali Rimania a ktoré obsahujú potrubia a čerpadlá, ktoré privádzajú vodu nahor a do veľkých bazénov všade tam, kde existujú prírodné pramene. Teraz sa používajú na udržiavanie teplej vody v kúpeľoch aj ohrievače.
Existuje veľa rôznych druhov parných kúpeľov, ktoré sa líšia od sáun. (Oba kúpele sú horúce, ale v saune sa para tvorí z vody liatej na kachle).
Turecké kúpele, parné miestnosti a parné sprchy sú druhmi parných kúpeľov.

</doc>
<doc id="664229" title="Kompozitný materiál" url="https://sk.wikipedia.org/wiki?curid=664229">
Kompozitný materiál

Kompozitný materiál, skrátene kompozit, je vo všeobecnosti materiál zložený z dvoch, alebo viacerých iných materiálov, ale s rozdielnymi vlastnosťami, ktoré dohromady dávajú výslednému výrobku nové vlastnosti, ktoré nemal sám o sebe žiaden z nich.
Jedným z najznámejších kompozitných materiálov je železobetón. Typickým zástupcom je aj sklolaminát - kompozit zo sklenených vlákien a živice, zvyčajne polyesterovej.
Obyčajne jedna zo súčastí dodáva výrobku pevnosť a druhá slúži ako spojivo.
Prednosti kompozitných materiálov spočívajú spravidla predovšetkým v ich hmotnosti. Voči tradičným oceľovým komponentom majú aj pri väčšom objeme podstatne nižšiu hmotnosť, čo uľahčuje ich prepravu a rýchlu a ľahkú montáž a demontáž. Kompozitné materiály sa výraznejšie nedeformujú (ich medza elasticity zodpovedá medzi pevnosti). Majú veľmi vysokú medzu únavy a sú stabilné a spoľahlivé. Nevýhodou kompozitných materiálov s epoxidovou matricou môže byť citlivosť na riedidlá. Kompozity starnú v závislosti na vlhkosti a teplote.
Používajú sa aj trojzložkové kompozity, ktoré tvorí:
Nežiadúca môže byť nasiakavosť kompozitov. Kompozitné materiály sú stálofarebné a laminátové konštrukcie sú preverené dlhodobou prevádzkou. Variabilita tvarov a farieb bez obmedzenia umožňuje dokonalé prispôsobenie špecifiku danej stavebnej štruktúry.

</doc>
<doc id="664252" title="Gymnázium Jána Chalupku" url="https://sk.wikipedia.org/wiki?curid=664252">
Gymnázium Jána Chalupku

Gymnázium Jána Chalupku (skrátene GJCH) je gymnázium v Brezne so všeobecnovzdelávacím programom ponúkajúce široké spektrum voliteľných predmetov. Škola bola založená 15. septembra 1938 ako štátna československá reálka a od svojho vzniku viackrát zmenila názov aj zameranie. Aktuálne na nej študuje okolo 290 žiakov a vyučuje ich okolo 25 učiteľov. Škola je aktívne zapojená do viacerých projektov a súťaží ako sú IT akadémia, Cena vojvodu z Edinburgu, Zelená škola atď.
Štúdium.
Škola poskytuje všeobecné štvorročné a osemročné štúdium s voliteľnými predmetmi pre posledné 2 ročníky štúdia. Voliteľné predmety sú:
Absolventi.
Medzi významných absolventov školy patria:

</doc>
<doc id="664262" title="Zoznam poslancov Nitrianskeho samosprávneho kraja (2017 – 2022)" url="https://sk.wikipedia.org/wiki?curid=664262">
Zoznam poslancov Nitrianskeho samosprávneho kraja (2017 – 2022)

Zoznam poslancov Nitrianskeho samosprávneho kraja vo volebnom období 2017 – 2022 obsahuje mená poslancov Nitrianskeho samosprávneho kraja, ktorí boli zvolení vo voľbách do orgánov samosprávnych krajov na Slovensku v roku 2017. V 54-člennom zastupiteľstve získala najviac mandátov ľavicovo-pravicová koalícia vtedajších vládnych strán MOST-HÍD, SNS a SMER-SD (17 poslancov). Mandáty ďalej získali strany SMK-MKP (14 poslancov), široká pravicová koalícia strán OĽANO, NOVA, OKS, ŠANCA, KDH a SaS (10 poslancov) a Kotleba – ĽSNS (1 poslanec). 15 poslancov bolo zvolených ako nezávislí kandidáti, čo predstavovalo oproti minulému volebnému obdobiu nárast o 11.

</doc>
<doc id="664264" title="ISRU" url="https://sk.wikipedia.org/wiki?curid=664264">
ISRU

In situ resource utilization (skrátene ISRU) alebo "využívanie miestnych zdrojov", je zhromažďovanie, spracovanie, skladovanie a použitie materiálov nájdených alebo vyrobených na iných astronomických objektoch (Mesiac, Mars, asteroidy atď.), ktoré nahrádzajú materiály, ktoré by sa tam inak museli priviesť zo Zeme.
ISRU by mohol poskytnúť materiály na podporu života, pohonné hmoty, stavebné materiály a energiu pre užitočné náklady kozmických lodí, alebo pre posádky na prieskum vesmíru. V súčasnosti je bežné, že kozmické lode a robotické misie na planetárnych povrchoch využívajú dopadajúce slnečné žiarenie pomocou solárnych panelov. Používanie ISRU na výrobu materiálu nebolo zatiaľ realizované v rámci žiadnej vesmírnej misie, hoci niekoľko testov na konci roku 2000 skúšalo rôzne techniky lunárneho ISRU.
ISRU sa už dlho považuje za možnú cestu na zníženie nákladov vesmírnej architektúry a prieskumu vesmíru.
Využitie.
Voda.
V kontexte ISRU sa voda najčastejšie hľadá priamo ako palivo, alebo ako surovina na výrobu paliva. Aplikácie tiež zahŕňajú jej použitie pri podpore života buď priamo pitím, na pestovanie potravín, výrobu kyslíka alebo v mnohých ďalších priemyselných procesoch.
Stavebné materiály.
Kolonizácia planét alebo mesiacov si bude vyžadovať získanie miestnych stavebných materiálov, napríklad regolitu. Regolit je možné použiť priamo, ako sypané konštrukcie (radiačné tienenie, tepelnú a protimeteorickú ochranu), alebo spracovaný na stavebné diely.
Technologické prototypy a demonštrátory.
MOXIE.
"Mars Oxygen ISRU Experiment" (skr. MOXIE, slov. "ISRU experiment na výrobu kyslíka na Marse") je protoyp v 1 % mierke dopravený na Mars v rámci misie NASA Mars2020, umiestnený na roveri Perseverance, ktorý bude testovať výrobu kyslíka (O2) z marťanskej atmosféry, zloženej prevažne z oxidu uhličitého (CO2):
RASSOR.
"RASSOR" (Regolith Advanced Surface System Operations Robot – robot pre pokročilý výskum povrchového regolitu) je prototyp ťažobného roveru (kombajnu), ktorý bol testovaný v stredisku NASA na Kennedy Swamp Works. RASSOR je navrhnutý tak, aby zdolal obtiažny terén. Lopatkové ťažobné kolesá sú súčasne zásobníkom na prepravu regolitu.

</doc>
<doc id="664270" title="Európska liga vo volejbale mužov 2011" url="https://sk.wikipedia.org/wiki?curid=664270">
Európska liga vo volejbale mužov 2011

Európska liga vo volejbale mužov 2011 bol 8. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala v 12 dejiskách všetkých zúčastnených tímov od 27. mája – 17. júla 2011, za účasti 12 tímov rozdelených do 3 skupín. Najlepšie tímy z každej skupiny postúpili do Final four spolu s usporiadateľom Final four, ktoré sa hralo na Slovensku v Košiciach. Víťaz Európskej ligy mal právo zúčastniť sa kvalifikácie o postup do Svetovej ligy v roku 2012.
Final four v Košiciach.
 Košice

</doc>
<doc id="664274" title="Iveta Pagáčová" url="https://sk.wikipedia.org/wiki?curid=664274">
Iveta Pagáčová

Iveta Pagáčová (* 1982, Košice) je slovenská televízna a divadelná herečka.
Životopis.
Narodila sa v Košiciach. Najprv študovala na Baníckej fakulte Technickej univerzity v Košiciach, no štúdium ukončila. V roku 2006, rok po absolvovaní štúdia herectva na Vysokej škole múzických umení v Bratislave, sa stala členkou umeleckého súboru Mestského divadla Žilina. Okrem hrania sa venuje aj pedagogickej činnosti. Niekoľko rokov vedie Letný divadelný tábor, ktorý Mestské divadlo Žilina realizuje od roku 2014. V súčasnosti aj učí na Súkromnom hudobnom a dramatickom konzervatóriu v Martine.

</doc>
<doc id="664277" title="Locate (Unix)" url="https://sk.wikipedia.org/wiki?curid=664277">
Locate (Unix)

codice_1 je unixový nástroj, ktorý slúži na vyhľadanie súborov v súborovom systéme. Vyhľadáva vo vopred vytvorenej databáze (indexe) súborov, ktorá je generovaná príkazom codice_2 (a typicky aj pravidelne aktualizovaná spúšťaním codice_2 z démona) a komprimovaná pomocou prírastkového kódovania. Nástroj vznikol v roku 1982.
Nástroj pri väčšom množstve súborov umožňuje výrazne efektívnejšie vyhľadávanie než prosté iteratívne prehľadávanie adresárovej štruktúry (napríklad cez codice_4). Je však potrebná pravidelná aktualizácia indexu, ku ktorej dochádza aj pokiaľ používateľ nástroj aktívne nepoužíva.
Použitie.
$ updatedb --localpaths=/ --prunepaths="/home /srv /dev/shm"
$ locate '*'|wc -l
776084
$ locate grub.cfg
/boot/grub/grub.cfg
/etc/grub.d/backup/boot_grub/grub.cfg
/usr/share/doc/grub-common/examples/grub.cfg
Parametre updatedb v príklade:
Implementácie.
Verzie BSD a GNU Findutils pochádzajú z pôvodnej implementácie. Databáza s informáciami o súboroch je prístupná všetkým používateľom a index je vytváraný pod používateľom root.
codice_1 je tiež zahrnutý v systéme MacOS.
codice_6 ("Merging Locate") a starší codice_7 ("Secure Locate") používajú databázu zahŕňajúcu aj prístupové práva k súborom a pri vyhľadávaní zobrazuje len názvy súborov prístupné aktuálnemu používateľovi.

</doc>
<doc id="664281" title="Bitka pri Košiciach" url="https://sk.wikipedia.org/wiki?curid=664281">
Bitka pri Košiciach

Bitka pri Košiciach () sa uskutočnila 18. októbra 1685 v Košiciach v Maďarskom kráľovstve, medzi armádami Osmanskej ríše a Svätej rímskej ríše.
Rakúsky veliteľ, poľný maršal Aeneas de Caprara, v roku 1685 porazil tureckú armádu v blízkosti Košíc. Týmto víťazstvom obnovil kontrolu Habsburgovcov nad oblasťou, ktorú stratili v roku 1682, od ktorého bola ovládaná Kuruckým veliteľom Imrichom Tökölim. Bitka sa skončila kapituláciou Košíc. Košice boli v tej dobe chránené modernou pentagonálnou pevnosťou – Košickou citadelou, postavenou v južnej časti mesta v roku 1671.

</doc>
<doc id="664287" title="František Illenfeld" url="https://sk.wikipedia.org/wiki?curid=664287">
František Illenfeld

František Illenfeld (, ) bol významný moravský výrobca zvonov, ktorý pochádzal z Olomouca. Pracoval v Košiciach a jeho zlievarenská dielňa sa považovala za jednu z najlepších v Maďarskom kráľovstve.
Významné zvony.
František Illenfeld je autorom zvona Svätého Urbana z roku 1557, ktorý bol inštalovaný v Urbanovej veži v Košiciach. Jeho hmotnosť je 7 ton. Svätému Urbanovi bol zasvätený preto, lebo bol považovaný za patróna vinohradníkov a zároveň kedysi mesto vďaka obchodu s vínom dosiahlo veľký hospodársky rozmach. Dôkaz o tom, že ho skutočne odlial Illendeld, je uvedený priamo na samotnom zvone pomocou textu: "Odlial ma František Illenfeld z Olomouca v Košiciach 1557." V roku 1966 bol tzv. "Zvon Urban" zničený požiarom, ktorý zachvátil vežu. Zvon reštauroval Jiři Svoboda z rodinnej firmy zvonolejárov Dytrichovcov a v súčasnosti sa nachádza pred vchodom do samotnej veže. V roku 1996 odliali majstri Východoslovenských železiarní funkčnú kópiu zvona, ktorú darovali mestu Košice. Následne toho istého roku bol nový zvon osadený vo veži.
Illenfeld je taktiež autorom "Zvona Svätého Jána", ktorý je vystavený na Zvonárskej ulici v Starom Meste. Tento zvon bol odliaty v roku 1558. Zvon je vysoký 143 cm a jeho priemer je 141 cm. Zvon bol v roku 1968 vystavený na Expo v Japonsku. 

</doc>
<doc id="664290" title="Kovová pena" url="https://sk.wikipedia.org/wiki?curid=664290">
Kovová pena

Kovová pena je bunková štruktúra pozostávajúca z pevného kovu (často z hliníka) s pórmi naplnenými plynom. Póry tvoria veľkú časť objemu materiálu. Póry peny môžu byť utesnené (pena s uzavretými bunkami) alebo vzájomne prepojené (pena s otvorenými bunkami). Charakteristickou vlastnosťou kovových pien je vysoká pórovitosť: obyčajne iba 5 – 25 % objemu predstavuje základný kov. Pevnosť materiálu je postavená na priestorovej tuhosti bunkovej štruktúry.
Otvorené bunky.
Kovová pena s otvorenými bunkami, nazývaná tiež kovová špongia, sa môže použiť napr. vo výmenníkoch tepla, pri absorpcii energie, difúzii toku a optike.
Výroba.
Pena s otvorenými bunkami sa vyrába zlievárenskou alebo práškovou metalurgiou. Pri práškovej metóde sa vkladajú vymedzovacie jadrá, ktoré vytvoria póry a kanály. Pri odlievaní sa pena odlieva na jadro z polyuretánovej peny s otvorenými bunkami.
Uzavreté bunky.
Kovová pena s uzavretými bunkami bola prvýkrát predstavená v roku 1926 Mellerom, vo francúzskom patente, kde sa navrhovalo napenenie ľahkých kovov, či už vstrekovaním inertného plynu alebo nadúvadlom. Dva patenty na kov podobný špongii boli vydané Benjaminovi Sosnikovi v rokoch 1948 a 1951, ktorý aplikoval ortuťové pary na napenenie tekutého hliníka. Peny s uzavretými bunkami si zachovávajú požiarnu odolnosť a plávajú na vode.
Výroba.
Peny s uzavretými bunkami sa bežne vyrábajú vstrekovaním plynu alebo vmiešaním penotvorného činidla do roztaveného kovu. Za normálnych okolností bubliny v roztavenom kove rýchlo rastú a v kvapaline s vysokou hustotou rýchlo stúpajú na povrch. Tento pohyb je možné spomaliť zvýšením viskozity roztaveného kovu, napr. pridaním keramických práškov, alebo legovacích prvkov za vzniku stabilizujúcich častíc v tavenine.
Kovové taveniny sa napeňujú jedným z troch spôsobov:
Kompozitná pena.
Kompozitná kovová pena (CMF - angl. "Composite metal foam") je vyrobená z dutých guľôčok jedného kovu v pevnej matrici druhého, napríklad duté oceľové guličky v hliníkovej matrici, ktorá vykazuje 5 až 6-krát väčší pomer pevnosti a hustoty a viac ako 7-krát väčšiu absorpciu energie ako iné kovové peny.
Stochastické a pravidelné štruktúry.
Stochastické.
Pena sa považuje za stochastickú, keď je rozloženie pórovitosti náhodné. Väčšina pien je stochastická kvôli spôsobu napeňovania.
Pravidelné.
Priame tvarovanie je technológia, ktorá spravidla vytvára otvorené póry. Kovové peny je možné vyrábať aj aditívnymi procesmi, ako je napríklad 3D tlač.

</doc>
<doc id="664297" title="Když ti svítí zelená" url="https://sk.wikipedia.org/wiki?curid=664297">
Když ti svítí zelená

Když ti svítí zelená je jedenásty štúdiový album českej rockovej skupiny Olympic, ktorý v roku 1989 vydalo hudobné vydavateľstvo Supraphon.
Jedná sa o prvý album skupiny, ktorý bol kompletne nahratý v štúdiu Propast a zároveň je prvým albumom, na ktorého nahrávaní sa už nepodieľal posledný zakladajúci člen skupiny, Mirek Berka. S pôvodným Olympicom tak album nemá de facto nič spoločného a skôr už ide o sprievodnú kapelu Petra Jandu.
V roku 2009 vyšiel album v reedícii v Zlatej edícii Supraphonu.
Skladby albumu.
Hudba Petr Janda, texty Pavel Vrba (3-7,9) a Miroslav Černý (1,2,8,10,11).

</doc>
<doc id="664302" title="Európska liga vo volejbale mužov 2010" url="https://sk.wikipedia.org/wiki?curid=664302">
Európska liga vo volejbale mužov 2010

Európska liga vo volejbale mužov 2010 bol 7. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 4. júna – 17. júla 2010, za účasti 8 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Španielsku v Guadalajare. Víťaz Európskej ligy mal právo zúčastniť sa kvalifikácie o postup do Svetovej ligy v roku 2011.
Final four v Gualadajare.
 Guadalajara

</doc>
<doc id="664313" title="Katova bašta" url="https://sk.wikipedia.org/wiki?curid=664313">
Katova bašta

Katova bašta (, , ) je najväčšia a najzachovalejšia stavebná pamiatka zo stredovekého opevnenia mesta na Slovensku. Nachádza sa v Košiciach a jej pôvod sa datuje do 15.storočia.
História.
Pôvodne nešlo o baštu, ale o barbakán a jej súčasné pomenovanie pochádza až z 19. storočia. V porovnaní s inými barbakánmi nápadne rozsiahlejší objekt bol vybudovaný v dvoch časovo rozdielnych fázach.
Katovu baštu nechal vystavať po roku 1441 kapitán Košíc Ján Jiskra z Brandýsa v službách kráľa Ladislava Pohrobka, ktorý sa podieľaj aj na spevňovaní ostatných častí opevnenia v súvislosti so zvýšeným nebezpečím obliehania mesta prívržencami Vladislava Varnenčíka. Jiskra nechal "Maľovanú bránu" chrániť novým modernizačným prvkom stredovekej fortifikácie – barbakánom. V prvej fáze išlo o jednoduchú polkruhovitú stavbu, stojacu samostatne od luxemburskej hradby.
Druhá etapa výstavby Katovej bašty je datovaná zhruba do rokov 1461 – 1471. Barbakán bol radikálne prebudovaný na mohutné delostrelecké teleso s desiatimi delovými komorami. Svojimi parametrami ako veľkosť a oporný systém s hlineným valom, ktorý mal tlmiť delostrelecké nálety, predstavuje Katova bašta unikátny typ fortifikačného útvaru, ktorý je prechodom od rondelového systému ku bastiónovému, bežne rozšírenému v Európe až v 16. storočí.
Múzeum.
V roku 1935 sa realizovala prvá adaptácia areálu pre účely Východoslovenského múzea. V rokoch 1940 – 1943 sa uskutočnila prístavba repliky Rákociho exilového domu – Rodošto. Replika bola vybodovaná na staršom dome stojacom na severnej strane Katovej bašty. Po druhej svetovej vojne ostali priestory Katovej bašty využívané ako depozity múzea a neskôr aj ako priestory pre rôzne expozície a výstavy, ktorým slúži do dnes. Na poschodí bašty sa nachádza "Galéria bašta", v ktorej sa konajú rôzne umelecké výstavy.
Rekonštrukcia areálu sa uskutočnila v roku 2009 a bola realizovaná z grantu "Finančného mechanizmu Európskeho hospodárskeho priestoru" a "Nórskeho finančného mechanizmu", ktorý predložil Košický samosprávny kraj. Na rekonštrukciu bolo spolu vyčlenených zhruba 650 000 €. Stavebne bol celý areál odovzdaný do používania 30. septembra 2009.
V roku 2012 boli rekonštruované delové komory nazývané "kazematy". Išlo o priestor, ktorý sa nachádza na prízemí Katovej bašty, v ktorom sa v minulosti nachádzala aj klobučnícka manufaktúra Friedricha Gebrechta a neskôr priestory na bývanie.

</doc>
<doc id="664314" title="FIRST Lego League Challenge" url="https://sk.wikipedia.org/wiki?curid=664314">
FIRST Lego League Challenge

 
FIRST" LEGO League Challenge (predtým známa ako "FIRST" LEGO League), alebo FLL", je medzinárodná súťaž organizovaná organizáciou "FIRST" pre študentov základných a stredných škôl (v USA a Kanade vo veku 914 rokov, inde 916 rokov).
Každý rok, v auguste, sú tímy FIRST LEGO League Challenge oboznámené so skutočnou vedeckou výzvou, na ktorú sa majú tímy zamerať a skúmať ju. Súčasťou súťaže, v disciplíne robotiky, je návrh a programovanie Lego Mindstorms robotov plniacich tematické úlohy. Študenti vypracujú riešenie problému súvisiaceho s vedeckou výzvou (každý rok iná téma) a potom sa stretnú na regionálnych, národných a medzinárodných turnajoch, kde budú súťažiť, zdieľať svoje vedomosti, porovnávať nápady a predvádzať svoje roboty.
"FIRST" LEGO League Challenge je tvorený partnerstvom medzi "FIRST" a Lego Group. Má tiež menší robotický program pre deti vo veku 69 rokov s názvom "FIRST" LEGO League Explore.
Global Innovation Award.
Oficiálne zaregistrované tímy môžu byť tiež nominované svojim regiónom na cenu "Global Innovation Award", kde môžu získať grant na uskutočnenie svojho inovatívneho riešenia vyhlásenej vedeckej výzvy. V sezóne "FLL - Animal Allies - Zvieratá a ľudia", vyhral tím na prvom mieste 20 000 dolárov a ďalší dvaja globálny finalisti po 5 000 dolárov. Peniaze môžu byť použité na podporu myšlienok tímu, alebo na pokračovanie v programoch "FIRST".

</doc>
<doc id="664326" title="Lake Louise Ski Resort" url="https://sk.wikipedia.org/wiki?curid=664326">
Lake Louise Ski Resort

Lake Louise Ski Resort je lyžiarske stredisko v západnej Kanade, ktoré sa nachádza v národnom parku Banff neďaleko Lake Louise v provincii Alberta. Je jedným z troch hlavných lyžiarskych stredísk v národnom parku Banff. Stredisko sa nachádza na južných svahoch pohoria Slate Range v nadmorskej výške okolo 
V stredisku sa začalo lyžovať v 20. rokoch 20. storočia, prvý vlek bol postavený v roku 1954. V súčasnosti sa v stredisku nachádza 145 zjazdoviek, z toho 17 ľahkých, 25 stredne ťažkých, 54 ťažkých a 43 veľmi ťažkých a 9 vlekov a lanoviek. Najvyšší bod strediska má 
Lyžiarske stredisko je jednou z častých zastávok svetového pohára v alpskom lyžovaní Medzinárodnej lyžiarskej federácie a jediným strediskom v Kanade, kde sa táto súťaž koná. Toto podujatie označuje Alpine Canada, kanadský národný orgán pre preteky v alpskom lyžovaní, za „najvýznamnejšie kanadské preteky v alpskom lyžovaní“, ktoré priťahujú vysoko postavených zjazdových lyžiarov z celého sveta. Preteky sa začali konať v stredisku v sezóne 1979/1980 a od sezóny 1992/1993 až po sezónu 2019/2020 sa tu konali každý rok. Kvôli pandémii ochorenia COVID-19 bol pretek naplánovaný na rok 2020 zrušený a nekonal sa. Svoje prvé víťazstvo v pretekoch svetového pohára tu dosiahla najúspešnejšia americká lyžiarka Lindsey Vonnová.

</doc>
<doc id="664358" title="Európska liga vo volejbale mužov 2009" url="https://sk.wikipedia.org/wiki?curid=664358">
Európska liga vo volejbale mužov 2009

Európska liga vo volejbale mužov 2009 bol 6. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala v 12 dejiskách všetkých zúčastnených tímov od 5.júna – 19. júla 2009, za účasti 12 tímov rozdelených do 3 skupín. Najlepšie tímy z každej skupiny postúpili do Final four spolu s usporiadateľom Final four, ktoré sa hralo v Portugalsku v Portimão. Víťaz Európskej ligy mal právo zúčastniť sa kvalifikácie o postup do Svetovej ligy v roku 2010.
Final four v Portimão.
 Portimão

</doc>
<doc id="664366" title="Extrovert" url="https://sk.wikipedia.org/wiki?curid=664366">
Extrovert

Extrovert (z lat. "extrávertere" - "extrá" = "navonok", "vertere" = "zameraný") je človek sústredený primárne na vonkajší svet a jeho vplyv na okolie. Svoju mentálnu energiu sústredia mimo seba, a tak dávajú viac najavo svoje pocity, vnemy a nápady. Extroverti majú tendenciu byť viac zhovorčiví, asertívni, nadšení a aktívni, svoje uznanie vyhľadávajú z vonkajších vnemov. Prítomnosťou iných ľudí energizovaní a viac vyhľadávajú sociálnu interakciu či kontakty ako introverti či ambiverti. Radi sa podieľajú na sociálnych aktivitách aj vo veľkých skupinách, dávajú najavo svoje pocity a rozmýšľajú počas rozprávania. Preferujú prácu v skupine alebo kolektívne projekty pred samostatnou prácou a viac konajú ako rozmýšľajú. Vlastnosť byť extrovert sa nazýva extroverzia. Opakom extroverta je introvert.
Väčšina slovenskej populácie sú extroverti. Pojem extroverta definoval a popularizoval švajčiarsky psychiater Carl Jung. Extroverzia je používaná v psychologickej typológií ako kľúčová vlastnosť v teóriách ako Big Five model, Myers-Briggs Type Indicator (typy s dominantnou extrovertnou funkciou so začiatočným písmenom E) alebo socionika (typy s extrovertným vedúcim informačným elementom končiace na písmeno E). V Hippokratovej teórií štyroch temperamentov sú extroverti v temperamente sangvinikov (emocionálne stabilný) alebo cholerikov (emocionálne labilný). 
Správanie.
Extroverti sú často videní vo väčších sociálnych skupinách. Radi trávia svoj čas von s kamarátmi, nemajú radi samotu (sú náchilní na nudu) a priveľké rozmýšľanie nad záležitosťami. Sú viac populárni, agresívni, expresívni a atraktívni. Sledujú viac vonkajšie javy ako svoj vnútorný svet, majú väčšiu škálu záujmov a viac známostí. Majú väčšiu snahu zapadnúť, sledovať sociálne normy a preferujú dekoratívnejšie oblečenie pred pohodlným. Extroverti majú väčšiu tendenciu konať zbrklo a bez rozmyslenia - radšej konajú ako sa nad svojimi akciami zamýšľajú (najmä extroverti). Spôsob života extrovertov je zväčša menej plánovaný, majú radi rušnejší život a značne menej preferujú vidiek pred mestom. V porovnaní s introvertnejšími ľudmi sa cítia viac ako súčasť sveta a viac doň zapadajú. Taktiež sa menej boja, že budú svojím prostredím či svetom ohromení. Vyžadujú však viac uznania a chváli ako introverti, hlavne z dôvodu slabej introspekcie nad svojími rozhodnutiami. Extroverti radi vytvárajú prostredie viac podporujúce sociálnu interakciu a môžu sa cítiť urazení pokiaľ ich nadšenie nie je opätované.

</doc>
<doc id="664373" title="CubeSat" url="https://sk.wikipedia.org/wiki?curid=664373">
CubeSat

CubeSat je typ miniaturizovaného satelitu pre vesmírny výskum, ktorý je tvorený viacerými kubickými modulmi. Rozmer základného modulu má veľkosť 10 cm × 10 cm × 10 cm. Cubesaty majú hmotnosť najviac 1,33 kilogramu na jednu jednotku a pre svoju elektroniku a štruktúru často používajú bežné priemyselné komponenty. Cubesaty sú najčastejšie umiestňované na obežnú dráhu vypustením z Medzinárodnej vesmírnej stanice (ISS), alebo sú často vypúšťané ako sekundárne užitočné zaťaženie. K januáru 2021 bolo vypustených už viac ako 1 350 cubesatov.
V roku 1999 Kalifornská polytechnická štátna univerzita (Cal Poly) a Stanfordova univerzita definovali špecifikácie cubesatov na podporu a rozvoj zručností potrebných pre návrh, výrobu a testovanie malých satelitov určených pre nízku obežnú dráhu Zeme ("LEO"), ktoré majú množstvo vedeckých výskumných funkcií a overujú nové vesmírne technológie.
Dizajn.
Špecifikácia cubesatov má na najvyššej úrovni viacero cieľov. Hlavným dôvodom miniaturizácie satelitov je zníženie nákladov na ich vypustenie. Sú vhodné na vynášanie využitím nevyužitej kapacity väčších nosných rakiet. Pravidlá dizajnu cubesatov minimalizujú riziko pre zvyšok nosnej rakety a pre hlavný náklad. Zjednotenie užitočných zaťažení s vypúšťacími zariadeniami umožňuje rýchlu výmenu užitočných zaťažení a rýchle využitie možností vypúšťania.
Štandardné kocky cubesatov pozostávajú z jednotiek 10 × 10 × 11,35 cm, ktoré sú skonštruované tak, aby poskytovali priestor 10 × 10 × 10 cm alebo 1 liter užitočného objemu s hmotnosťou najviac 1,33 kg na jednotku. Najmenšia štandardná veľkosť je 1U, zatiaľ čo 3U sa skladá z troch pozdĺžne naskladaných jednotiek, ktoré sú spojené v rade.
Prístupové porty, ktoré majú byť prístupné aj po vložení do vypúšťacieho kontajnera majú byť orientované na stranách +X a -X, viď výkres Cal Poly.
Materiály použité v konštrukcii cubesatu musia mať rovnaký koeficient tepelnej rozťažnosti ako P-POD, aby sa zabránilo zaseknutiu pri vypúšťaní. Povoleným materiálom sú podľa špecifikácii štyri konkrétne zliatiny hliníka: 7075, 6061, 5005 a 5052. Hliník použitý na konštrukciu, najmenej v časti ktorá prichádza do styku s konštrukciou P-POD, musí byť eloxovaný, aby sa zabránilo zvareniu za studena. Výber je navyše z osvedčených materiálov, pretože nie všetky materiály môžu byť použité vo vákuu.
Zariadenie na vypúšťanie cubesatov.
Pretože takmer všetky cubesaty majú veľkosť 10 × 10 cm (bez ohľadu na dĺžku), je možné každý vypustiť pomocou univerzálneho vypúšťacieho kontajnera, napríklad Poly-PicoSatellite Orbital Deployer ("P-POD"), vyvinutého a vyrobeného v Cal Poly.
Právny rámec.
Na vypustenie družice a komunikácie sa vzťahuje kozmické právo. Pre objekty registrované na Slovensku platí niekoľko zákonov, kde medzi najdôležitejšie patrí:

</doc>
<doc id="664378" title="Radoslav Danilák" url="https://sk.wikipedia.org/wiki?curid=664378">
Radoslav Danilák

Ing. Radoslav Danilák PhD. (* 28. február 1969, Prešov) je vysokoškolský pedagóg, podnikateľ, inovátor, hardvérový architekt, držiteľ štátneho vyznamenania Pribinov kríž I. triedy a ocenenia Krištáľové krídlo.
Životopis.
Zmaturoval v roku 1987 na Strednej priemyselnej škole elektrotechnickej v Prešove. Štúdium elektrotechniky dokončil na Technickej univerzite v Košiciach, kde následne ako vysokoškolský učiteľ vyučoval teóriu kompilátorov. Dosiahol tu titul PhD. v informatike a MS (Master of Science) v elektrotechnike. 
V roku 1998 odišiel do USA. Tam začínal v spoločnosti Gizmo Technologies ako hlavný architekt procesora x86-64. Následne prešiel do Toshiby, kde pracoval ako procesorový architekt a spoločne so svojím tímom vyvíjal čip do PlayStation 2. V spoločnosti NVIDIA bol šéfdizajnérom čipsetu nForce4. Podieľal sa na vývoji čipu Nvidia Fermi, použitého v Číne na budovu superpočítača Tianhe-1A. V roku 2006 spoluzaložil firmu SandForce kde navrhol SSD controller pre MacBook Air, a v roku 2010 firmu Skyera produkujúcu sofistikovaný úložný priestor vo veľkosti škatule od pizze pre americkú armádu a tajné služby. Obe firmy po niekoľkých rokoch úspešne predal. V roku 2016 spoluzaložil v Silicon Valley spoločnosť Tachyum, ktorú riadi. So spoločnosťou Tachyum vyvíja širokospektrálne aplikovateľný procesor Prodigy s ambíciou vyriešiť problémy fyzikálnych vlastností čipov určených pre datacentrá a vysokovýkonné počítače s ohľadom na ekologickú udržateľnosť technologického pokroku.
Je autorom okolo 220 patentov.
Ocenenia.
Prezident Andrej Kiska mu 8. januára 2019 prepožičal vyznamenanie Pribinov kríž I. triedy za mimoriadne zásluhy o hospodársky rozvoj Slovenskej republiky v oblasti podnikania a informačných technológií. Ocenenie Krištáľové krídlo v kategórii inovácie a startupy obdržal 9. februára 2020.

</doc>
<doc id="664379" title="Bannik" url="https://sk.wikipedia.org/wiki?curid=664379">
Bannik

Bannik () je v mytológii východných Slovanov démonický trpaslík, zvláštny druh škriatka, neláskavý duch. Žije v bani (sauna), je zvyčajne neviditeľný, niekedy má podobu nahého starca pokrytého blatom a lístím saunovej metličky alebo muža s dlhými vlasmi a tiež sa z neho stáva kanec, pes, mačka, žaba a biely zajac. Žije za pieckou v bani (sauna) alebo pod poličkou. Rád sa saunuje v bani po niekoľkých výmenách osôb, umýva sa veľmi špinavou vodou, ktorá steká z ľudských tiel. Predpokladá sa, že Bannik sa saunuje po polnoci a v tom čase sa ľudia už nemajú saunovať.
Ľudové predstavy.
Za všetky neúspechy v bani (sauna) je vinný Bannik. Najobľúbenejšou zábavou Bannika je popáliť ľudí vriacou vodou, hádzať kamene do piecky a tiež búchať na stenu, čím vystraší tých, ktorí sa saunujú. Bannik škodí veľmi bolestivo (vytrháva kožu alebo ľudí usaunuje k smrti), ale iba tým, ktorí porušujú pravidlá.
Aby si Bannika ľudia spriatelili, nechávajú mu v bani kúsok ražného chleba s množstvom soli a tiež mu v bani nechávajú trochu vody a kúsok mydla. Aby Bannik nikomu neubližoval, ľudia udusia čierne kurča bez toho, aby mu vytrhali perie a zakopú ho pod prah bane a nechávajú ho tam až do Zeleného štvrtka.
Bannik v ženskej podobe sa nazýva Bannika alebo matka bane. Je to strapatá a strašná stará žena. Môže sa zjavovať tiež nahá, alebo v podobe mačky. Býva pod poličkou.
Ďalšou verziou banniky je Šišiga. Je to démonické stvorenie, ktoré sa vydáva za známeho človeka a láka ľudí do bane na parný kúpeľ a môže sa usanunovať až ku smrti. Šišiga sa zjavuje tým, ktorí vchádzajú do bane so zlými úmyslami a bez modlitby.
Bannik sa zúčastňuje vianočných veštieb. O polnoci dievčatá prídu k otvoreným dverám bane a zdvihnú si sukne. Ak sa Bannik dievčaťa dotkne huňatou rukou, bude mať dievča bohatého ženícha, ak nechlpatou rukou, bude chudobná a ak mokrou rukou, bude z nej opilec.
Podľa legendy sa červená neviditeľná čiapka Bannika, ktorú si necháva sušiť na kachliach, dá ukradnúť presne o polnoci. Po krádeži však musíte hneď utekať do kostola, ale ak tam včas nedobehnete, Bannik vás dobehne a zabije.

</doc>
<doc id="664385" title="Kvalifikácia na Majstrovstvá sveta vo futbale 2022 – Európa" url="https://sk.wikipedia.org/wiki?curid=664385">
Kvalifikácia na Majstrovstvá sveta vo futbale 2022 – Európa

Európska časť kvalifikácie na Majstrovstvá sveta vo futbale 2022 je jednou zo šiestich kontinentálnych častí kvalifikácie o postup na MS vo futbale 2022 v Katare. O 13 miest na svetovom šampionáte sa uchádzajú reprezentačné mužstvá 55 členských krajín UEFA.
Žrebovanie kvalifikácie.
Žrebovanie kvalifikačných skupín sa uskutočnilo 7. decembra 2020 v Zürichu vo Švajčiarsku. 55 účastníckych tímov európskej kvalifikácie bolo vyžrebovaných do desiatich skupín, z toho piatich šesťčlenných a piatich päťčlenných. Víťazi skupín si zabezpečia postup na záverečný turnaj Majstrovstiev sveta 2022. Tímy z druhých miest, spolu s dvoma mužstvami z Ligy národov UEFA 2020/2021, postupujú do baráže o zostávajúce tri postupové miesta.
Nasadenie do košov.
Účastníkov kvalifikácie rozdelili pred žrebovaním na základe rankingu FIFA do šiestich výkonnostných košov (v zátvorke je poradie v rankingu FIFA z novembra 2020).

</doc>
<doc id="664386" title="Európska liga vo volejbale mužov 2008" url="https://sk.wikipedia.org/wiki?curid=664386">
Európska liga vo volejbale mužov 2008

Európska liga vo volejbale mužov 2008 bol 5. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 9 dejiskách všetkých zúčastnených tímov od 13. júna – 20. júla 2008, za účasti 9 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Turecku v Burse. Víťaz Európskej ligy mal právo zúčastniť sa kvalifikácie o postup do Svetovej ligy v roku 2009.
Final four v Burse.
 Bursa

</doc>
<doc id="664394" title="Vírusoid" url="https://sk.wikipedia.org/wiki?curid=664394">
Vírusoid

Vírusoidy sú cirkulárne jednovláknové RNA, ktoré sú replikáciou a enkapsidáciou závislé od vírusov. Genóm vírusoidov sa skladá z niekoľkých stoviek nukleotidov a nekóduje žiadne proteíny. Virusoidy sú v podstate víroidy, ktoré boli zapuzdrené plášťovým proteínom pomocného vírusu.
Je to druh subvirálnych jednotiek, akési nesamostatné vírusy.
Vírusoidy sú malé patogénne kruhové jednovláknové RNA podobné viroidom.
No však vyžaduje pomocný vírus na replikáciu a vytvorenie infekcie. J. W. Randles a spolupracovníci objavili vírusoidy v roku 1981.
Vírusy majú tiež niekoľko stoviek párov báz-podobných viroidom. Vírusy sú navyše považované za špecifickú skupinu satelitných RNA. Vírus ľudskej hepatitídy D je vírusový vírusooid. 
Satelitná RNA vírusu jačmeňa žltého trpaslíka je ďalší viruoid a jeho pomocným vírusom je Luleovirm. Satelitná RNA vírusu tabakového krúžku a jeho pomocný vírus Nepovírus je ďalším príkladom vírusoidu.

</doc>
<doc id="664405" title="Európska liga vo volejbale mužov 2007" url="https://sk.wikipedia.org/wiki?curid=664405">
Európska liga vo volejbale mužov 2007

Európska liga vo volejbale mužov 2007 bol 4. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 12 dejiskách všetkých zúčastnených tímov od 25. mája – 8.júl 2007, za účasti 12 tímov rozdelených do 3 skupín. Najlepšie tímy z každej skupiny postúpili do Final four spolu s usporiadateľom Final four, ktoré sa hralo v Portugalsku v Portimão. Víťaz Európskej ligy mal právo zúčastniť sa kvalifikácie o postup do Svetovej ligy v roku 2008.
Final four v Portimão.
 Portimão

</doc>
<doc id="664417" title="ExoMars Trace Gas Orbiter" url="https://sk.wikipedia.org/wiki?curid=664417">
ExoMars Trace Gas Orbiter

ExoMars Trace Gas Orbiter (skrátene ExoMars Orbiter alebo TGO) je spoločný projekt Európskej vesmírnej agentúry (ESA) a ruskej vesmírnej agentúry Roscosmos. V roku 2016 vyslali k Marsu atmosférickú výskumnú družicu a demonštračný pristávací modul Schiaparelli EDM (), ako súčasť európskeho programu ExoMars.
Demonštračný pristávací modul Schiaparelli sa od TGO odpojil 16. októbra 2016 a bol navedený na pristávaciu trajektóriu. 19. októbra prebehol pokus o pristátie. Veľká časť šesťminútového zostupu prebehla podľa očakávania, v dôsledku predčasného uvoľnenia padáka však demonštračný modul tvrdo dopadol na povrch Marsu.
Výskumná družica TGO v marci 2017 spomalila pomocou aerobrakingu a usadila sa na obežnej dráhe Marsu. Aerobraking bol ukončený 20. februára 2018, kedy bola orbitálna dráha na záver stabilizovaná motoricky, s parametrami 200 x 1 050 km. Následne bola družica motoricky navedená na finálnu kruhovú dráhu s výškou 400 km, odkiaľ úspešne vykonáva vedecké pozorovania a zasiela dáta na Zem.
Kľúčovým cieľom misie je lepšie porozumieť metánu (CH4) a ďalším stopovým plynom prítomným v marťanskej atmosfére, ktoré by mohli byť dôkazom možnej biologickej aktivity. TGO bude tiež fungovať ako komunikačné spojenie pre pristávací modul a rover ExoMars a bude poskytovať komunikáciu pre ďalšie povrchové sondy Marsu so Zemou.
Vedecké prístroje TGO.
Zoznam vedeckých prístrojov na sonde TGO:
Porucha na prístroji ACS.
V roku 2020 zlyhal kryochladič na spektrometre TIRVIM, ktorý je súčasťou ACS. Spektrometer bol následne vypnutý. Kryochladič spoľahlivo fungoval 8 000 cyklov z 10 000 plánovaných.
Pozorovania TGO.
Voda na Marse.
Medzi najvýznamnejšie objavy z pohľadu kolonizácie Marsu patrí potvrdenie výskytu podpovrchových zásob vodného ľadu. Povrch Marsu bol zmapovaný neutrónovým detektorom FREND a vytvoril mapu ľadu a hornín bohatých na vodu vo vrchnej vrstve regolitu. Potvrdil tiež očakávaný, na vodu bohatý polárny permafrost.
Absencia metánu.
Podľa prvotných pozorovaní bola voči očakávaniu nameraná prekvapivo nízka úroveň metánu v hornej atmosfére.
Kolobeh chlóru v atmosfére.
V atmosfére bola zistená prítomnosť HCl. Vedci sa snažia vytvoriť teóriu o kolobehu chlóru v atmosfére Marsu.

</doc>
<doc id="664418" title="Al-Amal" url="https://sk.wikipedia.org/wiki?curid=664418">
Al-Amal

Nádej, alebo Al-Amal () alebo Hope () je prvá planetárna sonda Spojených arabských emirátov. Štartovala 19. júla 2020 na japonskej nosnej rakete H-IIA a od 9. februára 2021 je družicou planéty Mars, ktorú obieha vo výške od 20 000 &amp;do 43 000 km.
Dizajn, vývoj a operácie misie vedie Vesmírne stredisko Muhammada bin Rášida (MBRSC). Kozmickú sondu vyvinuli v MBRSC a v Laboratóriu pre fyziku atmosféry a vesmíru (LASP) na University of Colorado Boulder s podporou Arizonskej štátnej univerzity (ASU) a Kalifornskej univerzity v Berkeley. Zostavili ju na univerzite v Colorade.
Družica bude študovať denné a sezónne cykly poveternostných podmienok v spodnej atmosfére Marsu, ako je napríklad prachová búrka. Jej úlohou je skúmať, ako sa počasie líši v rôznych oblastiach planéty. Tiež to prispeje k našim poznatkom o stratách atmosférického vodíka a kyslíka na Marse a ďalších možných príčinách drastických klimatických zmien planéty. 
Al-Amal bola prvou z troch vesmírnych misií vyslaných na Mars počas štartovacieho okna Marsu v roku 2020. Misie tiež zahájili národné vesmírne agentúry v Číne (Tianwen-1) a USA (Mars 2020 a jeho rover "Perseverance"). Sonda bola vypustená z Tanegashima Space Center v Japonsku s japonskou raketou H-IIA. Všetky tri sondy dorazili k Marsu vo februári 2021. Misia Al-Amal a bola prvá z troch, ktorá dorazila na Mars a vykonala úspešný manéver vstupu na obežnú dráhu dňa 9. februára 2021. Spojené arabské emiráty sa tak stali prvou arabskou krajinou a piatou krajinou, ktorá sa dostala na Mars, a druhou krajinou, ktorá na svoj prvý pokus úspešne vstúpila na obežnú dráhu Marsu. Z tejto trojice sond je tiež najmenšia a najľahšia.

</doc>
<doc id="664420" title="Skanzen rušňov a technických zariadení" url="https://sk.wikipedia.org/wiki?curid=664420">
Skanzen rušňov a technických zariadení

Skanzen rušňov a technických zariadení je železničné múzeum a pobočka Múzea histórie mesta Zduńska Wola. Nachádza sa v miestnej časti Karsznice.
Skanzen pripomína význam dôležitého železničného uzla „Karsznice“ na uhoľnej magistrále Horné Sliezsko – baltské prístavy. Vznikol vďaka riaditeľstvu severného obvodu štátnych železníc a iniciatíve pracovníkov ako podniková pamätná izba Podniku železničných vozidiel v Karszniciach. Po prípravách trvajúcich od roku 1989 bol pre návštevníkov oficiálne otvorený 11. novembra 1993. Prvým exponátom bol parný rušeň Ty23-273. Postupne pribudlo sedem ďalších parných rušňov od rôznych výrobcov, tri priemyselné parné rušne a tri dieselové rušne. Medzi najvýznamnejšie exponáty patrí americký rušeň pre nákladnú dopravu Ty246-22 s prezývkou „Truman“ či „Američan“. Je jediným zachovaným exemplárom v Poľsku. V roku 1999 v dôsledku zmien v štátnych železniciach začala zbierka chátrať. V 2007 mesto Zduńska Wola spolu s Múzeom histórie mesta prejavili záujem o prevzatie zbierok ohrozených vandalizmom, čo sa podarilo v roku 2010. Od 2015 je pobočkou Múzea histórie mesta Zduńska Wola.

</doc>
<doc id="664431" title="Európska liga vo volejbale mužov 2006" url="https://sk.wikipedia.org/wiki?curid=664431">
Európska liga vo volejbale mužov 2006

Európska liga vo volejbale mužov 2006 bol 3. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 21.júla – 20.augusta 2006, za účasti 8 tímov, ktoré hrali v jednej skupine každý s každým. Najlepšie 4 tímy zo skupiny postúpili do Final four spolu s usporiadateľom Final four, ktoré sa hralo v Turecku v Izmire. Víťaz Európskej ligy mal právo zúčastniť sa kvalifikácie o postup do Svetovej ligy v roku 2007.
Final four v Izmire.
 Izmir

</doc>
<doc id="664435" title="Centauri Production" url="https://sk.wikipedia.org/wiki?curid=664435">
Centauri Production

Centauri Production je česká vývojárska spoločnosť, zameraná na vývoj počítačových hier. Je tiež aktívna v produkcii multimediálnych aplikácií, prezentácií, softvérov pre filmové a animačné štúdiá, a pre webové stránky a interface. Centauri Production bola členom IDEA Games.
Vydané hry.
V Centauri Production zatiaľ vydali nasledujúce hry (všetky pre PC):
Používané technológie.
CPAL3D je engine vytvorený Centauri Production pre vlastné použitie. Bol použitý k vytvoreniu hry Memento Mori (2008), víťaza ceny Best Adventure Story award za rok 2008 na Adventure Archiv.

</doc>
<doc id="664440" title="Kyselina peroxosírová" url="https://sk.wikipedia.org/wiki?curid=664440">
Kyselina peroxosírová

Kyselina peroxosírová je jedna z dvoch peroxokyselín síry. V pevnom stave je to nestála bezfarebná kryštalická látka, ktorá sa teplom alebo pôsobením vzdušnej vlhkosti ľahko rozkladá. Jej nestály vodný roztok sa nazýva kyselina Caroova.
Príprava.
Čistú kyselinu peroxosírovú pripravíme rozpúšťaním oxidu sírového v peroxide vodíka
alebo reakciou kyseliny chlórsulfónovej s koncentrovaným peroxidom vodíka
alebo z kyseliny peroxodisírovej pôsobením vody
Vodný roztok kyseliny peroxosírovej (kyselina Caroova) sa pripravuje v laboratóriu bezprostredne pred použitím zmiešaním kyseliny sírovej s peroxidom vodíka
reakcia je silne exotermická, preto je nevyhnutná vysoká opatrnosť.
Vlastnosti.
Kyselina peroxosírová vo svojej molekule obsahuje jednu peroxoskupinu -O-O-. Usporiadanie väzieb atómu síry ku kyslíkovým atómom si zachováva rovnakú tetraedrickú symetriu, ako má anión kyseliny sírovej SO42-, tzn. uhol medzi väzbami O-S-O je približne 109,5°.
S kyselinou chlórsulfónovou reaguje za vzniku kyseliny peroxodisírovej
Kyselina peroxosírová patrí medzi veľmi silné kyseliny a súčasne je veľmi silným oxidačným činidlom, rovnako ako jej soli. V laboratóriu sa používa najmä jej kyslá draselná soľ, hydrogenperoxosíran draselný, KHSO5, ktorý je priemyselne vyrábaný a dodávaný ako trojný komplex s hydrogensíranom draselným (kyslý síran draselný) a normálnym síranom draselným 2KHSO5·KHSO4·K2SO4 pod obchodným názvom „Oxon“.
Kyselina peroxosírová sa s vodou neobmedzene mieša, ale ako kyselina samotná, tak jej soli, sa postupne vo vodnom roztoku rozkladajú za vzniku peroxidu vodíka, napr.
čo je podstatou jej oxidačného účinku.
Organické tioétery oxiduje dvojstupňovo najprv na sulfoxidy
(R1 a R2 označuje dva rovnaké alebo rôzne alkylové radikály) a pri nadbytku oxidačného činidla až na sulfóny
Podobne možno oxidovať pôsobením tohto činidla terciárne amíny na aminoxidy
kde R3 značí tri rovnaké alebo rôzne alkylové radikály.
Použitie.
Kyselina peroxosírová sa v laboratóriu aj v priemysle používa ako oxidačné činidlo. Pri príprave plastických hmôt polymerizáciou sa jej soli (amónne, sodné, draselné) používajú ako iniciačné činidlá. Ďalej sa kyselina používa ako dezinfekčné (napr. pri údržbe plaveckých bazénov, ale aj na čistenie zubných protéz) či bieliace činidlo (napr. v papierenskom priemysle na odstránenie lignínu z celulózy) a na odstraňovanie zápachov. Používa sa tiež pri likvidácii kyanidov, najmä v kaloch odpadajúcich pri extrakcii zlata z rúd.
Bezpečnosť.
Kyselina peroxosírová má silne leptajúce účinky, preto pri práci s ňou je nutné používať ochranné prostriedky a zabrániť jej kontaktu s ľudským telom. Pri kontakte s horľavými látkami môže spôsobiť aj ich samovznietenie.
Historická poznámka.
Kyselinu peroxosírovú objavil nemecký chemik Heinrich Caro na konci 19. storočia.
Táto kyselina sa tiež objavila v divadelnej hre Lijavec, kde fiktívny spoluautor hry Jára Cimrman považoval vzorec H2SO5 za dobrý vtip, ktorý musí pobaviť každého chemika.

</doc>
<doc id="664447" title="Abril y Castelló" url="https://sk.wikipedia.org/wiki?curid=664447">
Abril y Castelló

Santos Abril y Castelló (* 21. september 1935, Alhambra, Španielsko) je španielsky rímskokatolícky kňaz, bývalý vatikánsky diplomat, vysoký úradník rímskej kúrie a kardinál.
Životopis.
Abril y Castelló sa narodil v španielskej Alhambre. Za kňaza bol vysvätený za diecézu Teruel a Albarracín 19. marca 1960. V roku 1961 odišiel študovať do Ríma a získal doktorát zo spoločenských vied na Pápežskej univerzite svätého Tomáša Akvinského (Angelicum) a doktorát z kanonického práva na Pápežskej gregoriánskej univerzite. Navštevoval Pápežskú cirkevnú akadémiu v Ríme.
Diplomatická kariéra.
Po nástupe do diplomatickej služby pri Svätej stolici pracoval v Pakistane, Turecku a na druhej sekcii štátneho sekretariátu v Ríme. 29. apríla 1985 ho pápež Ján Pavol II. vyhlásil za apoštolského nuncia v Bolívii a titulárneho arcibiskupa v Tamade. Biskupské svätenie prijal 16. júna 1985 od kardinála, štátneho sekretára Agostina Casaroliho. Pápež Ján Pavol II. ho 2. októbra 1989 vymenoval za apoštolského proununcia v Kamerune, Gabone a Rovníkovej Guinei, 24. februára 1996 za nuncia v Juhoslávii, 4. marca 2000 za nuncia v Argentíne, 9. apríla 2003 za nuncia v Slovinsku a Bosne a Hercegovine, ku ktorému 12. apríla pridal titul nuncia v Macedónsku.
Kariéra v Rímskej kúrii.
Dňa 22. januára 2011 ho pápež Benedikt XVI vymenoval za vice-camerlenga úradu apoštolskej komory, úradníka zodpovedného za kontrolu prístupu k pápežskému konkláve a dohľad nad jeho činnosťou.
2. apríla 2011 bol vymenovaný za člena Kongregácie pre biskupov, 21. novembra 2011 za veľkňaza v Bazilike Panny Márie Major (kde nahradil vo funkcii kardinála Bernarda Lawa) a 18. februára 2012 ho pápež Benedikt povýšil na kardinála, čím sa stal kardinálom - diakonom v San Ponziane.
21. apríla 2012 bol vymenovaný za člena Kongregácie pre kauzy svätých, Kongregácie pre biskupov a Kongregácie pre evanjelizáciu národov.
Dňa 23. júla 2012 pápež Benedikt XVI. vymenoval arcibiskupa Piera Luigiho Celatu ako jeho nástupcu vo funkcii vice-camerlenga.
Bol jedným z kardinálskych voličov, ktorí sa zúčastnili na pápežskom konkláve v roku 2013, ktoré zvolilo pápeža Františka. Deň pred voľbami denník La Stampa označil Abrila y Costella za možného kandidáta na pápežský stolec, pretože spájal skúsenosti z Latinskej Ameriky i Rímskej kúrie. Noviny tiež informovali, že Abril pred konkláve slúžil ako sprostredkovateľ v diskusiách medzi frakciami kardinálov zastupujúcich Latinskú Ameriku a ďalšími, ktorí hľadali pápeža mimo územia kúrie. 
15. januára 2014 bol menovaný na päťročné funkčné obdobie ako člen Komisie kardinálov dohliadajúcich na Inštitút náboženských diel (IOR), všeobecne známej ako Vatikánska banka, a 4. marca 2014 ho členovia Komisia zvolili za predsedu.
Jeho menovania v rámci kúrie sa skončili dosiahnutím veku 80 rokov, rovnako ako jeho volebné právo v pápežskom konkláve.
28. decembra 2016 prijal pápež František jeho rezignáciu na post veľkňaza a na jeho miesto vymenoval kardinála Stanislawa Rylka.

</doc>
<doc id="664448" title="Európska liga vo volejbale mužov 2005" url="https://sk.wikipedia.org/wiki?curid=664448">
Európska liga vo volejbale mužov 2005

Európska liga vo volejbale mužov 2005 bol 2. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 3. júna – 24. júla 2005, za účasti 8 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Rusku v Kazaňi.
Final four v Kazaňi.
 Kazaň

</doc>
<doc id="664451" title="André Armand Vingt-Trois" url="https://sk.wikipedia.org/wiki?curid=664451">
André Armand Vingt-Trois

André Armand Vingt-Trois (* 7. november 1942, Paríž) je francúzsky rímskokatolícky kňaz, emeritný parížsky arcibiskup (2005-2017) a od roku 2007 kardinál.
Životopis.
André Vingt-Trois sa narodil v roku 1942 v 5. parížskom obvode. Po ukončení štúdia na lýceu Henricha IV. študoval od roku 1962 katolícku teológiu a filozofiu v kňazskom seminári svätého Sulpicia v Issy-les-Moulineaux. Štúdium prerušil v rokoch 1964-1965 kvôli základnej vojenskej službe, ktorú strávil v západnom Nemecku. Štúdiá ukončil licenciátom na Katolíckom inštitúte v Paríži.
28. júna 1969 mu udelil kardinál François Marty sviatosť kňazského svätenia a následne sa stal kaplánom vo farnosti Sainte-Jeanne de Chantal v 16. obvode. V roku 1974 bol menovaný riaditeľom seminára sv. Sulpicia a vyučoval tu morálnu teológiu a teológiu sviatosti. V roku 1981 sa parížskym arcibiskupom stal Jean-Marie Lustiger, ktorý Vingt-Troisa menoval generálnym vikárom arcidiecézy. Pápež Ján Pavol II. ho vymenoval 25. júna 1988 titulárnym biskupom a ustanovil ho pomocným biskupom v Paríži.
21. apríla 1999 bol menovaný arcibiskupom v Tours a 11. februára 2005 sa stal nástupcom kardinála Jeana Marie Lustigera v Parížskej arcidiecéze. Intronizácia prebehla 5. marca v katedrále Notre-Dame. Okrem toho bol 14. marca toho istého roku menovaný do čela ordinariátu pre veriacich byzantského rítu vo Francúzsku. 7. decembra 2017 pápež František prijal jeho rezignáciu z dôvodu dosiahnutého limitu veku a menoval novým parížskym arcibiskupom Michela Aupetita. Až do jeho intronizácie zostal Ving-Trois apoštolským administrátorom arcidiecézy.
Vingt-Trois bol 5. novembra 2007 v Lurdoch zvolený za prezidenta Francúzskej biskupskej konferencie, ktorým bol až do 30. júna 2013. 24. novembra 2007 ho prijal Benedikt XVI. ako kardinála-kňaza do kolégia kardinálov. V roku 2017 bol emeritováný z dôvodu dosiahnutia kánonického veku.

</doc>
<doc id="664453" title="SV Wiler-Ersigen" url="https://sk.wikipedia.org/wiki?curid=664453">
SV Wiler-Ersigen

SV Wiler-Ersigen je švajčiarsky florbalový klub z Zuchwil. Vznikol v roku 1984. Svoj prvý titul získal v roku 2004. Okrem družstva seniorov má klub aj tímy juniorov, dorastencov, žiakov a prípravku. Klubové farby sú zelená a biela.
História.
Wiler vznikol v roku 1984, v roku 1988 sa dostal do švajčiarskej najvyššej súťaže (NLA), v roku 1996 zostúpil do druhej ligy, o rok neskôr sa dostal späť do najvyššej súťaže. V roku 2004 vyhral prvý titul, o rok neskôr potom vyhral švajčiarsku ligu, pohár a Pohár majstrov európskych krajín (dnešný Pohár majstrov). S 12 titulmi z ligy je spoločne s UHC Rot-Weiss Chur (dnešná Chur unihockey) najúspešnejším tímom najvyššej švajčiarskej súťaže. Zúčastnil sa Pohára majstrov európskych krajín 2011, ktorý sa konal v Mladej Boleslavi, aj prípravného turnaja Czech Open, kam Wiler jazdí pravidelne každý rok.

</doc>
<doc id="664458" title="Bad Guy" url="https://sk.wikipedia.org/wiki?curid=664458">
Bad Guy

„Bad Guy“ (štylizované malými písmenami) je pieseň americkej speváčky Billie Eilish. Vyšla prostredníctvom hudobných vydavateľstiev Darkroom a Interscope Records ako piaty singel z jej debutového štúdiového albumu "When We All Fall Asleep, Where Do We Go?" Autormi sú Eilish a jej brat Finneas O'Connell, ktorý pieseň tiež produkoval. Je zaradená do žánrov ako elektropop, dance-pop, pop-trap a nu-goth pop. Z inštrumentálnej stránky sa v nej vyskytujú minimalistické zvuky elektrickej basy, bicích, lúskania prstami či 808 bass. Čo sa týka textu piesne, Eilish sa posmieva svojmu milencovi, že je zlý, hoci naznačuje, že je húževnatejšia než on. Tiež sa dotýka tém týkajúcich sa mizérie a sarkazmu.
Pieseň obdržala hlavne pozitívne recenzie. Prirovnávala sa tiež k hudbe od The White Stripes, Lorde a Fiona Apple. Singel „Bad Guy“ bol komerčne úspešný a dosiahol prvé miesto v americkom rebríčku "Billboard" Hot 100, ako aj na popredných priečkach v Austrálii, Kanade, Estónsku, Fínsku, Grécku, Maďarsku, Islande, Novom Zélande, Nórsku a Rusku. V Spojených štátoch ukončil 19-týždňové kraľovanie piesne „Old Town Road“ od Lil Nas X a Billyho Raya Cyrusa. „Bad Guy“, okrem iných, vyvrcholil tiež na druhom mieste v britskom rebríčku jednotlivcov. Získal niekoľko certifikátov, najmä desaťnásobné platinové ocenenie Austrálskej asociácie nahrávacieho priemyslu (ARIA) a šesťnásobné ocenenie Americkej asociácie nahrávacieho priemyslu (RIAA). Pieseň získala niekoľko ocenení, vrátane Nahrávky a Piesne roka na 62. ročníku udeľovania cien Grammy v roku 2020.
Videoklip, ktorý režíroval Dave Meyers bol nahraný na speváčkin YouTube kanál v rovnakom čase ako vyšiel digitálny singel. Video zobrazuje Eilish, ktorá je zapojená do niekoľkých aktivít, vrátane divokého tanca, krvácania z nosa a sedenia na chrbte muža, ktorý robí kliky. Eilish vystupovala s piesňou pri viacerých príležitostiach a zaradila ju aj na zoznam piesní svojich turné When When All Fall Asleep Tour (2019) a Where Do We Go? World Tour (2020). 11. júla 2019 bol vydaný remix skladby „Bad Guy“ v spolupráci s kanadským spevákom Justinom Bieberom.

</doc>
<doc id="664459" title="Európska liga vo volejbale mužov 2004" url="https://sk.wikipedia.org/wiki?curid=664459">
Európska liga vo volejbale mužov 2004

Európska liga vo volejbale mužov 2004 bol premiérový ročník volejbalovej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala sa v 8 dejiskách všetkých zúčastnených tímov od 21. mája – 11. júl 2004, za účasti 8 tímov rozdelených do 2 skupín. Najlepšie dva tímy z každej skupiny postúpili do Final four spolu s usporiadateľom Final four, ktoré sa hralo v Česku v Opave.
Final four v Opave.
 Opava

</doc>
<doc id="664463" title="Kyselina peroxodisírová" url="https://sk.wikipedia.org/wiki?curid=664463">
Kyselina peroxodisírová

Kyselina peroxodisírová H2S2O8, tiež sa nazýva Marshallová kyselina po profesorovi Hughovi Marshallovi, ktorý ju ako prvý vytvoril, je jednou z peroxokyselín síry. Anión vznikajúci nahradením dvoch atómov vodíka sa nazýva "peroxodisíranový" (zastarano "persíranový anión"). Soli odvodené od kyseliny peroxodisírovej sa nazývajú peroxodisírany a hydrogenperoxodisírany.
Vlastnosti.
Kyselina peroxodisírová je nestabilná bezfarebná kryštalická látka so silnými oxidačnými účinkami. Reaguje až výbušne s organickými látkami.
Syntéza.
Kyselina peroxodisírová sa pripravuje reakciou kyseliny chlórsírovej s peroxidom vodíka:
Ďalšou metódou je elektrolýza mierne koncentrovanej kyseliny sírovej (60 – 70 %) s platinovými elektródami pri vysokej prúdovej hustote a napätí:
Použitie.
Kyselina peroxodisírová sa používa na výrobu farbív a peroxidu vodíka. Využíva sa aj v analytickej chémii.

</doc>
<doc id="664475" title="FIVB Vyzývací pohár vo volejbale mužov 2018" url="https://sk.wikipedia.org/wiki?curid=664475">
FIVB Vyzývací pohár vo volejbale mužov 2018

FIVB Vyzývací pohár vo volejbale 2018 bol premiérový ročník Vyzývacieho pohára vo volejbale mužov, medzinárodnej súťaže národných tímov, ktorú organizuje Medzinárodná volejbalová federácia (FIVB). Konal sa od 20. júna – 24. júna 2018. Po veľkej reorganizácií Svetovej ligy (a zmene názvu na Ligu národov) sa vytvoril Vyzývací pohár, ktorého víťaz sa kvalifikuje do budúceho ročníka Ligy národov. Premiérový ročník Vyzývacieho pohára a postup do budúcoročnej Ligy národov si zaistil tím Portugalska.

</doc>
<doc id="664476" title="Jozef Habánik" url="https://sk.wikipedia.org/wiki?curid=664476">
Jozef Habánik

Doc. Ing. Jozef Habánik, PhD. je rektor trenčianskej univerzity a od roku 2020 poslanec NRSR za SMER.
Ukončil vysokoškolské štúdium v roku 1999 na Fakulte prevádzky ekonomiky dopravy a spojov Žilinskej univerzity v Žiline, kde v roku 2004 získal aj titul PhD. V roku 1999 nastúpil ako odborný asistent na Trenčiansku univerzitu Alexandra Dubčeka v Trenčíne (TnUAD). V júli 2006 bol vymenovaný do funkcie štátneho tajomníka Ministerstva školstva Slovenskej republiky ako kandidát ĽS-HZDS v čase pôsobenia ministra Jána Mikolaja (SNS). Práve v tomto období riešilo ministerstvo podozrivé udeľovanie diplomov na trenčianskej univerzite. Za niekoľko mesiacov štúdia získala inžiniersky diplom dcéra dekana Fakulty sociálnych a ekonomických vied TnUAD Daniela Bánociová. Dekan Daniel Bánoci tvrdil, že do štúdia dcéry nezasahoval, aj keď bol členom štátnicovej komisie, ktorá ju skúšala. Pochybnosti vyvoláva aj inžinierske štúdium dekanovho syna a štúdium členky Akademického senátu Drahomíre Janíkovej. Rektor TnUAD Miroslav Mečár obvinenia odmietal. Niekoľko desiatok študentov nastúpilo rovno do tretieho ročníka bez toho, aby predtým študovali na vysokej škole. Podmienky tohto sporného prestupu študentov predložil Jozef Habánik, keď bol ešte prodekanom fakulty sociálno-ekonomických vzťahov a postup schválil vtedajší dekan, potom rektor Miroslav Mečár. Daniela Bánociová musela vrátiť diplom z Trenčína. Otázne sú tiež diplomy asi stovky ďalších študentov Trenčianskej univerzity.

</doc>
<doc id="664488" title="Pavol Jozeffy" url="https://sk.wikipedia.org/wiki?curid=664488">
Pavol Jozeffy

Pavol Jozeffy (pôv. Jozefák; * 31. január 1775, Vrbovce† 29. marec 1848, Tisovec) bol slovenský národno-kultúrny pracovník a cirkevný hodnostár.
Štúdium.
Pochádzal z roľníckej rodiny. Základnú školu navštevoval vo Vrbovciach, následne študoval na evanjelickom lýceu v Bratislave. V rokoch 1796 – 1798 študoval teológiu na univerzite v nemeckej Jene. V roku 1827 získal titul ThDr. Navštevoval taktiež univerzitu vo Wittenbergu a Salzmanov pedagogický ústav v Schnepfenthale.
Pôsobenie.
V rokoch 1794 – 95 pôsobil ako domáci učiteľ v rodine kráľovského úradníka F. Dawesa, v rokoch 1798 – 99 v rodine K. Felváryho v Péterke. Ako evanjelický kaplán a učiteľ hospodárskych náuk pôsobil v rokoch 1799 – 1801 na Tešedíkovom hospodárskom inštitúte v Szarvasi. V rokoch 1801 – 1808 bol farár v Aszóde, 1808 – 1820 v Cinkote, 1820 – 1848 v Tisovci. V roku 1823 bol superintendantom potiského dištriktu.
V rámci svojej činnosti rozvíjal ľudovýchovnú činnosť, rozširoval poznatky racionálneho hospodárenia a pestovania nových druhov ovocia. Taktiež bol iniciátorom peňažného podporného spolku v Tisovci, kde dal postaviť nový kostol a školu. Pod jeho vedením bol pripravený nový evanjelický Zpěvník v roku 1842. Na dištriktuálnych a generálnych konventoch ev. cirkvi bojoval proti maďarizačným snaženiam na ktorých čele boli Karol Zai a Ľudovít Košút.
Slovenský prestolný prosbopis.
Pavol Jozeffy bol vedúcim slovenskej deputácie, ktorá 5. júna 1842 predložila panovníckemu dvoru vo Viedni dokument známy pod názvom Slovenský prestolný prosbopis. Dokument bol predovšetkým reakciou na výroky generálneho dozorcu evanjelickej cirkvi v Uhorsku Karola Zaia, ktorý bol zástancom maďarizácie a usiloval sa o maďarizáciu evanjelickej cirkvi napríklad zavedením maďarčiny namiesto biblickej češtiny. Prosbopis podpísalo asi 200 evanjelických osobností a obsahoval šesť národných a jazykových požiadaviek. Členovia deputácie sa stretli s kancelárom Metternichom a arcivojvodom Ľudovítom. V Uhorsku sa proti organizátorom prosbopisu zorganizovala kampaň mierená najmä proti Jozeffymu. Výsledkom prosbopisu bolo niekoľko ústupkov v oblasti cirkevného života a možnosť publikovať národné obrany. Pokusy o vytvorenie jednotnej protestantskej cirkvi, ktorá by zahŕňala evanjelikov aj kalvínov sa nepresadila.
Vzťah k Štúrovcom.
K hnutiu tzv. štúrovcov sa Pavol Jozeffy nepripojil a ani nesúhlasil so Štúrovou kodifikáciou stredoslovenčiny ako spisovného jazyka. Štúrovcov však hmotne podporoval a angažoval sa v obrane Ľudovíta Štúra a za udržanie Katedry reči a literatúry českoslovanskej v Bratislave.
Bol autorom kázní a pastierskych listov.

</doc>
<doc id="664489" title="Pericyt" url="https://sk.wikipedia.org/wiki?curid=664489">
Pericyt

Pericyty, občas nazývané "Rougetove bunky", sú bunkovým typom obklopujúcim povrchovú vrstu endotelu žiliek a kapilár. Pericyty sú zapustené do bazálnej membrány, odkiaľ komunikujú s krvnými cestami vďaka obojstrannému fyzickému kontaktu a parakrinnej signalizácii. Podieľajú sa na udržiavaní homeostázy, homeostatických funkciách mozgu a taktiež na zachovaní hematoencefalickej bariéry. Sú kľúčovým elementom neurovaskulárneho zväzku zahrňujúceho aj endoteliálne bunky, astrocyty a neuróny. Tento typ celuly reguluje tok krvi v kapilárach, fagocytózu bunkového odpadu a priepustnosť hematoencefalickej bariéry. Nedostatok pericytov v centrálnej nervovej sústave môže spôsobiť porušnie hematoencefalickej bariéry.
Lokalizácia a štruktúra.
Pericyty sa rozprestierajú pozdĺž externej časti kapilár, okolo ktorej tvoria výbežky umožňujúce zmenu ich priemeru a zároveň tak lokálnu reguláciu krvného tlaku. Medzi pericytmi a endoteliálnymi bunkami existujú komunikačné vodivé spoje, priamo prepájajúce dve cytoplazmy, umožňujúce rôznym typom buniek výmenu iontov a malých molekúl za pomoci N-kadherínu, fibronetínu a konexínu. Prostredníctvom bazálnej laminy tiež interferujú pomocou integrínov a môžu vytvárať štruktúry pripomínajúce kĺbové spojenie (tzv. "peg and socket") spájajúce dve časti buniek.
Funkcia.
Krvný prietok.
Pericyty majú niektoré charakteristiky spoločné s aktivitou svalových buniek, pričom poloha na kapilárach im dáva možnosť kontrahovať endotel. Prítomnosť aktínu a myozínu umožňuje pericytom zmeniť usporiadanie a vyvolať tak zmraštenie kapiláry.
Hematoencefalická bariéra.
Podľa jednej zo Švédskych štúdií, pericyty zohrávajú kľúčovú úlohu v regulácii hematoencefalickej bariéry zabezpečujúcej ochranu centrálneho nervového systému a mozgu. Pericyty ju otvoria a nechajú prejsť molekuly rôznych veľkostí nepostihujúcich mozog, alebo naopak zabránia vstupu molekulám ohrozujúcim funkčnosť centrálneho nervového systému.
Angiogenéza.
S embryonárnym vývojom ciev súvisia mnohé funkcie pericytov zabezpečujúce správnu diferenciáciu endoteliálnych buniek, ich delenie, uzatváranie cievnej siete a prežitie apoptotických signálov. Mikrovaskulárne pericyty, vyvíjajúce sa okolo kapilárnych stien a napomáhajúce správnej funkcii endotelu, nepatria medzi kontraktilné bunky. Tento bunkový typ však komunikuje s endoteliálnymi bunkami vodivými spojmi, vďaka ktorým im dáva signál k proliferácii alebo spôsobuje ich selektívnu inhibíciu. Zabraňujú tak hyperplázii a abnormálnej cievnej morfogenézii. Mikrovaskulárne pericyty sú tiež schopné fagocytózy exogénnych proteínov, z čoho vyplýva predpoklad, že sú vyvinuté práve z mikroglií.
Všestrannosť pericytov schopných diferencovať do niekoľkých ďalších bunkových typov, ako buniek hladkej svaloviny, fibroblastov a iných mezenchymálnych buniek, je využívaná k aktívnej remodelácii cievnej siete v rámci celého tela.
Patológie.
V prípade, že pericyty nesprávne regulujú hematoencefalickú bariéru, môže dôjsť k narušeniu nervových buniek vyvolávajúcemu viaceré patológie, ako Amyotrofickú laterálnu sklerózu, Parkinsonovu a Alzheimerovu chorobu.

</doc>
<doc id="664494" title="Hangar 13" url="https://sk.wikipedia.org/wiki?curid=664494">
Hangar 13

Hangar 13 je americká firma zaoberajúca sa vývojom hier. Bola založená 4. decembra 2014 ako dcérska spoločnosť 2K Games. Nachádza sa v meste Novato v Kalifornii v oblasti bývalého letiska Hamilton Army Airfield. V Česku má dve štúdiá. Jedno je v Prahe a druhé v Brne. V čele spoločnosti je komik a spisovateľ videohier Haden Blackman. Štúdio debutovalo titulom Mafia III, ktorý bol vydaný 7. októbra 2016. V roku 2017 sa česká spoločnosť 2K Czech spojila s Hangar 13.
História.
4. decembra 2014 2K Games oznámilo, že založili nové štúdio Hangar 13 na čele s Hadenom Blackmanom, ktorý predtým pracoval ako grafický editor pre LucasArts. Blackman povedal GamesBeat, že štúdio pracuje na hre pre platformy PlayStation 3, Xbox 360 a PC.
Mafia III, ktorá sa stala debutom štúdia, bola oznámená 2K Games 28. júla 2015 a oficiálne odhalená 5. augusta 2015 na Gamescom 2015 s kinematografickým trailerom. Hru pomáhalo vytvárať tiež štúdio 2K Czech, ktoré stojí za zrodom celej hernej série Mafia. Hra bola vydaná 7. októbra 2016 pre Microsoft Windows, PlayStation 4 a Xbox One spoločnosťou 2K Games.
V marci 2019 bolo oznámené, že štúdio spolupracovalo so spoločnosťou Gearbox Software na vytvorení bezplatnej aktualizácie Borderlands: The Handsome Collection, ktorá do remasterovaných titulov Borderlands 2 a pridáva 4K grafiku.
Dňa 13. mája 2020 bol vydaný oficiálny teaser na titul Mafia: Trilogy. Oficiálne oznámenie titulu sa uskutočnilo 19. mája 2020.

</doc>
<doc id="664498" title="Mokgweetsi Masisi" url="https://sk.wikipedia.org/wiki?curid=664498">
Mokgweetsi Masisi

Mokgweetsi Eric Keabetswe Masisi (* 21. júl 1961, Moshupa, Botswana) je botswanský politik a od roku 2018 piatym prezidentom Botswany.
Životopis.
Jeho otec Edison Setlhomo Masisi bol dlhoročným poslancom a ministrom. Vyrastal so siedmymi súrodencami. Navštevoval základnú školu Thornhill a školu Maru a Pula. Potom študoval do roku 1984 angličtinu a históriu na University of Botswana. V roke 1989 začal študovať na Florida State University, kde absolvoval magisterské štúdium. Hral v divadle a tiež v niekoľkých juhoafrických amatérskych filmových produkciách. Od roku 1995 v Botswane pracoval pre UNICEF.
Vo voľbách v roku 2004 sa pokúsil kandidovať vo volebnom okrsku Moshupa/Mangana, ale pri hlasovaní jeho strany dostal prednosť jeho stranícky kolega. Vo voľbách v roku 2009 bol úspešný, keď bol zvolený do Národného zhromaždenia. Od roku 2011 do roku 2014 bol ministrom prezidentských záležitostí a verejnej správy. Vo voľbách v roku 2014 bol znovu zvolený za poslanca do Národného zhromaždenia. Bol menovaný ministrom pre vzdelávanie a rozvoj schopností. Prezident Ian Khama ho 12. novembra 2014 navyše menoval viceprezidentom, pričom zostal vo funkcii ministra školstva.
Dňa 1. apríla 2018 bol menovaný ako nástupca Iana Khama, čím sa stal piatym prezidentom Botswany. Potom, čo jeho strana BDP zvíťazila v októbri 2019 v parlamentných voľbách, bol Masisi 1. novembra 2019 znovuzvolený do funkcie prezidenta.

</doc>
<doc id="664533" title="Translokáza" url="https://sk.wikipedia.org/wiki?curid=664533">
Translokáza

Translokáza je typ bielkoviny, ktorá umožňuje prechod iónov alebo väčších molekúl cez membránu. Jedná sa o enzýmy a prislúcha im číslo EC 7. Niektoré translokázy sú označované ako permeázy.
Niektoré látky nemôžu voľne prechádzať cez fosfolipidovú dvojvrstvu cytoplazmatickej membrány, pretože sú nabité alebo príliš veľké. Translokázy sú špeciálne prenášače, ktoré týmto látkam umožňujú (prípadne urýchľujú ich) presun z jednej strany membrány na druhú. Vďaka nim je možné udržiavať rôzne koncentrácie látok na rôznych stranách membrány. V niektorých prípadoch, napríklad u mitochondrií, je takto prísne regulované, ktoré molekuly môžu či nemôžu vstúpiť do mitochondrie. ADP/ATP translokáza zároveň umožňuje výmenu ADP z cytosólu za ATP z mitochondrie.
Klasifikácia.
Translokázy sú klasifikované podľa toho, aký typ molekuly prenášajú cez membránu a odkiaľ berú energiu:
Dôležitou translokázou, ktorá spotrebováva ATP, je napríklad Na+/K+ pumpa.

</doc>
<doc id="664542" title="Karolina Pelendritosová" url="https://sk.wikipedia.org/wiki?curid=664542">
Karolina Pelendritosová

Karolina Pelendritosová (, ; * 25. august 1986) je cyperská plavkyňa. Zúčastnila sa Letných paralympijských hier 2004 v Aténach, Letných paralympijských hier 2004 v Aténach, Letných paralympijských hier 2008 v Pekingu, Letných paralympijských hier 2012 v Londýne a Letných paralympijských hier 2016 v Riu. Získala na nich dve zlaté, striebornú a bronzovú medailu.
Športová činnosť.
Svoj medzinárodný debut uskutočnila na svetovom šampionáte v plávaní v argentínskom meste Mar del Plata v roku 2002. Získala striebornú medialu v prsiach na 100 metrov (SB13).
Paraolympijské hry.
Na Letných paralympijských hrách 2004 v Aténach získala zlatú medailu v súťaži 100 metrov prsia (SB13). Finále sa zúčastnila aj 50 a 100 metrov voľným štýlom (S13). Na Letných paralympijských hrách 2008 v Pekingu opäť získala zlatú medailu v 100 m prsia (SB12). Získala tiež bronz v 200 m individuálnych polohových pretekoch (SM12). Získala tiež 5. miesto vo voľnom štýle na 50 m. Na Letných paralympijských hier 2012 v Londýne získala striebro v prsiach žien na 100 metrov (SB12). Na Letných paralympijských hrách 2016 v Riu získala štvrté miesto v prsiach na 100 m v kategórii SB13.

</doc>
<doc id="664552" title="Habemus papam" url="https://sk.wikipedia.org/wiki?curid=664552">
Habemus papam

Habemus Papam je oznámenie, ktoré je povedané v latinčine a oznamuje, že konkláve zvolilo nového pápeža. Keď camerlengo oznámi meno zvoleného kandidáta, spýta sa ho: "„Acceptasne electionen de te canonice factum in Summum Pontificem?“" („Súhlasíš so svojím zvolením do úradu Najvyššieho Pontifika?“) Po súhlase zvoleného sa ho spýta: "„Quo nomine vis vocari?“ („Ako Ťa máme volať?“)"
Zmeniť si meno po zvolení sa stalo zvykom v ranom stredoveku. Dovtedy sa stalo, že pápež používal svoje vlastné meno. Prvým známym pápežom, ktorý si zmenil svoje meno z civilného na iné, bol pápež Ján II., ktorý bol pápežom v rokoch 533 – 535. Predtým mal totiž meno Merkúr, čo je meno pohanského boha. Nepovažoval to za dôstojné pre úrad, za ktorý bol vybratý, a preto si toto meno zmenil. No aj napriek tomu si nejaký čas po ňom niektorí pápeži ponechávali svoje pôvodné mená. Definitívne môžeme povedať, že sa tradícia meniť si meno po prvýkrát vyskytuje pri Benediktovi VIII., ktorý bol pápežom rokoch 1012 – 1024. Táto tradícia sa udržala až dodnes. Bolo však niekoľko pápežov, napr. Marcel II. v roku 1555, ktorý si nechal svoje civilné meno.
Pápež si môže vybrať akékoľvek meno, ale v posledných storočiach si spravidla berie meno niektorého predošlého pápeža, a to meno symbolizujúce určitý kurz, podľa ktorého chce nový pontifikát postupovať. Len jedno meno, Peter, meno apoštola a prvého pápeža, sa v pápežskom zozname neopakuje. Panuje mienka, že ten, kto by sa odvážil dať si toto meno, bude posledným pápežom.
Ďalej nasleduje ceremoniál obliekania zvoleného pápeža do rúcha a akt úcty – adorácia, keď kardináli, jeden po druhom, pristupujú k novému pápežovi, poklonia sa a bozkajú prsteň s vyobrazenou rybou (tento zvyk považuje pápež František za nevhodný) – symbolom prvých kresťanov – na jeho črievici a jeho ústa. Podávanie správy veriacim sa vykonáva kardinálom protodiakonom na centrálnom balkóne Baziliky sv. Petra vo Vatikáne (tzv. Lodžie požehnaní). Po tomto ohlásení novozvolený pápež príde pred veriacich, ktorý sú zhromaždený na Námestí sv. Petra a očakávajú jeho prvé požehnanie Urbi et Orbi.
Forma oznámenia.
Latinsky:
Annuntio vobis gaudium magnum:
Habemus Papam!
Eminentissimum ac reverendissimum Dominum,
Dominum [Meno],
Sanctæ Romanæ Ecclesiæ Cardinalem [Priezvisko],
Qui sibi nomen imposuit [Papežské meno].
Krstné meno nového pápeža sa uvádza v latinskej podobe a v akuzatíve, priezviská sa neskloňujú (teda napr. Georgium Marium Sanctae romanae Ecclesiae Cardinal Bergoglio), pápežské meno môže byť uvedené v genitíve (častejšie) alebo v akuzatív. Poradové číslo u pápežského mená môže a nemusí byť uvedené.
Slovensky:
Oznamujem vám veľkú radosť:
máme pápeža!
Veľmi vznešeného a veľmi ctihodného pána,
pána [Meno],
kardinála Svätej Cirkvi rímskej [Priezvisko],
ktorý si vybral meno [Pápežskej meno].
Externé odkazy.
Konkláve
https://cs.wikipedia.org/wiki/Habemus_Papam
www.tyzden.sk

</doc>
<doc id="664557" title="Alexis Pinturault" url="https://sk.wikipedia.org/wiki?curid=664557">
Alexis Pinturault

Alexis Pinturault (* 20. marec 1991) je francúzsky alpský lyžiar. S 34 víťazstvami na svetovom pohári je najúspešnejším francúzskym lyžiarom v jeho histórii. Francúzsko reprezentoval na piatich majstrovstvách sveta a dvoch zimných olympijských hrách, na ktorých vyhral štyri bronzové medaily v obrovskom slalome.
Pinturault bol majstrom sveta v alpskej kombinácii v roku 2019, majstrom sveta v tímovej súťaži v roku 2017 a dvojnásobným juniorským majstrom sveta v obrovskom slalome v rokoch 2009 a 2011.
V roku 2021 sa stal celkovým víťazom Svetového pohára. Okrem celkového víťazstva vyhral aj obrovský slalom.
Externé odkazy.
 

</doc>
<doc id="664561" title="Peaches (pieseň Justina Biebera)" url="https://sk.wikipedia.org/wiki?curid=664561">
Peaches (pieseň Justina Biebera)

„Peaches“ je pieseň od kanadského speváka a skladateľa Justina Biebera v spolupráci s kanadským spevákov a skladateľom Danielom Caesarom a spevákom a skladateľom Giveonom. Pieseň vyšla vydavateľstvom Def Jam Recordings 19. marca 2021, ako piaty singel z Bieberovho šiesteho štúdiového albumu "Justice." Pieseň napísali Bieber, Caesar a Gevieon spolu s Andrewom Wattom, Louisom Bellom, Louisom Martinezom Jr a Bernardom "Harv" Harveyom, a bola produkovaná produkovaná posledným menovaným a Shndom. 
Kompozícia.
„Peaches“ je pieseň zo žánru pop a R&amp;B. Hudobne je pieseň zasadená do tóniny C dur a má tempo 90 úderov za minútu. Vokály sú v rozmedzí od C4 do G5. 
Živé vystúpenia.
Bieber predviedol sólovú verziu skladby „Peaches“ na koncerte "Tiny Desk Concert" od NPR 17. marca 2021, dva dni pred oficiálnym vydaním piesne. Vystúpil aj s predtým vydanými singlami „Holy“, „Anyone“ a „Hold On“.
Hudobné video.
Spolu s piesňou bolo 19. marca 2021 vydané hudobné video v réžii Colina Tilleya. 

</doc>
<doc id="664572" title="Kokošník (architektúra)" url="https://sk.wikipedia.org/wiki?curid=664572">
Kokošník (architektúra)

Kokošník () je architektonický prvok ruskej architektúry, ktorý neskôr prebrala pravoslávna sakrálna architektúra východných Slovanov. Ide o polkruhový oblúk so stupňovitými bohato profilovanými, nad sebou radenými, ustupujúcimi, poprípade sa zmenšujúcimi štítmi v tvare polkruhového oblúka alebo oslieho chrbta. Bývajú umiestňované nad okenné rámy alebo na pyramidálne, kužeľovité či stanové hmoty centrálnej štruktúry chrámu okolo stredovej vežičky s nasadenou cibuľovitou prilbicou, kde plnia funkciu podpery tambura vežičky. Výraznejšie sa používal v ruskej architektúre od 16. storočia, obzvlášť populárny bol v 17. storočí, keď sa rozšíril na územia dnešnej Ukrajiny a Bieloruska.
Opis.
Kokošník vychádza zo zakomary, oblúkovitého zakončenia čelnej strany chrámu typického pre moskovskú architektúru. Pôvodne išlo o konštrukčný prvok zložený zo mnohých bohato stupňovito profilovaných, nad sebou radených, dozadu ustupujúcich, poprípade zmenšujúcich sa štítov v tvare polkruhovitých alebo špicatých oblúkov. Prvýkrát sa objavuje na starom Chráme Zosnutia presvätej Bohorodičky v Kolomne, ktorý bol vystavaný medzi rokmi 13791382. Ďalej tento prvok využíval Uspenský chrám v Zvenigorode postavený okolo roku 1400, Chrám Zvestovania v Moskve (14841489) a katolikon Ferapontského kláštora z roku 1490.
Kokošník neskôr zmenil charakter a nadobudol čisto dekoratívnu funkciu. Forma bohato farbeného a profilovaného polkruhového oblúka si získala veľkú obľubu už v 16. storočí v ruskej drevenej architektúre a v dekoratívnom umení. Menej často bol využívaný aj vo svetskej architektúre. V tradičnej drevenej ruskej architektúre sa kokošník objavuje na tzv. bočkovej streche ("bočka"), ktorá má tvar polvalca so zvýšenou alebo špicatou hornou časťou, ako napríklad kamenné brány v Kolomenskoje, Využívajú ho napríklad Chrám premenenia Pána (Spassko-preobraženskij sobor, nazývaný aj Letný chrám, okolo rokov 17131714) a Chrám ochrany presvätej Bohorodičky (Pokrovskij sobor, nazývaný aj Zimný chrám, okolo roku 1649) vystavaný na ostrove Kiži. Tento typ sa vo veľkej miere využíva v 17. až 18. storočí.
Mieru jeho popularity možno posúdiť podľa rozsiahleho použitia formy pri profilovaní hornej časti rámov ikon, diptychov a triptychov, baldachýnov, dámskych ozdôb do vlasov a pokrývok hláv (kokošník). Kokošník bol obzvlášť populárny v 17. storočí, keď sa umiestňoval nad okenné rámy alebo na pyramidálne, kužeľovité či stanovité centrálne štruktúry chrámu okolo stredovej vežičky s nasadenou cibuľovitou prilbicou. V tomto usporiadaní plnili funkciu podpier tambura vežičky, ako napríklad v Chráme Nanebovstúpenia Pána v Kolomenskoje či v Chráme Vasiľa Blaženého a Chráme narodenia Matky Božej v Moskve. Neskôr sa kokošník rozšíril do ostatných východoslovanských krajín. V druhej polovici 17. storočia sa začína objavovať na zvoniciach s bohato profilovanými a ornamentálnymi reliéfmi či majolikou.
Na začiatku 18. storočia sa nastal útlm vo využívaní kokošníkov ako architektonických prvkov. Znovu sa začal využívať v architektonickom historizme od druhej polovice 19. storočia. Predstaviteľom z tohto obdobia je napríklad Chrám Krista Spasiteľa v Moskve.

</doc>
<doc id="664583" title="Elizabeth McGovernová" url="https://sk.wikipedia.org/wiki?curid=664583">
Elizabeth McGovernová

Elizabeth McGovran (; * 18. júl 1961, Evanston, Illinois, Spojené štáty) je americká herečka. V roku 1981 získala nomináciu na Academy Awards za jej herecký výkon vo filme "Ragtime". 
Detstvo a mladosť.
McGovernová sa narodila ako dcéra stredoškolskej učiteľky a univerzitného profesora. Jej mladšou sestrou, je prozaička Cammie McGovern. Študovala na Juilliard School v New Yorku v rokoch 1979 až 1981. 
Kariéra.
V roku 1980 debutovala v úspešnom filme "Obyčajný ľudia". O rok neskôr bola obsadená do role Evelyn Nesbit vo filme "Ragtime". Za svoj herecký výkon získala nomináciu na Academy Awards. V roku 1984 hrala vo filme Preteky s mesiacom po boku Seana Penna. 
V roku 1988 po boku Kevina Bacona hrala v komédii "Vyrieši to dieťa?". O dva roky neskôr stvárnila lesbičku vo filme "Príbeh služobníčky", po boku Faye Dunaway či Natashy Richardson. 
V roku 1994 hrala vo filme Priateľská služba, kde stvárnila ženu, ktorá podvedie jej filmového priateľa, ktorého stvárnil Brad Pitt. V roku 1999 účinkovala v televíznom seriály "Červený Bedrník". 
V rokoch 2010 až 2015 stvárnila jednu z hlavných úloh v televíznom seriáli "Panstvo Downton". V roku 2012 získala nomináciu na Zlatý glóbus v účinkovaní v seriáli. 
V roku 2015 účinkovala po boku Helen Mirren vo filme "Dáma v zlate". V roku 2019 hrala vo filmovej adaptácii "Panstvo Downtown". V rovnakom roku prijala úlohu v televíznom seriály "War of the Worlds", ktorý mal osem epizód. 
Osobný život.
V roku 1984 bola zasnúbená so Seanom Pennom. V roku 1992 sa vydala za britského režiséra a producenta Simona Curtisa. Spolu majú dve dcéry. 

</doc>
<doc id="664586" title="Hachšara" url="https://sk.wikipedia.org/wiki?curid=664586">
Hachšara

Hachšara (; transliterácia tiež "hakhshara", "hakhsharah", "hachshara", "hakhsharah", množné číslo: "hachšarot") bolo označenie sionistických výcvikových programov slúžiacich na prípravu Židov na život v Zemi izraelskej ("Erec Jisrael"), teda v Palestíne, ako aj označenie zariadení (fariem) poskytujúcich takúto prípravu. Organizovalo ich sionistické hnutie v diaspóre s účelom poskytnúť účastníkom, označovaným "chaverim" (hebr. "chaver" – „druh“), znalosti a zručnosti potrebné na prácu v poľnohospodárstve a v remeselníctve, resp. v priemysle, keďže väčšina mladých Židov postrádala skúsenosti s manuálnou prácou. Popri pracovnom výcviku sa v rámci programu vyučovali dejiny a geografia Zeme izraelskej, princípy sionistickej ideológie a hebrejčina, ktorú mali účastníci začať používať ako obcovací jazyk, keďže dovtedy ju používali len v liturgickom prostredí. Zastrešujúcim cieľom týchto programov bolo vytvoriť z mladého Žida alebo Židovky „priekopníka“ (hebr. חָלוּץ "chaluc", množné číslo "chalucim") pripraveného na život v kibuci.
Prvá farma-hachšara bola založená v roku 1920 pod vedením Abrahama Werbera v Kráľovstve Srbov, Chorvátov a Slovincov.

</doc>
<doc id="664592" title="7,62 × 39 mm" url="https://sk.wikipedia.org/wiki?curid=664592">
7,62 × 39 mm

7,62 × 39mm (tiež 7.62 Soviet alebo .30 Russian Short) je skrátený puškový náboj s bezokrajovú nábojnicou fľašového tvaru vyvinutý v ZSSR počas druhej svetovej vojny. Kvôli celosvetovému rozšíreniu sovietskych pušiek SKS a AK-47, ako aj ľahkých guľometov RPD a RPK je strelivo používané ako vojenskými, tak civilnými zbraňami.
Krátko po druhej svetovej vojne vznikla útočná puška AK-47, ktorá sa neskôr stala najrozšírenejšou vojenskú puškou na svete a 7,62 × 39mm zostal sovietskym štandardným nábojom až do 70. rokov, kedy bol v sovietskych službách z veľkej časti nahradený nábojom 5,45 × 39 mm, ktorý bol predstavený spolu s novou puškou AK-74. V 21. storočí ostáva 7,62 × 39 mm bežne využívaný, a to aj pre novo vyvinuté pušky ako je AK-15. 
Varianty.
M43.
Pôvodne sa v tomto náboji používala strela M43. Problém ale bol v tom, že pri prelete tkanivami boli veľmi stabilné. Túto stabilitu začala strácať až po približne 30 cm. Takže ak strela nezasiahla nejaký životne dôležitý orgán, tak rana bola relatívne malá a rýchlo sa liečila.
M67.
V 60. rokoch 20. storočia sa v Juhoslávii experimentovalo s novou konštrukciou strely. Výsledkom bola strela typu M67. Tá bola o niečo dlhšia a mala menej plochou základňu ako M43, čo sa dosiahlo najmä odstránením jadra z mäkkej ocele. Vďaka tomu došlo k posunutiu ťažiska viac dozadu v porovnaní s M43. Takže pri prelete tkanivami sa strela destabilizovala o takmer 17 cm skôr. Destabilizácie znamená, že strela prestane byť natočená špičkou dopredu, ale začne rotovať okolo osi kolmej k najdlhšiemu rozmeru. Teda v niektorých chvíľach letí skrz tkaniva natočená bokom. To má za následok veľmi širokú ranu, ktorá sa dlho lieči.
Vzhľadom k tomu, že nedochádza ku fragmentácii strely (ako napr. pri 5,56 × 45 mm NATO), spôsobená zranenie nemusí byť stále príliš závažná. 

</doc>
<doc id="664596" title="9 × 19 mm Parabellum" url="https://sk.wikipedia.org/wiki?curid=664596">
9 × 19 mm Parabellum

Pištoľový náboj 9 × 19 mm Parabellum bol predstavený v roku 1902 nemeckým výrobcom zbraní "Deutsche Waffen und Munitionsfabriken" (DWM) ako náboj pre ich pištoľ Luger. Jednalo sa o vysoko výkonnú verziu staršieho náboja 7,65 mm Luger, ktorý bol vyvinutý z náboja 7,65 mm Borchardt.
Ide o najrozšírenejší pištoľový služobný náboj na svete. Používa sa tiež často v puškách skonštruovaných na pištoľové náboje a od druhej svetovej vojny sa jedná o dominantné náboj do samopalov.
Názov Parabellum je odvodený z latinského "Si vis Pacem, para bellum" ("Ak hľadáš mier, priprav sa na vojnu"), čo bolo moto DWM.

</doc>
<doc id="664602" title="Obcovací jazyk" url="https://sk.wikipedia.org/wiki?curid=664602">
Obcovací jazyk

Obcovací jazyk alebo obcovacia reč je jazyk, ktorým osoba hovorí vo svojej bezprostrednej komunite. 
Medzinárodný štatistický kongres v Bruseli v roku 1853 túto kategóriu označil za rozhodujúce kritérium pre empirické zisťovanie národnosti, čo sa zmenilo na kongrese v Petrohrade v roku 1872, kedy bol obcovací jazyk nahradený materinským jazykom.
Na území dnešného Slovenska sa obcovací jazyk používal ako kritérium určovania národnosti od rakúsko-uhorského sčítania ľudu v roku 1890 (cez sčítania v rokoch 1900 a 1910) až do prvého československého sčítania ľudu v roku 1921, kedy bola národnosť definovaná materinským jazykom. Týmto prístupom zrejme došlo k značnému nadhodnoteniu počtu príslušníkov väčšinových národností (napr. osoba s češtinou ako materinským jazykom identifikujúca sa s českou národnosťou žijúca v prevažne nemeckom prostredí nemala na výber, než používať nemčinu ako obcovací jazyk).

</doc>
<doc id="664607" title="Kvalifikácia na Majstrovstvá sveta vo futbale 2022 – Južná Amerika" url="https://sk.wikipedia.org/wiki?curid=664607">
Kvalifikácia na Majstrovstvá sveta vo futbale 2022 – Južná Amerika

Juhoamerická časť kvalifikácie na Majstrovstvá sveta vo futbale 2022 je jednou zo šiestich kontinentálnych častí kvalifikácie o postup na MS vo futbale 2022 v Katare. O 4 miesta na svetovom šampionáte a o jedno miesto v medzikontinentálnej baráži sa uchádzajú reprezentačné mužstvá 10 členských krajín Juhoamerickej futbalovej konfederácie.
Tímy bojujúce o postup na MS vo futbale 2022.
O miestenku na MS vo futbale 2022 zabojuje 10 tímov:
Skupina.
"Aktualizované k 17. novembru 2020."

</doc>
<doc id="664608" title="Far Cry 5" url="https://sk.wikipedia.org/wiki?curid=664608">
Far Cry 5

Far Cry 5 je akčná strieľačka z pohľadu prvej osoby z roku 2018 vyvinutá spoločnosťami Ubisoft Montreal a Ubisoft Toronto a vydaná Ubisoft. Ide o nástupcu titulu Far Cry 4 z roku 2014 a piaty hlavný diel v hernej sérii Far Cry. Videohra bola vydaná 27. marca 2018 na Microsoft Windows , PlayStation 4 a Xbox One s podporou PlayStation 4 Pro a Xbox One X. Far Cry 5 je dostupné na všetkých troch platformách s českými titulkami. 
Videoherný spin-off a pokračovanie s názvom Far Cry New Dawn bol vydaný vo februári 2019.
Hrateľnosť.
Far Cry 5 je podobný svojim predchodcom. Jedná sa o akčnú a dobrodružnú strieľačku z pohľadu prvej osoby, ktorá je zasadená v otvorenom svete . Hráč ho môže slobodne preskúmavať, a to chôdzou alebo pomocou rôznych vozidiel. Na rozdiel od predchádzajúcich dielov, kde hráč hrá za vopred stanovenú postavu, si v tejto hre môže ľubovoľne upraviť jej vzhľad. Hoci môže hráč použiť pri súbojoch s nepriateľmi rad strelných a výbušných zbraní, je v hre kladený dôraz aj na boj zblízka. Možno si tak vybrať zo širšej škály zbraní na blízko než u predchádzajúcich titulov Far Cry. Okrem toho obsahuje Far Cry 5 u zbraní nový balistický systém. Napríklad vystrelená a letiaca guľka s narastajúcou vzdialenosťou klesá, aby hra a zbrane pôsobili viac realisticky.
Príbeh.
Hra sa odohráva v odľahlom kraji Hope County v americkom štáte Montana, kde sa sektársky kňaz Joseph Seed považuje za hlavu miestneho okresu. V skutočnosti sa jedná o radikálneho kazateľa, ktorý spoločne so svojou nevlastnou sestrou (Faith) a dvoma jej brat (Jacob a John Seed) stoja na čele militaristickej sekty Eden 's Gate (v preklade Rajská Brána ), ktorá drancuje a trýzni miestnych obyvateľov. Cieľom hry je zabíjať členov tejto sekty. Hra začína pokusom o zatknutie Josepha Seeda, ktorý hovorí: "Boh nedovolí aby ma odviedli". Prebehne však vzbura členov sekty, vrtuľník sa zrúti a vy musíte rýchlo utekať preč. Členovia sekty však na postavu hráča zhodia bombu. Tá je potom zachránená. Existujú tri rôzne konce hry.

</doc>
<doc id="664609" title="Mexická drogová vojna" url="https://sk.wikipedia.org/wiki?curid=664609">
Mexická drogová vojna

Mexická drogová vojna je označenie pre ozbrojený konflikt, ktorý sa odohráva od roku 2006 medzi mexickou vládou a zároveň niekoľkými tamojšími drogovými kartelmi, ktoré sa snažia ovládnuť čo najviac územia a získať tak kontrolu nad vývozom drog do susedných Spojených štátov.
Vyhlásenie vojny.
Vojnu proti drogovým kartelom v Mexiku vyhlásil prezident Felipe Calderón krátko po svojom nástupe do úradu v roku 2006. Do boja nasadil až 50 000 mexických vojakov. 
Drogové kartely.
V Mexiku pôsobí súčasne minimálne 7 drogových kartelov, z ktorých najväčší je kartel Sinaloa, ktorý pôsobí v 47 štátoch a zároveň je najväčším drogovým kartelom v Južnej Amerike. Ešte pred rokom 2002 bol však najsilnejší kartel Golfo, ktorého význam sa od smrti jeho zakladateľa Ramona Arellano Felixa zmenšuje. O územie súčasne bojujú aj kartely Los Zetas, ktoré predtým spolu spolupracovali. Okrem iného spolu bojujú aj Sinaloa s kartelom Juaréz, ktorý sa špecializuje na prepravu drog medzi Ciudad Juárez, najväčším mestom v štáte Chihuahua a El Pasom v susednom Texase. Existuje však aj niekoľko menších zoskupení. Niektoré kartely občas tvoria koalíciu a stoja tak v boji proti ostatným.
Korupcia vo vláde.
Jedným z problémov v boji proti drogovým kartelom je korupcia vo vláde od najvyšších pozícií až po najnižšie. Často je vnímaná aj korupcia policajtov, vojakov či sudcov, z ktorých väčšina ponuku peňazí príjme.
Obete.
V roku 2010 stúpol počet obetí drogovej vojny k viac ako 15 000, z ktorých väčšina prišla o život počas popravy či krvavých prestreliek. Boli medzi nimi členovia kartelov, policajti, sudcovia, politici vrátane ich žien a detí či novinári . Okrem toho je mnoho ľudí stále nezvestných.

</doc>
<doc id="664612" title="5,45 × 39 mm" url="https://sk.wikipedia.org/wiki?curid=664612">
5,45 × 39 mm

Sovietsky náboj 5,45 × 39 mm sa začal používať v roku 1974 pre AKS-74U a útočnú pušku AK-74. Nahradil tak staršie náboj 7,62 × 39 mm.
Jadro strely pozostáva najmä z mäkkej oceľi. V prednej časti strely pod tenkým medeným plášťom je dutina naplnená vzduchom. Zadná časť má kužeľovitý tvar, aby pri lete za strelou nevznikalo vákuum. Naviac je na konci strely akási zátka z olova. Tieto všetky okolnosti majú za následok veľmi výrazné posunutie ťažiska do zadnej časti strely. Vďaka tomu sa pri náraze do pevnej prekážky strela veľmi ľahko destabilizuje a pri prelete tkanivami neletí rovno, ale otáča sa. Tým sa výrazne zväčšuje veľkosť strelného kanála.
Kedysi sa malo chybne za to, že hlavný vplyv na poškodenie tkanív má otáčanie sa strely okolo svojej osi a tým zväčšovanie vytvorených dutín v tkanive, ktoré strela vytvoria. Ale Dr. Martin Fackler preukázal, že kľúčový vplyv na ranivý efekt tohto náboja má jeho fragmentácie.
Tento náboj ale vzhľadom k svojej pevnej konštrukcii väčšinou nefragmentuje. Ak niekedy došlo k tomu, že ním bola spôsobená nejaká závažné zranenia, tak sa často ukázalo, že použitý projektil bol chybný. Jedinou výnimkou bol zásah pečene. Tam zásah spôsobí veľké poškodenie z dôvodu tuhosti pečeňového tkaniva. Iné tkanivá sú oveľa flexibilnejšie a teda vytvorené dočasné dutiny nespôsobí veľká poškodenie.
Tým, že sa strela otáča okolo svojej osi, vytvoria dve dočasné dutiny. Jednu v hĺbke 10 cm a druhou v hĺbke 40 cm (priemerná šírka ľudského trupu je 40 cm). To je porovnateľné s modernou muníciou 7,62 × 39 mm.

</doc>
<doc id="664615" title="Pavel Mučaji" url="https://sk.wikipedia.org/wiki?curid=664615">
Pavel Mučaji

Životopis.
Pavel Mučaji sa narodil v Báčskom Petrovci, kde skončil základnú školu a gymnázium. Štúdium českého a slovenského jazyka a literatúry navštevoval na Filozofickej fakulte v Belehrade. Pôsobil ako básnik, prozaik, autor pre deti, prekladateľ, redaktor časopisu Naši pionieri, riaditeľ a profesor slovenského gymnázia v Báčskom Petrovci, kde žil až do smrti. Zomrel v Báčskom Petrovci 12. októbra 2014, iba jeden deň po svojich 85. narodeninách.
Tvorba.
Prekladal zo srbskej, chorvátskej a slovínskej literatúry do slovenčiny, z oblasti literatúry pre deti z rusínčiny a prekladal tiež aj slovenskú literatúru do srbského jazyka. Bol členom Združenia spisovateľov Vojvodiny a členom Spolku slovenských spisovateľov v Bratislave. V poslednom období svojho pôsobenia na gymnáziu založil galériu umeleckých diel slovenských výtvarníkov vo Vojvodine, ktorá nesie meno Karola Miloslava Lehotského.
Do literatúry vstúpil v prvej polovici 50. rokov minulého storočia. Svojou básnickou tvorbou vo veľkej miere poznačil toto obdobie v literatúre vojvodinských Slovákov. Urobil to nielen básňami uverejnenými v antológii Do nových dní a nie natoľko ani svojou prvou básnickou zbierkou Bojujúce srdce (1952), ktorá bola prvou individuálnou básnickou zbierkou v povojnovom období, ale veľkým počtom uverejnených básní v časopisoch a periodikách, ktoré vydávali vojvodinskí Slováci (Nový život, Hlas ľudu, Ľudový kalendár). Básne zaradené do jeho prvej zbierky sú poznačené poetikou socialistického realizmu. Básne zo zbierky Slnečné prístrešie (1966) vo veľkej miere pokračujú v intenciách poetiky Mučajiho debutu. V knihe veršov Moja Itaka (1975) básnik svoj inšpiračný zdroj nachádza predovšetkým v historických revolučno-odbojových udalostiach z druhej svetovej vojny. 
V 80. rokoch minulého storočia Pavel Mučaji vydal zbierku Trvanie básnika a napísal aj šesť sonetových cyklov (Slnečné sonety, 1984; Belasé sonety, 1985; S očami v obilí, 1986; Hymny, 1987; Vymeň ma z kameňa, 1988 a Zelená loď, 1990), ktoré medziiným zaradil v roku 1990 do zbierky Belasé sonety. Poézia, akú tento básnik písal v 90. rokoch minulého storočia a ktorú potom vydal v zbierke Visuté záhrady (2001) je už celkom zbavená iluzívno-idealistického balastu z predchádzajúcich tvorivých období a nesie sa v znamení trpkého, neraz aj bolestného rekapitulovania uplynulého života. Posledná zbierka, ktorú uverejnil má názov Večer trojkráľový (2004).
Dielo.
Uverejnil básnické zbierky: 
Napísal zbierky veršov pre deti a jednu knihu próz. Napísal hodne štúdií z oblasti kultúry juhoslovanských Slovákov.
Pavel Mučaji napísal niekoľko kníh veršov pre deti: 
básnických rozprávok:
a detskej prózy: 
V ostatnom tvorivom období sa prezentoval zbierkou veršov pre deti Keby som bol vtáčkom (2004) a publikáciou o detskej literatúre Podľa duše dieťaťa (2005).

</doc>
<doc id="664617" title="Ljubuški" url="https://sk.wikipedia.org/wiki?curid=664617">
Ljubuški

Ljubuški (srbsky Љубушки) je mesto a sídlo rovnomennej občiny v Bosne a Hercegovine v Západohercegovskom kantónu. Nachádza sa asi 7 km od hraníc s Chorvátskom, asi 32 km juhozápadne od Mostaru. V roku 2013 žilo v samotnom Ljubuški 4 387 obyvateľov, v celej občine 29 521 obyvateľov. 
Okrem vlastného mesta zahŕňa občina aj dediny Bijača, Cerno, Crnopod, Crveni Grm, Dole, Grab, Grabovnik, Gradska, Greda, Grljevic, Hardomilje, Hrašljani, Humac, Kašče, Klobuk, Lipno, Lisice, Miletina, Mostarska Vrata, Orahovlje, Opuch, Pregrada, Proboj, Prolog, Radišići, Stubica, Studenci, Sipovać, Teskera, Vašarovići, Veljaci, Vitina, Vojnić a Zvirići. 
Susednými mestami sú Čapljina, Čitluk, Grude a chorvátske mestá Metković a Vrgorac.

</doc>
<doc id="664621" title="Planetárna obrana" url="https://sk.wikipedia.org/wiki?curid=664621">
Planetárna obrana

Planetárna obrana(angl. Planetary defense), al. protimeteorická ochrana Zeme (rus. противометеоритная защита), al. ochrana pred dopadom asteroidov (angl. Asteroid impact avoidance), sa zaoberá vyhľadávaním a identifikáciou nebezpečných objektov, od veľkosti väčších meteoritov až po planétky, ktoré by mohli naraziť do Zeme. Tiež skúma a testuje možnosti ich odklonenia z kolíznej dráhy so Zemou, alebo ich včasnú bezpečnú deštrukciu ešte pred vstupom do atmosféry, vyhodnocuje riziká neodvrátiteľných dopadov a navrhuje postupy v prípade krízovej udalosti, vrátane medzinárodnej spolupráce. 
Menej nebezpečné dopady, ako napríklad pád meteoritu v Čeljabinsku v roku 2013, sa vyskytujú šatisticky raz za 60 rokov. Výbuch meteoritu vtedy, zranil vyše 1500 ľudí a poškodil viac ako 7 000 budov. Dopady s väčšími následkami (vyhynutie dinosaurov) sa vyskytuje raz za milióny rokov. 
Na národnej úrovni v planetárnej obrane dominujú Spojené Štáty – Planetary Defense Coordination Office (PDCO). Význam PDCO potvrdzuje aj každoročne zvyšovaný rozpočet. Na medzinárodnej pôde planetárnu obranu rieši OSN (UNOOSA).
Impakt astronomického telesa.
Výskyt nebezpečných telies.
V roku 2016 bolo známych 717 768 asteroidov s presne určenou dráhou. Z toho je 15 098 NEO (blízko-zemských objektov), čo sú 3 % z odhadovaného počtu. Pravdepodobnosť zrážky so Zemou je tým menšia, čím je vesmírny objekt väčší, a tým nebezpečnejšia, čím je rýchlejší.
Dôsledky impaktu.
Mikrometoeoroidy a malé meteoroidy, hoci dopadajú na Zem nepretržite, nepredstavujú vážnejšie riziko pre život na Zemi najmä vďaka ochrane atmosférou, kde pri prelete zhoria a na Zem dopadne len prach, alebo menšie kúsky. Väčšie telesá 4 m – 85 m obykle vybuchnú ešte pred dopadom na Zemský povrch. Ničivé následky väčšieho rozsahu môžme očakávať asi od veľkosti 20 m – 50 m. Napríklad Čeljabinský meteorit v roku 2013 mal odhadovanú veľkosť 15 – 17 m a pravdepodobnosť výskytu raz za 60 rokov. Telesá nad 85 m dopadajú na povrch Zeme a dôsledky môžu už mať globálny charakter. Pád meteoritu s veľkosťou nad 50 m môžme očakávať raz za 1000 rokov.
Techniky zabránenia dopadu.
Medzi hlavné návrhy riešenia zabránenia zrážky telesa so Zemou patrí:
Súčasné projekty.
Pozorovania.
V súčasnosti sa vynakladá úsilie na zmapovanie a vyhodnotenie potencionálne , angl. (near-Earth object, NEO). NASA má za cieľ objaviť 90 % NEO väčších ako 140 m do roku 2020. 
Štúdie realizovateľnosti.
Použitie jadrovej hlavice.
NASA vykonala štúdiu realizovateľnosti s posúdením dopadov na ochranu Zeme, pri odklonení asteroidu pomocou termonukleárnej hlavice B83, o sile 1,2Mt TNT. Plánovaný šesť-násobný zásah v hodinových rozostupoch mal vytvoriť na povrchu asteroidu oblak plazmy, ktorá ako raketový motor spomalí asteroid a vychýli ho z jeho dráhy. Vzhľadom na malý účinok sa predpokaldá potreba zasiahnuť asteroid o veľkosti do 500m najmenej dva roky pred kolíziou so Zemou. 
Sci-fi.
Téma protimeteorickej ochrany Zeme, s použitím atómovej bomby, bola spracovaná napríklad vo filme Armageddon (1998).

</doc>
<doc id="664622" title="Chrám svätého Atanáza (Asenovgrad)" url="https://sk.wikipedia.org/wiki?curid=664622">
Chrám svätého Atanáza (Asenovgrad)

Chrám svätého Chrám svätého Atanáza () je pravoslávny chrám nachádzajúci sa v centrálnej časti mesta Asenovgrad v Plovdivskej oblasti v južnom Bulharsku.
Iné názvy.
Chrám bol najmä v minulosti známy pod názvom osmanskotureckého pôvodu Argat klisi (), alebo v bulharčine "Argatska cărkva" (), teda v obidvoch prípadoch Argatský chrám. Tieto názvy boli odvodené od faktu, že chrám bol postavený predovšetkým pre potreby tzv. "argatov", čo bol služobný personál bulharskej národnosti, ktorý pracoval v tureckých obchodníckych domácnostiach v Asenovgrade.
Poloha.
Chrám sa nachádza v centrálnej časti mesta Asenovgrad v starej štvrti "Čiprichor" (), alebo "Ciprichor" () na ulici „Aleksandăr Stambolijski. “ () č. 1.
Dejiny a súčasnosť.
Chrám bol postavený pre potreby tzv. "argatov" (bulharský služobný personál v tureckých obchodníckych domácnostiach) obývajúci štvrte "Ciprichor" () a "Kiumiurdžu machala" (). Títo približne do roku 1830 navštevovali liturgie v asenovgradskom Chráme Zosnutia presvätej Bohorodičky, ako aj v Chráme svätého Mikuláša. Pre argatov však nebolo navštevovanie týchto dvoch chrámov pohodlné. Jednak sa obidva chrámy nachádzali pomerne ďaleko od štvrtí, kde bývali a taktiež sa na nich v týchto chrámoch z dôvodu ich nízkeho spoločenského štatútu nazeralo s dešpektom a to ako zo strany spoluveriacich, tak zo strany prevážne gréckeho duchovenstva. Často sa stávali dokonca obeťami ponižovania a diskriminácie, prípadne aj verejného zosmiešňovania. 
Z týchto dôvodov sa rozhodli, že už nebudú ďalej navštevovať grécke chrámy v Asenovgrade a požiadali svojich tureckých zamestnávateľov, aby pre nich získali sultánsky súhlastzv. "ferman"pre výstavbu vlastného chrámu v ich štvrti. Súhlas bol udelený s podmienkou, že budova chrámu bude nízka a výzdoba skromná. Budova chrámu bola postavená v roku 1834. Chrám bol postavený predovšetkým z prostriedkov samotných argatov a iných bulharských obyvateľov štvrte, veľkú čiastku ale venoval napríklad aj bohatý turecký asenovgradský obchodník Jumerolu, ktorý býval blízko pri chráme a chrám, ako aj bulharskú kresťanskú farnosť pri chráme podporoval rôznymi spôsobmi aj po výstavbe. Postupom času začali chrám navštevovať okrem argatov aj bulharskí príslušníci iných profesií. 
Už v roku 1835 si však chrám privlastnili grécki duchovní a bohoslužby v chráme sa začali slúžiť výhradne v gréčtine. Chrám sa následne stal miestom boja medzi Grékmi a Bulharmi za právo Bulharov používať pri liturgiách svoj jazyk. Zaznamenaný je napríklad incident z roku 1857, keď bulharský mladík Georgi Ťunev vytlačil Gréka prednášajúceho žalm a nahlas predniesol apoštolský text v cirkevnej slovančine. Tento boj trval až do roku 1891, kedy bola v chráme Bulharmi na čele s popom Matejom cirkevná slovančina nakoniec ustanovená ako oficiálny liturgický jazyk chrámu. 
Budova prešla počas svojej existencie niekoľkými rekonštrukciami z ktorých prvá prebehla práve v roku 1891. Následne v rokoch 19181925 budova prešla pomerne rozsiahlou prestavbou. V roku 1930 bola na západnej strane chrámu pristavená zvonica. Ďalšia prestavba prebiehala v rokoch 19311933 pod vedením architekta Bojana Činkova.
Dnes je chrám funkčným farským chrámom Bulharskej pravoslávnej cirkvi, pre oblasť starej mestskej štvrti "Čiprichor". Pod správu farnosti okrem samotného chrámu patri ešte Kaplnka svätých apoštolov Petra a Pavla, ktorá sa nachádza mimo Asenovgradu v lokalite "Četiridesette izvora" (, doslova "Štyridsať prameňov").
Charakteristika.
V pôvodnej podobe bol chrám postavený ako trojloďová budova s jednou apsidou, vkopaná čiastočne do zeme s unikátnou sklenenou kupolou a so zvonicou zhotovenou z lepenky s veľkým množstvom klincov, ktoré spájali jednotlivé dosky. Počas prestavieb začiatkom 20. storočia boli k dlhším stenám budovy pristavané trojstenné konchy. Bola tiež vymenená strecha a zvýšené steny chrámu. Zároveň však žiaľ bola odstránená architektonicky zaujímavá sklenená kupola. Tá bola odstránená v rámci prestavby začiatkom 30. rokov 20. storočia, kedy bola zároveň vymenená strecha vrátane pridania železobetónovej klenby. V rámci tejto rekonštrukcie bol pristavaný aj druhý balkón.
Zvonica.
Súčasná zvonica je pomerne masívna stavba, ktorá bola pristavaná k západnej strane chrámu v roku 1930. Zvonica bola postavená v bezprostrednej blízkosti nartexu s ktorým je architektonicky v plnej harmónii.
Ikonostas a výzdoba chrámu.
Autormi maľbovej výzdoby chrámu sú asenovgradský umelec gréckeho pôvodu Georgi Ksaf a neznámy ruský umelec, ktorý na maľbách v budove pracoval v rokoch 19231925. Stenomaľby boli reštaurované v roku 1950, kedy bol taktiež pod vedením profesora Kirila Cončeva namaľovaný ikonostas. Kompletná reštaurácia celej stenomaľby v chráme prebehla nakoniec v roku 1974 a podieľal sa na nej celý kolektív umelcov.

</doc>
<doc id="664642" title="Mario Delpini" url="https://sk.wikipedia.org/wiki?curid=664642">
Mario Delpini

Mario Enrico Delpini (* 29. júl 1951) je taliansky prelát rímskokatolíckej cirkvi. Ako milánsky arcibiskup pôsobil od svojej inštalácie 9. septembra 2017. Predtým pôsobil ako pomocný biskup a generálny vikár tejto arcidiecézy.
Život.
Mario Enrico Delpini vyrastal v Jerago con Orago a v roku 1975 bol vysvätený za kňaza. Získal titul z talianskej literatúry na Universit Cattolica del Sacro Cuore a licenciát z teológie. Od roku 1975 Delpini učil taliansky jazyk v seminári svojej rodnej arcidiecézy a v roku 1989 bol menovaný za rektora seminára. V roku 1993 bol menovaný za dekana seminára Venegono Inferiore a v roku 2000 sa stal rektorom všetkých seminárov milánskej arcidiecézy. V roku 2006 ho kardinál Dionigi Tettamanzi poveril vedením jednej z arcidiecéznych zón. Dňa 13. júla 2007 pápež Benedikt XVI. Vymenoval Delpiniho za titulárneho biskupa Stephaniacum a Tettamanzi zasvätil Delpiniho za biskupa nasledujúceho 23. septembra. Kardinál Angelo Scola ho v roku 2012 ustanovil za generálneho vikára arcidiecézy.
Dňa 7. júla 2017 ho pápež František vymenoval za nového milánskeho arcibiskupa, kde bol ustanovený 9. septembra

</doc>
<doc id="664644" title="Bytový blokový dom (Pezinok)" url="https://sk.wikipedia.org/wiki?curid=664644">
Bytový blokový dom (Pezinok)

Bytový blokový dom je urbanistický súbor bytových domov, pozostávajúci z dvoch samostatných blokov uzatvárajúcich zo severnej strany historické centrum mesta Pezinok. Bol postavený v druhej polovici 50. rokov 20. storočia a je ohraničený ulicami Holubyho – Mladoboleslavská – M. R. Štefánika.
Blokový bytový dom nebol vyhlásený za kultúrnu pamiatku, ale pre mesto má historickú, architektonickú, umeleckú, umelecko-remeselnú a urbanistickú hodnotu.
Architektúra.
Je postavený v socialistickom štýle s prvkami historickej stavby. Budova je zdobená červenými maľbami viniča a rohy bytových domov pripomínajú historické veže.

</doc>
<doc id="664652" title="Michail Petrovič Osipov" url="https://sk.wikipedia.org/wiki?curid=664652">
Michail Petrovič Osipov

Michail Petrovič Osipov alebo Michail Petrovič Morskoj-Osipov (; * 1918, Pavlovka† 1995, Azov, Rusko) bol počas druhej svetovej vojny príslušník sovietskej Čiernomorskej flotily, neskôr partizán a spravodajský dôstojník NKVD. Účastník Slovenského národného povstania.
Život.
V roku 1939 nastúpil vojenskú základnú službu. Študoval v Sedovovej námornej škole. V období pred začiatkom druhej svetovej vojny slúžil v Čiernomorskej flotile. Zúčastnil sa obrany Sevastopoľa. Vážne zranený do hlavy, následne zajatý nacistami. Po zranení mu zostala hlboká jazva na tvári od brady po ucho. Na Ukrajine utiekol zo zajatia a spojil sa s partizánmi. Vstúpil do partizánskeho zväzku A. M. Grabčaka. V dôsledku svojho predošlého pôsobenia v námorníctve získal medzi partizánmi prezývku Morskoj (Morský). Počas pôsobenia u partizánov od 24. augusta 1943 do 8. augusta 1944 (čas pobytu v partizánskej jednotke) sa podieľal na bojových úspechoch svojej jednotky.
V noci z 28. augusta na 29. augusta 1944 bol ako veliteľ diverzno-spravodajskej skupiny Raketa vysadený na Slovensku blízko Sklabine. Táto skupina sa neskôr pretransformovala na partizánsku brigádu Vpred.
Po vojne pôsobil vo vedúcich funkciách v poľnohospodárstve v Rostovskej oblasti.
Ocenenie.
Vyznamenaný Leninovym radom, Radom červenej zástavy, Radom Veľkej vlasteneckej vojny II. stupňa, Československým vojnovým krížom 1939.

</doc>
<doc id="664657" title="Molly Weasleyová" url="https://sk.wikipedia.org/wiki?curid=664657">
Molly Weasleyová

Molly Weasleyová je postava z rady kníh a filmov o čarodejníkovi Harry Potterovi od spisovateľky a scénáristky J. K. Rowlingovej. Vo filme ju hrala Julie Waltersová ako matku siedmich detí: Bill Weasley, Percy Weasley, Charlie Weasley, Fred Weasley a George Weasley, Ronald Weasley a Ginny Weasleyová. Jej manžel a otec jej detí je Arthur Weasley. Žijú spolu v dedinke Vydrí Svätý Dráb v dome, ktorý volajú Brloh. Weasleyovci sú čistokrvní čarodejníci, ale temní mágovia ich považujú za zradcov krvi, pretože sa "bratríčkujú" s muklami.
Život.
Harry Potter a Kameň Mudrcov.
Molly sa narodila v čistokrvnej rodine Prewettovcov, je sestrou Gideona a Fabiana Prewetta. Postava je prvýkrát predstavená v snímke Harry Potter a Kameň mudrcov, keď láskavo povie Harrymu, ako prejsť cez bariéru na Platformu deväť a tri štvrte.
Harry Potter a Tajomná Komnata.
V snímke Harry Potter a Tajomná komnata zúri na Freda, Georga a Rona po tom, čo zistí, že leteli začarovaným autom svojich rodičov, aby Harryho zachránili pred jeho tetou a strýkom, ktorí ho uväznili v jeho izbe. Pôjde nakupovať veci do Šikmej uličky, a bude Hagridovi vďačná za to, že Harryho vyslobodil zo Zašitej uličky. Na začiatku školského roka Molly pošle Ronovi Howlera a od zlosti na neho kričí, že s Harrym opäť odleteli s rodinným autom, tentoraz do Rokfortu.
Harry Potter a Väzeň z Azkabanu.
V snímke Harry Potter a väzeň z Azkabanu vyhrali Weasleyovci losovanie magického denníka, Denného proroka, a vyhrané zlato použili na cestu do Egypta na návštevu najstaršieho syna Billa. Vracajú sa do Británie a zostávajú v Harryho a Hermione v The Leaky Cauldron. Harry začuje, že sa manželia Weasleyovci jednej noci hádajú o tom, že povedia Harrymu pravdu o údajnom spojení medzi Siriusom Blackom a Harrym; Arthur cíti, že by Harry mal poznať pravdu, ale Molly, ktorá by ho podľa pravdy strašila, ho uisťuje, že Harry bude v Rokforte s Dumbledorovou ochranou v úplnom bezpečí.
Harry Potter a Ohnivá čaša.
Keď Harry dorazí do Brlohu v Harrym Potterovi a Ohnivej čaše, Molly sa dozvie o experimentoch Freda a Georga s nebezpečnými cukrovinkami, ktoré vyrábali, a oznámi im ich pred odchodom na svetový pohár v metlobale. Avšak potom, čo sa v kempingu Svetového pohára objaví na oblohe Temné znamenie, je Molly rozladená, že kričala na Freda a Georga, obávajúc sa, že sa im mohlo niečo stať, keď sa s nimi tak strašne správala. Na vrchole tejto knihy dorazia Molly a Bill do Rokfortu, aby videli Tretiu úlohu Turnaja trojčarodejníkov, a pôsobili ako rodinní hostia Harryho. Po návrate Voldemorta Dumbledore žiada Molly a Billa, aby sa pripojili k rádu a bojovali v blížiacej sa druhej vojne. Molly utešuje Harryho a po prvý raz v živote má pre neho niekoho, kto by tu bol ako matka.
Harry Potter a Fénixov rád.
Molly a Weasleyovci sú ubytovaní v sídle Rádu, Číslo dvanásť, Grimmauldovo námestie, v Harrym Potterovi a Fénixovom ráde, kde sa so Siriusom hádajú, koľko majú povedať Harrymu o operáciách Rádu. 
O niekoľko dní neskôr je Molly nájdená v salóne s prízrakom, ktorý sa transformuje na jej mŕtvych členov rodiny a Harryho. Priznáva tým svoje nočné mory zo straty ďalších členov rodiny pre Voldemorta a smrťožrútov.
Harry Potter a Polovičný Princ.
Na začiatku filmu Harry Potter a Princ dvojakej krvi sa Molly zrazí s Billovou snúbenicou Fleur Delacourovou; Avšak na konci románu, keď sa Molly s manželom a Fleur ponáhľa do Rokfortu, aby sa starala o svojho syna Billa, na ktorého divoko zaútočil Fenrir Greyback, je Fleur veľmi urazená, keď si Molly myslí, že Fleur sa rozíde Bill kvôli jeho zjazveniu. Fleur vyhlási, že jazvy sú pripomienkou odvahy, ktorú Bill prejavil. Fleur a Molly sa nečakane objali a začali sa vidieť v oveľa pozitívnejšom svetle.
Harry Potter Dary smrti 1 a 2.
Na začiatku Harryho Pottera a Dary smrti ponúknu Molly a Arthur Burrowovi ústredie Order, keď Grimmauldovo miesto už nebude v bezpečí. Cíti sa nesmierne nepríjemne z rozhodnutia trojice vypadnúť z Rokfortu a spočiatku sa ich snaží od toho odradiť. Postupom románu je rodina nútená zamieriť do bezpečia u tety Muriel. Na konci knihy Molly a celá jej rodina bojujú v bitke pri Rokforte. Je zdrvená smrťou svojho syna Freda a je tlačená na hranu, keď Bellatrix Lestrangeová takmer zabije Ginny s Killing Curse. Rozzúrená angažuje Bellatrix v intenzívnom súboji a zabije ju kliatbou, ktorá ju zasiahne do hrude. Rowlingová uviedla, že dôvodom, prečo nechala Molly zabiť Bellatrix, bolo ukázať Mollyine veľké sily ako čarodejnice a poskytnúť kontrast medzi konzumáciou Molly „materskou láskou“ a Bellatrix „obsedantnou láskou“.

</doc>
<doc id="664659" title="Transferáza" url="https://sk.wikipedia.org/wiki?curid=664659">
Transferáza

Transferáza je enzým, ktorý katalyzuje prenos (transfer) funkčnej skupiny z jednej molekuly na druhú. Podľa číselnej klasifikácie enzýmov im prislúcha číslo 2. Transferázy väčšinou katalyzujú niekoľkokrokový proces, pri ktorom najprv dochádza k prenosu funkčnej skupiny z prvého substrátu na enzým a následne na druhý substrát. Funkčná skupina je medzitým často naviazaná na kofaktor. Transferázy hrajú dôležitú úlohu v mnohých metabolických procesoch, ako je rozklad sacharidov, syntéza aminokyselín alebo mastných kyselín.
Transferázy katalyzujú všeobecnú reakciu
prípadne
Transferázy prenášajú rôzne skupiny, medzi ne patria napríklad:

</doc>
<doc id="664663" title="Tivat" url="https://sk.wikipedia.org/wiki?curid=664663">
Tivat

Tivat je mesto v Čiernej Hore, ležiace pri zálive Boka Kotorská. V roku 2011, žilo v meste 9467 obyvateľov. Ide o významné turistické letovisko s množstvom hotelov. V meste a blízkom okolí je množstvo malých kostolov prevažne z 15. až 17. storočia , najvýznamnejší kostol, sv. Antona, pochádza zo 14. storočia. 
História.
Tivat je najmladšie mesto Boky Kotorskej. Podľa legendy je Tivat odvodený od ilýrskej kráľovnej Teuty. Zvyšky gréckej a rímskej osady pri pobreží a v mori dokazujú, že miesto bolo osídlené aj v antike. Tivat sa začal rozrastať až na konci 19. storočia. V roku 1889 tu bol vybudovaný vojnový prístav a Tivat bol povýšený na mesto. Ďalej pribudli lodenice a tehelňa, a až v roku 1971 tu bolo vybudované Medzinárodné letisko Tivat.
Turistický ruch.
Predovšetkým vďaka letisku sa tu začal rozrastať turistický ruch, obľúbenými sa okrem samotného mesta stali aj ostrovčeky Sveti Marko a Prevlaka a ďalej do zátoky Pržno. Od 19. storočia sa v Tivate nachádza prímorský park s početnými cudzokrajnými rastlinami (najviac ich priviezli námorníci z tropických krajov). V meste sa nachádza pamätník dôstojníkov vojnového námorníctva , ktorí v roku 1941 vyhodili do povetria torpédoborec Zagreb , aby nepadli do rúk okupantov.
V meste sa tiež nachádza obranná veža s kaplnkou zo 16. storočia.
Počasie.
V januári dosahujú priemerné teploty vzduchu 7,7 °C. Voda má v túto dobu teplotu 13 °C. V júli sa ortuť teplomera vyšplhá až k 35 °C, priemer je 24,1 °C a teplota vody činí okolo 24 °C.
Tivatská riviéra.
Pri meste sa nachádza osem pláží. Priamo v jeho centre leží piesočnatá pláž "Belane" a v tesnej blízkosti pláž "Žua" s cyprusovým a borovicovým hájom. Mnoho malých pláží tvoria brehy okolitých ostrovčekov Prevlaka a Sveti Marko.
Na pobreží Tivatskej zátoky sa nachádzajú ďalšie pláže. Neďaleko prielivu Verige sa blízko majáku nachádza 200 m dlhá pláž "Opatovo" a u neďalekej osady Donja Lastva zhruba kilometrová pláž.

</doc>
<doc id="664665" title="Dinosauromorpha" url="https://sk.wikipedia.org/wiki?curid=664665">
Dinosauromorpha

Dinosauromorpha (zriedkavo alebo staršie: dinosaury v širšom zmysle - lat. Dinosauria v širšom zmysle) je veľký taxón plazov patriaci do taxónu Ornithodira.
Dinosauriformes.
Do roku 2020 sa do Dinosauromorpha zaraďovala aj čeľaď Lagerpetidae a všetky taxóny nepatriace do tejto čeľade sa spolu označovali ako Dinosauriformes, čiže platilo: Dinosauromorpha = Lagerpetidae + Dinosauriformes. V roku 2020 však bola čeľaď Lagerpetidae presunutá do taxónu Pterosauromorpha, čím sa pojmy Dinosauromorpha a Dinosauriformes stali úplnými synonymami, čiže začalo platiť Dinosauromorpha = Dinosauriformes.
Pôvodný význam názvu Dinosauromorpha.
Pôvodne (Benton 1985) Dinosauromorpha zahŕňali dinosaury (resp. dnešné Dinosauromorpha) a Ornithosuchidae. Koncepčne ale vlastne zodpovedali skôr dnešnému taxónu Avemetatarsalia. Bolo to preto, lebo podobne ako Avemetatarsalia boli zamýšľané ako taxón zahŕňajúci všetko, čo je príbuzné viac s dinosaurami/vtákmi než s krokodílmi; a keďže pterosaury v Bentonovi 1985 boli zaraďované ako bazálne Archosauromorpha (a teda úplne mimo dinosaurov) a Ornithosuchidae sa považovali za príbuzné s dinosaurmi, tak tieto Dinosauromorpha v ponímaní Bentona 1985 svojou podstatou (i keď nie nevyhnutne zložením) zodpovedali dnešným Avemetatarsalia.
Systematika.
Dinosauromorpha (Dinosauriformes) / zriedkavo: dinosaury/dinosaurotvaré/veľjaštery (Dinosauria) v širšom zmysle:
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z taxónu Dinosauromorpha vyňaté vtáky (tvoria samostatnú triedu blanovcov).

</doc>
<doc id="664678" title="Jašteroplutvé" url="https://sk.wikipedia.org/wiki?curid=664678">
Jašteroplutvé

Jašteroplutvé ([ako rad aj:] jašteroplutvovcotvaré; lat. Sauropterygia) sú taxón plazov z taxónu jaštery (Sauria) v širšom zmysle. Zahŕňa najmä plesiosaury a notosaury; v širšom, najbežnejšom ponímaní zahŕňa aj plakodonty. 
Charakteristika (vrátane plakodontov).
Jašteroplutvé boli vodné alebo polovodné živočíchy. Žili od začiatku triasu do vrchnej kriedy. Mali rozmanitý tvar tela a zahŕňali aj vysoko špecializované morské formy a plutvovitými končatinami. Pletenec prednej končatiny umožňoval pohyb plutiev pripomínajúcich veslá. Spodný jarmový oblúk im zanikol (euryapsidná lebka). Pravdepodobne mali schopnosť endotermie. Podskupina plesiosaury je najznámejšia; plesiosaury mali malú hlavu a veľmi dlhý (do 15 m dlhý) krk.
Systematika.
Zaradenie v systéme.
Presné zaradenie jašteroplutvých v rámci taxónu Sauria je sporné, ale pravdepodobne patria buď do či vedľa taxónu Lepidosauromorpha alebo do či vedľa taxónu Archosauromorpha alebo niekde vedľa Lepidosauromorpha a Archosauromorpha. Na tieto miesta v systéme patria buď priamo alebo ako súčasť "medzitaxónu". Takýmito medzitaxónmi môžu byť:
Staršie sa jašteroplutvé zaraďovali do taxónu jašteroplutvovce (lat. Synaptosauria) - podrobnejšie pozri v článku jašteroplutvovce.
Vnútorná systematika.
jašteroplutvé v širšom zmysle (Sauropterygia v širšom zmysle):

</doc>
<doc id="664681" title="Kvalifikácia na Majstrovstvá sveta vo futbale 2022 – Severná a Stredná Amerika a Karibik" url="https://sk.wikipedia.org/wiki?curid=664681">
Kvalifikácia na Majstrovstvá sveta vo futbale 2022 – Severná a Stredná Amerika a Karibik

Severoamerická, stredoamerická a karibská časť kvalifikácie na Majstrovstvá sveta vo futbale 2022 je jednou zo šiestich kontinentálnych častí kvalifikácie MS vo futbale 2022, ktoré sa budú konať v Katare. Je určená pre národné tímy, ktoré sú členmi Konfederácie severoamerického, stredoamerického a karibského zväzového futbalu (CONCACAF). Organizácii CONCACAF sú k dispozícii tri priame miesta na finálovom turnaji a jedno miesto v medzikonfederačnom play-off.
Formát.
Dňa 27. júla 2020 CONCACAF oznámil nový formát pre kvalifikáciu Majstrovstiev sveta.
Prvé kolo: Tímy CONCACAF umiestnené od 6. do 35. miesta podľa rebríčka FIFA z júla 2020 sú rozdelené do šiestich skupín po piatich a odohrajú skupinu systémom jedenkrát každý s každým (dva zápasy doma a dva vonku), pričom víťazi skupín sa kvalifikujú do druhého kola.
Druhé kolo: Šesť víťazov skupín z prvého kola bude hrať dvojzápas play-off doma a vonku. Traja víťazi postúpia do finálového kola.
Tretie kolo: Traja víťazi druhého kola sa pripoja k piatim najlepším tímom CONCACAF na základe rebríčka FIFA z júla 2020 a budú hrať zápasy každý s každým v jednej skupine. Najlepšie tri tímy sa kvalifikujú na majstrovstvá sveta, štvrtý tím postupuje do play-off medzi konfederáciami.
Účastníci.
Všetkých 35 národných tímov pridružených k FIFA z CONCACAF pôvodne vstúpilo do kvalifikácie. Tímy boli nasadené na základe ich postavenia v rebríčku FIFA z júla 2020 (uvedené v zátvorke). Svätá Lucia však neskôr z kvalifikačnej súťaže odstúpila a celkový počet tímov znížila na 34.
Časový plán.
Harmonogram súťaže sa podľa medzinárodného kalendára zápasov FIFA očakáva nasledovne:
25. júna 2020 FIFA oznámila, že medzikonfederačné play-off, ktoré sa malo pôvodne hrať v marci 2022, sa presunulo na jún 2022 a v júni 2021 sa pre CONCACAF predĺži okno z dvoch zápasov na štyri. 8. septembra 2020 CONCACAF oznámil, že zápasy naplánované na október a november 2020 budú presunuté na rok 2021. 4. decembra 2020 FIFA oznámila, že okná v kalendári medzinárodných zápasov FIFA na september 2021, október 2021, január 2022 a marec 2022 sa každé predlžuje o jeden deň, aby bolo možné hrať tri zápasy v jednom okne. V ten istý deň CONCACAF oznámil revidovaný kvalifikačný plán.
Prvé kolo.
Šesť najvyššie umiestnených tímov prvého kola podľa rebríčka FIFA bolo nasadených do skupín A až F. Tímy vo svojich skupinách nastúpia proti sebe raz, spolu teda na štyri zápasy; dva domáce a dva zápasy vonku. Žreb prvého kola sa konal 19. augusta 2020 v sídle FIFA v Zürichu.
Druhé kolo.
V druhom kole bude šesť víťazov skupín z prvého kola hrať v troch dvojiciach play-off doma a vonku. Víťazi postúpia do tretieho kola.
Tretie kolo.
Výsledkom revízie kvalifikačného formátu Majstrovstiev sveta CONCACAF-om bola tradičná šestka rozšírená na osem tímov tretieho a rozhodujúceho kola. Päť najlepších tímov CONCACAF v rebríčku FIFA z júla 2020 vstupuje do tretieho kola a pridáva sa k trom víťazom druhého kola. Žrebovanie o určenie harmonogramu tretieho kola sa konalo 19. augusta 2020 v sídle FIFA v Zürichu.
Medzikonfederačné play-off.
Play-off medzi konfederáciami bude určené ďalším žrebom, ktoré sa uskutoční neskôr. Hrať by sa malo podľa plánu v júni 2022.

</doc>
<doc id="664682" title="5,56 × 45 mm NATO" url="https://sk.wikipedia.org/wiki?curid=664682">
5,56 × 45 mm NATO

5,56 × 45 mm NATO je štandardný puškový náboj s bezokrajovú nábojnicou fľašového tvaru a stredného balistického výkonu používaný silami NATO. Vyvinutý bol koncom 70. rokov v Belgicku firmou FN Herstal. Skladá sa z patrón s označením SS109, SS110 a SS111. Dňa 28. októbra 1980 bol v rámci STANAG 4172 štandardizovaný ako druhý štandardný náboj pre služobné pušky síl NATO aj mnoho krajín, ktoré členmi NATO nie sú. Hoci nie sú úplne identické, bol rad nábojov 5,56 × 45 mm NATO odvodený od náboja .223 Remington, navrhnutého spoločnosťou Remington Arms na začiatku 60. rokov, ktorému je rozmerovo podobná. 

</doc>
<doc id="664684" title="7,62 × 51 mm NATO" url="https://sk.wikipedia.org/wiki?curid=664684">
7,62 × 51 mm NATO

7,62 × 51 mm NATO (oficiálna nomenklatúra 7,62 NATO) je puškový náboj s bezokrajovú nábojnicou fľašového tvaru, ktorý bol zavedený v 50. rokoch 20. storočia ako štandardný puškový náboj krajín NATO. Populárnym sa stal aj mimo armádu.
Niekedy je mylne zamieňaný s nábojom s podobným názvom - ruským 7,62 × 54 mm R, ktorý je o niečo dlhšia a s okrajom.
7,62 × 51 mm NATO bol v amerických službách predstavený na konci 50. rokov v puške M14 a guľometu M60. M14 bola v USA neskôr nahradená puškou M16 ráže 5,56 × 45 mm NATO, ktorú prijala pechota. Avšak M14 a mnoho ďalších zbraní, ktoré používajú náboj 7,62 × 51 mm NATO, zostávajú v službe, vrátane odstreĺovacích pušiek, stredných a univerzálnych guľometov ako napr. M240 a rôznych pušiek, ktoré používajú špeciálne jednotky. Náboj sa používa okrem pechotných zbraní, aj u zbraní lafetovaných na vozidlách, lietadlách i lodiach.

</doc>
<doc id="664695" title="Blanovce" url="https://sk.wikipedia.org/wiki?curid=664695">
Blanovce

Blanovce (iné názvy: blanaté, amniota, amnioty, amnióty, vyššie stavovce, stavovce so zárodočnými obalmi, suchozemské stavovce - lat. Amniota ; zriedkavo: plazy - lat. Reptilia [v najširšom zmysle]) sú veľký monofyletický taxón štvornožcov. Blanovce zahŕňajú všetky štvornožce okrem obojživelníkov v tradičnom (teda najširšom) ponímaní; inými slovami: blanovce zahŕňajú všetky stavovce okrem bezblanovcov. 
Blanovce sú teda (pri použití tradičnej terminológie) taxón, ktorý tvoria triedy plazy, vtáky a cicavce; i keď treba dodať, že najnovšie sa do blanovcov zaraďuje aj jedna malá podskupina obojživelníkov v tradičnom ponímaní, ktorá sa volá Recumbirostra, a u niektorých autorov aj podskupina obojživelníkov, ktorá sa volá Diadectomorpha (pozri nižšie kapitolu Systematika).
Charakteristika.
Charakteristické pre ne je to, že ich embryá majú zárodočné obaly (amnión [lat. amnion], seróza [lat. serosa], alantois [lat. allantois]). Blanovce sú suchozemské živočíchy, iba niektoré z nich prešli sekundárne do vodného prostredia. 
Systematika.
Zaradenie v systéme.
Blanovce z vývojového hľadiska patria pod obojživelníky v najširšom zmysle. Napr. Benton 2014 ich konkrétne zaraďuje do skupiny nazývanej nadrad Reptiliomorpha (=†Embolomeri+ †Gephyrostegidae+ †Seymouriamorpha+ †Lepospondyli+ †Diadectomorpha + blanovce). Z tradičných dôvodov a preto, že presná poloha blanovcov v rámci obojživelníkov je sporná, sa však blanovce spravidla zaraďujú oddelene od obojživelníkov. Pri systéme podľa Bentona 2014 by navyše zaradenie blanovcov pod Reptiliomorpha logicky znemožnilo použiť pre jednotlivé taxóny blanovcov úroveň „trieda“, ktorá je ale veľmi zaužívaná pre vtáky, cicavce atď.
Vnútorná systematika.
Súčasný hlavný systém.
blanovce (Amniota) :
Poznámky:
Iné systémy.
Iné a najmä staršie systémy blanovcov pozri v článku Systematika stavovcov (najmä prehľad v hornej časti).

</doc>
<doc id="664708" title="Čmeľ zemný" url="https://sk.wikipedia.org/wiki?curid=664708">
Čmeľ zemný

Čmeľ zemný ("Bombus terrestris") je jedným z najpočetnejších druhov čmeľov v Európe. Často sa používa pri komerčnom opeľovaní skleníkov (hlavne paradajok), takže je rozšírený aj v oblastiach, kde nie je pôvodný, napríklad v Tasmánii a Novom Zélande. Je to eusociálny hmyz s presahom generácií, deľbou práce a kooperatívnou starostlivosťou o plod. Kráľovná je monandrická, čo znamená, že sa pári iba s jedným samcom. 
Pôvodom je z Európy a Ázie. Kráľovná je veľká 20 – 22 mm, robotnice 11 – 17 mm a samce 14 – 16 mm. Má dva žlté pruhy, jeden na hrudi a druhý na bruchu. Robotnice a samce majú biely zadok a kráľovná ho má hnedastý. 
Svoju potravu si skladujú a zvyčajne sa živia nektárom a peľom. 
Kráľovná po hibernácii zakladá kolóniu na začiatku jari. Hniezdo vytvára pod zemou, hlavne opusteným norách od hlodavcov. Kolónia môže mať veľkosť až 350 robotníc. Od konca leta do jesene sa liahnu samce aby oplodnili mladú kráľovnú, ktorá bude zakladať kolóniu na budúci rok. Výnimočne prezimuje celá kolónia, často však iba nové kráľovné.

</doc>
<doc id="664720" title="Hercule Poirot (seriál)" url="https://sk.wikipedia.org/wiki?curid=664720">
Hercule Poirot (seriál)

Hercule Poirot je britský kriminálny televízny seriál z rokov 19892013 na motívy detektívok Agathy Christie, kde je ústrednou postavou Hercule Poirot, belgický súkromný detektív žijúci v Anglicku, predstavovaný hercom Davidom Suchetom.
Dej.
Dej sa odohráva v rokoch po 1. svetovej vojne, až do doby po konci 2. svetovej vojny. Je tu zachytená atmosféra 30. rokov 20. storočia, a to predovšetkým vďaka výprave (budovy, interiéry atď.), kostýmom, rekvizitám atď. Vystupujú tu vedľajšie postavy, ktoré detektívovi pomáhajú pri riešení jeho prípadov a ich výskyt len ľahko kopíruje knižné predlohy. V starších dieloch (19892002) to boli inšpektor Japp, kapitán Hastings a slečna Felicity Lemonová; v novších dieloch (od roku 2006) spisovateľka Ariadne Oliverová a sluha George.

</doc>
<doc id="664724" title="ITV" url="https://sk.wikipedia.org/wiki?curid=664724">
ITV

ITV (celým názvom "Independent Television"; doslova: "samostatná televízia") je britská komerčná televízna stanica, ktorá začala vysielať v roku 1955, vtedy ako druhá v Spojenom kráľovstve.
Dejiny.
Stanica bola založená 22. septembra 1955 ako konkurenčná televízia k BBC. V tomto roku začal proces zakladania tzv. "regionálnych frančíz", ktorý bol dokončený v roku 1962, kedy ich celkový počet bol 13 frančíz. V začiatkoch vysielania existovalo niekoľko miest, kde se striedali víkendové a každodenné frančízy, toto striedanie bolo s výnimkou Londýna zrušené v roku 1968. ITV má tiež spoločne s Channel 4 vlastný dozorný orgán Ofcom.
Kanály.
Každý z kanálov (okrem CITV) má HD verziu a tzv. timeshift verziu, posunutú o hodinu dopredu.
Programy.
ITV vyrobila veľa známych programov, napr. "Mr. Bean", "Profesionáli", "Hercule Poirot" a dalšie. Zo súčasnej tvorby sa dajú vymenovať napríklad soap opery "Coronation Street", "Emmerdale", "This Morning", "Loose Women" alebo "X Factor".

</doc>
<doc id="664725" title="Ondrej Janček" url="https://sk.wikipedia.org/wiki?curid=664725">
Ondrej Janček

Ondrej Janček (19. november 1871, Satu Mare - 28. marec 1947, Ružomberok) bol slovenský stavebník, podnikateľ a politik HSĽS v medzivojnovom Česko-Slovensku. 
Narodil sa v rumunskom meste Satu Mare, pretože jeho otec remeselník musel za prácou chodiť po celom vtedajšom Uhorsku. Detstvo neskôr prežil v Budapešti. Neskôr sa rodina vrátila späť do Ružomberka, odkiaľ pochádzali. Tu Ondrej Janček absolvoval ľudovú školu a gymnázium. V Bratislave sa vyučil za mäsiara, no už v roku 1890 odchádza študovať do Štajerského Hradca priemyselnú školu. Absolvoval päť semestrov na stavebnom oddelení a skončil s vynikajúcim prospechom. Po tejto škole ešte absolvoval priemyslovú školu v Budapešti, kde zložil aj murársko-majstrovskú skúšku. Po štúdiách pracoval v otcových závodoch, zápalkárni, tehelni i na píle. V období tvrdej maďarizácie sa angažoval v slovenskom hnutí. Za svoju činnosť bol spolu s Andrej Hlinkom v roku 1907 odsúdený na polroka žalára v meste Segedín. 
Po skončení I. svetovej vojny sa angažoval za vznik Česko-Slovenska a bol stúpencom politiky Andreja Hlinku, no na začiatku 20. rokov sa začal orientovať na centralistickú politiku, aby sa v roku 1925 opäť priklonil k politike ľudákov. Dve volebné obdobia zastupoval HSĽS ako senátor Národného zhromaždenia republiky Československej. Po roku 1938 sa z politiky stiahol a venoval sa stavebníctvu, napr. v roku 1940 jeho stavebná firma realizovala časť severnej Tatranskej magistrály cez Ružomberok. Okrem toho bol predsedom, resp. starostom Spoločenstva staviteľov. Pochovaný je na cintoríne v Ružomberku. 

</doc>
<doc id="664727" title="Michal Polák (hudobník)" url="https://sk.wikipedia.org/wiki?curid=664727">
Michal Polák (hudobník)

Michal Polák (* 10. marec 1944 - † 15. marec 2021 Brno) bol český spevák a gitarista.
V prvej polovici 60. rokov pôsobil v brnenských skupinách Medic club a Shakers. V apríli 1966 sa stal členom Synkop 61, kde bol hlavným spevákom a frontmanom až do roku 1979, kedy zo skupiny odišiel. V roku 1992 hral so Synkomapi na koncertoch série Comeback, v obnovenej skupine pôsobil od roku 1995 až do svojej smrti v roku 2021. Na prelome 70. a 80. rokov 20. storočia bol s Jiřím Vondrákem a Antonínem Bodlákem členom hudobnej formácie Vondrák-Bodlák-Polák, ktorej prvý album "Farby", obsahujúci nahrávky z počiatku 80. rokov, vyšiel v roku 2015. 
Zomrel vo veku 77 rokov dňa 15. marca 2021 na komplikácie spojené s covidom-19 a ďalšími vážnymi zdravotnými problémami. 

</doc>
<doc id="664729" title="Impakt astronomického telesa" url="https://sk.wikipedia.org/wiki?curid=664729">
Impakt astronomického telesa

Impakt astronomického telesa je udalosť, kedy dôjde k dopadu astronomického telesa na povrch iného, väčšieho astronomického telesa. Pri dopade astronomického telesa (meteoroidu, planétky, kométy) se uvolní energia a spravidla dochádza i ku vzniku impaktného kráteru. 
Impakty sú prírodné procesy, ktoré mali aj významnú úlohu pri formovaní slnečnej sústavy už od jej vzniku. Tiež niektoré veľké vymierania mohli byť spôsobené práve impaktom astronomického telesa. Najznámejšie vymieranie je na konci kriedy spred 66 miliónmi rokov, kedy asteroid s priemerom 10 km dopadol do vôd vtedajšieho Mexického zálivu a pravdepodobne ukončil éru dinosaurov. Predpokladáme, že následne na celej zemeguli nastalo, vplyvom vyvrhnutia prachu a odparenia irídia z energie dopadu, z požiarov a splodín z vyvolanej tektonickej činnosti, na dlhé roky zatienenie oblohy a nízke teploty - podmienky podobné scenáru zimy po nukleárnej vojne. Práve dôkazy týchto globálnych katastrof potvrdzujú impakt astronomického telesa, ako jednu z najväčších hrozieb pre ľudstvo a život na Zemi. 
Zasiahnutie Zeme.
Výskyt nebezpečných telies.
V roku 2016 bolo známych 717 768 asteroidov s presne určenou dráhou. Z toho je 15 098 NEO (blízko-zemských objektov), čo sú 3% z odhadovaného počtu. Pravdepodobnosť zrážky so Zemou ja tým menšia, čím je vesmírny objekt väčší. Riziko je zobrazené v nasl. tabuľke.
Dôsledky impaktu.
Mikrometoeoroidy a malé meteoroidy, hoci dopadajú na Zem nepretržite, nepredstavujú vážnejšie riziko pre život na Zemi najmä vďaka ochrane atmosféry, kde zhoria a na Zem dopadne len prach, alebo menšie kúsky. Väčšie telesá 4m - 85m obykle vybuchnú ešte pred dopadom na Zemský povrch. Ničivé následky väčšieho rozsahu môžme očakávať asi od veľkosti 20m - 50m. Napríklad Čeljabinský meteorit v roku 2013 mal odhadovanú veľkosť 17m. Telesá nad 85m dopadajú na povrch Zeme a dôsledky môžu už mať globálny charakter. Veľkosť predpokladaného vytvoreného kráteru podľa veľkosti meteoritu ukazuje nasl. tabuľka.
Zasiahnutie planét a mesiacov.
Pri dopadoch na kamenné planéty a mesiace, podobne ako na Zemi, dochádza k uvoľneniu kinetickej energie, vyvrhnutiu materiálu z miesta dopadu a spravidla dochádza i ku vzniku impaktného kráteru. Zvlášť na planétach a mesiacoch bez atmosféry, alebo s riedkou atmosférou dopadajú na povrch aj menšie meteoroidy, ktorých dopad je však podstatne častejší, ako dopad veľkých telies. Preto riešenie protimeteorickej ochrany pripravovanyých kozmických základní na týchto telesách bude jednou z výziev vesmírnej architektúry.

</doc>
<doc id="664730" title="Elektrický rušeň 103" url="https://sk.wikipedia.org/wiki?curid=664730">
Elektrický rušeň 103

Elektrický rušeň 103 je malá dvojnápravová akumulátorový rušeň určený pôvodne pre prevádzku na vlečkách a električkových tratiach.
História.
Štyri rušne typu ŠKODA 16E boli vyrobené podľa požiadaviek podnikov, kde mali do budúcna slúžiť, v vtedajších Závodoch V. I. Lenina v Plzni v rokoch 19541958. Pôvodne boli napájané z troleje s jednosmerným napätím 600 V, spôsob napájania dvoch z nich bol nskôr zmenení. Rušeň s výrobným číslom 3235/1954 bol dodaný na vlečku do Větřnínu. Postupom času bola zrekonštruovaná na dieselelektrický rušeň a v roku 1972 bola zošrotovaná. Rušeň s výrobným číslom 3236/1954 sem bol tiež dodaný, ale zošrotovaný bol už v roku 1969. Stroj s výrobným číslom 3237/1954 bol predaný Dopravnému podniku mesta Ostravy kde slúžil v nákladnej doprave a údržbe tratí. Dnes sa nachádza v zbierke vozidiel MHD Technického múzea v Brne. Posledný stroj výrobného čísla 3713/1958 bol dodaný do svitavského Technolenu, kde slúžil asi do roku 1977. V roku 1991 bol predaný do rušňového depa Praha-Masarykovo Nádraží. Tu v roku 1995 došlo k jeho rekonštrukcii na akumulátorový rušeň. Rušeň tu slúžil až do zrušenia depa v roku 2000, potom bol predaný do depa v pražských Vršovíc, kde bol odstavený. O rušeň prejavilo záujem Národné technické múzeum v Prahe (NTM).
Konštrukcia.
Rušeň je kapotový, so stredovým vežovitým stanovišťom strojvedúceho, na oboch stranách sú znížené predstavky. Rušeň je napájený z akumulátorov, ktoré sa dobíjajú zo siete trojfázovým striedavým elektrickým prúdom. Pohon dvojkolies je realizovaný pomocou hriadeľa z prevodovky. Rušeň má pneumatickú priamočinnú brzdu a ručnú vretenovú brzdu.
Prevádzka.
Rušeň sa v neprevádzkovom stave momentálne nachádza v depe Praha-Vršovice.

</doc>
<doc id="664733" title="Planetárna ochrana" url="https://sk.wikipedia.org/wiki?curid=664733">
Planetárna ochrana

Planetárna ochrana, (angl. "Planetary protection" ), tiež všeobecný výraz "ochrana planéty" v spojení s kontamináciou napr. Marsu, alebo Zeme. Významovo planetárna ochrana vychádza z kozmickej zmluvy (vyhláška 40/1968 Z.z.), kde v hlave IX sa doslovne uvádza: "Zmluvné štáty vykonávajú štúdium kozmického priestoru vrátane Mesiaca a iných nebeských telies a ich výskum tak, aby predišli ich škodlivému zamorovaniu a taktiež nežiadúcim zmenám v okolí Zeme, ktoré by mohli nastať prenesením mimozemskej hmoty, a pokiaľ je to nevyhnutné, robia proti tomu príslušné opatrenia."
Planetárna ochrana je hlavným konceptom, pri navrhovaní medziplanetárnej misie, na zabránenie biologickej kontaminácie aj cieľového nebeského telesa, ale aj Zeme v prípade misií s návratom vzoriek. Planetárna ochrana reflektuje na neznámu povahu vesmírneho prostredia a vôľu vedeckej komunity zachovať pôvodnú povahu nebeských telies, kým ich nebude možné podrobne študovať. 
Existujú dva typy medziplanetárnej kontaminácie. Dopredná kontaminácia je prenos životaschopných organizmov zo Zeme na iné nebeské teleso. Spätná kontaminácia je prenos mimozemských organizmov, ak existujú, do biosféry Zeme.

</doc>
<doc id="664737" title="Zuzana Růžičková" url="https://sk.wikipedia.org/wiki?curid=664737">
Zuzana Růžičková

Zuzana Růžičková, vydatá Kalabisová ( 14. január 1927 Plzeň - 27. september 2017 Praha), bola česká klaviristka, čembalistka a hudobná pedagogička, manželka hudobného skladateľa Viktora Kalabisa.
Život.
Zuzana Růžičková sa narodila v Plzni, kde získala aj svoje prvé hudobné vzdelanie u Marie Provazníkovej-Šaškovej. Hre na klavír sa venovala do roku 1942, kedy bola deportovaná do koncentračného tábora Terezín, následne do Osvienčimu a Bergen-Belsenu . Už za svojho pobytu v Terezíne sa tu zoznámila s väznenými hudobníkmi, okrem iného tiež s operným spevákom Karlom Bermanom či Gideonom Kleinom. V koncentračnom tábore ochorela škvrnitým týfusom, z ktorého sa po oslobodení dlhodobo liečila, preto sa do Plzne vrátila až v auguste 1945. Tvrdou prácou v pracovnom tábore mala zničené ruky, napriek tomu však v septembri 1945 nastúpila do hudobnej školy. Jej učiteľom v Plzni bol Bohdan Gsölhofer, riaditeľ hudobnej školy, kde v rokoch 1945 až 1947 študovala. V roku 1947 tu Zuzana Růžičková vystúpila na akreditačnom koncerte, ktorým sa mestská hudobná škola uchádzala o štatút konzervatória, a preto tu vystupovali jej najlepší žiaci. Na budove súčasného Konzervatória Plzeň, v ktorom čembalistka Zuzana Růžičková začala svoju dlhú umeleckú kariéru, bola v januári 2019 odhalená pamätná doska. Autorom dosky je klatovský sochár Václav Fiala a zdobí ju reliéf klaviatúry. 
Zuzana Růžičková cvičila hru na klavír aj 12 hodín denne a každé dva mesiace robila postupové skúšky do ďalšieho ročníka. Čembalo nebolo v tú dobu považované za rovnocenný nástroj s klavírom. Úspešne zložila prijímacie skúšky na AMU a už počas štúdií prešla k štúdiu čembalá. Od roku 1947 až do roku 1951 študovala hru na klavír a čembalo na pražskej AMU. V roku 1956 zvíťazila na medzinárodnej čembalovej súťaži v Mníchove, potom študovala hru na čembalo v Paríži u švajčiarskej profesorky Marguerite Roesgen-Championové.
Bola známa predovšetkým ako výborná interpretka hudobného diela Johanna Sebastina Bacha, na svojom konte mala viac ako 35 dlhohrajúcich dosiek. Ako prvá na svete natočila kompletnú Bachovu tvorbu pre klávesové nástroje. Záznam z rokov 1965 až 1975 bol oslavovaný pre svoj rozsah, majstrovstvo a originalitu. Sama Zuzana Růžičková v rozhovoroch uvádzala, že k Bachovi mala veľmi silný vzťah. Papierik s jeho skladbou držala v ruke, keď prišla do koncentračného tábora v Osvienčime. Jej dlhoročná celosvetová koncertná aktivita jej priniesla aj prezývku "prvá dáma čembala."
V rokoch 1979 až 1990 bola Zuzana Růžičková sólistkou Českej filharmónie. Získala mnoho ocenení: napríklad v roku 2003 dostala od prezidenta medailu Za zásluhy II. stupňa či francúzsky titul Rytiera umenia a literatúry.
Umelkyňa sa preslávila nielen ako čembalistka, ale aj ako pedagogička. Na pražskej AMU u profesorky Růžičkovej študovala hru na čembalo aj profesorka plzenského konzervatória a čembalistka Alena Tichá a Miroslav Brejcha, riaditeľ tohto konzervatória.
V decembri 1952 sa Zuzana Růžičková vydala za hudobného skladateľa Viktora Kalabisa, s ktorým žila v Jindřichovom Hradci.
Zuzana Růžičková zomrela 27. septembra 2017. Je pochovaná na vinohradskom cintoríne.

</doc>
<doc id="664741" title="Peruštica (mesto)" url="https://sk.wikipedia.org/wiki?curid=664741">
Peruštica (mesto)

Peruštica () je mesto (od roku 1969) ležiace v južnom Bulharsku v Plovdivskej oblasti, pričom je centrom a jediným sídlom rovnomenného okresu.
Poloha.
Peruštica leží na okraji Hornotráckej nížiny na severnom úpätí západorodopského horského chrbta Černatica () v nadmorskej výške približne . Nachádza sa 23 kilometrov juhozápadne od Plovdivu. Priama vzdušná vzdialenosť od hlavného mesta Sofia je 123,3 km.
Dejiny.
Územie mesta je obývané nepretržite už od obdobia staroveku, čo dokazujú archeologické nálezy ako z obdobia Trákov, tak z obdobia Starovekého Ríma a stredoveku. V období bulharského národného obrodenia bola Peruštica významným osvetovým obrodeneckým strediskom. Peruštica je známa ako staré revolučné sídlo so slávnou účasťou v Aprílovom povstaní. Revolučný výbor bol v meste založený priamo Vasilom Levským a obyvatelia Peruštice sa v povstaní zúčastnili masovo. Po potlačení povstania však bolo mesto vypálené a stovky preživších obyvateľov, vrátane vodcov povstania, bolo ubitých. Obyvatelia Peruštice sa aktívne účastnili aj Septembrového povstania v roku 1923 a v priebehu druhej svetovej vojny sa z miestnych obyvateľov rekrutovalo množstvo partizánov pôsobiacich v antifašistickom odboji v rokoch 19411944. V roku 1959 bola k Peruštici pripojená neďaleká dedina "Pastuša" (), ktorá je aj v súčasnosti oddelene ležiacou štvrťou dnešného mesta. V roku 1969 získala Peruštica štatút mesta a v roku 1998 sa stala administratívnym centrom novovzniknutého okresu.
Hospodárstvo.
Mesto je predovšetkým významnym ovocinárskym a vinárskym centrom centrálneho južného Bulharska. Významný je aj chov hospodárskych zvierat, pestovanie zeleniny a citrusov v oranžériách. Okrem to je Peruštica známa výrobou elektrických spotrebičov a konzervárskym priemyslom.
Pamiatky a zaujímavosti.
Najvýznamnejšou pamiatkoou je tzv. historický chrám svätého Michala archanjela, z roku 1848 v ktorom bolo v priebehu aprílového povstania v roku 1878 zabitých 347 bulharských obyvateľov mesta. Dalšími významnými pamiatkami sú Chrám svätého Atanáza, alebo Danovova škola ležiaca blízko pri chráme svätého Michala. V meste sa taktiež nachádza historické múzeum, budova komunitného centra „Prosveta“ a viacero pamätníkov.
Južne od mesta sa nachádzajú zvyšky pevnosti Peristica. Severovýchodne od Peruštice, medzi mestom a oddelene ležiacou štvrťou Pastuša sa nachádza významná pamiatka v podobe zvyškov ranokresťanského tzv. Červeného chrámu. Na pahorku "Vlasevica" () nad mestom sa nachádza hojne navštevovaný tzv. "Pamätník troch pokolení" () a v blízkosti neho menší "Pamätník zabitých parlamentárov" ().&lt;ref name="https://opoznai.bg"&gt;https://opoznai.bg&lt;/ref&gt;
Horský turizmus.
Peruštica je dôležitým centrom s možnosťami ubytovania pre turistov v tejto časti pohoria Rodopy. Je východzím bodom pre výstup k horským chatám "Vărchovărch" () a "Brianovštica" (), ktoré ležia južne od mesta.
Infraštruktúra.
Mesto má pravidelné autobusové spojenie s mestami Plovdiv a Stambolijski. Autobusy sú jediná forma verejného dopravného spojenia s mestom. Najbližšia železničná stanica sa nachádza v meste Stambolijski.

</doc>
<doc id="664743" title="Peruštica (okres)" url="https://sk.wikipedia.org/wiki?curid=664743">
Peruštica (okres)

Peruštica () je okres v Plovdivskej oblasti v južnom Bulharsku v Hornotráckej nížine a v pohorí Rodopy.
Geografia.
Okres sa nachádza čiastočne v Hornotráckej nížine a čiastočne v Západných Rodopoch (horský hrebeň Černatica). Rozprestiera sa na rozlohe 48,72 km² z čoho viac ako 23 km² tvorí poľnohospodársky obhospodarovaná pôda. Väčšina okresu sa nachádza v rovinatom teréne. Klimatické podmienky sú mierne.
Sídla.
Jediným sídlom okresu je mesto Peruštica.
Charakteristika.
Okres vznikol prezidentským rozkazom č. 111 z roku 1998 oddelením od okresu Rodopi.
Hospodárstvo.
Okres je z dôvodu výhodných klimatických a geografických podmienok významným poľnohospodárskym regiónom. Prevláda najmä ovocinárstvo a vinohradníctvo, ale aj pestovanie zeleniny. Medzi najviac pestované produkty sa teda radí predovšetkým vinič a následne jablká, broskyne, rajčiaky a uhorky.

</doc>
<doc id="664751" title="Schistosoma" url="https://sk.wikipedia.org/wiki?curid=664751">
Schistosoma

Schistosoma je rod parazitických motolíc známych aj ako krvné motolice. U človeka spôsobujú schistozomózu, ktorú považuje Svetová zdravotnícka organizácia za druhé socioekonomicky najničivejšie parazitické ochorenie (po malárii) so stovkami miliónov infikovaných po celom svete.
Dospelé jedince parazitujú na krvných kapilárach buď v mezentérii alebo plexe močového mechúra, v závislosti od infikujúceho druhu. Medzi motolicami a ploskavcami sú jedinečné v tom, že sú to gonochoristy s výrazným sexuálnym dimorfizmom medzi samcami a samicami. Samica môže vyprodukovať denne až tisíc vajíčok, ktoré sa uvoľňujú močom alebo výkalmi (podľa infikujúceho druhu) a tieto potom infikujú sladkú vodu. Vajíčko sa vo vode vyvinie na larvu. Larva (miracídium) potom musí prejsť cez medzihostiteľa, slimáka. V slimákovi prejde viacerými larválnymi štádiami. Až ďalšie larválne štádium (furkocerkária) môže infikovať cicavce priamym preniknutím cez kožu, kde sa potom zmení na schistosomulu. Následne larva migruje v tele hostiteľa a o mesiac dospieva. Prežívajú 3 až 7 rokov, zriedkavo dlhšie.
Dospelé jedince zdieľajú všetky základné znaky radu "Digenea". Majú základnú bilaterálnu symetriu, ústne a ventrálne prísavky, pokrytie tela syncytiálnou epidermou, uzavretú tráviacu sústavu pozostávajúcu z úst, pažeráka a bifurkačného slepého čreva; oblasť medzi tegumentom a tráviacou sústavou vyplnená voľnou sieťou mezodermových buniek a vylučovacím alebo osmoregulačným systémom založeným na plamienkových bunkách. Dospelé červy bývajú dlhé 10 – 20 mm (0,39–0,79 palca) a používajú globíny z hemoglobínu hostiteľa pre svoju vlastnú obehovú sústavu.
Podľa Svetovej zdravotníckej organizácie sa vyskytujú v týchto oblastiach (január 2017, v abecednom poradí): Afrika, Brazília, Kambodža, Karibik, Čína, Korzika, Indonézia, Laos, Stredný východ, Filipíny, Surinam a Venezuela. Od roku 1965 sa v Európe nevyskytli žiadne prípady, až kým nedošlo v roku 2013 k prepuknutiu ochorenia na Korzike.

</doc>
<doc id="664760" title="Planckov vyžarovací zákon" url="https://sk.wikipedia.org/wiki?curid=664760">
Planckov vyžarovací zákon

Planckov vyžarovací zákon (alebo len Planckov zákon) opisuje závislosť intenzity vyžarovania absolútne čierneho telesa na frekvencii a teplote. 
Zákon.
Planckov zákon ako funkcia frekvencie žiarenia: 
formula_1
kde:
B je intenzita vyžarovania,
formula_2 je frekvencia žiarenia,
T je efektívna teplota telesa,
h je Planckova konštanta,
c je rýchlosť svetla,
kB je Boltzmannova konštanta.
Zákon vieme upraviť na funkciu vlnovej dĺžky formula_3:
formula_4.
Planckov zákon je špeciálnym prípadom Boseho-Einsteinovho rozdelenia pre fotóny.
Využitie.
Stephanov-Boltzmanov zákon.
Stefanov-Boltzmannov zákon vyjadruje svetelný tok telesa, tzn. celkový vyžiarený výkon telesa na jednotku plochy. Získame ho integrovaním Plackovho zákona:
formula_5
kde F je svetelný tok absolútne čierneho telesa, T je jeho efektívna teplota a formula_6 je Stephan Boltzmanova konštanta, formula_7. Stephan-Boltzmanov zákon má široké využitie v astrofyzike, napríklad na zisťovanie vzdialeností vzdialených céfeíd
Wienov posuvný zákon.
Polohu maxima krivky Planckovho zákona popisuje Wienov zákon, ktorý hovorí, že súčin teploty a vlnovej dĺžky, ktorej teleso vyžaruje najviac je konštantný:
formula_8
Stephan-Boltzmanov a Wienov zákon majú široké využitie v astrofyzike, napríklad na zisťovanie vzdialeností vzdialených galaxií pomocou pozorovania céfeíd.
História.
Žiarenie absolútne čierneho telesa bolo dlho fyzikálnou záhadou. Z pohľadu klasickej fyziky totiž hrozila tzv. Ultrafialová katastrofa, ktorá predpovedala, že každé teleso musí intenzívne žiariť aj na veľmi krátkych vlnových dĺžkach, čo sa nepozorovalo. Naopak z meraní vyplývalo, že hoci intenzita žiarenia v závislosti na jeho frekvenciu pre nízke frekvencie rastie s druhou mocninou, tak pre vyššie frekvencie intenzita exponenciálne klesá. 
Max Planck zistil, že svetelná energia je vyžarovaná len v určitých balíčkoch - kvantách, a nie spojito. On sám ale považoval kvantá len za matematický obrat, ktorý ho priviedol k výsledku v súlade s experimentom. Správny význam dal kvantám Albert Einstein v roku 1905, ktorý Planckovu myšlienku rozvinul a prehlásil, že svetlo samotné sa skladá z fotónov, čo sú jednotlivé kvantá svetla, vďaka čomu vysvetlil fotoelektrický jav. Einstein tak prispel k pochopeniu princípu duality hmoty, ktorá vykazuje vlnové aj časticové vlastnosti.
Planckov vyžarovací zákon je špeciálnym prípadom Boseho-Einsteinovo rozdelenie pre fotóny.
Max Planck odvodil zákon v roku 1900 pozorovaním experimentu, čo je považované za vrchol štatistickej fyziky. O rok neskôr dokázal zákon aj fyzikálne odvodiť, za čo dostal v roku 1918 Nobelovu cenu za fyziku.

</doc>
<doc id="664775" title="Mikołaj Rej z Nagłowic" url="https://sk.wikipedia.org/wiki?curid=664775">
Mikołaj Rej z Nagłowic

Mikołaj Rej z Nagłowic (iné mená: Mikuláš Rej (z Nagłowic), staršie v poľštine aj Rey; * 4. február 1505, Žuravno† medzi 8. septembrom až 4./5. novembrom 1569, Rejowiec/Oksza) bol poľský renesančný didaktický spisovateľ, moralista a kalvínsky polemista. Tradične býva označovaný ako „otec poľskej literatúry“ alebo „otec poľského písomníctva“. Niekedy býva označovaný aj ako poľský Dante.
Vo svojej literatúre kombinoval stredovekú náboženskú tematiku s prvkami renesančného humanizmu. Známe sú najmä jeho prozaické práce, no tvoril aj satirické básne, epigramy (tzv. fígliky) či drámy. Jeho diela sa vyznačovali jednoduchým ľudovým štýlom a mali značný vplyv na barokovú literatúru 17. storočia. Hoci na istej úrovni ovládal aj latinčinu, svoje diela písal v poľštine. Známy je jeho výrok: "Nech susedné národy vedia, že Poliaci nie sú husy a majú svoj vlastný jazyk." Preložil do poľštiny Dávidove žalmy.
Životopis.
Mikołaj Rej sa narodil 4. februára 1505 v dnešnom Žuravne (poľ. Żurawno) neďaleko Halyču. Pochádzal zo zámožnej šľachtickej rodiny. Spočiatku navštevoval školu v Skalbmierzi, neskôr vo Ľvove. Jeden rok študoval tiež na krakovskej akadémii, no svoje znalosti získal vo veľkej miere samoučbou. Rané roky svojho života trávil hlavne lovom, zábavami a sociálnym životom.
V roku 1525 odišiel na želanie svojho otca žiť na dvor poľského magnáta Andrzeja Tęczyńského, kde sa mal naučiť spoločenským manierom. V tomto období navštevoval hodiny pravopisu, literatúry a štylistiky. Objavuje sa uňho záujem o poéziu. Po smrti svojho otca sa vrátil na svoje panstvá v okolí Chełmska. Vďaka vhodnému hospodáreniu sa z neho postupne stal zámožný človek.
V roku 1531 sa oženil so Zofiou Kosównovou, neterou ľvovského arcibiskupa. Rej bol veľmi aktívny a spoločenský človek. Patril k významným reformačným aktivistom v Poľsku. S kalvinizmom sa zoznámil počas častých pobytov na dvore Mikołaja Sieniawského. V istom období svojho života konvertoval a stal sa jedným z prvých zástancov nového kresťanského smeru v Poľsku. Navštevoval kalvínske synody a na svojich pozemkoch zakladal miestne kalvínske spoločenstvá. Bol zodpovedný za rozvoj poľského teologického jazyka, pretože táto oblasť bola predtým vyhradená pre latinčinu. Cestoval tiež po poľsko-litovskej krajine, zúčastňoval sa na parlamentných zasadnutiach a súdnych sporoch o majetky. Založil tiež dve mestá: Oksza a Rejowiec. Bol v úzkom kontakte s kráľom Žigmundom Starým a Žigmundom II. Augustom. Za preklad žaltára do poľštiny získal od kráľa Žigmunda Starého panstvo Temerowka a Žigmund August mu za jeho služby, mu daroval dedinu Dziewięćle.
Na konci svojho života Mikołaj Rej často menil miesto svojho pobytu a neustále získaval nové statky. Zomrel v druhej polovici roku 1569. Miesto jeho posledného odpočinku je neznáme.
Dielo.
Mikołaj Rej bol jedným z prvých básnikov, ktorí písali v poľštine. Veril, že písanie je jeho osobným spoločenským poslaním. Jeho tvorba bola adresovaná hlavne šľachte strednej triedy, čo je viditeľné najmä na štýle jeho najvýznamnejších diel. Rejove diela sú písané hovorovým jazykom a často veľmi tupým spôsobom odkazujú na každodenné reality. Preložil do poľštiny niektoré náboženské diela.
Jeho tvorba sleduje konvencie mnohých literárnych žánrov. Ako prvý uviedol do poľskej literatúry epos. Jeho diela mali predovšetkým formovať postoj renesančného človeka. Vyznačujú sa jednoduchosťou, živosťou a rozprávaním príbehov. Jazyk je založený na hovorovej reči, obsahuje prvky ľudovej kultúry. Spoločnou témou jeho diel je moralizovanie a didakticizmus.
Písal kázne ("Postylla"), drámy ("Żywot Józefa -" Život Jozefa), hry o morálke ("Ku­piec" - Kupec), preklady ("Psal­my" - Žalmy), dialógy ("Krót­ka roz­pra­wa" - Krátke pojednanie) a epigramy ("Figliki"). Bol autorom dvoch populárnych diel ("Zwier­cia­dło" - Zrkadlo, "Wi­ze­ru­nek" - Obrázok), v ktorých nastolil problémy týkajúce sa správania bežných kresťanov počas renesancie. Počas svojho života bol Mikołaj Rej uznávaným a veľmi populárnym spisovateľom. Napriek tomu, že sa ukázal ako veľmi plodný a mimoriadne všestranný umelec, mnoho z jeho diel sa dodnes nezachovalo. Cenené bývajú najmä jeho spoločenské a morálne satiry, v ktorých komentoval okolitú realitu. Rejova tvorba dlhé roky formovala poľskú literatúru. Mnoho spisovateľov pod jeho vplyvom začalo odvážne vyjadrovať svoje názory na spoločenské, politické a národné otázky.
Jeho dielo "Żywot Józefa" (1545) vyšlo v roku 1996 v českom preklade ("Život Josefa z rodu židovského").

</doc>
<doc id="664776" title="Katarína z Poděbrad" url="https://sk.wikipedia.org/wiki?curid=664776">
Katarína z Poděbrad

Katarína z Poděbrad (* 11. november 1449 Poděbrady† 8. marec 1464 Budín) bola dcéra českého kráľa Jiřího z Poděbrad a jeho prvej manželky Kunhuty zo Šternberka, prvá manželka Mateja Korvína a uhorská kráľovná.
Život.
Matejovou prvou nevestou bola Alžbeta Celjská, ktorá ale zomrela ešte v detskom veku. 1. mája 1461 sa len osemnásťročný uhorský kráľ Matej Korvín oženil s mladou dcérou Jiřího z Poděbrad. Svadba bola dohodnutá už začiatkom roku 1458 a mala podľa strážnických dohôd prebehnúť v priebehu nasledujúceho roku. Trvalo však niekoľko let, než medzinárodná politická situácia umožnila uzatvorenie manželstva, a Katarína preto odišla do Uhorska až v roku 1461.
Na budínskom dvore o Kataríne zložil niekoľko latinských epigramov uhorský básnik Janus Pannonius.
Tri roky po svadbe porodila Katarína, ktorá mala iba štrnásť rokov, prvé dieťa, ktoré sa ale narodilo mŕtve. Ona sama zomrela o niekoľko dní potom. Pochovaná bola v budínskom Kostole svätého Žigmunda.

</doc>
<doc id="664784" title="Kojak" url="https://sk.wikipedia.org/wiki?curid=664784">
Kojak

Kojak je americký kriminálny televízny seriál, ktorý sa nakrúcal v rokoch 19731978. V piatich sériach dosiahol počet 118 častí. Hlavným hrdinom je charizmatický poručík Theo Kojak, stvárnený Telly Savalasom.
Dej.
Kojak pracuje na policajnom oddelení v Manhattane, vtedy jednej z častí New Yorku. Jeho nadriadeným je kapitán Frank McNeil (Dan Frazer). Obaja sa poznajú dlhé roky a vedia, že sa na seba môžu stopercentne spoľahnúť. Pri svojej práci rieši Kojak zločiny vrážd, krádeží a vydieranie. Používa vlastný štýl práce. Je vybavený neomylným inštinktom, ktorý ho vždy privedie na správnu stopu.
Jeho kolegovia sú tiež detektívy Stavros (ktorého hraje Tellyho brat George Savalas), Rizzo (Vince Conti) a Saperstein (Mark Russell). Práve od nich Kojak občas očakáva obdobný štýl premýšľania, ako má on sám. Nie vždy s tým však má úspech. Nitky niektorých prípadov vedú až k najvyšším kruhom, a tak naňho zodpovední ľudia občas vyvíjajú nátlak. On sa ale nezľakne a vždy ide za svojím cieľom: dostať pravého páchateľa. Kojak miluje lízatká a má tiež jedinečný zmysel pre humor.
Námet a ďalšie spracovanie.
Postava Kojaka vznikla podľa námetu filmu "Marcus Nelson Murders", ktorý bol natočený v roku 1973 podľa románu Selwyna Rabba.
Na základe úspechu tohto seriálu neskôr vzniklo v priebehu 80. rokov niekoľko ďalších televíznych filmov. V roku 2005 vznikol tiež deväťdielny remake káblovej televízie USA Network. Studio Universal Pictures v roku 2012 oznámilo, že chce natočiť filmový remake s Vinem Dieselem v hlavnej roli.

</doc>
<doc id="664790" title="Lil Nas X" url="https://sk.wikipedia.org/wiki?curid=664790">
Lil Nas X

Montero Lamar Hill (* 9. apríl 1999, Lithia Springs, Georgia, USA), známy pod umeleckým menom Lil Nas X, je americký rapper, spevák, skladateľ a internetová osobnosť. Preslávil sa svojím country rap singlom "Old Town Road", ktorý predtým, ako sa v novembri 2019 vyšplhal na medzinárodne hudobné rebríčky a získal diamantové ocenenie, dosiahol virálnu popularitu na sociálnej sieti TikTok. Singel strávil devätnásť týždňov na vrchole rebríčka "Billboard" Hot 100 v Spojených štátoch, čo sa stalo po prvýkrát od roku 1958.
Vydal niekoľko remixov "Old Town Road", z ktorých najobľúbenejší bol s country spevákom Billy Ray Cyrusom. V júni 2019 vyšiel verejne ako homosexuál. Po úspechu Old Town Road vydal svoje debutové EP s názvom 7 so singlami "Panini", ktorý sa umiestnil na 5. priečke Hot 100 a "Rodeo".
Lil Nas X bol najviac nominovaným mužským umelcom na 62. ročníku udeľovania cien Grammy, na ktorom získal cenu za najlepší videoklip a cenu za najlepší popový výkon dua alebo skupiny. Za "Old Town Road" vyhral aj dve ceny MTV Video Music Awards a cenu American Music Awards. "Time" ho označil za jedného z 25 najvplyvnejších ľudí internetu za rok 2019 a v roku 2020 bol na zozname "Forbes" 30 pod 30 rokov.
Detstvo.
Montero Lamar Hill sa narodil 9. apríla 1999 v Lithia Springs, v štáte Georgia, blízko Atlanty. Meno dostal podľa Mitsubishi Pajero, ktoré bolo nazývané aj Mitsubishi Montero. Keď mal šesť rokov jeho rodičia sa rozviedli a usadil sa so svojou matkou a babičkou. O tri roky neskôr sa presťahoval k svojmu otcovi, spevákovi gospelov, severne od mesta Austell, Georgia. Aj keď pôvodne nechcel odísť, neskôr to považoval za dôležité rozhodnutie. V mladom veku zápasil so svojou sexualitou, ale v 16 rokoch prijal, že je gay. Na trúbku začal hrať vo štvrtej triede, ale prestal zo strachu, že nebude cool. Navštevoval strednú školu v Lithia Springs, ktorú absolvoval v roku 2017. Študoval na University of West Georgia, ktorú po roku zanechal, aby sa mohol venovať svojej hudobnej kariére.

</doc>
<doc id="664795" title="Zablokovanie Suezského prieplavu" url="https://sk.wikipedia.org/wiki?curid=664795">
Zablokovanie Suezského prieplavu

Zablokovanie Suezského prieplavu 2021 bol námorný incident 400 metrov dlhej kontajnerovej lode "Ever Given", ktorá 23. marca 2021 o 07:40 východoeurópskeho času vyšla na plytčinu v Suezskom prieplave v Egypte, čím ho na 6 dní zablokovala. Loď zasiahla piesočná búrka a silný vietor s rýchlosťou až 74 kilometrov za hodinu, ktorý ju vychýlil z kurzu, no úrad spravujúci prieplav uviedol, že to nebol hlavný dôvod vychýlenia lode z kurzu, ale skôr by mohlo ísť o technickú poruchu alebo ľudské zlyhanie. Príčina incidnetu sa stále vyšetruje. Plavidlo narazilo čelom na plytčinu na jednom z brehov prieplavu a uviazlo, čím úplne zablokovalo prieplav a zabránilo priechodu akýchkoľvek plavidiel. Kvôli zablokovaniu prieplavu čakalo na jeho koncoch viac ako 400 lodí.
Pozadie.
Suezský prieplav bol otvorený v roku 1869 a je jednou z najdôležitejších obchodných ciest na svete. Špecialista na námornú dopravu Camille Egloff z Boston Consulting Group poznamenal, že „všetka doprava prichádzajúca z Ázie prechádza cez Suezský prieplav“, čo z nej robí „absolútne kritický“ priechod.
Cez prieplav prepláva približne päťdesiat lodí denne. Podľa odhadu New York Times prieplavom „pretečie“ „5 percent globálne obchodovanej surovej ropy a 10 percent ropných produktov“.
Loď.
Loď "Ever Given" patrí taiwanskej spoločnosti Evergreen Marine. Plavila sa pod panamskou vlajkou rýchlosťou 24 km/h ako piata v konvoji lodí. "Ever Given" je 400 metrov dlhá, 59 metrov široká a s kapacitou 20-tisíc štandardných kontajnerov má výtlak 220-tisíc ton.
Incident.
Príčinou incidentu mohol byť silný vietor. V mieste incidentu je kanál široký len 200-225 metrov, čo je menej než štvornásobok šírky lode.
Deň po zablokovaní bolo najmenej 15 ďalších plavidiel ukotvených v prístavoch a okolo 200 lodí stálo v rade, aby preplávali cez prieplav, kým sa situácia nevyrieši.
Bill Kavanagh, lektor a bývalý kapitán Írskej národnej námornej akadémie, označil plavbu Suezským prieplavom za „veľmi zložitú a vysoko rizikovú operáciu“.
V rokoch pred incidentom narazilo v Suezskom prieplave na plytčinu množstvo lodí. Väčšina z týchto nehôd mala relatívne malý vplyv na dopravu v Suezskom prieplave.
Dopady.
Asi 12 percent celkového svetového obchodu sa pohybuje Suezským prieplavom. Odborníci varovali, že tento incident bude mať pravdepodobne za následok oneskorenie prepravy predmetov každodennej potreby pre zákazníkov po celom svete. Námorný historik Sal Mercogliano pre agentúru Associated Press uviedol: „Každý deň, kedy je kanál uzavretý ... nákladné lode a tankery nedovážajú do Európy potraviny, palivo a priemyselné výrobky a tovar z Európy sa nevyváža na Ďaleký východ.
Alternatívna trasa pre námornú dopravu medzi Áziou a Európou je okolo afrického kontinentu, cesta je dlhá približne 9 000 kilometrov a prejsť ju trvá asi 10 dní.
Ešte pred zablokovaním prieplavu ceny za námornú prepravu stúpli niekoľkonásobne. Dôvodom rastu bol nedostatok kontajnerov pre dopravu.

</doc>
<doc id="664796" title="Slovenský prestolný prosbopis" url="https://sk.wikipedia.org/wiki?curid=664796">
Slovenský prestolný prosbopis

Slovenský prestolný prosbopis alebo prestolný prosbopis je prvé verejné politické vystúpenie slovenského národného hnutia a jeho prvých požiadaviek. Bol podpísaný viac ako dvesto evanjelickými osobnosťami, prevažne inteligencie a vzdelancov. Podpísali ho superintendent Pavol Jozeffy, ktorý viedol delegáciu odovzdávajúcu prosbopis, a Ján Seberini. Delegácia odovzdala prosbopis 5. júna 1842 vo Viedni. Bol adresovaný panovníkovi Ferdinandovi V.
Obsah Slovenského národného prosbopisu.
Slovenský prestolný prosbopis bol napísaný v nemeckom jazyku. Neobsahoval ani raz slovo „Slovensko“, pretože ho vnímali ako zemepisné územie obývané Slovákmi. Dokument obsahoval sťažnosti proti útlaku národov a maďarizácií. Tvrdil, že Slováci sa ochotne budú učiť maďarský jazyk a uznal aj rečové zákony. Odmieta rozširovanie maďarského jazyka podľa zákona na miesta, kde to nie je potreba. Odmieta používanie maďarského jazyka počas evanjelických bohoslužieb. Ohradzovali sa aj proti útokom v maďarskej tlači za odmietanie písania v maďarskom jazyku. Platilo to pre časopisy ako "Jelenkor", či "Pesti Hírlap". Žiadali vymenovať slovensky hovoriacich cenzorov. Požadovali, aby sa mohli založiť katedry slovenskej reči a literatúry nachádzajúce sa na univerzitách, aby cirkevné matriky zostali v latinčine.
Dôsledky Slovenského národného prosbopisu.
Na generálnom konvente cirkvi s ostrou kritikou Slovenského prestolného prosbopisu vystúpil Ľudovít Košut, vďaka čomu bol aj dokument odsúdený. Bolo iba pár aristokratov, ktorí obraňovali požiadavky slovenského národa. Patril k nim aj gróf Juraj Majlát. Dôsledky prosbopisu mali za výsledok odvolanie Ľudovíta Štúra z funkcie námestníka. Nepriamo urýchlili potrebu kodifikácie slovenského jazyka, ktorý bol kodifikovaný v roku 1843.

</doc>
<doc id="664809" title="Majstrovstvá Európy vo futbale hráčov do 21 rokov" url="https://sk.wikipedia.org/wiki?curid=664809">
Majstrovstvá Európy vo futbale hráčov do 21 rokov

Majstrovstvá Európy vo futbale hráčov do 21 rokov je pravidelný, na výnimky každé dva roky organizovaný futbalový turnaj národných futbalových reprezentácií krajín združených pod organizáciou UEFA. Na turnaji môžu nastúpiť hráči, ktorí boli mladší 21. roka na začiatku kvalifikácia na tento turnaj.
Turnaj sa hrá od roku 1972, pričom v rokoch 1967 až 1970 bol poriadaný Challenge Cup pre hráčov do 23 rokov. Tento vekový limit platil do roku 1978 aj pre Majstrovstvá Európy, než bol znížený na existujúce hodnotu. V prípade, že šampionát prebieha rok pred letnými olympijskými hrami, slúži aj ako európska kvalifikácia pre olympijský futbalový turnaj, kde štartujú národné mužstvá hráčov do 23 rokov s maximálne 3 futbalistami presahujúcimi tento vek v každom tíme.
Turnajový formát.
Záverečného turnaja sa v minulosti zúčastnilo len 8 tímov. Reprezentácia hosťujúci krajiny mali miesto na šampionáte zaručené prvýkrát na ME 2007. Do kvalifikácia sa mohli zapojiť všetky členské tímy UEFA. Tie boli následne zaradené do kvalifikačných skupín podľa počtu účastníkov. Víťazi skupín a niektorí najlepšie druhí (celkom 14 tímov) postupovali do dvouzápasového playoff (baráže), z ktorého vzišlo zostávajúcich 7 mužstiev pre záverečný turnaj. 8 kvalifikovaných tímov na šampionáte (vrátane hostiteľskej krajiny) bolo rozdelené do dvoch základných skupín, z ktorých postupovali dva tímy do semifinále.
Od roku 2015 sa formát zmenil, pre európsky šampionát 2017 sa počet účastníkov rozšíril z ôsmich na dvanásť. V kvalifikácii si miesto na šampionáte zaručí 9 víťazov svojich kvalifikačných skupín a 2 víťazné tímy z baráže (kam postúpia vždy 4 najlepšie reprezentácie zo druhých miest), ktorí doplnia na turnaji reprezentáciu hostiteľskej krajiny.
Prehľad vítazov.
Challenge Cup.
Tento turnaj bol hraný na princípe najbližšiemu majstrovstvá v boxe. Držiteľ titulu bol postupne konfrontovaný s náhodne vyberanými súperovi. Zápasy sa hrali, až na jednu výnimku, na pôde držiteľa trofeje. Od roku 1970 sa používa, pre futbal oveľa výhodnejšie, systém, ktorý funguje na väčšine turnajov aj dnes.

</doc>
<doc id="664821" title="Zakomara" url="https://sk.wikipedia.org/wiki?curid=664821">
Zakomara

Zakomara () je architektonický prvok ruskej architektúry. Ide o charakteristické oblúkovité alebo klinovité zakončenie vonkajšieho čela valenej klenby na priečelí chrámu medzi dvoma lizénami. Obvykle je doplnená o sochársku výzdobu. Počet zakomár zodpovedal členeniu fasády krížového centrálneho pôdorysu chrámu. Výraznejšie sa používala v ruskej architektúre hlavne od 12. storočia do 17. storočia na území dnešného Ruska, Ukrajiny a Bieloruska. Veľmi častá je kombinácia zakomar a kokošníkov.
Opis.
Zakomara vychádza čiastočne z byzantskej architektúry a neskôr čerpá inšpiráciu z architektonických bulharských či srbských škôl počas palaiologovského obdobia. Avšak byzantská, bulharská či srbská architektúra nepozná termín zakomara. Pôvodne išlo o oblúkovité alebo klinovité zakončenie vonkajšieho čela valenej klenby na priečelí chrámu. Vzhľad zakomary je spojený s túžbou odhaliť vnútornú štruktúru chrámu. Prvýkrát sa objavuje na Chráme svätej Sofie v Novgorode, ktorý bol vystavaný medzi rokmi 10451050. Ďalej sa zakomara objavuje od druhej polovici 12. storočia na chrámoch v Kyjevskej Rusi, Vladimírsko-suzdaľskom kniežatstve alebo Černigovskom kniežatstve, ako napríklad Kláštor svätého Michala so zlatou kupolou, brána Najsvätejšej trojice v komplexe Kyjevsko-pečerskej lavry v Kyjeve a Borisoglebský sobor v Černigove. Vo Vladimírsko-suzdaľskom kniežatstve sa objavujú chrámy s kompozitne klenutou zakomarou a románskymi dekoratívnymi prvkami. Naopak v Černigovskom kniežatstve sa rozvíja medziregionálna klenutá konzola chrámu rovnako ako Černigovský variant zakomary, kým Novgorodský a Vladimírsko-suzdaľský variant bol skôr lokálny. Podobné chrámy ako boli v Černigove sa stavali v Kyjeve, Kanive, Vladymyr-Volynskoje, Smolensku a Perejaslave. Ďalšie príklady chrámov z 13. storočia sa nachádzajú v Novgorode, Pskove a Staraja Ladoge.
Zo zakomary neskôr vychádza kokošník, polkruhový oblúk so stupňovitými bohato profilovanými, nad sebou radenými, ustupujúcimi, poprípade sa zmenšujúcimi štítmi. Často sa používa ich kombinácia, ktorá spolu tvorí jednotný architektonický celok smerom k tamburu vežičky s nasadenou cibuľovitou prilbicou, Takéto použite sa objavuje v 15. storočí na území Moskovského veľkokniežatstva. V moskovskej architektúre zo 16. storočia sa zakomara objavuje, ako samostatný polkruhový výrez nad stenou spojenou s pilastrami a rímsami, niekedy s bohatým renesančným profilovaním, ako napríklad Archanjelský chrám v Moskve. Niekedy je zakomara len čisto plochým dekoratívnym prvkom. V tradičnej drevenej ruskej architektúre zo zakomary vychádza štruktúra tzv. bočkovej strechy ("bočka"). Táto strecha v tvare valenej klenby bola formovaná z dreva. Z pôvodného polkruhového tvaru sa stala tzv. "bočka". Steny boli vtlačené dovnútra a strecha sa sformovala na tvar polvalca so zvýšenou alebo špicatou hornou časťou, ktorá čoraz viac pripomínala tvar kokošníka.
Do 17. storočia bola strecha v ruskej architektúre nesená priamo na klenbách a nie na samostatnej strešnej konštrukcii. V prípade zakrivenej strešnej krytiny je odtok vody a snehu zo strechy oveľa ťažší, preto boli od 17. storočia postavené strechy stanového a pyramidálneho typu, takže zakomara zostala skrytá, napríklad Katedrála Zosnutia presvätej Bohorodičky alebo Chrám dvanástich apoštolov v Moskve. Ruskú architektúru na konci 17. storočia začal ovplyvňovať poľský a ukrajinský barok, kvôli čomu sa vytráca pôvodná funkcia zakomary. V 18. a 19. storočí boli tieto strechy nahradené štvorstupňovými a rôzne tvarovanými strechami. V druhej polovici 19. storočia bola zakomara opäť využívaná ako dekoratívny prvok v architektúre historizmu. Na konci 20. storočia došlo k znovu oživeniu použitia. Bolo to kvôli praktickému vzhľadu a funkcii strechy, ktorá lepšie odolávala náporu dažďu alebo snehu, ako sú napríklad Chrám Zosnutia presvätej Bohorodičky vo Vladimíre a Uspenský chrám v Jaroslavľi.

</doc>
<doc id="664822" title="Bešamel" url="https://sk.wikipedia.org/wiki?curid=664822">
Bešamel

Bešamel je svetlá základová omáčka. Ide o tradičnú špecialitu predovšetkým francúzskej kuchyne. Od 17. storočia je považovaná za jednu z „materinských“ omáčiek francúzskej kuchyne. Tvorí základ množstva ďalších omáčiek, napr. omáčky Mornay alebo horčičnej omáčky. 
Príprava.
Príprava omáčky je veľmi rychlá a jednoduchá. Tmavou maslovou zápražku zalejeme mliekom. Rozšľaháme, provaríme a dochutíme muškátovým kvetem a cibuľou. 
Podávať sa môže k mäsu, cestovinám alebo ju je možné použiť na prípravu ďalších omáčiek, napríklad s hubami alebo bielym vínom.
Dejiny.
"Balsamell" alebo "besciamella" je taliansky ekvivalent francúzskeho Béchamelu. Veľmi jednoduchá biela omáčka z múky, masla a mlieka. Omáčka bola pôvodne z renesančného Toskánska a bola známa ako "Salsa Colla" alebo "Colletta" ("lepkavá omáčka") kvôli lepkavej konzistencii omáčky a do Francúzska ju v roku 1533 priviezli šéfkuchári Kataríny Medicejskej. Premenovaná bola omnoho neskôr v slavnej francúzskej kuchárke "Le Cuisinier François" z roku 1651, napísanej Françoisom Pierrom La Varennom. Bola pomenovaná na počesť markíza Louisa de Béchameila, finančníka a správcu Bretane, ktorý je niekedy nesprávne označovaný za autora receptu.
Omáčka bola pôvodne teľacím velouté s velkým množstvom smotany.
Recept vydaný v roku 1749 uvádzal modernú a tradičnú verziu bešamelu. Podľa tradičného receptu sa na panvici rozpustilo maslo, na ktorom sa opražila nakrájaná šalotka, koreňová zelenina, zelená cibuľka a petržlenová vňať; potom sa pridala smotana, soľ, na hrubo pomleté čierne korenie a muškátový oriešok. Omáčka sa povarila, potom sa precedila a pred podávaním sa do nej pridal kúsok masla. Podľa modernejšej verzie sa povarená omáčka neprelisovala a pred podávaním sa pridala čerstvá petržlenová vňať.
Za smerodajný je však dnes považován predovšetkým recept Louisa Saulniera z roku 1914, uverejnený v knihe "Le Répertoire de la Cuisine".

</doc>
<doc id="664828" title="Jaffské koláče" url="https://sk.wikipedia.org/wiki?curid=664828">
Jaffské koláče

Jaffské koláče (angl. "Jaffa Cakes"), skrátene Jaffa, sú polomáčané piškóty veľkosti sušienky, ktoré začala vyrábať spoločnosť McVitie and Price v Edinburghu v roku 1927 a pomenovala ich podľa pomarančov Jaffa. Najbežnejšia forma jaffských koláčov je kruhová, s priemerom 2,8 palca (54 mm) a má tri vrstvy: základňu z janského piškótového cesta, vrstvu ovocného džemu alebo želé a čokoládovú polevu. Jaffské koláče sú tiež k dispozícii ako tyčinky alebo v malých baleniach a vo väčších i menších rozmeroch.
Od roku 1976 ich vyrába aj továreň v poľskom meste Płońsk pod názvom Delicje Szampańskie. Sám výrobca ale uvádza rok 1974 ako dátum uvedenia produktu na trh, t. j. rok začatia výstavby továrne v Płońsku.

</doc>
<doc id="664876" title="RPK" url="https://sk.wikipedia.org/wiki?curid=664876">
RPK

RPK (, Ručnoj pulemjot Kalašnikova) je ľahký (tzv. "ručný") guľomet sovietskej výroby. V podstate je to variant útočnej pušky AKM vybavenej dlhšou a ťažšou hlavňou a dvojnožkou. Pretože nemá vymeniteľnú hlaveň a má menšiu kapacitu zásobníka, nie je určený na streľbu dlhými dávkami. Podobne ako britský ľahký guľomet LSW, aj RPK zaisťuje palebnú podporu pešiemu družstvu pri streľbe na vzdialenosti väčšej, než bežná útočná puška. Obyčajne sa používa segmentový schránkový zásobník na 40 nábojov, podobný ako u AK-47, ale môže byť použitý aj bubnový zásobník s kapacitou 75 nábojov. Vzhľadom k dĺžke segmentového zásobníka sa s ním zle strieľa z polohy ležmo.
RPK bol zavedený do výzbroje v polovici šesťdesiatych rokov 20. storočia, kedy nahradzoval predošlý ručný guľomet RPD. Bol a je široko používaný v krajinách bývalého Sovietskeho zväzu, jeho spojencov a u partizánskych skupín celého sveta.
Od polovice sedemdesiatych rokov je používaná modifikácia RPK-74, čo je variant útočnej pušky AK-74, používajúci strelivo 5,45 × 39 mm.

</doc>
<doc id="664878" title="Cesta III. triedy 2181 (Slovensko)" url="https://sk.wikipedia.org/wiki?curid=664878">
Cesta III. triedy 2181 (Slovensko)

Cesta III. triedy číslo 2181 ("III/2181", staré číslo "III/065043") je cesta III. triedy na Slovensku v okrese Turčianske Teplice. Jej celková dĺžka je 4,861 km. 
Priebeh.
Cesta začína v katastri obce Ivančiná križovatkou s cestou III/2176, križuje potok Teplica a pokračuje smerom na západ do Ivančinej. V obci sa križuje s cestou III/2182 a prechádza cez Ivančinský potok a rieku Turiec. Následne pokračuje smerom na východ, priberá cestu III/2194 smerom z Laclavej až napokon sa pri Slovenskom Pravne napája na cestu II/519.
Stav.
Podľa údajov z roku 2008 bola cesta na úseku dlhom 4,616 km (94,8 % priebehu) v nevyhovujúcom stave, zvyšok cesty bol v stave veľmi dobrom. V roku 2017 prebehlo zosilnenie povrchu vozovky na dĺžke 700 m, počínajúc od začiatku cesty smerom do Ivančinej. V roku 2019 prebehla rekonštrukcia mosta cez rieku Turiec (MO 2181/013) v katastri Ivančinej.

</doc>
<doc id="664883" title="Johanna Nordbladová" url="https://sk.wikipedia.org/wiki?curid=664883">
Johanna Nordbladová

Johanna Nordbladová (; * Pori) je fínska dizajnérka a plavkyňa.
Životopis.
Johanna Nordbladová je dizajnérka. Od roku 1994 žije v Helsinkách. Otužovaniu sa začala venovať po nehode na bicykli, ktorú mala v roku 2010. Po nehode predala svoju agentúru a viac než rok a pol sa sústredila na rehabilitáciu. Trvalo ďalší rok kým mohla kráčať bez palice, ale stále cítila obrovskú bolesť. Lekár jej odporučil terapiu studenou vodou. 
V roku 2016 o nej vznikol film "Johanna".
Plávanie.
V roku 2000 začala s free divingom. 
V roku 2004 na Cypre prekonala svetový rekord žien v preplávaním horizontálnej vzdialenosti 158 metrov. 19. marca 2021 prekonala svetový rekord v potápaní pod ľadom bez plutiev. V dvojstupňovej vode iba v plavkách preplávala za dve minúty 42 sekúnd 103 metrov. V roku 2015 sa stala prvou ženou, ktorá pod ľadom preplávala 50 metrov. Trvalo jej to 55 sekúnd.

</doc>
<doc id="664912" title="SVT-40" url="https://sk.wikipedia.org/wiki?curid=664912">
SVT-40

SVT-40 (, Samozarjadnaja vintovka Tokareva, Obrazec 1940 goda, často prezývaná "Sveta") je sovietska samonabíjacia puška. Mala byť novou štandardnou puškou Červenej armády, ale jej výroba bola prerušená nemeckou inváziou v roku 1941, čo počas druhej svetovej vojny viedlo k zmene späť na pušky Mosin-Nagant. Počas vojny však našla široké uplatnenie. Po skončení vojny Sovietsky zväz do služby prijal nové pušky, napríklad SKS a AK-47. 
História.
Sovieti boli medzi prvými, kto sa pokúsili o vývoj samonabíjacej pušky. Prvá automatická puška AVS-36 sa však príliš neosvedčila, a preto sa začal hľadať jej nástupca. Stala sa ňou samonabíjacia puška "SVT-38" (Samozarjadnaja vintovka Tokareva, 1938 - samonabíjacia puška Tokareva, 1938) od konštruktéra Fedora Tokareva.
Zavedenie zbrane predchádzala súťaž konštruktérov Tokareva (SVT-38) a Simonova (zdokonalená AVS-36). Pušky sa počas súťaže zdali rovnocenné, víťazstvu Tokareva napomohla jeho osobná známosť so Stalinom (Simonova Stalin nepoznal).

</doc>
<doc id="664916" title="AVS-36" url="https://sk.wikipedia.org/wiki?curid=664916">
AVS-36

AVS-36 ("Avtomatičeskaja Vintovka Simonova model 1936") bola sovietska samočinná puška, ktorá sa užívala v prvých rokoch druhej svetovej vojny. 
História.
Jej konštruktér Sergej Simonov začal tejto samočinné puške pracovať v roku 1930. Prvý prototyp bol skúšaný v roku 1931, počas ďalšej doby došlo k jeho vylepšenie. V roku 1936 sa konala súťaž, v ktorej vyhrala Simonovova puška a bola prijatá do výzbroje Červenej armády pod označením AVS-36. Táto puška nemala úplne nahradiť vo výzbroji opakovačku Mosin-Nagant, ale prispieť k zväčšeniu hustoty paľby pechotných jednotiek.
Výroba prebiehajúce v zbrojovke v Iževsku dala do roku 1940 celkovo 65 000 kusov. Zbraň bola použitá už vo vojne s Fínskom na prelome rokov 1939/1940 a v počiatočnej fáze druhej svetovej vojny.
Puška mala nedostatočnú presnosť a trpela poruchovosťou. Životnosť ich súčiastok bola veľmi malá, jej mechanizmus bol príliš zložitý, zbraň musela byť udržiavaná v úplnej čistote, pretože akákoľvek špina vnútri spôsobila problémy. Preto bola vypísaná ďalšia súťaž, v ktorej vyhrala puška Tokareva SVT-38, ktorá však musela byť tiež zmodernizovaná a nahradená už široko používaným typom SVT-40. 

</doc>
<doc id="664921" title="Matea Tadićová" url="https://sk.wikipedia.org/wiki?curid=664921">
Matea Tadićová

Matea Tadićová () (* 25. október 1999, Záhreb, Chorvátsko) je chorvátska basketbalistka hrajúca na pozícii rozohrávačky. V súčasnosti pôsobí v slovenskej extralige v tíme Piešťanské Čajky a v chorvátskej reprezentácii.
Športová kariéra.
Tadićová začala so svojou basketbalovou kariérou v tíme ŽKK Medveščak Zagreb. V sezóne 2018/19 patrila k najlepším hráčkam Medveščaku s priemerom 13,5 bodu, 6,6 asistencií a 26 odohraných minút na zápas. 
Piešťanské Čajky (od 2019).
V roku 2019 prestúpila do slovenského klubu Piešťanské Čajky, kde v sezóne 2019/20 odohrala 38 zo 44 možných zápasov zväčša ako rozohrávačka druhej päťky s priemerom 6,5 bodu na zápas. S klubom skončila na druhom mieste v Slovenskom pohári aj v extralige. V sezóne 2020/21 ostala pôsobiť v tíme Čajok a od začiatku sezóny sa prepracovala do základnej zostavy tímu s priemerom 13,5 bodu, 5,4 asistencie a 3,0 doskoku na zápas po štvrťfinálovej fáze play-off extraligy. V sezóne nakoniec získala druhé miesto v Slovenskom pohári aj v extralige, keď Čajky prehrali vo finále s MBK Ružomberok 2:3 na zápasy. 
Sezónu v extralige zakončila so štatistikami 14,33 bodu, 3,45 doskoku a 5,33 asistencie na zápas. Tadićová sa stala najlepšie bodujúcou hráčkou Piešťan v ročníku (390 b), získala ocenenia "Rozohrávačka roka" a "Bosman hráčka roka" aj miesto v 1. All-star tíme extraligy.
Osobný život.
Od roku 2018 študuje marketing na "DOBA Business School" v Maribore.

</doc>
<doc id="664926" title="Eduard Bublinec" url="https://sk.wikipedia.org/wiki?curid=664926">
Eduard Bublinec

Prof. Ing. Eduard Bublinec, CSc. (* 1. február 1937, Komárno) je slovenský ekológ, pedológ, lesník a pedagóg, ktorý sa špecializuje na výskum biogeochemických cyklov najmä v bukových a smrekových ekosystémoch. Prispel nimi k nevyhnutnej kompletizácii poznania ekologických zákonitostí kolobehu bioprvkov vo vývoji a raste lesa. 
Je držiteľom ocenenia Fides et ratio udeľovaného Konferenciou biskupov Slovenska na základe návrhu jej Rady pre vedu, vzdelanie a kultúru. 
Aj vo vyššom veku je stále publikačne činný. Aktívne pôsobí ako pedagóg a prednášajúci na Katedre biológie a ekológie Pedagogickej fakulty Katolíckej univerzity v Ružomberku, kde mu bol v lete roku 2020 udelený titul emeritného profesora.
Profesionálna kariéra.
Jeho vedecká činnosť začala už počas štúdia na Vysokej škole lesníckej a drevárskej vo Zvolene.&lt;br&gt;
Od roku 1965 pracoval vo Výskumnom ústave lesného hospodárstva vo Zvolene. V roku 1984 prešiel do Ústavu ekológie lesa pri Slovenskej akadémii vied (SAV), kde bol následne v rokoch 1990 – 2000 jeho riaditeľom. Súčasne pôsobil ako pedagóg na Technickej univerzite vo Zvolene. V roku 1992 sa habilitoval na docenta a v roku 1994 bol menovaný za profesora. V rokoch 1994 - 2004 viedol Katedru prírodného prostredia Technickej univerzity vo Zvolene. Od roku 2004 pracuje na Pedagogickej fakulte Katolíckej univerzity v Ružomberku. 
Popri riešení mnohých domácich i zahraničných výskumných programov je členom viacerých vedeckých rád a vedeckých spoločnosti. Z mnohých ocenení treba spomenúť Zlatu plaketu SAV za zásluhy v biologicko-ekologických vedách a Fándlyho medailu. 
Rodinný život.
Je otcom viacerých detí, starým otcom viacerých vnúčat. Jeho synom je Mons. Marián Bublinec, ktorý v čase sedesvakancie po smrti biskupa Baláža dočasne spravoval ako diecézny administrátor Banskobystrickú diecézu. V súčasnosti býva v obci Gáň, v okrese Galanta. 

</doc>
<doc id="664938" title="Michelle Monaghanová" url="https://sk.wikipedia.org/wiki?curid=664938">
Michelle Monaghanová

Michelle Monaghan (;* 23. marec 1976, Winthrop, Iowa, Spojené štáty) je americká herečka. Je známa z filmov "Mission: Impossible III" (2006), "Mission: Impossible - Ghost Protocol" (2011), "Mission: Impossible - Fallout" (2018). Za svoj herecký výkon vo filme "Tucker" (2009) získala cenu Filmových kritikov v San Diegu. 
Detstvo a mladosť.
Monaghanová sa narodila do rodiny robotníka v továrni. Má dvoch starších bratov. Bola vychovaná ako katolíčka a má nemecký a írsky pôvod.
Strednú školu absolvovala v roku 1994, v East Buchanan. Po skončení štúdia sa presťahovala do Chicaga, kde študovala žurnalistiku na Columbia Collage. Počas štúdia sa venovala krátky čas modelingu. Niekoľko krát navštívila Miláno, Tokio, Singapur či Hongkong. V roku 1999 odišla do New Yorku študovať herectvo. 
Kariéra.
V roku 2000 stvárnila jednu z vedľajších úloh v televíznom seriáli "Mladí Američania". Účinkovala tiež v jednej epizóde televízneho seriálu "Zákon a poriadok: Útvar pre zvláštne obete". V rovnakom roku debutovala vo filme "Parfém". O rok neskôr účinkovala vo filme Neverná, po boku Diane Lane a Richarda Gereho. 
V roku 2005 sa dostala vo širšieho podvedomia verejnosti filmom "Kiss Kiss Bang Bang". V rovnakom roku sa objavila po boku Keanua Reeves vo filme "Constantine" a po boku Charlize Theron vo filme "Jej prípad". O rok neskôr bola obsadená do filmu "Mission: Impossible III". 
V roku 2008 hrala po boku Shia LaBeoufa vo filme "Oko dravca". V rovnakom roku hrala aj vo filme "Žena za volantom". Jej herecký výkon bol ocenení cenou Filmových kritikov v San Diegu. Po boku Jakea Gyllenhaala si zahrala vo filme "Zdrojový kód", z roku 2011. V roku 2014 hrala v prvej sérii televízneho seriálu "Temný prípad". Za svoj herecký výkon získala nomináciu na Zlatý glóbus. V rovnakom roku si zahrala vo filme "Čo s láskou?" po boku Jamesa Marsdena. 
V roku 2016 stvárnila manželku Marka Wahlberga vo filme "Deň patriotov". V rovnakom roku sa pripojila k hereckému obsadeniu filmu "Sidney Sall". 
V roku 2020 stvárnila hlavnú postavu v televíznom seriáli Mesiáš, ktorý vysiela spoločnosť Netflix. 
Osobný život.
Monoghanová je vydatá za austrálskeho grafika Petra Whitea, od roku 2005. Spolu majú dve deti. 

</doc>
<doc id="664952" title="Mikulášska rezolúcia" url="https://sk.wikipedia.org/wiki?curid=664952">
Mikulášska rezolúcia

Mikulášska rezolúcia, tiež známa ako Mikulášsky manifest alebo Liptovská rezolúcia, bol dokument prijatý 1. mája 1918 na zhromaždení robotníkov v Liptovskom Mikuláši.
Rezolúcia bola prijatá v závere prvej svetovej vojny v Liptovskom Mikuláši za účasti približne 3000 ľudí. Rezolúcia obsahovala šesť bodov, resp. požiadaviek, keďže okrem iného robotníkom a obyvateľom začalo prekážať to, ako vláda zneužívala vojnu na to, aby mohla riadiť štát protidemokraticky.
1. mája 1918 sa pred budovou Čierneho orla a na jeho dvore stretli robotníci a obyvatelia Liptovského Mikuláša. Organizátormi zhromaždenia boli mikulášski sociálni demokrati. Ich vtedajší hlavný predstaviteľ Emanuel Lehocký sa zhromaždenia nemohol zúčastniť, preto účastníci požiadali o prejav Vavra Šrobára, ktorého poznali hlavne z jeho osvetovej činnosti medzi robotníkmi. Redaktormi boli Karol Huška a Ing. Ján Burjan. Šrobár odôvodnil, čo by sa verejným prečítaním a prijatím rezolúcie malo dosiahnuť. Zároveň upozorňoval, že celá akcia musí prebehnúť v pokoji, aby neprišlo k prerušeniu zhromaždenia. Text rezolúcie na zhromaždení odsúhlasili.
V prvom bode žiadali uzavretie spravodlivého a trvalého mieru. Mier, s ktorým budú súhlasiť všetky krajiny, a ktorý zabráni ďalším sporom. V druhom bode žiadali bezpodmienečné uznanie práva na samourčenie všetkých národov. V treťom bode žiadali volebné právo pre každého dospelého občana a zdôraznili potrebu anonymity volieb a zákazu podplácania a zastrašovania voličov. V štvrtom bode žiadali úplnú slobodu tlače a slova. Protestovali proti tomu, aby verejná mienka občanov bola ovplyvňovaná cenzúrou. V piatom bode žiadali aby sa vláda postarala o to, aby svetovú vojnu nepovažovali niektorí ľudia za obchod na úkor nemajetných tried. V šiestom bode žiadali aby bola zákonom zaistená pracovná doba.
Rezolúcia sa uchytila, pretože okrem pracovných a občianskych práv tiež žiadali "bezpodmienečné uznanie práva na sebaurčenie všetkých národov nielen za hranicami našej monarchie, ale i národov Rakúsko–Uhorska, teda aj uhorskej vetvy československého kmeňa."
Rezolúcia sa čoskoro dostala do širokého povedomia. Prostredníctvom českej tlače sa rezolúcia dostala do časopisov. V jej dôsledku sa vedenie Slovenskej národnej strany sa rozhodlo zvolať do Turčianskeho Sv. Martina poradu. Návrh odsúhlasili aj zástupcovia Slovenskej ľudovej strany na čele s Andrejom Hlinkom.

</doc>
<doc id="664968" title="Justin Welby" url="https://sk.wikipedia.org/wiki?curid=664968">
Justin Welby

Justin Welby (6. január 1956, Londýn) je anglikánsky kňaz a biskup a od roku 2013 je arcibiskupom canterburským, primasom celého Anglicka a "primus inter pares" v Anglikánskom zväza cirkví. 
Život.
Justin Welby sa narodil 6. januára 1956 v Londýne. Študoval na Eton College a následne v roku 1978 získal titul bakalára v odbore dejín a práva na Trinity College v Cambridge. Jedenásť rokov pracoval v ropnom priemysle. Neskôr sa túto prácu rozhodol zanechať a nastúpiť na dráhu kňaza.
Rodina.
Od roku 1979 je ženatý s manželkou Caroline a spolu majú šesť detí. Najmladšia dcéra Johanna však zomrela už v siedmich mesiacoch pri autonehode. 

</doc>
<doc id="664969" title="Poloacetál" url="https://sk.wikipedia.org/wiki?curid=664969">
Poloacetál

Poloacetál alebo poloketál, občas i hemiacetál alebo hemiketál, je organická zlúčenina, ktorá vzniká adíciou alkoholu na aldehyd alebo ketón (karbonylové zlúčeniny). Prvá časť názvu, "polo-" alebo "hemi-" (z gréčtiny), poukazuje na to, že na karbonylovú skupinu bol naadovaný len jeden alkohol, narozdiel od acetálov a ketálov, ktoré vznikajú adíciou dvoch alkoxy skupín.
Vzorce a vznik.
Všeobecný vzorec poloacetálu je R1R2C(OH)OR, kde R1 alebo R2 je často vodík a R (viazaný na kyslík) nie je vodík. Definícia poloacetálu podľa IUPAC uvádza, že R1 alebo R2 môže ale nemusí byť vodík, u poloketálu nemôže byť vodík ani jednou z týchto skupín. Poloketály sú vlastne špeciálnym prípadom poloacetálov, kde ani jeden uhľovodíkový zvyšok R nie je vodík, čo z nich robí podskupinu poloacetálov.
Cyklické poloacetály a poloketály.
Poloacetály a poloketály sú zvyčajne nestabilné zlúčeniny. V niektorých prípadoch však môžu tvoriť stabilné cyklické poloacetály a poloketály, nazývané laktoly, a to hlavne v prípadoch, ak sú cykly päť- alebo šesťčlenné. V takom prípade reaguje intramolekulárna -OH skupina s karbonylovou skupinou. Glukóza a mnoho iných aldóz existuje ako ckylické poloacetály, zatiaľ čo fruktóza a podobné ketózy existujú ako cyklické poloketály.
Syntéza.
Poloacetály je možné pripraviť niekoľkými spôsobmi:
Reakcie.
Poloacetály a poloketály sa dajú považovať za medziprodukty v reakciách alkoholov a aldehydov alebo ketónov, kde konečným produktom je acetál alebo ketál:
Poloacetál môže reagovať s alkoholom v kyslom prostredí za tvorby acetálu a môže disociovať na aldehyd a alkohol.
Aldehyd rozpustený vo vode existuje v rovnováhe s malou koncentráciou jeho hydrátu, R-CH(OH)2. Podobne sa pri nadbytku alkoholu v roztoku nachádzajú aldehyd, jeho poloacetál a acetál.
Poloacetál vzniká nukleofilným atakom hydroxylovej skupiny alkoholu na uhlík C=O väzby. Acetály vznikajú substitučnými reakciami katalyzovanými kyselinou. Prítomnosť kyseliny zlepšuje schopnosť hydroxylovej skupiny odstúpiť a umožňuje jej náhradu alkoxylovou skupinou (-OR). Premena poloacetálu na acetál je SN1 reakcia.
Z ketónov vznikajú poloketály a ketály. Ich tvorba je pomalšia, než tvorba poloacetálov acetálov. Na zvýšenie výťažku ketálov alebo acetálov je možné odstraňovať vodu počas reakcie, na základe Le Châtelierovho princípu. 

</doc>
<doc id="664984" title="Jozef Bobalik" url="https://sk.wikipedia.org/wiki?curid=664984">
Jozef Bobalik

Jozef Bobalik (* 4. august 1928, Lukov (okres Bardejov) – † 26. marec 2021, Prešov), politický väzeň sovietskeho režimu.
V dôsledku agitácie na východnom Slovensku sa pridal k optantom do Sovietskeho zväzu (výmena obyvateľstva medzi ČSR a ZSSR na základe dohody z 10. júla 1946). 
Na ukrajinskom území z prinútenia prečítal protistalinský leták, za čo bol v 1948 zatknutý, a následne odsúdený na prácu v lágroch. 
Prešiel viacerými lokalitami GULAG-u. Skúsenosti z Kolymského kraja zachytil v autobiografickej knihe "Sedem rokov na Severe" a vypovedal o nich v dokumentárnom filme "Prežili sme gulag" "(ÚPN, 2008)." Na jeho optantskej skúsenosti je založený dokumentárny film "Jozef a jeho bratia" "(ÚPN, 2009)"
Za svedectvo o tom, čo znamenal stalinizmus pre presídlencov z ČSR, mu v 2018 bola udelená cena Prešovského samosprávneho kraja.

</doc>
<doc id="664996" title="Laktol" url="https://sk.wikipedia.org/wiki?curid=664996">
Laktol

Laktol je cyklický ekvivalent poloacetálu alebo poloketálu. Táto zlúčenina vzniká intramolekulárnou nukleofilnou adíciou hydroxylovej skupiny na karbonylovú skupinu aldehydu alebo ketónu.
Laktoly sa v roztokoch často nachádzajú v rovnováhe s príslušnými hydrodyaldehydmi. Táto rovnováha môže byť posunutá oboma smermi v závislosti na veľkosti kruhu a iných konformačných efektoch.
Laktolová funkčná skupina sa v prírode bežne vyskytuje v štruktúre aldózových cukrov.
Chemická reaktivita.
Laktoly môžu podliehať rôznym chemickým reakciám, a to napríklad:

</doc>
<doc id="664997" title="Cesta III. triedy 2176 (Slovensko)" url="https://sk.wikipedia.org/wiki?curid=664997">
Cesta III. triedy 2176 (Slovensko)

Cesta III. triedy číslo 2176 ("III/2176", staré číslo "III/065038") je cesta III. triedy na Slovensku v okrese Turčianske Teplice. Jej celková dĺžka je 7,283 km. 
Priebeh.
Cesta začína v meste Turčianske Teplice v miestnej časti Diviaky ako pokračovanie ulice Červenej armády a pokračuje smerom na sever do obce Malý Čepčín. Tu je križovatka s cestami III/2178 a III/2180 a železničné priecestie s traťou 170. Prechádza osadou Diaková a odpája sa od nej cesta III/2181 smerom do Ivančinej. Pokračuje na sever paralelne so železničnou traťou do Jazernice, kde sa odpája cesta III/2185. Za Jazernicou ešte priberá cestu III/2187 do Bodovíc a Blažoviec, prechádza cez rieku Turiec a končí na križovatke ciest II/519 a III/2194 v obci Moškovec.
Stav.
Podľa údajov z roku 2008 bola cesta na úseku dlhom 7,283 km (100 % priebehu) vo vyhovujúcom stave. V roku 2019 prebehlo zosilnenie povrchu vozovky na dĺžke 600 m, počínajúc od začiatku cesty smerom do Jazernice. 

</doc>
<doc id="665007" title="Zoltán Imrich Halmaj" url="https://sk.wikipedia.org/wiki?curid=665007">
Zoltán Imrich Halmaj

Zoltán Imrich Halmaj, uvádzaný aj ako Zoltán Halmay (* 18. jún 1881, Vysoká pri Morave† 20. máj 1956, Budapešť) bol uhorský olympijsky plavec a neskôr tréner. Zúčastnil sa 3 olympijských hier v rokoch 1900, 1904 a 1908 a Aténskych medzihier, ktoré sa konali v roku 1906. V súčasnosti je najúspešnejším olympijským účastníkom pochádzajúcim z územia dnešného Slovenska podľa počtu medailí.
Životopis.
Zoltán Halmaj prežil rané detstvo v Dúbrave, ktoré sú dnes súčasťou Vysokej pri Morave. Pochádzal z rodiny, v ktorej sa komunikovalo v nemčine a maďarčine. Záverečnú etapu ľudovej školy absolvoval v Kostolnom Seku pri Šuranoch. V roku 1891 sa rodina Halmajovcov presťahovala do Budapešti, kde sa Imrich začal venovať plávaniu.
Športová kariéra.
Halmaj v rokoch 1900 až 1908 štartoval na troch olympijských hrách, na ktorých získal spolu sedem medailí, z toho 2 zlaté, 4 strieborné a 1 bronzovú. Na svojich prvých hrách v roku 1900 v Paríži získal 3 medaile. Skončil druhý v plaveckej disciplíne vo voľnom spôsobe na 200 a 4 000 metrov a tretí na 1 000 metrov. Najväčší úspech dosiahol na Olympijských hrách v St. Louis v roku 1904, kde sa stal dvojnásobným olympijským víťazom. Vyhral preteky na 50 a 100 yardov. V roku 1906 na medzihrách v Aténach bol členom zlatej štafety na 4 x 250 m (do oficiálnych štatistík sa medzihry 1906 nerátajú, ale niektorí  historici ich výsledky evidujú spoločne s olympijskými). Na svojej poslednej olympiáde v roku 1908 skončil druhý na 100 m v. sp.  Bol držiteľom dvoch svetových rekordov. Prvý rekord vytvoril v decembri 1905 vo Viedni s časom 1:05.8 min na 100 metrov voľný spôsob. Druhý rekord, s časom 2:26.8 min  na 220 yardov, uzatvoril v júni 1908 v Budapešti.
Bol všestranným športovcom. Venoval sa aj futbalu, vodnému pólu, hokeju, veslovaniu a rýchlokorčuľovaniu, v ktorom sa stal majstrom Uhorska. Po ukončení plaveckej kariéry, okrem trénerstva, pôsobil ako športový novinár, úradník tabakového centra a riaditeľ závodu.
Vzťah k Slovensku.
Halmaj bol prvým víťazom olympijských hier, ktorý pochádzal zo Slovenska. Oficiálne bol aj prvým medailistom (na 1. OH v Aténach 1896, Alojz Szokol obsadil 3. miesto, medaily však boli udeľované len za prvé dve umiestnenia). Zatiaľ čo prvý slovenský olympionik Alojz Szokol sa preukázateľne hlásil k Slovensku, väzba na Slovensko bola v prípade Halmaja slabšia. Jeho bližší vzťah k Slovensku sa doposiaľ nepodarilo preukázať. Spolu s rodinou sa presťahoval zo Záhoria do Budapešti, kde prežil celý zvyšok života.

</doc>
<doc id="665030" title="Antje Jeckelénová" url="https://sk.wikipedia.org/wiki?curid=665030">
Antje Jeckelénová

Antje Jeckelénová (; * 4. jún 1955, Herdecke, Nemecko) je švédska luteránska kňazka a biskupka, teologička a od roku 2013 arcibiskupka uppsalská a prímaska celého Švédska.
Život.
Kňazské svätenie prijala v roki 1980. Doktorát teológie získala na univerzite v Lunde. V roku 2007 prijala biskupské svätenie. V rokoch 2007 až 2013 zastávala post lundskej biskupky. Do funkcie uppsalskej arcibiskupky bola zvolená v roku 2013. Stala sa prvou uppsalskou arcibiskupkou ktorá nepochádza zo Švédska a prvou ženou na tomto poste.
Rodina.
Je vydatá za luteránskeho kňaza Hanza. Majú spolu dve deti a vnúčatá.

</doc>
<doc id="665044" title="Vláda Slovenskej republiky od 1. apríla 2021" url="https://sk.wikipedia.org/wiki?curid=665044">
Vláda Slovenskej republiky od 1. apríla 2021

Vláda Slovenskej republiky od 1. apríla 2021, resp. vláda Eduarda Hegera je súčasná, v poradí pätnásta vláda Slovenskej republiky (SR). Vznikla po vládnej kríze a následnej demisii predchádzajúcej vlády Igora Matoviča, ktorú odštartoval tajný nákup vakcíny proti COVID-19 Sputnik V. Je zložená na základe výsledkov volieb do Národnej rady SR (NR SR) uskutočnených 29. februára 2020, v ktorých zvíťazilo hnutie OBYČAJNÍ ĽUDIA a nezávislé osobnosti (OĽANO), NOVA, Kresťanská únia (KÚ), ZMENA ZDOLA (ďalej len OĽANO; 25,02 %, 53 mandátov). 30. marca 2021 bol podpredseda hnutia a vtedajší minister financií Eduard Heger poverený prezidentkou SR Zuzanou Čaputovou zostavením vlády. Vládnu koalíciu uzavrel, rovnako ako predchádzajúca vláda s hnutím SME RODINA Borisa Kollára (8,24 %, 17 mandátov), stranou Sloboda a Solidarita Richarda Sulíka (SaS; 6,22 %, 13 mandátov) a stranou ZA ĽUDÍ Veroniky Remišovej (5,77 %, 12 mandátov). Ohľadom personálneho zloženia vlády sa okrem 2 mien ministrov (ministra zdravotníctva a ministra financií) v porovnaní s predchádzajúcou vládou nič nezmenilo. Jediný nový člen vlády je Vladimír Lengvarský. Bývalý premiér v tejto vláde zastáva post ministra financií, ktorý si vzhľadom na predchádzajúcu vládu vymenil s terajším premiérom Hegerom.
Podanie demisie predchádzajúcej vlády sa uskutočnilo 30. marca 2021, pričom vymenovanie novej vlády sa uskutočnilo 1. apríla 2021 o 10. hodine.
Parlament vláde vyslovil dôveru 4. mája 2021, pričom z prítomných 144 poslancov ju podporilo 89.
Zloženie.
Členovia vlády a ich funkcie:
Štátni tajomníci a vládni splnomocnenci.
Štátni tajomníci.
Zoznam štátnych tajomníkov pôsobiacich počas vlády Eduarda Hegera:
Splnomocnenci vlády.
Zoznam splnomocnencov vlády Slovenskej republiky:
Externé odkazy.
__INDEXOVAT__

</doc>
<doc id="665052" title="Engelsova ulica" url="https://sk.wikipedia.org/wiki?curid=665052">
Engelsova ulica

Engelsova ulica (do roku 1950 Benešova ulica) bola ulica v Petržalke v rokoch 1950-1987.
Do roku 1950 bola pomenovaná podľa Edvarda Beneša (1884-1948), politika a štátnika, prezidenta Česko-Slovenska. Neskôr bola premenovaná podľa Friedricha Engelsa (1820-1895), jedného zo zakladateľov Marxizmu.
Bola to spojovacia cesta medzi Mostom SNP a starou zástavbou pôvodnej obce Petržalka.
Nachádzala sa približne v mieste súčasných výjazov a nájazdov na Einsteinovu ulicu z Panónskej cesty.

</doc>
<doc id="665055" title="Pás cudnosti" url="https://sk.wikipedia.org/wiki?curid=665055">
Pás cudnosti

Pás cudnosti je zariadenie (v podstate doplnok odevu), ktoré má zabraňovať sexuálnemu styku, prípadne masturbácii, eventuálne môže slúžiť aj ako prevencia pred znásilnením. Môže však slúžiť aj ako pomôcka pri rôznych sexuálnych aktivitách. Dnes sa používa predovšetkým v praktikách BDSM. Existujú jeho mužské aj ženské varianty.
História.
Pásy cudnosti sú obklopené mýtmi. Prvé zmienky pochádzajú spred roka 1000, pričom sú považované za teologické metafory pre myšlienky vernosti a čistoty. Počiatok ich používania je prisudzovaný bohatým križiackym rytierom, ktorí chceli zabrániť svojim ženám pohlavnému styku. Avšak prvé ucelené informácie o pásoch cudnosti sa objavujú až v 14. storočí v diele "Bellifortis" od Konrada Kyesera. V diele sa nachádza ilustrácia, na ktorej sa nachádza železný pás, ktorý podľa autora nosia ženy vo Florencii. Následne Kyeser uvádza, že podobné opasky sa vyrábajú v ďalších talianskych mestách. Nie je však zrejme, či ide o spoľahlivé fakty alebo autorskú fikciu. 
Následne existuje len málo diel, ktoré sa venujú tejto problematike, a aj tie sa odkazujú navzájom. Vytvorené pásy cudnosti v období pred 20. storočím boli často vybavené polstrovaním, ktoré ale vyžadovalo častú výmenu. To znamená, že by bolo veľmi nepraktické nosiť ho dlhodobo bez otvorenia. Predpokladá sa preto, že slúžili skôr ako sexuálna hračka alebo ako prostriedok proti znásilneniu. Koncom 19. storočia sa začína posilňovať obraz žiarlivého manžela, ktorý počas svojej neprítomnosti zamyká genitálie svojej manželky. S týmto posilňovaním obrazu muža, ktorý sa snaží o kontrolu manželkinho správania, postupne začína narastať povedomie o týchto pomôckach.
Od 18. storočia do 30. rokov 20. storočia bola masturbácia medicínou západných krajín všeobecne považovaná za škodlivú. Lekári mali za to, že masturbácia môže v extrémnych prípadoch viesť k šialenstvu, slepote či smrti. V lekárskych časopisoch tej doby je preto možné nájsť množstvo zmienok o používaní zariadení podobných pásu cudnosti k zabráneniu masturbácie u detí a dospievajúcich. Na patentovom úrade USA sú dokonca patenty na takéto antimasturbačné zariadenia.
Využitie v súčasnosti.
V dnešnej dobe sú pásy cudnosti používané predovšetkým pri konsenzuálnych BDSM praktikách ako prejav submisie voči partnerovi. Sú určené na zabránenie masturbácie a u mužov väčšinou aj plnohodnotnej erekcie.
Dlhodobo nositeľné pásy cudnosti musia umožňovať základné telesné funkcie a byť z materiálov, ktoré sú trvanlivé a ktoré telo dobre znáša. Tie ostatné (napríklad všetky kožené alebo príliš malé či úzke) sú použiteľné len na krátkodobé hry.
Aj keď sa s pásom cudnosti spája povera, že zamknutá osoba si genitálie nemôže vyslobodiť, bez dodatočných doplnkov (napr. piercingy) je stále možné z pásu uniknúť.
Typy pásov cudnosti.
Dnešné bezpečné pásy cudnosti je možné deliť na dva typy z pohľadu zabránenia prístupu ku genitáliám:
Z pohľadu materiálu dnes existuje široká plejáda pásov cudnosti. Najčastejšie sa vyrábajú kovové, kožené, silikónové alebo plastové. S rozvojom elektrotechniky sa vytvárajú aj nové prototypy na diaľkové uzamykanie alebo pásy cudnosti spojené s elektrošokmi.
Zdravotné riziká a hygiena.
Dlhodobé nosenie pásu cudnosti vyžaduje zvýšenú starostlivosť o hygienu genitálií kvôli nedostatočnému priestoru v zariadení. Pri jej zanedbaní hrozí u mužov infekcia predkožkového vaku. Pri dlhodobom používaní katetra môže hroziť zápal močovej trubice.

</doc>
<doc id="665056" title="Mesačná ulica (zaniknutá)" url="https://sk.wikipedia.org/wiki?curid=665056">
Mesačná ulica (zaniknutá)

Mesačná ulica (do roku 1950 Šulekova ulica) bola ulica v Petržalke v rokoch 1950-1982.
Premenovaná bola v roku 1950 z dôvodu duplicity pomenovania po pripojení obce k Bratislave. Dovtedy bola pomenovaná podľa Jána Šuleka (1774-1837), slovenského spisovateľa.
Pôvodne sa tu nachádzala radová domová zástavba a individuálna domová zástavba. Ulica zanikla v súvislosti s novou sídliskovou zástavbou Dvory.
Ulica sa nachádzala v oblasti medzi dnešnou zastávkou Dvory a parkoviskom na Rontgenovej ulici.

</doc>
<doc id="665057" title="Nevesta hôľ" url="https://sk.wikipedia.org/wiki?curid=665057">
Nevesta hôľ

Nevesta hôľ je román Františka Švantnera, pôvodne vydaný Maticou slovenskou v roku 1946 a považovaný za popredné dielo slovenského naturizmu. Je poňatý ako rozprávanie hájnika Libora, ktorý sa po rokoch vracia do rodnej obce, fiktívnych Prietržín, kde "stretáva svoju detskú lásku, divú a tajomnú Zunu. Aby ju získal, musí nielen prekonať svojich sokov, ale aj preniknúť do jej sveta, pretože Zuna je spätá s kráľovstvom horskej prírody, skalných stien, zvierat, tulákov a zatratených duchov".
Román bol znovuvydaný v roku 1973 v cenzúrovanej podobe. Po roku 1989 sa objavil v rámci publikácie "Nevesta hôľ a iné prózy" (Kalligram, 2007). V roku 2021 vychádza nové vydanie od vydavateľstva Sol Noctis, ktoré sa drží predlohy z roku 1946.
Nevesta hôľ bola sfilmovaná v roku 1971. Dvakrát ju dramatizoval režisér Roman Polák, prvýkrát insenáciou roku 1986 v DSNP Martin, druhýkrát roku 2015 v SND.

</doc>
<doc id="665061" title="Prídavkova ulica (zaniknutá)" url="https://sk.wikipedia.org/wiki?curid=665061">
Prídavkova ulica (zaniknutá)

Prídavkova ulica bola ulica v Bratislave od roku 1945 do roku 1970.
Naposledy bola premenovaná v roku 1945 z názvu Jiringerova ulica, ktorý niesla od roku 1921 až 1928.
Pôvodne tu bolo vnútorné predmestie Vydrica s drevenými domami rybárov a remeselníkov. V 18. storoči tu bola radová domová zástavba s výčapom (1747). Obyvatelia sa živili ako lodníci, vyberači mýta, mäsiari, žobráci, viazači, údenári, kaviarnici, zlatníci a rybári. V roku 1880 tu bolo 29 domov, často boli ohrozované požiarom. Ulica sa uzatvárala drevenými mrežami.
Ulica zanikla asanáciou Rybného námestia a Vydrice pri výstavbe estakád na most SNP.
Nachádzala sa mieste súčasného zeleného ostrovčeka obklopeného estakádou na most SNP.

</doc>
<doc id="665064" title="Carol Burnettová" url="https://sk.wikipedia.org/wiki?curid=665064">
Carol Burnettová

Carol Burnettová (; * 26. apríl 1933, San Antonio, Texas, USA) je americká herečka, komička, speváčka a spisovateľka. Je známa z televíznej show "Carol Burnett Show". V roku 2019 jej kariérne úspechy ocenil Zlatý glóbus, ktorý vytvoril cenu Carol Burnett Award, ktoré sa zameriava na televízne úspechy a Burnettová bola jej prvou držiteľkou. 
Detstvo a mladosť.
Burnettová sa narodila ako dcéra filmovej publicistky a manažéra kina. Kvôli závislosti na alkohole jej rodičov, vyrastala odmalička s jej babkou. Neskôr žila v penzióne s babkou a jej nevlastnou sestrou v Hollywoode v Kalifornii. 
Študovala na Hollywood High School a neskôr študovala na Kalifornskej Univerzite so zameraním na dramaturgiu. Ak chcela byť prijatá na dramaturgiu, musela sa zúčastniť kurzov herectva.
Kariéra.
V roku 1956 účinkovala v sitkome Stanley po boku Budyho Hacketta. Od roku 1958 začala účinkovať v divadlách. O rok neskôr jej účinkovanie v inscenácii "Once Upon a Mattress" vynieslo nomináciu na cenu Tony. V rovnakom roku získala možnosť účinkovať vo varietnom špeciály "The Garry Moore Show". V show účinkovala do roku 1962, kde za svoje účinkovanie získala aj cenu Emmy Award. Objavila sa aj po boku Julie Andrews v hudobnom programe "Julie a Carol at Carnegie Hall" z roku 1962. 
V roku 1967 naprieč svojim televíznym úspechom získala možnosť účinkovať vo vlastnom varietnom špeciály. Vznikla show "The Carol Burnett Show", ktorá zaznamenala obrovský televízny úspech. Získala množstvo nominácii a ocenení, napríklad Zlatý glóbus či Emmy Award. Natáčanie bolo zastavené v roku 1978, nakoľko Burnettová mala iba desať ročnú zmluvu. V lete 1979 pokračovala vo varietnom špeciály, ktorý nadväzoval na "The Carol Burnett Show", no s iným názvom - "Carol Burnett &amp; Company". 
V roku 1982 stvárnila jednu z postáv v muzikáli "Annie". O rok neskôr sa objavila po boku Elizabeth Taylor vo filme "Priateľka".
V roku 1992 sa objavila v úspešnej komédii "Fraška". Objavila sa tiež v televíznych seriáloch ako "Núdzové pristátie", "Zúfalé manželky", či S"om do teba blázon". Matku Jane Lynch stvárnila v televíznom seriáli "Glee".
V roku 2017 vysielala stanica CBS, "The Carol Burnett Show: 50 výročie špeciálu", ktorého sa zúčastnili pôvodní členovia hereckého obsadenia ale aj špeciálni hostia, ako Jim Carrey, Kristin Chenoweth, Maya Rudolph, Jay Leno, Jane Lynch, Bernadette Peters, Martin Short či Bill Hader. 
V roku 2019 si jej kariérny úspech uctili cenou Carol Burnett Award, ktorou sa stala aj prvou držiteľkou. 
Súkromný život.
Burnettová bola tri krát vydatá. Z druhého manželstva má tri dcéry, Carrie, Jody a Erin. Jej najstaršia dcéra Carrie, zomrela v roku 2002 na rakovinu pľúc a mozgu. Všetky jej dcéry sa venujú herectvu. 
V roku 2001 sa Burnettová tretí krát vydala, jej manžel je mladší o dvadsaťtri rokov. 

</doc>
<doc id="665067" title="László Tőkés" url="https://sk.wikipedia.org/wiki?curid=665067">
László Tőkés

László Tőkés (* 1. apríl 1952, Kluž, Rumunsko) je rumunský politik a kňaz maďarského etnika.
Snaha rumunskej tajnej polície Securitate o jeho vysťahovanie bola v roku 1989 spúšťačom Rumunskej revolúcie, ktorá nakoniec zvrhla komunistický režim Nicolae Ceaușescu.
V rokoch 20072014 bol poslancom Európskeho parlamentu za Rumunsko a následne v rokoch 20142019 za Maďarsko.
Osobný život.
So svojou manželkou Edit Joó sa rozviedol vo februári 2011. Z manželstva má dvoch synov (Máté a Márton) a jednu dcéru (Ilona). V roku 2013 sa oženil s Tündét Lévay (* 1982) a v roku 2014 sa im narodilo dieťa.

</doc>
<doc id="665068" title="Alexander Luczy" url="https://sk.wikipedia.org/wiki?curid=665068">
Alexander Luczy

Alexander Luczy (* 13. august 1939, Levoča), stavebný inžinier, horolezec, skialpinista, znalec Vysokých Tatier a Švajčiarskych Álp, horský vodca.
Životopis.
Žil so svojou rodinou v Poprade. Jeho otec Gustáv Alexander Luczy bol obchodníkom s potravinami. Stredoškolské štúdium v roku 1957 ukončil maturitou na Priemyselnej škole stavebnej a zememeračskej v Košiciach. Vysokoškolské vzdelanie získal na Stavebnej fakulte Vysokej škole technickej v Bratislave v roku 1962. V roku 1969 emigroval do Švajčiarska. Dovtedy pracoval na stavebných projektoch v Poprade a vo Vysokých Tatrách. Príčinou emigrácie bolo jeho sledovanie vtedajšou Štátnou bezpečnosťou. Odmietol návrhy stať sa jej spolupracovníkom. 
Jeho otec od detských rokov v ňom pestoval lásku k horám. Mal desať rokov, keď prvý raz vystúpil na tatranský vrchol. Boli nim Rysy. Mal 15 rokov, keď sa stal členom horolezeckého oddielu Slávia Košice a po absolvovaní kurzu pre začiatočníkov začal uskutočňovať prvé horolezecké túry vo Vysokých Tatrách. Mal 20 rokov, keď mal prvý vážny úraz po 45 metrovom páde v stene Malého Kežmarského štítu. 
Napriek tomu na hory a lezenie nezanevrel. Od roku 1965 bol dobrovoľným členom Tatranskej horskej služby, od roku 1968 horským vodcom. Od roku 1996 je horským vodcom UIAGM. 
Po emigrácii sa usadil vo Švajčiarsku, kde pracoval ako stavebný inžinier hlavne na výstavbe diaľnic, tunelov, mostov, ale aj priemyselných konštrukcii a regulácii dopravy. Pôsobil Zürichu, Baseli, Neuchâteli a Biel/Bienne. Oženil sa zo švajčiarkou Monique, s ktorou má dve deti. 
Nebol extrémnym horolezcom. Známe a ocenené boli jeho zjazdy na lyžiach tatranských vrcholov, lyžiarsky prechod Vysokými Tatrami zo Zeleného plesa na Popradské pleso v roku 1967. Absolvoval viac ako 400 výstupov na tatranské štíty. V jeho horolezeckom denníku je okolo 1400 alpských výstupov a z nich viac ako 600 na lyžiach.Tatranec vo Švajčiarsku,Horský vodca, A.Luczy na lyžiach, Rozhovor s A.Luczym v Slovenskom rozhlase. 
Fotografická činnosť.
Na medzinárodných súťažiach fotografov získal trinásť cien, z nich desať Grand prix a prvých cien.Fotograf Luczy 

</doc>
<doc id="665077" title="Nottingham Trent University" url="https://sk.wikipedia.org/wiki?curid=665077">
Nottingham Trent University

Nottingham Trent University ( NTU ) je verejná výskumná univerzita v Nottinghame v Anglicku. Jej korene siahajú do roku 1843 založením Nottingham Government School of Design, ktorá na univerzite existuje dodnes. V súčasnosti je NTU 9. najväčšia univerzita vo Veľkej Británii (zo 169) s 33 255 študentmi rozdelenými do piatich rôznych kampusov.
História.
Univerzita vznikla spojením mnohých samostatných škôl vyššieho vzdelávania. Vznikla z Nottingham Government School of Design založenej v roku 1843.
V roku 1945 bola založená Nottinghamská a okresná technická škola. V roku 1958 sa otvorila Nottinghamská regionálna technická univerzita a v roku 1959 začala Nottinghamská vysoká škola vzdelávania v Cliftone. V roku 1964 bola otvorená Nottingham Regional College a v roku 1966 bola pôvodná Nottingham College of Design prepojená s Regional College. Spoločne sa zlúčili a inštitúcia bola v roku 1970 povýšená na polytechnický status, ktorý sa stal „Trent Polytechnic“. V roku 1975 sa zlúčila s Nottingham College of Education.
Podľa zákona o ďalšom a vysokoškolskom vzdelávaní z roku 1992 (Further and Higher Education Act 1992) došlo k zlúčeniu vysokých škôl a získaniu štatútu univerzity pod oficiálnym názvom „Nottingham Trent University“. 
V roku 2017 získala univerzita cenu Times Higher Education „University of the Year Award“ a v roku 2018 cenu „Modern University of the Year Award“ od Sunday Times. V roku 2019 ocenil denník The Guardian univerzite cenu „Univerzita roka“.
Univerzitné kampusy.
Univerzita má päť kampusov: City Campus, Clifton Campus, Confetti Campus, Brackenhurst a Mansfield.
Mestký kampus.
Nachádza sa severne od historického centra mesta Nottingham a v jeho sídle je viac ako 17 000 študentov z 5-tich fakúlt Nottingham Business School, Nottingham Law School, School of Architecture, Design and the Built Environment, School of Art &amp; Design, School of Social Sciences and the Center for Broadcasting &amp; Journalism. Patria sem budovy Newton a Arkwright, ktoré patria medzi dve najväčšie a najstaršie budovy v rámci univerzity.
Tento kampus navštevujú aj slovenskí študenti v rámci spoločného programu Nottingham Business School a Národohospodárskej fakulty Ekonomickej univerzity v Bratislave.
Boots Library.
Knižnica Boots je hlavnou knižnicou univerzity. Dokončená bola v roku 1998 a slúži študentom 24 hodín denne.
Clifton kampus.
Kampus Clifton pokrýva viac ako 9 000 študentov troch fakúlt: School of Arts and Humanities, School of Science and Technology a School of Education. Areál Cliftonu je vzdialený 6 kilometrov od centra mesta a je samostatným areálom na zelenej lúke. 
S mestom je spojený pravidelnou študentskou autobusovou dopravou (NCTX - Nottingham City Transport).
Brackenhurst kampus.
Tento kampus je sídlom fakulty School of Animal, Rural and Environmental Sciences s viac ako 1 000 študentmi. Areál Brackenhurst je vidiecka usadlosť s lesmi, jazerom a udržiavanými záhradami, ktorá sa nachádza asi 23 km od centra mesta. 
Confetti Campus.
Confetti Campus, ktorý je domovom Confetti Institute of Creative Technologies, teda inštitútu kreatívnych technológii nachádzajúceho sa blízko centra mesta na ulici Convent Street. Inštitút spolu so všetkými súvisiacimi podnikmi (spoločne Confetti Media Group) kúpila NTU v roku 2015.
Fakulty.
To, čo je na slovensku známe ako fakulta je v Anglicku pod názvom School (škola). Nottingham Trent University pozostáva z 10 fakúlt:
Joint degree s Ekonomickou univerzitou v Bratislave.
Katedra financií Národohospodárskej fakulty Ekonomickej univerzity v Bratislave zabezpečuje spolu s fakultou Nottingham Business School na Nottingham Trent University spojený diplom na druhom stupni štúdia v akreditovanom programe Medzinárodné financie a International Finance. Absolventi tak majú možnosť získať súčasne slovenský titul Inžinier (Ing.) a medzinárodné uznavaný akademický titul Master of Science (MSc.).

</doc>
<doc id="665079" title="Arkady Luxemburg" url="https://sk.wikipedia.org/wiki?curid=665079">
Arkady Luxemburg

Arkady Luxemburg je jedným z najplodnejších a najrenomovanejších žijúcich moldavsko-americký skladateľ. 
Získal titul Master of Arts na Hudobnej akadémii v Kišiňov, Moldavsku v bývalom Sovietskom zväze, kde získal titul v odbore klavírnej hry, kompozície a hudobnej teórie. Pracoval ako inštruktor, koncertný klavirista a korepetítor v rôznych inštitúciách po celom svete, vrátane Moldavskej hudobnej akadémie, Moldavskej vysokej školy hudby, Moldavskej hudobnej školy Štátna univerzita v San Diegu, Mesa College, California Ballet a David Yellin College.
Niekoľko z jeho študentov sa stalo svetovo známymi umelcami, vrátane Oleg Maisenberg a Mark Seltzer. &lt;br&gt;
Je autorom niekoľkých diel o hudobnej teórii a harmónii. Arkady získal ocenenie Moldavský skladateľ roka v roku 1967. &lt;br&gt;
Je členom Únie skladateľov a ASCAP v USA.
Medzi významné symfonické diela patria: „Sinfonietta“, Symfónia pre sláčiky, Dva koncerty pre klavír s orchestrom, Koncert pre violončelo s orchestrom, Symphony Fantasy „Jarné melódie“. Medzi pozoruhodné diela pre klavírne sólo patria: „Aquarelie“, „Na pamiatku Šostakoviča“, „Na pamiatku Gershwine“, Sonata, Sonatina, „Blueses“, „Preludes“.
Je zaznamenaná veľká časť jeho diel. Pravidelne vychádzajú a hrajú sa v Česku, na Slovensku, v bývalom Sovietskom zväze, v Rumunsku, Maďarsku, Izraeli, Francúzsku a Spojených štátoch. Od roku 1995 žije v San Diegu v Kalifornii, kde pokračoval v kariére interpreta, skladateľa a inštruktora.
Ostatné diela.
Rôzne diela pre sláčiky, dychovky, dychové nástroje, hlas a klavír, zbor,
Popové a jazzové piesne, &lt;br&gt; hudba pre divadlo a filmy.
Skóre filmu.
Alexander Plamadeala &lt;br&gt;
Sen môjho života &lt;br&gt;
Poštová pečiatka Paradise &lt;br&gt;
Variácie baletu

</doc>
<doc id="665087" title="Močarany" url="https://sk.wikipedia.org/wiki?curid=665087">
Močarany

Močarany sú mestskou časťou mesta Michalovce a sú bývalou obcou. Nachádzajú sa na juhovýchode Slovenska. V tejto mestskej časti žije približne 1500 obyvateľov.
Poloha.
Močarany sú v súčastnosti mestskou časťou Michaloviec, ležia v ich juhozápadnej časti. Cez mestskú časť Močarany vedia priama cesta ktorá sa následne napája na diaľnicu. Pôvodný močariansky chotár susedil s Pozdišovcami, Topoľanami, Michalovcami, Betlenovcami a Krásnovcami.
Dejiny.
Prvá písomná zmienka o Močaranoch je z približne z roku 1320. V najstarších časoch patrila obec Močarany do Zemplínskeho komitátu a neskôr v 14. storočí do Zemplínskej stolice. Cca v roku 1320 kráľ Karol Róbert z Anjou napísal listinu v ktorej nachádzame prvú písomnú správu o Močaranoch. Písomnosťou panovník potvrdil donáciu majetkov Drahňova a Pozdišoviec (z roku 1315) šľachticovi Michalovi z rodu Ákoš, ktoré susedili aj s Močaranmi.
Náboženstvo.
Obyvateľstvo Močarian bolo v stredoveku katolícke. V obci mali drevený kostol, ktorého duchovnou patrónkou bola svätá Žofia. V Močaranoch sa v súčastnosti nachádza Kostol svätého Gorazda na ulici Andreja Šándora.
Obyvateľstvo.
Prvé sčítanie obyvateľov sa v Močaranoch konalo v roku 1598 a vtedy v Močaranoch žilo cca 70 obyvateľov. Ďalšie sa konalo o dva roky neskôr a v Močaranoch žilo 84 obyvateľov. Ďalší známy dátum sčítania je z roku 1715 kde počet obyvateľov klesol na cca 25. V roku 1785 počet obyvateľov stúpol nad 300. Odvtedy počet obyvateľov až do začiatku 20. storočia viacmenej stagnoval. Pri zániku obce v roku 1960 počet obyvateľov bol približne 800. 
Voľby.
V roku 1923 sa konali prvé voľby do župného zastupiteľstva.
Kniha.
V roku 2018 sa vydala kniha o histórií Močarian. Napísali ju: Ernest Sirochman, Václav Ihnát, Martin Molnár a Stanislava Rovňáková. Vydanie tejto knihy iniciovalo občianske združenie Močarany. Táto kniha sa volá Močarany kedysi a dnes.

</doc>
<doc id="665109" title="Samu Haber" url="https://sk.wikipedia.org/wiki?curid=665109">
Samu Haber

Samu Aleksi Haber (* 2. apríl 1976, Helsinki, Fínsko) je fínsky spevák, gitarista a skladateľ. Je hlavným spevákom a frontmanom pop rockovej skupiny Sunrise Avenue.
Haber v roku 1992 založil skupinu Sunrise so svojím priateľom Janom Hohenthalom. Hohenthal odišiel zo skupiny v roku 2002, keď sa chcel sústrediť na svoju sólovú kariéru. V roku 2002 Haber zmenil názov skupiny na Sunrise Avenue. V rokoch 2002 až 2005 navštívil Haber 102 nahrávacích spoločností a agentov, ktorí sa snažili nájsť vydavateľstvo pre hudbu Sunrise Avenue. Prvý album vznikol za finančnej pomoci Haberovho priateľa Mikka Virtala, ktorý predal svoj dom, aby zaplatil náklady na štúdio.
Haber je fanúšikom ľadového hokeja a jeho obľúbeným tímom je Helsingfors IFK. Haber hrával hokej za Espoon Kiekkoseura do 14 rokov ako obranca a zúčastňoval turnajov aj v Kanade a USA. Medzi ďalšie Haberove záľuby patrí tréning so závažím a jogging.
Haberova skupina Sunrise Avenue vydala tri štúdiové albumy, z ktorých sa predalo viac ako 2 000 000 kópií a 2 000 000 singlov po celom svete. Haber je hlavným textárom Sunrise Avenue a všetky piesne skupiny napísal sám alebo s producentom a skladateľom. Posledný medzinárodný hit, „Hollywood Hills“, Haber napísal sám.
Haber pracuje ako co-manager pre nové fínske hudobné skupiny a umelcov spolu s CoMusic Management. V rokoch 2007 a 2010 vlastnil štúdio Sonic Kitchen s producentmi Jukkom Backlundom a Akuom Sinivalom. Haberov vojenský status je seržant fínskeho námorníctva.
Rodina Haberovho otca je z Nemecka, ale jeho rodina vždy žila vo Fínsku.
Haber má jednu sestru Sannu (* 23. január 1978) a jedného brata Santtu (* 29. január 1989).
V roku 2020, Haber sa spojil s Reom Garveym ako trénerský tím dvoch na tému "The Voice of Germany", vyhral sezónu, ale bol aj sólovým trénerom v rokoch 2013, 2014, 2016 a 2017.

</doc>
<doc id="665112" title="Kyselina izoasparágová" url="https://sk.wikipedia.org/wiki?curid=665112">
Kyselina izoasparágová

Kyselina izoasparágová (izoaspartát, izoaspartyl, β-aspartát) je izomér kyseliny asparágovej. Je to β-aminokyselina s posunutou karboxylovou skupinou oproti aspartátu. Karboxylová skupina bočného reťazca sa teda stáva súčasťou hlavného reťazca peptidu. Táto zmena je spôsobená chemickou reakciou, v ktorej dusíkový atóm nasledujúcej peptidovej väzby nukleofilne atakuje γ-uhlík bočného reťazca asparagínu alebo kyseliny asparágovej (označené čiernou farbou hore na obrázku), čím vzniká sukcínimidový medziprodukt (označený červenou). Hydrolýzou tohto medziproduktu vznikajú dva produkty, buď kyselina asparágová (označená čiernou v ľavej časti obrázka) alebo kyselina izoasparágová, čo je β-aminokyselina (označená zelenou na obrázku dole). V tejto reakcii dochádza i k deamidácii asparagínu. V procese môže dôjsť k racemizácii, čo vedie k tvorbe D-aminokyselín.
Kinetika tvorby izoaspartylu.
Reakcie, pri ktorých dochádza k tvorbe izoaspartylu, by mohli byť jedným z faktorov limitujúcich polčas života bielkovín.
Tvorba izoaspartylu prebieha omnoho rýchlejšie, ak v peptidovom reťazci za asparagínom nasleduje malá, flexibilná aminokyselina (napríklad Gly) s odhalenou peptidovou väzbou. Tieto reakcie prebiehajú omnoho rýchlejšie aj pri vyššom pH (&gt;10) a vyšších teplotách.
Oprava.
L-izoaspartylmetyltransferáza opravuje izoasparátové a D-aspartátové reziduá tým, že napojí metylovú skupinu na karboxylovú skupinu bočného reťazca, čím vznikne ester. Ester sa rýchlo a spontánne premení na sukcínimid (označený v obrázku červenou) a náhodne sa premení na kyselinu asparágovú (označenú čiernou) alebo naspäť na izoaspartát (označený zelenou), čo umožní ďalší pokus.

</doc>
<doc id="665119" title="Železničná nehoda pri Chua-lien" url="https://sk.wikipedia.org/wiki?curid=665119">
Železničná nehoda pri Chua-lien

Železničná nehoda pri Chua-lien bola mimoriadna udalosť, ktorá sa stala 2. apríla 2021 neďaleko východotaiwanského pobrežného mesta Chua-lien. Vlak s ôsmimi vozňami Taroko Express smeroval do taiwanskej metropoly Tchaj-pej z mesta Tchaj-tung na juhovýchode ostrova. Zahynulo najmenej 54 ľudí a zranilo sa zhruba 202 ďalších, v čase nešťastia vlak viezol 488 cestujúcich. Podľa medializovaných informácií sa vlak vykoľajil, keď na koľajisko spadol zle zaparkovaný nákladný automobil údržby susedného diaľničného projektu. Ide o najhoršiu vlakovú nehodu na Taiwane za posledných 40 rokov.
K nehode došlo na začiatku tradičného niekoľkodňového sviatku predkov, keď sa na Taiwane vydáva na cesty veľké množstvo ľudí.

</doc>
<doc id="665129" title="Nottingham Business School" url="https://sk.wikipedia.org/wiki?curid=665129">
Nottingham Business School

Nottingham Business School je jednou z 10-tich fakúlt v rámci Nottingham Trent University nachádzajúca sa severne od centra mesta Nottinghame v Anglicku. Vznikla v roku 1980 a od roku 2010 fakulta sídli v obnovenej budove Newton a Arkwright. Prestavba premenila dve z vlajkových budov univerzity (ktoré sú uvedené na zoznam II. Stupňa) na ultramoderný komplex prepojený presklenou spojovacou budovou. Nottingham Business School (často skrátene NBS) sa nachádza v Newton Building. Škola ponúka kvalifikácie od vysokoškolských bakalárskych až po postgraduálne, magisterské a doktorské stupne.
Profesor Baback Yazdani je dekan a dohliada na päť akademických odborov:
Spolu s Katedrou financií Národohospodárskej fakulty Ekonomickej univerzity v Bratislave zabezpečujú spojený diplom (joint degree) v programe Medzinárodné financie.
Akreditácie.
Nottingham Business School získala akreditácie od odborných inštitúcii, ako sú Association of Chartered Certified Accountants (ACCA), CFA Society of the UK, Chartered Institute of Marketing (CIM), The Chartered Institute of Management Accountants (CIMA), The Chartered Institute of Personnel and Development accreditation (CIPD), Chartered Institute of Public Finance (CIPFA), Chartered Management Institute (CMI), EPAS, EdUniversal 2013 (3 Palmes), Institute of Chartered Accountants in England and Wales (ICAEW) a QS Stars.
NBS je akreditovaná inštitúciami EQUIS a AACSB, čo ju radí medzi prvé 1% ekonomických fakúlt (business schools) na svete. Je iba jednou z 19 ekonomických fakúlt vo Veľkej Británii, ktorá má obidve akreditácie.
Nottingham Business School sa umiestnila na 95. mieste v zozname najlepších európskych obchodných škôl podľa časopisu Financial Times v roku 2017 a 93. na zozname svetových Masters programov v oblasti manažmentu (management list). 
Joint degree s Ekonomickou univerzitou v Bratislave.
Katedra financií Národohospodárskej fakulty Ekonomickej univerzity v Bratislave zabezpečuje spolu s fakultou Nottingham Business School na Nottingham Trent University spojený diplom na druhom stupni štúdia v akreditovanom programe Medzinárodné financie a International Finance. Absolventi tak majú možnosť získať súčasne slovenský titul Inžinier (Ing.) a medzinárodné uznavaný akademický titul Master of Science (MSc.).

</doc>
<doc id="665133" title="Dancing with the Devil... the Art of Starting Over" url="https://sk.wikipedia.org/wiki?curid=665133">
Dancing with the Devil... the Art of Starting Over

Dancing with the Devil... the Art of Starting Over je siedmy štúdiový album americkej speváčky Demi Lovato, ktorý vyšiel 2. apríla 2021 prostredníctvom vydavateľstva Island Records. Album sleduje speváčkino časové obdobie mimo pozornosti médií, ktoré nasledovalo po hospitalizácii kvôli predávkovaniu drogami v roku 2018. Projekt vyšiel spolu s dokumentárnou sériou YouTube Originals s názvom "Demi Lovato: Dancing with the Devil", ktorá hovorí o speváčkinom sebauzdravovaní.
Na predobjednanie bolo k dispozícii niekoľko verzií albumu, vrátane alternatívnych dizajnov balení a exkluzívnej edície Target s bonusovými skladbami. Digitálne vyšlo rozšírené vydanie albumu, ktoré obsahovalo tri bonusové skladby. "Dancing with the Devil... the Art of Starting Over" sa čiastočne oneskoril aj kvôli pandémii COVID-19; predchádzajú mu tri single: jej comebackový singel „Anyone“, „What Other People Say“ so Samom Fischerom a „Dancing with the Devil“. Skladby, na ktorých spolupracovali Ariana Grande, Saweetie a Noah Cyrus sú uvedené v štandardnej verzii albumu, zatiaľ čo piesne so Samom Smithom a Marshmello sú v digitálnom vydaní albumu.

</doc>
<doc id="665135" title="Formula 2 v roku 2021" url="https://sk.wikipedia.org/wiki?curid=665135">
Formula 2 v roku 2021

Sezóna 2021 Formuly 2 je piatým ročníkom šampionátu FIA Formula 2. Šampionát je sprievodnou sériou Formuly 1. Všetci jazdci pretekajú v identických monopostoch so šasi Dallara F2 2018 a preplňovaným šesťvalcovým vidlicovým motorom od Mecachrome. Pneumatiky dodáva Pirelli.
Kalendár.
Zmeny v kalendári.
V dôsledku úsporných opatrení bol formát pretekov upravený. Formula 2 a Formula 3 už nebudú súčasťou rovnakého pretekárskeho víkendu, ale budú sa striedať. Tým dôjde k zníženiu počtu destinácií, preto bol počet závodov v sériách zvýšený z dvoch na tri. Vďaka novému formátu bude možné znížiť náklady hlavne u tímov, ktoré sa zúčastňujú oboch šampionátov a budú tak môcť lepšie nakladať so svojimi zamestnancami.
Zmeny v športových pravidlách.
Počas pretekárskeho víkendu sa po novom, každú sobotu idú dva šprinty a v nedeľu hlavný závod s povinnou zástavkou v boxoch. Piatočna kvalifikácia urči poradie pre hlavný závod a prvý šprint, vo ktorom si prvá desiatka jazdcov si prehodí poradie. Poradie jazdcov vo druhom šprinte určia výsledky prvého šprintu, pričom si desať najlepších opäť prehodí poradie. Z dôvodu vyššieho počtu pretekov, budú tímy vybavené extra sadou pneumatík navyše.

</doc>
<doc id="665140" title="Živena (spolok)" url="https://sk.wikipedia.org/wiki?curid=665140">
Živena (spolok)

Živena, spolok slovenských žien je najstarší ženský spolok na Slovensku. Spolok vznikol v Rakúsko-Uhorsku v roku 1869. V súčasnosti funguje ako občianske združenie, ktorého cieľom je hľadať špecifiká ženského prístupu v politickej, ekonomickej, sociálnej a súkromnej sfére a možnosti sebarealizácie a osobnostného rastu. Od roku 2013 je predsedníčkou Živeny Magda Vášáryová.
Dejiny.
Živena vznikla ako prvý ženský spolok na Slovensku 4. augusta 1869 v Turčianskom Svätom Martine. Pri jej zrode stáli národovci Ambro Pietor, Viliam Pauliny-Tóth, Martin Čulen a Mikuláš Štefan Ferienčík, ktorí cez noviny vyzvali ženy a zorganizovali ustanovujúce zhromaždenie spolku. Cieľom spolku malo byť vzdelávania slovenských žien v oblasti financií, varenia, výchovy detí a kultúry.
Živena pre lepšie šírenie svojich myšlienok začala vydávať "Almanach Živeny", "Letopisy Živeny" (v rámci redakcie Svetozára Hurbana Vajanského, prvý ženský časopis "Dennica" (v rámci redakcii Terézie Vansovej) a vlastný literárny spolkový časopis "Živena" (iniciovaný Elenou Maróthy Šoltésovou). V roku 1887 Živena zorganizovala v Turčianskom Svätom Martine veľmi úspešnú výstavu slovenských výšiviek a zaoberala sa zberom a uchovávaním slovenských krojov a piesní. V roku 1919 spolok založil tiež prvú vlastnú školu Živeny a v roku 1922 prvé jasle na území Slovenska. V roku 1948 založili pri spolku aj národopisnú skupinu, na návrh členky Ľuby Pavlovičovej-Bakovej nazvanú Lúčnica. V roku 1955 bola Živena násilne rozpustená a jej meno „Živena“ používal novovytvorený Socialistický zväz žien na označenie svojho vydavateľstva.
Živena bola obnovená opäť v roku 1990. Zaregistrovaná bola vďaka spisovateľke Hane Zelinovej, etnografke Ľube Pavlovičovej-Bakovej, libretistke Jele Krčméry-Vrteľovej či ekonómke Zore Breierovej.

</doc>
<doc id="665147" title="Cat (Unix)" url="https://sk.wikipedia.org/wiki?curid=665147">
Cat (Unix)

cat je štandarná unixová utilita, ktorá číta sekvenčne súbory a ich obsah vypisuje na štandardný výstup. Názov je odvodený z  (spájať, zreťazovať).
História.
codice_1 bol súčasťou už raných verziách Unixu (napr. vo Version 1). V PDP-7 nahradil predtým existujúcu utilitu codice_2, ktorá vypisovala obsah jedného súboru na obrazovku.
Verziu codice_1 zahrnutá v GNU coreutils napísal Torbjorn Granlund a Richard Stallman.
Použitie.
Single Unix Specification definuje činnosť codice_1 ako čítanie súborov v poradí, ako boli zadané ako argumenty programu, a zápis ich obsahu, v rovnakom poradí, na štandardný výstup. Špecifikácia určuje podporu jedného parametra "u" – nebufferovaný výstup (), t. j. každý bajt je hneď po načítaní zapísaný na výstup. Niektoré operačné systémy, napr. tie ktoré používajú GNU Coreutils to robia štandardne a tento parameter ignorujú.
Ak je ako názov súboru zadaný spojovník ("-"), potom codice_1 číta zo štandardného vstupu. Spojovník sa môže uviesť aj ako položka pri čítaní viacerých súborov. Pokiaľ nie je uvedený žiaden súbor, codice_1 číta iba zo štandardného vstupu.
Syntax príkazu je:
 cat [parametre] [názvy súborov]
Parametre.
Príklady niektorých parametrov codice_1:
V preklade:
Použitie.
codice_1 môže byť použitý v rúre, kde sa obsah súborov dodá programu, ktorý očakáva (textové alebo binárne) dáta zo štandardného vstupu. codice_1 pri zreťazení neodstraňuje netextové bajty. Zreťazenie má dva hlavné varianty použitia – pre textové súbory a pre formátovo-kompatibilné typy binárnych súborov.
Spájanie textov je limitované na textové súbory, ktoré používajú rovnaké kódovania, napríklad ASCII. codice_1 nie je použiteľné na spájanie textov, ktoré obsahujú Unicode Byte Order Mark alebo ktoré majú rozdielne kódovania.
Pre mnohé (štruktúrované) binárne dáta, výsledná kombinácia súborov môže dávať nesprávne výsledky, napríklad kvôli jedinečným hlavičkám a pätám, ktoré budú v pospájanom výstupe duplikované. Pre niektoré typy mediálnych súborov je však takto spracovaný výsledok korektný, čo umožňuje efektívne pridávať ďalšie sekcie k existujúcemu súboru. Zvlášť niektoré video streamy sa môžu takto spájať bez problémov, napríklad formát MPEG streamov (MPEG-1 a MPEG-2) alebo DV (Digital Video).

</doc>
<doc id="665179" title="Ncurses" url="https://sk.wikipedia.org/wiki?curid=665179">
Ncurses

ncurses (new curses) je programátorská knižnica poskytujúca aplikačné programovacie rozhranie (API), ktoré umožňuje programátorovi vytvárať používateľské rozhranie v textovom režime spôsobom nezávislým od terminálu. Je to sada nástrojov na vývoj aplikačného softvéru podobného „GUI“, ktorý beží v emulátore terminálu. Tiež optimalizuje zmeny obrazovky tak, aby sa znížila latencia pri používaní prostredníctvom vzdialeného shellu.
Ncurses je možné použiť v rôznych programovacích jazykoch, vrátane Ada, Python, Gambas, Ruby, PHP, JavaScript, a Perl.
História.
Od novej verzie je ncurses slobodný softvér emulácii curses knižnicu zo System V Release 4.0 (SVr4), ktorý bol sám o sebe vylepšením voči pozastavenému vývoju curses knižnice z 4.4 BSD. Štandard XSI Curses vydaný spoločnosťou X/Open je výslovne a úzko modelovaný v UNIX System V.
curses.
Prvá knižnica curses bola vyvinutá na Kalifornskej univerzite v Berkeley pre operačný systém BSD okolo roku 1980 na podporu textovej adventúry Rogue. Hra pôvodne používala knižnicu termcap, ktorá sa používala v iných programoch, napríklad v editore vi.
Úspech knižnice curses pre BSD prinútil Bell Labs vydať vylepšenú knižnicu curses v ich systémoch Unix System V verzie 2. Táto knižnica bola výkonnejšia a namiesto použitia termcap použila terminfo. Avšak kvôli politike AT&amp;T týkajúcej sa distribúcie zdrojového kódu nemala táto vylepšená knižnica curses v komunite BSD veľké prijatie.
pcurses.
Okolo roku 1982 začal Pavel Curtis pracovať na freewarovom klone curses knižnice Bell Labs s názvom pcurses, ktorá do roku 1986 bola spravovaná viacerými ľuďmi.
ncurses.
Knižnica pcurses sa ďalej vylepšovala, keď sa jej vývoja koncom roku 1991 ujal Zeyd Ben-Halim. Nová knižnica bola vydaná ako ncurses v novembri 1993, pričom verzia 1.8.1 bola prvým hlavným vydaním. Ďalšie prácu, prostredníctvom verzie 1.8.8 (M1995), viedol Eric S. Raymond, ktorý pridal do knižnice formuláre a menu napísané Juergenom Pfeiferom. Od roku 1996 ju udržiava Thomas E. Dickey.
Väčšina volaní ncurses sa dá ľahko preniesť na staré curses knižnice. Implementácie knižnice curses zo System V môžu podporovať programy curses BSD iba s novou kompiláciou. Niekoľko oblastí je však problematických, napríklad manipulácia s veľkosťou terminálu, pretože staré curses nemajú na to žiaden ekvivalent.
Terminálová databáza.
Ncurses môžu používať buď terminfo (s rozšíriteľnými údajmi), alebo termcap. Ostatné implementácie curses používajú všeobecne terminfo; menšina používa termcap. Máloktorá používa oboje (mytinfo bola staršia výnimka).
Licencia.
Ncurses je súčasťou projektu GNU. Je to jeden z mála GNU projektov, ktorý sa nedistribuuje pod GNU GPL alebo LGPL, ale distribuuje sa na základe permissive free software licence, podobnej licencii MIT. Je to dôsledkom dohody s FSF v čase, keď vývojári udeľovali svoje autorské práva.
Keď bola uzavretá dohoda o postúpení práv na FSF, existovala klauzula, ktorá uvádzala:"Nadácia sľubuje, že akákoľvek distribúcia Balíka alebo akejkoľvek práce „založenej na Balíku“, ktorá sa uskutoční pod kontrolou Nadácie alebo jej zástupcov alebo nadobúdateľov, sa uskutoční za podmienok, ktoré výslovne a trvalo umožňujú každému, kto vlastní kópiu diela, na ktoré sa vzťahujú podmienky, a s presným oboznámením s týmito podmienkami, za účelom ich redistribúcie rozmnoženiny diela komukoľvek za rovnakých podmienok."Podľa správcu Thomasa E. Dickeyho to vylučuje zmenu licencie na GPL v akejkoľvek verzii, pretože by to obmedzovalo programy, ktoré sa budú s knižnicami linkovať.
Programy využívajúce ncurses.
Existujú stovky programov využívajúcich ncurses. Niektoré, napríklad GNU Screen a w3m, využívajú iba rozhranie termcap a správu obrazovky vykonávajú sami. Ostatné, napríklad GNU Midnight Commander a YaST, využívajú programovacie rozhranie curses.

</doc>
<doc id="665181" title="Scuderia AlphaTauri" url="https://sk.wikipedia.org/wiki?curid=665181">
Scuderia AlphaTauri

Scuderia AlphaTauri je taliansky tím a konštruktér, ktorý preteká v F1. Je jedným z dvoch tímov, ktoré vlastní Red Bull; druhým je Red Bull Racing. Tím do roku 2019 pretekal pod názvom Toro Rosso, no od roku 2020 bol premenovaný, kvôli propagácii značky módneho oblečenia AlphaTauri. Tím už nie je prezentovaný ako dcérsky tím Red Bull Racingu, ale ako dva sesterské tímy.
História.
2020.
V debutovej sezóne boli tímovými jazdcami Pierre Gasly a Daniil Kvyat. Gasly dosiahol svoje prvé víťazstvo počas Veľkej ceny Talianska a zároveň sa stal prvým francúzskym jazdcom, ktorý vyhral Veľkú cenu od roku 1996, kedy Olivier Panis vyhral Veľkú cenu Monaka.
2021.
Pre rok 2021 Kvyata nahradil japonský jazdec Yuki Tsunoda, ktorý rok predtým dosiahol tretie miesto v šampionáte Formuly 2.

</doc>
<doc id="665184" title="Tac" url="https://sk.wikipedia.org/wiki?curid=665184">
Tac

tac je linuxový príkaz, ktorý umožňuje riadok-po-riadku zobraziť obsah súborov, ale výsledne vypisovanie začína vypisovať od posledného po prvý riadok. Tac nevypisuje obsah každého riadku opačne, iba mení poradie výstupných riadkov. Meno programu je nazvané analogický voči programu cat.
Implementácie.
Príkaz alebo program je implementovaný v GNU coreutils alebo v BusyBox.
Príklad.
&lt;SyntaxHighlight lang="bash"&gt;$ echo -e "jeden\ndva\ntri"
jeden
dva
tri
$ echo -e "jeden\ndva\ntri" | tac
tri
dva
jeden
$&lt;/SyntaxHighlight&gt;

</doc>
<doc id="665194" title="Ťažký vodopád" url="https://sk.wikipedia.org/wiki?curid=665194">
Ťažký vodopád

Ťažký vodopád (poľ. "Ciȩżka Siklawa"; pred rokom 2007 aj "Český vodopád") je puklinový vodopád v Ťažkej doline vo Vysokých Tatrách.
Poloha.
Vodopád sa nachádza na vodnom toku Ťažký potok, poniže výtoku Ťažkého potoka z Ťažkého plesa (), v spodnej časti Ťažkej doliny, na severnej strane Vysokých Tatier v katastrálnom území obce Tatranská Javorina, okres Poprad. Nachádza sa v krajinársky osobitne cennom a zachovanom prostredí národného parku TANAP.
Vodopád s výškou cca 10 m padá z výrazného strmého cca 300 m vysokého skalného prahu, ktorým Ťažká dolina spadá do Bielovodskej doliny. Nachádza sa v nadmorskej výške Vodopád je na horninovom podloží granodiorit a jeho genetický typ je glaciálny, puklinový. Hydrologické poradie je 3-01-01-001.
Názov.
Geografický názov Ťažký vodopád je odvodený z názvu doliny Ťažká dolina, ktorou preteká Ťažký potok a na ktorom leží vodopád. Názov Ťažkej doliny má motiváciu podľa jej ťažkej prístupnosti kvôli nutnosti najprv prekonať strmý, náročne priechodný skalný prah.
Prístup.
K vodopádu nevedie turistický značkovaný chodník, v sprievode horského vodcu je ale možné vodopád navštíviť.
Východne od vodopádu prechádza Bielovodskou dolinou modrá turistická značka, ktorá je verejnosti prístupná vrátane vysokohorských sediel v období od 16. júla do 31. októbra. Po tomto chodníku sa možno priblížiť k vodopádu na dohľad (na vzdialenosť cca 550 m), pričom vidno časť vodopádu v hornej časti pásma lesa.

</doc>
<doc id="665196" title="Megan Thee Stallion" url="https://sk.wikipedia.org/wiki?curid=665196">
Megan Thee Stallion

Megan Jovon Ruth Pete (* 15. február 1995), známa pod umeleckým menom Megan Thee Stallion, je americká reperka, speváčka a skladateľka. Pochádza z Houstonu v Texase. Do popredia sa prvýkrát dostala vďaka svojim hudobným videám na sociálnych sieťach ako je Instagram.
Megan Thee Stallion podpísala zmluvu s vydavateľstvom 300 Entertainment v roku 2018, pod ktorým vydala mixtape "Fever" (2019), EP "Suga" (2020) a debutový štúdiový album "Good News" (2020); pričom všetky dosiahli umiestnenie v prvej desiatke albumového rebríčka "Billboard" 200. Jej singel „Savage (Remix)“, na ktorom spolupracovala s Beyoncé a tiež „WAP“, ktorý vydala spolu s Cardi B, sa dostali na prvé miesto v americkom "Billboard" Hot 100. Singel „WAP“ sa umiestnil na vrchole hitparád vo viacerých krajinách.
Počas svojej kariéry získala Megan Thee Stallion niekoľko ocenení, vrátane dvoch ocenení BET Awards, piatich BET Hip Hop Awards, dvoch MTV Video Music Awards, "Billboard" Women in Music Award a troch cien Grammy. Na 63. ročníku udeľovania cien Grammy sa stala prvou ženskou hip hopovou umelkyňou, ktorá získala cenu pre najlepšieho nováčika, čo sa naposledy podarilo Lauryn Hill v roku 1999. V roku 2020 ju časopis "Time" zaradil medzi 100 najvplyvnejších ľudí na svete.
Diskografia.
Štúdiové albumy

</doc>
<doc id="665198" title="Sleep (Unix)" url="https://sk.wikipedia.org/wiki?curid=665198">
Sleep (Unix)

sleep je príkaz v Unixe, Unix-like a ďalších operačných systémoch, ktorý pozastaví („uspí“) vykonávanie procesu na určený čas. Používa sa typicky v skriptoch alebo sekvenciách príkazov, zadávaných z príkazového riadku.
Popis.
Proces, ktorý príkaz zavolá, zastaví svoje vykonanie minimálne na čas, zadaný ako parameter. Bez bližšej špecifikácie je čas interpretovaný ako počet sekúnd, je však možné zadať aj počet minút, hodín alebo dní.
codice_1 pre Unix-like systémy je súčasťou X/Open Portability Guide od 2. vydania z roku 1987. Prevzatý bol do prvých verzií POSIX a Single UNIX Specification. Prvýkrát bol zahrnutý v Unix Version 4.
Verziu codice_1, ktorá je súčasťou GNU coreutils, napísali Jim Meyering a Paul Eggert. Príkaz je tiež dostupný v shelli systému OS-9, v KolibriOS Shell, a súčasťou FreeDOS package group "Utilities". Verzia, ktorá je vo FreeDOS, je od Trane Francks a licenciovaná pod GPL.
Príkaz codice_1 je tiež súčasťou ASCII "MSX-DOS2 Tools" pre MSX-DOS verzie 2.
V PowerShell je codice_1 preddefinovaný ako alias na codice_5 cmdlet, ktorý slúži na rovnaký účel. Microsoft tiež poskytuje codice_1 ako utilitu v balíku "Resource Kit Tools" pre Windows. Inou natívnou verziou je príkaz codice_7, ktorý je súčasťou aktuálnych vydaní Windows.
Príkaz bol tiež portovaný do operačného systému IBM i pre IBM Power Systems.
Použitie.
 sleep N
kde N je nezáporné celé číslo, udávajúce časový interval v sekundách. Niektoré implementácie povoľujú zadávať N ako desatinné číslo.
Príklady.
 sleep 30 # počká 30 sekúnd
 sleep 18000 # počká päť hodín
GNU sleep.
 sleep 3h ; mplayer foo.mp3 # počká 3 hodiny a prehrá foo.mp3
Volania sleep 5h30m a sleep 5h 30m nie sú správne, nakoľko sleep očakáva len jednu číselnú hodnotu a jeden typ. Napríklad sleep 5.5h (zadaný ako desatinné číslo) je správny. Použiť sa dá aj nasledujúca sekvencia volaní:
 sleep 5h; sleep 30m # počká 5 hodín, a potom ďalších 30 minút
GNU implementácia sleep (súčasť coreutils; používaná napríklad v Linuxe) umožňuje zadať hodnotu ako desatinné číslo alebo odovzdať viacero hodnôt, v tomto prípade teda bude fungovať aj vyššie uvedené sleep 5h 30m (hodiny a minúty je potrebné oddeliť medzerou).
Medzi možné využitia sleep patrí naplánovanie úloh, ktoré sa spustia neskôr. Napríklad na odloženie stiahnutia veľkého súboru na obdobie, kedy bude zdieľané pripojenie využívať menej používateľov.

</doc>
<doc id="665199" title="Gy (digraf)" url="https://sk.wikipedia.org/wiki?curid=665199">
Gy (digraf)

Gy je digraf vyskytujúci sa v maďarskom jazyku. Je trinástym písmenom maďarskej abecedy. Vyslovuje sa ako slovenské "ď", napr.: gyík [had], gyors [rýchly] alebo ágy [posteľ].
Dlhá verzia písmena sa prejavuje zdvojením len prvej spoluhlásky, napr.: meggy [višňa] alebo poggyász [batožina]. Vyslovuje sa ako slovenské "ďď". Pri delení takéhoto slova sa celé písmeno zdvojuje, napr.: megy-gyes [višňový] alebo pogy-gyásszal [(s) batožinou]. Výslovnosť písmena/písmen v takomto slove je rovnaká, "ďď".

</doc>
<doc id="665200" title="Poľný španiel" url="https://sk.wikipedia.org/wiki?curid=665200">
Poľný španiel

Poľný španiel je psie plemeno pochádzajúce zo Spojeného kráľovstva. V systematike FCI sa radí do 8. skupiny. 
Boli pôvodne vyšlachtené ako výstavné psy čiernej srsti koncom 19. a začiatkom 20. storočia. V polovici 20. storočia však boli prestavané ako pes s dlhými nohami, ktorý bol vhodnejší na použitie v teréne. Teraz sú považované za vzácne psie plemeno. 
Môžu byť dobrými rodinnými psami a majú trpezlivosť s deťmi, ale môžu vyžadovať nejaký účel, či už je to lov alebo agilita, aby sa zabránilo tomu, že sa začnú nudiť a ničiť. 
Dĺžka života: 10 – 12 rokov.
Povaha.
Poľné španiele sú známe ako výnimočne uvoľnené, aktívne, citlivé a nezávislé a prejavujú svoju lásku k životu v úzkom, pravidelnom kontakte so svojím majiteľom. 
História.
Poľný španiel bol pôvodne vyvinutý na výstavný kruh. V 70. rokoch 19. storočia bol Poľný španiel veľmi úspešný vo výstavnom kruhu so svojou rozmanitosťou; vyústilo to však do psa, ktorý bol takmer rovnaký ako Susesexský španiel, s výnimkou samotnej hlavy. 
Do roku 1909 bola priemerná hmotnosť poľného španiela 16 - 20 kg. K ďalšiemu miešaniu plemena došlo so zavedenými prvkami Baseta. Objavili sa rôzne problémy s genetickým zdravím a boli podniknuté kroky na nápravu problémov v rámci plemena. Anglický špringeršpaniel sa používal na zavedenie zdravších prvkov do plemena a výsledkom bol dlhonohý poľný španiel, ktorého dnes poznáme. 
Poľný španiel zostáva vzácnym plemenom, dokonca aj vo Veľkej Británii. V roku 2009 bolo v Kennel Clube zaregistrovaných celkom 51 poľných španielov a od roku 2000 sa ustavične zmenšuje. Zo všetkých plemien španielov registrovaných v The Kennel Club má poľný španiel najnižší počet registrovaných medziročne, pričom na druhom mieste bol Sussexský španiel so 60 registráciami v roku 2009. To je porovnanie s Anglickým špringeršpanielom s 12 700 a Anglickým kokeršpanielom s 22 211 registráciami v roku 2009. 
Opis.
Vzhľad.
Štandardná veľkosť poľného španiela je 41– 48 cm vysoký v kohútiku a hmotnosť medzi 16–27 kg. Toto ho zhruba zaraďuje medzi Anglického kokeršpaniela a Anglického špringeršpaniela. Jeho srsť je dodávaná v jednofarebných odtieňoch čiernej a hnedej farby. 
Majú stredne dlhú samostatnú srsť bez podsady. Osrstenie kožušiny sa objavuje na hrudníku, bruchu, ušiach a na zadnej strane nôh. Srsť nie je taká ťažká ako u kokeršpanielov, ale vyžaduje si starostlivosť, aby sa zabránilo objaveniu podložiek v srsti. Kupírovanie chvostov je zakázané v mnohých krajinách, pre pracovné zvieratá však existuje výnimka. 
Zdravie.
Existuje niekoľko očných stavov, ku ktorým má poľný španiel predispozíciu. Patrí sem katarakta, atrofia sietnice a dysplázia sietnice. Dysplázia bedrového kĺbu sa objavila iba v britských líniách poľných španielov. Kennel Club a Britská veterinárna asociácia dôrazne odporúčajú, aby chovatelia Poľného španiela testovali oči a bedrové kĺby. V zdravotnom prieskume, ktorý uskutočnil Kennel Club, bola hlavnou príčinou smrti u poľných španielov rakovina, druhou najčastejšou príčinou bola staroba. Zistilo sa, že stredná dĺžka života tohto plemena bola 11 rokov a 8 mesiacov, čo je o 5 mesiacov viac ako stredný vek pre všetky plemená psov. 

</doc>
<doc id="665202" title="Elektrická jednotka 495.95" url="https://sk.wikipedia.org/wiki?curid=665202">
Elektrická jednotka 495.95

Elektrická jednotka 495.95 je ozubnicová elektrická úzkorozchodná jednotka pre kombinovaný adhézny a ozubnicový pohon vyrábaná firmou Stadler Rail, ktorú používa Železničná spoločnosť Slovensko v sieti Tatranských elektrických železníc od roku 2021.
História.
Jednotky radu 495.95 by mali nahradiť dosluhujúce jednotky ozubnicovej železnice 405.95, ktoré zaisťovali dopravu na ozubnicovej železnici Štrba - Štrbské Pleso od roku 1970. Výberové konanie na dodávku piatich kusov vyhrala švajčiarska spoločnosť Stadler Rail. Súprava je postavená na báze jednotky Stadler GTW 2/6 a je schopná prevádzky na tratiach ozubnicovej železnice (OŽ) ako aj na tratiach Tatranských elektrických železníc (TEŽ). 
Prvá jednotka bola do depa Poprad dodaná v januári 2021. Po sérii testov bude schválená a uvedená do pravidelnej prevádzky. 
Charakteristika.
Jednotka sa skladá z troch článkov. Stredného motorového "kontajnera" a riadiacich vozňov. Maximálna rýchlosť jednotky je 80 km/h, napájaná je jednosmerným napätím 1500V. Riešenie jednotky vychádza z elektrickej jednotky ABeh 2/6, ktorú prevádzkuje švajčiarska spoločnosť MVR GoldenPass.
Priestor pre cestujúcich je v usporiadaní 2+2, vybavený klimatizáciou.
Prevádzka.
Jednotky budú prevádzkované na tratiach:
Pred ich zaradením do prevádzky museli Železnice Slovenskej republiky ako správca infraštruktúry pristúpiť ku rozsiahlej rekonštrukcii trate medzi Štrbou a Štrbským Plesom.

</doc>
<doc id="665203" title="Cesta III. triedy 2172 (Slovensko)" url="https://sk.wikipedia.org/wiki?curid=665203">
Cesta III. triedy 2172 (Slovensko)

Cesta III. triedy číslo 2172 ("III/2172", staré číslo "III/065034") je cesta III. triedy na Slovensku v okrese Turčianske Teplice. Jej celková dĺžka je 0,495 km. 
Priebeh.
Začína sa cestnou križovatkou v s cestou III/2171 v obci Sklené, pri autobusovej zastávke "Sklené, rázcestie k železničnej stanici". Pokračuje najprv na západ, pomedzi rodinné domy, následne sa zvrtáva na juh a stúpa k železničnej stanici Sklené pri Handlovej, kde končí.
Stav.
Podľa údajov z roku 2008 bola cesta na úseku dlhom 0,93 km (18,8 % priebehu) vo veľmi dobrom stave a na zvyšnom úseku – 0,402 km (81,2 % priebehu) v stave nevyhovujúcom.

</doc>
<doc id="665212" title="Ty (digraf)" url="https://sk.wikipedia.org/wiki?curid=665212">
Ty (digraf)

Ty je digraf vyskytujúci sa v maďarskom jazyku. Je tridsiatym tretím (v skrátenej verzii) a tridsiatym štvrtým (v rozšírenej verzii) písmenom maďarskej abecedy. Vyslovuje sa ako slovenské "ť", napr.: tyúk [sliepka].
Dlhá verzia písmena sa prejavuje zdvojením len prvej spoluhlásky, napr.: pettyes [bodkovaný]. Vyslovuje sa ako slovenské "ťť". Pri delení takéhoto slova sa celé písmeno zdvojuje, napr.: pety-tyes [bodkovaný]. Výslovnosť písmena/písmen v takomto slove je rovnaká, "ťť". Písmeno sa na začiatku slova objavuje len v jednom základnom slove - tyúk [sliepka] a z toho odvodených, napr.: tyúkfarm [slepačia farma], atď.

</doc>
<doc id="665217" title="Tajná cirkev" url="https://sk.wikipedia.org/wiki?curid=665217">
Tajná cirkev

Tajná cirkev (tiež podzemná cirkev, skrytá cirkev, ) predstavuje všeobecné označenie aktivít miestnej cirkvi, ktoré z dôvodu prenasledovania kresťanov v danej krajine nemôžu byť vykonávané verejne. Podľa miery represií je v tajnosti časť (napr. teologické štúdiá, výchova mládeže, vydávanie samizdatovej literatúry, vedenie náboženských spolkov či neformálnych komunít) alebo celá činnosť cirkvi (vrátane svätenia kňazov). Navonok býva tajná cirkev označovaná ako nenáboženská súkromná aktivita.
Činnosti zaraďované medzi aktivity tajnej cirkvi sa dajú dohľadať najprv u prvotných kresťanov v antickom Ríme, následne v Japonsku 17.-19. storočia, Mexiku začiatku 20. storočia, v krajinách východoeurópskeho komunistického bloku v 2. polovici 20. storočia a v súčasnosti v Čínskej ľudovej republike.
Tajná cirkev v Československu.
Dejinný vývoj.
Počiatky fungovania tajnej cirkvi na území ČSR je možné dohľadať už v období Prvej Slovenskej republiky v práci kňaza Tomislava Kolakoviča.
Aktivity.
František Mikloško definoval tajnú cirkev v bývalom Československu ako „“všetko zo života cirkvi, začo hrozí zo strany štátu perzekúcia. Prednostne do nej patrili mužské a ženské rehole, ale súčasťou tajnej cirkvi boli tiež kňazi v pastorácii, ktorí, napríklad, rozmnožovali na farách samizdaty, dávali mladým ľuďom na chatách duchovné cvičenia a podobne“.
V rámci cirkvi boli vysvätené desiatky vlastných tajných biskupov aj stovky kňazov.

</doc>
<doc id="665218" title="Zs (digraf)" url="https://sk.wikipedia.org/wiki?curid=665218">
Zs (digraf)

Zs je digraf vyskytujúci sa v maďarskom jazyku. V skrátenej verzii maďarskej abecedy je štyridsiatym písmenom, naopak v rozšírenej verzii štyridsiatym štvrtým. Vyslovuje sa ako slovenské "ž", napr.: zsák [taška].
Dlhá verzia písmena sa prejavuje zdvojením prvej spoluhlásky, napr. rúzzsal [(s) rúžom], no takáto podoba písmena sa objavuje len v skloňovaných slovách (ragozott szavak). Pri delení takéhoto slova sa celé písmeno zdvojuje, napr.: rúzs-zsal [(s) rúžom]. Výslovnosť písmena/písmen v takomto slove je rovnaká, "žž".

</doc>
<doc id="665221" title="Ly (digraf)" url="https://sk.wikipedia.org/wiki?curid=665221">
Ly (digraf)

Ly je digraf vyskytujúci sa v maďarskom jazyku. Je dvadsiatym písmenom maďarskej abecedy. Vyslovuje sa ako slovenské "j", napr.: lyuk [diera].
Dlhá verzia písmena sa prejavuje zdvojením len prvej spoluhlásky. Vyslovuje sa ako slovenské "jj". Pri delení takéhoto slova sa celé písmeno zdvojuje. Výslovnosť písmena/písmen v takomto slove je rovnaká, "jj". Písmeno sa na začiatku slova objavuje len v jednom základnom slove - lyuk [diera] a z toho odvodených, napr.: lyukas [deravý], atď.

</doc>
<doc id="665224" title="Otcovia a dcéry" url="https://sk.wikipedia.org/wiki?curid=665224">
Otcovia a dcéry

Otcovia a dcéry je americko-taliansky dramatický film z roku 2015. Film režírovala Gabriele Muccino a v hlavných úlohách hrajú Russell Crowe, Amanda Seyfried, Jane Fonda a Bruce Greenwood.
Film rozpráva príbeh o držiteľovi Pulitzerovej ceny Jakeovi, ktorý má manželku a dcéru. V jeden večer však majú dopravnú nehodu, pri ktorej mu zomrie manželka. Nehoda Jakea poškodila mozog a jeho dcéra je vychovávaná blízkou rodinou. Film sa zameriava na striedajúce segmenty minulosti, prítomnosti a neskôr budúcnosť vzťahu medzi otcom s dcérou. 

</doc>
<doc id="665236" title="Independent Spirit Awards" url="https://sk.wikipedia.org/wiki?curid=665236">
Independent Spirit Awards

Independent Spirit Awards je prestížne filmové ocenenie, ktoré bolo založené v roku 1984.
Udeľovanie cien sa koná vo vnútri stanu na parkovisku v Santa Monice v Kalifornii, zvyčajne týždeň pár dní pred udeľovaním Oscarov. 
Kategórie.
Najlepší hraný film
Najlepší režisér
Najlepší prvý hraný film
Najlepší ženský herecký výkon 
Najlepší mužský herecký výkon
Najlepší ženský herecký výkon vo vedľajšej úlohe
Najlepší mužský herecký výkon vo vedľajšej úlohe
Najlepší scenár
Najlepší prvý scenár
Najlepší medzinárodný hraný film
Najlepší dokumentárny hraný film
Najlepšia kamera
Najlepšie úpravy
Cena Johna Cassavetesa
Cena Roberta Altmana
Cena za sledovanie
Cena producentov Piaget
Cena Truer than Fiction
Cena Bonnie 

</doc>
<doc id="665241" title="Kurský oblúk" url="https://sk.wikipedia.org/wiki?curid=665241">
Kurský oblúk

Kurský oblúk (rus. Курская дуга, nem. Kursker Bogen) alebo kurský výbežok bol výbežok frontu západne od ruského (vtedy sovietskeho) mesta Kursk, počas bojov na východnom fronte počas druhej svetovej vojny. Vznikol na jar 1943 a zohral dôležitú úlohu v nadchádzajúcich letných bojoch medzi sovietskou červenou armádou a nemeckým Wehrmachtom. Bol predovšetkým dejiskom kurskej bitky, jedného z rozhodujúcich stretnutí na východnom fronte a jednej z najdôležitejších bitiek vojny.
Historické súvislosti.
Výbežok frontu vznikol na jar 1943 v dôsledku nemeckého ústupu po bitke o Stalingrad. Skupina armád Juh bola nútená na prelome rokov 1942/1943 ustupovať na západ. Postupovali aj sovietske sily Voronežského (F. I. Golikov) a Brianského frontu (M. A. Reiter), ktoré udreli na nemecké sily 2. armády v priestore Voroneže a Kurska (ostrogošsko-rossošská a voronežsko-kastornojská operácia) v strednej časti sovietsko-nemeckého frontu. Nemecké sily len s ťažkosťami unikli z obkľúčenia pri Voroneži a ustupovali smerom na západ. Sovieti oslobodili Kursk (8. februára) a Belgorod (9. februára). Rovnako sa darilo aj sovietskym vojskám Juhozápadného frontu (gen. Vatutin), ktoré prekročili Severský Donec a 16. februára 1943 oslobodili Charkov. Nemci však do tohto priestoru prisunuli čerstvé sily II. tankového zboru SS pod vedením gen. Haussera. Tieto sily spolu s posilnenými jednotkami skupiny armád Juh udreli na roztiahnuté a opotrebované sovietske divízie Voronežského a Juhozápadného frontu v tzv. tretej bitke o Charkov.. V jej dôsledku sovieti stratili Charkov aj Belgorod. Nemecký postup zastavilo až zlé jarné počasie. Výsledný výbežok sovietskeho frontu, ktorý sa medzi Orlom a Belgorodom vkliňoval smerom na západ do nemeckých postavení dostal názov kurský oblúk.
Sovietske velenie, ktoré si uvedomovalo jeho strategický význam v priestore sústredilo veľké sily, po tom čo predpokladalo, že tento výbežok sa stane cieľom nemeckej letnej ofenzívy. Stalin pôvodne neplánoval zotrvanie v obrane, ale bol príslušníkmi generálneho štábu presvedčený, že v danej situácii je to najlepšie riešenie. Sovietska strana po prvý krát vybudovala hlbokú členenú obranu, ktorú podporila početnými palebnými prostriedkami a mobilnými zálohami. Sovietska obrana bola v dôležitých úsekoch členená na 5 - 6 obranných čiar, z ktorých prvé 3 boli obsadené jednotkami. Hĺbka sovietskej obrany dosahovala 15 - 20 km. Bolo to po prvý krát počas vojny, čo sovietska strana pripravila komplexnú obranu takéhoto rozsahu. Nemecká ofenzíva tzv. operácia Citadela (Zitadelle) v dňoch 5. júla - 17. júla 1943 síce tvrdo udrela na severnú aj južnú stranu výbežku, a na niektorých miestach zatlačila sovietske sily asi o 30 km, ale k rozhodujúcemu prelomeniu línie nedošlo. Naopak na severnú čeľusť obchvatu pri Oriole spustili sovieti silnú ofenzívu (operácia Kutuzov) a zatlačili jednotky gen. Modela späť. Rovnaký protiútok (operácia Rumiancev) sa začal aj na juhu smerom na Belgorod, kde prinútili k ústupu aj oveľa silnejšie (v porovnaní s uskupením pri Orle) nemecké uskupenie maršala von Mansteina.
5. augusta 1943 oslobodili jednotky červenej armády Oriol a Belgorod. 23. augusta 1943 sovieti oslobodili Charkov. Kurský výbežok na sovietsko-nemeckej frontovej línií v tomto období prestal existovať.

</doc>
<doc id="665250" title="Bornholm" url="https://sk.wikipedia.org/wiki?curid=665250">
Bornholm

Bornholm je dánsky ostrov v Baltskom mori, na východ od zvyšku Dánska, na juh od Švédska, na severovýchod od Nemecka a na sever od Poľska. Na ostrove s rozlohou 588,36 štvorcových kilometrov žilo k 1. aprílu 2020 celkovo 39 439 obyvateľov.
Medzi hlavné ekonomické aktivity Bornholmu patrí mliekarenstvo a umelecký a remeselný priemysel, ako je výroba skla a keramiky s využitím miestnej hliny. Turizmus je dôležitý počas letných mesiacov. Na ostrove sa nachádza veľa dánskych okrúhlych kostolov.
Ostrov je vďaka svojmu počasiu známy ako solskinsøen (ostrov slnka) a vďaka svojej geológii ako klippeøen (ostrov skál). Okrem južného pobrežia ostrov pozostáva zo žuly. Teplo z leta sa ukladá v skalných útvaroch a počasie je až do októbra dosť teplé. V dôsledku podnebia môže na ostrove lokálne rásť miestna odroda figy, známa ako bornholmský diamant. Topografiu ostrova tvoria dramatické skalné útvary na severe (na rozdiel od zvyšku Dánska, kde sú väčšinou mierne zvlnené kopce), ktoré sa zvažujú nadol k borovicovým a listnatým lesom (veľmi postihnuté búrkami v 50. rokoch) a rovinatá poľnohospodárská oblasť a piesočnaté pláže v na juhu.
Bornholm má strategickú polohu v Baltskom mori a po stáročia sa oň viedli boje. Spravidla mu vládlo Dánsko, ale aj Švédsko a nemecký Lübeck. Zrúcanina Hammershus na severozápadnom cípe ostrova je najväčšou stredovekou pevnosťou v severnej Európe, ktorá svedčí o dôležitosti jeho polohy. Tento ostrov a súsostrovie Ertholmene sú jedinou súčasťou Dánska východne od Øresundu. Dánsko stratilo ostrov v prospech Švédska v roku 1658, ale znovu ho nadobudlo v roku 1660 po lokálnej vzbure.

</doc>
<doc id="665264" title="Antony Blinken" url="https://sk.wikipedia.org/wiki?curid=665264">
Antony Blinken

Antony John Blinken, BA, J.D. (* 16. apríl 1962, Yonkers, New York) je americký demokratický politik a právnik židovského pôvodu, ktorý od 26. januára 2021 pôsobí vo funkcii ministra zahraničných vecí Spojených štátov ako člen kabinetu prezidenta Joea Bidena. Počas vlády prezidenta Barracka Obamu (2009 – 2017) pôsobil ako poradca viceprezidenta J. Bidena pre národnú bezpečnosť ("National Security Advisor to the Vice President of the United States", 2009 – 2013), zástupca poradcu pre národnú bezpečnosť ("United States Deputy National Security Advisor", 2013 – 2015) a ako námestník ministra zahraničných vecí Johna Kerryho ("United States Deputy Secretary of State", 2015 – 2017).
Život.
Narodil sa v rodine bankára Donalda Mayera Blinkena a jeho manželky Judith (Frehm), ktorej rodičia boli druhogeneračnými imigrantmi z radov uhorských Židov. Blinkenov otec neskôr pôsobil ako veľvyslanec Spojených štátov v Maďarsku (1994 – 1997) a jeho strýko, Alan Blinken, bol americkým veľvyslancom v Belgicku (1993 – 1997). Jeho starý otec z otcovej strany, právnik Maurice Henry Blinken, patril k prvým zástancom štátu Izraela a ako prezident Amerického palestínskeho inštitútu ("American Palestine Institute") skúmal otázku hospodárskej životaschopnosti Izraela.
Blinken nastúpil na privátnu Daltonskú školu ("Dalton School") v New Yorku, kde študoval do roku 1971. Koncom roka 1970 sa jeho rodičia rozviedli a vtedy deväťročný Blinken odcestoval do Paríža spolu so svojou matkou a jej novým partnerom, právnikom a preživším holokaustu Samuelom Pisarom. Počas svojho parížskeho pobytu študoval na prestížnej privátnej Škole Jeannine Manuelovej ("École Jeannine Manuel") a v rokoch 1980 – 1984 pokračoval v štúdiu v odbore sociálnych vied na Harvardovej univerzite, na ktorej bol tiež spolueditorom a prispievateľom študentského denníka "The Harvard Crimson". Po spromovaní rok stážoval v redakcii časopisu "The New Republic" a následne v rokoch 1985 – 1988 absolvoval štúdium práva na Kolumbijskej univerzite. Následne vykonával právnickú prax v New Yorku a Paríži a spolupracoval so svojim otcom Donaldom M. Blinkenom na fundraisingu pre Michaela Dukakisa, demokratického kandidáta v amerických prezidentských voľbách v roku 1988.
V roku 1987 vydal svoju bakalársku prácu vo forme monografie "Ally versus Ally : America, Europe, and the Siberian Pipeline Crisis" („Spojenec proti spojencovi : Amerika, Európa a kríza sibírskeho plynovodu“), v ktorej tvrdil, že pre americkú zahraničnú politiku malo byť dôležitejšie udržať dobré vzťahy s európskymi štátmi než vyvinúť diplomatický nátlak na Sovietsky zväz pre krízu okolo plynovodou Urengoj-Pomary-Užhorod. Z obavy zo závislosti Európy na sovietskych dodávkach plynu sa administratíva prezidenta Ronalda Reagana ostro postavila proti stavbe tohto plynovodu a uvalila sankcie na americké spoločnosti, ktoré mali vyvážať technológie potrebné na stavbu plynovodu, pričom tieto opatrenia dopadli aj na ich európske dcérske spoločnosti. Ministri zahraničných vecí členských štátov Európskeho spoločenstva protestovali voči tomuto kroku.
Kariéra.
V administratíve prezidentov Billa Clintona a Georga W. Busha.
V rokoch 1994 – 2001 Blinken pôsobil ako člen štábu Výboru pre národnú bezpečnosť ("National Security Council", NSC). V rokoch 1994 – 1998 bol špeciálnym asistentom prezidenta a staršieho riaditeľa pre strategické plánovanie a starším riaditeľom NSC pre speechwriting. V rokoch 1999 – 2001 zastával funkciu špeciálneho asistenta prezidenta a staršieho riaditeľa pre európske a kanadské záležitosti.
Patril k zástancom americkej invázie do Iraku v roku 2003 (tretia vojna v Perzskom zálive). V rokoch 2002 – 2008 bol riaditeľom štábu Výboru pre zahraničné vzťahy Senátu Spojených štátov ("United States Senate Committee on Foreign Relations"), pričom vtedajšiemu senátorovi a predsedovi zmieňovaného výboru J. Bidenovi asistoval s naformulovaním vyjadrenia podpory pre inváziu a návrhu na rozdelenie okupovaného Iraku na tri nezávislé regióny podľa etnického a náboženského zloženia. Tento návrh sa však stretol s ráznym odporom ako na domácej pôde, tak aj u novoustanovenej irackej vlády.
Popri tom pôsobil ako "senior fellow" v bipartajnom think tanku Centrum pre strategické a medzinárodné štúdiá ("Center for Strategic and International Studies"). V roku 2008 sa podieľal na realizácii predvolebnej kampane Joea Bidena a vzápätí bol členom tímu prechodného tímu vtedy novozvoleného prezidenta Barracka Obamu a jeho viceprezidenta J. Bidena.
V administratíve prezidenta Barracka Obamu.
V rokoch 2009 – 2013 Blinken pôsobil ako poradca viceprezidenta pre národnú bezpečnosť. Podieľal sa na formovaní americkej zahraničnej politiky vo vzťahu k Afganistanu a Pakistanu a vo veci iránskeho jadrového programu. 20. januára 2013 nahradil Denisa McDonougha vo funkcii zástupcu poradcu pre národnú bezpečnosť.

</doc>
<doc id="665280" title="Sz (digraf)" url="https://sk.wikipedia.org/wiki?curid=665280">
Sz (digraf)

Sz je digraf vyskytujúci sa v maďarskom jazyku. Je tridsiatym prvým (v skrátenej verzii) a tridsiatym druhým (v rozšírenej verzii) písmenom maďarskej abecedy. Vyslovuje sa ako slovenské "s", napr.: szív [srdce], száz [sto] alebo kosz [špina].
Dlhá verzia písmena sa prejavuje zdvojením len prvej spoluhlásky, napr.: kosszal [(so) špinou]. Vyslovuje sa ako slovenské "ss". Pri delení takéhoto slova sa celé písmeno zdvojuje, napr.: kosz-szal [(so) špinou]. Výslovnosť písmena/písmen v takomto slove je rovnaká, "ss".

</doc>
<doc id="665285" title="Ľudovít Feld" url="https://sk.wikipedia.org/wiki?curid=665285">
Ľudovít Feld

Ľudovít Feld () (* 19. marec 1904, Košice – † 18. máj 1991, Košice), bol slovenský maliar.
Životopis.
Narodil v početnej židovskej rodine. Jeho rodičia, František a Amália Feldovci, mali spolu deväť detí. Feld v 8 rokoch mu bolo diagnostikované hypofyzárne trpaslíctvo. V rokoch 1916 až 1923 začínal umelecky pôsobiť, navštevoval vyššiu reálku kedy a svoje vzdelanie ukončil maturitou. Kreslenie ho vyučoval profesor Samo Oravec. V tom istom čase (1920 – 1925), navštevoval aj kresliarsko-grafickú školu Eugena Króna, ktorá pôsobila pri Východoslovenskom múzeu.
V rokoch 1925 – 1933 študoval grafiku na Akadémii výtvarných umení v Budapešti. Jeho profesormi boli Viktor Olgyai Martika a Nándor Lajos Varga. V roku 1933 sa vrátil do Košíc a stal sa členom "Kazinczyho spoločnosti". V tomto období sa taktiež predstavil spoločnou výstavou s Alžbetou Groszovou a Imrichom Oravcom. V roku 1935 založil súkromnú výtvarnú školu.
Na jeho život mala veľký dopad najmä druhá svetová vojna. V roku 1944 bol deportovaný do koncentračného tábora v Osvienčime. Prežil aj on aj jeho súrodenci Ignác a Frída. Na príkaz neslávne známeho Josefa Mengeleho mal Ľudovít Feld portrétovať osobité typy zajatcov. Pravdepodobne išlo o ľudí, ktorí mali telesný, alebo mentálny hendikep, čím chcel Mengele vykazovať svoju brutálnu činnosť ako „očistu ľudstva“. Po ukončení vojny a jeho návrate z koncentračného tábora žil Ľudovít Feld v Bratislave až do roku 1949. V tom istom roku sa vrátil do Košíc a začal pôsobiť vo výtvarnom spolku s názvom "Svojina". Istý čas žil spolu s Vojtechom Löfflerom.
Od roku 1951 ako člen "Slovenského spolku výtvarných umelcov", absolvoval množstvo výstav, taktiež vyučoval a viedol rôzne kurzy. Veľké výstavy jeho umeleckej tvorby sa konali v roku 1973 vo Východoslovenskej galérii, ale aj v rokoch 1986 a 1989 v "Krajskej organizácii Slovenského zväzu výtvarných umelcov" v Košiciach. Ľudovít Feld zomrel vo veku 87 rokov.
Park a pamätník.
Dňa 23. septembra 2018 bol výtvarníkovi Ľudovítovi Feldovi odhalený pamätník. Pamätník je dielom výtvarníka Jaroslava Begalu a nachádza sa vo Feldovom parku pri nákupnom centre Aupark na ulici Senný trh.

</doc>
<doc id="665302" title="Medzierka (zaniknutá)" url="https://sk.wikipedia.org/wiki?curid=665302">
Medzierka (zaniknutá)

Medzierka bola ulica v Bratislave zhruba od roku 1490 do roku 1970. Názov Medzierka dostala v roku 1921.
Bola paralelná s ulicou Vydrica, úzka a krátka, plnila funkciu časti mestského opevnenia. Ležala oproti bývalej židovskej synagóge pri vyústení dnešnej Panskej ulice na bývalom Rybnom námestí.
V roku 1490 sa uvádza priekopa, 1558 dom, 1601 5 domov, 1605 mreže, ktoré ju oddeľovali od Židovskej ulice, 1650 dane, 1663 rybár, 1699 štvrťový hajtman, 1759 záhrada.
V roku 1761/1762 mala 93 obyvateľov, 1775 7 domov a 14 domácností.
Ako zamestnania sa v roku 1775 uvádzajú obuvník, povozník, sluha, krajčír, výrobca pušného prachu, lodník, obchodník, farbiar hodvábu, studniar a hudobník Jančera.
Vyústením na Rybné námestie prebiehala mýtna čiara. V roku 1880 tu bolo 8 domov, čím sa ukončila výstavba ulice.
Zanikla v spojitosti s asanačnými prácami pri výstavbe nájazdu na Most SNP okolo roku 1970.

</doc>
<doc id="665327" title="Boj s veternými mlynmi" url="https://sk.wikipedia.org/wiki?curid=665327">
Boj s veternými mlynmi

Boj s veternými mlynmi alebo bojovať s veternými mlynmi je frazeologizmus, ktorý sa používa na označenie takej činnosti, ktorá je od samého začiatku odsúdená na neúspech, respektíve na márny boj proti neporaziteľnému nepriateľovi. 
Pôvod.
Pôvod tohto frazeologizmu pochádza z diela Dômyselný rytier Don Quijote de la Mancha od Miguela de Cervantesa, keď si hlavný hrdina románu, bláznivý Don Quijote (alebo Alonso Quijano) myslel, že sú obrie mlyny začarovaní obri. Rozhodol sa preto, že ich napadne. Jeho sluha, Sancho Panza, ho varoval, aby sa do takéhoto boja nepúšťal, no Don Quijote ho neposlúchol. Keď sa Don Quijote na svojom koni priblížil k mlynu, jeho lopatky ho spolu s jeho koňom odhodili. Odôvodnil to tak, že mali obri viac šťastia a že ich zlý čarodejník premenil na mlyny, aby boli oproti nemu vo výhode a pošpinili tak jeho dobrú povesť o neporaziteľnosti.

</doc>
<doc id="665329" title="Boeing X-20 Dyna-Soar" url="https://sk.wikipedia.org/wiki?curid=665329">
Boeing X-20 Dyna-Soar

Boeing X-20 Dyna-Soar ("Dynamic Soarer") je program Letectva Armády Spojených Štátov (USAF) na vytvorenie kozmického lietadla, ktoré by mohlo byť použité na rôznych armádnych misiách. Hlavné úlohy lietadla by boli letecký prieskum, bombardovanie, vesmírne záchranné akcie, opravy satelitov a ako prostriedok na sabotáž a zničenie nepriateľských satelitov. Program začal 24. októbra 1957 a skončil 10. decembra 1963. Stál USA 660 miliónov dolárov (v prepočte s dnešnou infláciou 5,51 miliardy dolárov) a bol zrušený tesne po začiatku stavby prvého modelu.
Ostatné kozmické lode, ktoré sa vtedy vyvíjali ako napríklad program Mercury alebo program Vostok boli skôr kozmické kapsuly s balistickými profilmi opätovného vstupu, ktoré skončili prístátím s padákom. Dyna-Soar pripomínal skôr lietadlo. Mohlo cestovať na vzdialené ciele s rýchlosťou interkontinentálnej balistickej rakety. Bola navrhnutá tak, aby riadene kĺzalo na zem a mohlo pristáť na letisku. Dyna-Soar sa tiež vedel dostať na obežnú dráhu Zeme ako vesmírne kapsuly.
Tieto vlastosti teda z Dyna-Soar urobili oveľa pokročilejší nadčasový koncept ako ostatné kozmické programy tej doby. Vo výskume kozmického lietadla sa pokračovalo až oveľa neskôr v neskorších opakovane použiteľných kozmických lodiach ako napríklad program Space Shuttle z rokov 1981-2011 alebo na lodiach Boeing X-40 a X37B.
Pozadie.
Koncept, ktorý bol základom modelu X-20, vyvinuli v Nemecku počas druhej svetovej vojny Eugen Sänger a Irene Bredt ako súčasť návrhu Silbervogel z roku 1941. Jednalo sa o návrh raketového bombardéra, ktorý bol schopný zaútočiť na základňu v New Yorku zo základne v Nemecku a potom pristáť niekde v Tichom oceáne v teritóriu Japonského cisárstva. Myšlienkou by bolo použiť krídla vozidla na dosiahnutie vztlaku a vytiahnutie na novú balistickú dráhu, opätovné opustenie atmosféry a poskytnutie času vozidlu na ochladenie medzi vstupmi do atmosféry. Po vojne sa ukázalo, že vykurovacie zaťaženie počas vstupovania bolo oveľa vyššie, ako sa pôvodne počítalo, a kozmická loď by sa tak roztavila. 
Po vojne bolo veľa nemeckých vedcov prevezených do USA operáciou Paperclip, vykonanou Úradom strategických služieb, ktorá priniesla podrobné znalosti o projekte Silbervogel. Medzi nimi sa Walter Dornberger a Krafft Ehricke presťahovali do spoločnosti Bell Aircraft, kde v roku 1952 navrhli v podstate vertikálnu štartovaciu verziu Silbervogelu známu ako „bombardovacia raketa“ alebo „BoMi“ (Bomber Missile).
Všetky tieto štúdie navrhovali rôzne vozidlá s raketovým pohonom, ktoré mohli kĺzaním prekonať veľké vzdialenosti po tom, ako sa dostanú na vysokú rýchlosť a nadmorskú výšku. Raketový ťahač by umiestnil vozidlo na suborbitálnu, ale exatmosférickú trajektóriu, čo by malo za následok krátky vesmírny let s následným opätovným vstupom do atmosféry. Namiesto úplného opätovného vstupu a pristátia by vozidlo použilo zdvih z krídel na presmerovanie svojho uhla kĺzania smerom hore a premenilo by svoju horizontálnu rýchlosť za vertikálnou rýchlosťou. Takto by sa vozidlo opäť „odrazilo“ späť do vesmíru. Táto metóda "skip-glide" by sa opakovala, kým rýchlosť príliš nízka, aby pilot mohol vykonať tento manéver a musel by zvoliť miesto na pristátie a kĺzať vozidlo až po pristátie. Toto použitie hypersonického atmosférického zdvihu znamenalo, že vozidlo mohlo pomocou rovnakého raketového zosilňovača výrazne predĺžiť svoj dosah po balistickej dráhe.
O Bomi bol dostatočný záujem, že sa do roku 1956 rozdelil do troch samostatných programov:

</doc>
<doc id="665335" title="Veľkolepá Elza (Mágnás Elza)" url="https://sk.wikipedia.org/wiki?curid=665335">
Veľkolepá Elza (Mágnás Elza)

Emília Magdaléna Turčanová (* 17. júl 1880, Pečenice, – † 9. január 1914, Budapešť), známa ako Mágnás Elza, čo možno preložiť ako Veľkolepá Elza, bola kurtizána a jedna z najznámejších osobností spoločenského života v Budapešti na začiatku 20. storočia.
Životopis.
Detstvo a mladosť.
Narodila sa do mlynárskej rodiny. Pokrstená bola 22.07.1880 v Pečeniciach a ako bydlisko sa v krstnej matrike uvádza mlyn v Pečeniciach. V blízkosti mlyna na nachádzali dve rómske osady. Emília vyrastala spolu s rómskymi deťmi. Jej otec Štefan Turčan v roku 1890 ochorel na zápal pľúc a zomrel. Matka Mária, rodená Zvarová, sa potom ešte niekoľkokrát vydala. Niekedy pred smrťou otca Štefana sa rodina presťahovala do Bátoviec, kde bývala v dome číslo 27. Po jeho smrti, v dôsledku biedy, rodina Bátovce opustila. 
Kariéra a milenka bohatého továrnika.
Emília ako 15 ročná odišla do Budapešti, kde pracovala ako umývačka riadu, slúžka a predavačka. Od roku 1900 začala svoju kariéru najskôr ako servírka, neskôr pôsobila v nočnom klube Olympia, či v Casine de Paris. Vystupovala ako speváčka v Metropolitnom divadle Orfeum. Potom začala pracovať ako "spoločníčka" pre mužov z vyšších kruhov. Vypracovala sa zo slúžky s prezývkou "špinavá Elza" na luxusnú kurtizánu s umeleckým menom "Mágnás Elza". 
Tam niekde stretla bohatého majiteľa továrne na nábytok Maxa Schmita (nar. 1861), ktorý z nej urobil svoju oficiálnu milenku. Niektorí tvrdili, že sa jedného večera stretli v Orfeu. Podľa iných vraj k stretnutiu došlo v paláci grófa Palffyho, keď ráno vyšla zo spálne Elza vo večerných šatách. Na nábreží Margit jej v roku 1913 prenajal trojizbový byt, zariadil ho luxusným nábytkom, ktorý sám navrhol. Objednával jej oblečenie priamo z Paríža, zahŕňal ju drahými darmi a šperkami.
Smrť.
Keď Elzu pre šperky a peniaze, 9. januára 1914, za spoluúčasti jej gazdinej a kuchárky Rózsi Kóbori, zavraždil 26 ročný vojak Nick Gusztáv, tak v Budapešti vypukol škandál. Elzina mŕtvola sa našla v cestovnom koši na brehu Dunaja v Budíne. Spustilo sa rozsiahle pátranie, do ktorého sa zapojilo 120 detektívov. V sídle polície pracovalo 60 najskúsenejších ľudí. Po troch dňoch polícia chytila páchateľov. Táto senzácia sa objavila na stránkach novín celého sveta. Novinári sa okrem iného pohoršovali aj nad nesmiernym bohatstvom Elzy a obrovskou biedou státisícov pracujúcich i nezamestnaných. Kritizovali Maxa Schmita, že zneužíva a vydiera svojich zamestnancov. Viac krát čelil štrajkom a bojkotom svojich tovární.
Na Elzinom honosnom pohrebe 15. januára 1914 sa zúčastnilo obrovské množstvo ľudí (podľa niektorých státisíce a podľa iných desaťtisíce), dokonca na ňom boli prítomní aj fotografi a filmári. Schmit vo svojom kaštieli v Kiscelli zariadil miestnosť ako spomienku na Elzu. V roku 1915 na prízemí bývalej veže kostola trinitárov v Kiscelli zriadil kaplnku Elzy Mágnás. Max Schmit zomrel v roku 1935 a jeho posledná vôľa bola, aby v kaštieli bolo zriadené múzeum. Dnes sa tam nachádza múzeum na adrese: Kiscelli utca 108, Budapešť.
V populárnej kultúre.
V roku 2015 Elzin životný príbeh sfilmovali maďarskí filmári (v hlavnej úlohe s maďarskou herečkou Patríciou Kovács) vo filme s názvom: "Demimonde", ktorý sa ale z veľkej časti rozchádza s realitou. (Demi-monde: v preklade „polosvet“. Tento termín pochádza z hry, z roku 1855, s názvom: "Le Demi-Monde" od Alexandra Dumasa. Hra sa zaoberala spôsobom, akým vtedajšia prostitúcia ohrozovala manželstvo.) 

</doc>
<doc id="665342" title="Alexander Altmann" url="https://sk.wikipedia.org/wiki?curid=665342">
Alexander Altmann

Alexander Altmann (* 16. apríl 1906, Košice – † 6. jún 1987, Boston), bol židovský teológ, filozof, profesor a rabín. V roku 1938 emigroval do Anglicka a neskôr sa usadil v Spojených štátoch. Viac ako desaťročie pracoval ako profesor na oddelení filozofie na Brandeis University. Najviac ho preslávilo jeho štúdium myslenia Mosesa Mendelssohna a za jeho čias bol skutočne popredným Mendelssohnovým učencom. Taktiež prispel dôležitými príspevkami k štúdiu židovského mystika. Veľkú časť svojej kariéry bol jediným učencom v Spojených štátoch, pracujúci na tejto téme v čisto akademickom prostredí. Medzi mnohými študentmi Brandeis, na ktorých prácu dohliadal, boli napríklad: Elliot Wolfson, Arthur Green, Heidi Ravven, Paul Mendes-Flohr, Lawrence Fine a Daniel Matt.
Životopis.
Altmann bol synom Malwine Weiszovej a Adolfa Altmanna, hlavného rabína v nemeckom meste Trier, jednej z najstarších židovských komunít v Nemecku. Titul PhD. získal vo filozofii na Humboldt-Universität zu Berlin v roku 1931. Dizertačnú prácu napísal na tému filozofia Maxa Schellera, a za rabína bol vysvätený taktiež v tom istom roku. Od roku 1931 do roku 1938 pôsobil ako rabín v Berlíne, ale aj ako profesor židovskej filozofie na seminári. Po úteku z Nacistického Nemecka v roku 1938, Altmann slúžil ako komunálny rabín v Manchestri v rokoch 1938 – 1959. Okrem svojich povinností ako vodca komunity, pokračoval vo svojich vedeckých štúdiách, publikoval v roku 1946 preklad a komentár publikácie "Viera a názory Saadja". Jeho vedecké aktivity ho v konečnom dôsledku viedli k tomu, aby založil a riadil "Inštitút židovských štúdií" od 1953 do roku 1958, ktorý bol v tom čase nezávislá inštitúcia. Počas svojho pôsobenia na inštitúte, upravil "Žurnál židovských štúdií", "Scripta Judaica" a predstavil svoju prácu o Isaakovi ben Salomon Israeliovi. Zatiaľ čo bol Altmann v Manchesteri, Bert Trautmann, bývalý vojak Nacistického Nemecka vojnový zajatec, bol považovaný za hráča futbalového klubu Manchester City FC, ktorý mal mnoho židovských fanúšikov. Altmann to schvaľoval aj napriek tomu, že mu nacisti zabili rodičov a iných členov jeho rodiny. Intervencia Altmanna mohla byť rozhodujúca pre bezprecedentné prijatie bývalého vojnového zajatca do tímu. Trautmann sa stal veľmi úspešným brankárom.
Po zabezpečení budúcnosti Inštitútu židovských štúdií tým, že ho umiestnil pod záštitu University College v Londýne. V roku 1959 Altmann opustil Anglicko, aby sa pripojil k Fakulte Brandeis University vo Waltham, Massachusetts. Vo veku 53 rokov bol autorom takmer 100 publikácií, vymenovanie za vyučujúceho na Brandeis, bola jeho prvá univerzitná pozícia. Od roku 1959 na univerzite pôsobil ako "Philip W. Lown profesor židovskej filozofie a histórie myšlienok", až do jeho povíšenia na profesora "Emeritus" a následného odchodu do dôchodku v roku 1976. V roku 1967 bol zvolený za člena Americkej akadémie umení a vied. Podľa Alfreda Itry, Altmann bol taktiež hlavnou postavou pri získavaní kompletného "Vatikán Hebraica"a na mikrofilme pre Brandeis University.
Od roku 1976 do roku 1978 bol Altmann profesorom na Harvarde a na Hebrejskej jeruzalemskej univerzity. Od roku 1978 až do jeho smrti bol spojencom v "Harvard University Center" pre židovské štúdium. Počas svojho celého pôsobenia v oblasti Bostonu () si vždy urobil čas na stretnutia zo židovskými učencami a študentmi priamo u neho doma, kde ich často pozýval na obedy počas Šabatu. Altmannov hlad po nových poznatkoch ho nikdy neopustil, dokonca ani v jeho neskorších rokoch. Lawrence Fine rozpráva o účasti na hodine o Komtickom jazyku na Brandeis University na začiatku sedemdesiatych rokov. Na tejto hodine našiel 65-ročného Altmanna, dychtivého získať nové poznatky aj v tomto veku.
Altmann zomrel v Bostone 6. júna 1987.
Diela.
Vo svojej dlhej akademickej kariére Altmann vytvoril množstvo dôležitých prác najmä v nemčine, angličtine a hebrejčine. V jeho včasnej kariére sa taktiež zapojil do tvorby židovskej teológie, ale túto prácu nedokončil a jeho hlavné záujmy sa obrátili na stredovekú židovskú filozofiu a mysticizmus, najmú na prácu ikonoklastického židovského filozofa Mosesa Mendelssohna. Jeho práca na Izaacovi Isaelovi, prvom stredovekom židovskom filozofovi, rovnako zachránila tohto mysliteľa z toho, čo videl ako neopodstatnenú temnotu.
Kompletná bibliografia Altmannových takmer 250 publikovaných prác je prezentovaná v "Bibliografii zverejnených spisov Alexandra Altmanna". Niektoré z najznámejších sú uvedené nižšie:

</doc>
<doc id="665343" title="Stredná priemyselná škola strojnícka Fajnorovo nábrežie 5" url="https://sk.wikipedia.org/wiki?curid=665343">
Stredná priemyselná škola strojnícka Fajnorovo nábrežie 5

Stredná priemyselná škola strojnícka Fajnorovo nábrežie 5 (SPŠS) (hovor. "Fajnorka") je stredná odborná škola v Bratislave, so sídlom na Fajnorovom nábreží č. 5. SPŠS je jednou z najstarších odborných škôl pre technické študijné odbory na Slovensku. V súčasnosti škola organizuje denné štúdium končiace sa maturitou, s dĺžkou štúdia 4 roky.
História.
Dňa 14. júla 1903 poveril minister obchodu organizovaním a riadením školy profesora odbornej školy v Arade, Ing. Arpáda Bejczyho. Keďže budova školy nebola ešte postavená (základy sa položili iba 17. septembra 1903), ako učebne sa využili priestory v mezaníne pravého krídla Primaciálneho paláca v Bratislave. V školskom roku 1903/1904 sa do kovorobného oddelenia na riadne štúdium zapísalo 20 žiakov, z ktorých prvý ročník (prvú triedu) ukončilo 16. 
Súčasné odbory.
V súčasnosti na SPŠS prebieha štúdium v nasledujúcich odboroch: 
Hodnotenie školy.
Podľa rebríčka Hospodárskych novín, v roku 2016, SPŠS patrila medzi desať najlepších stredných odborných škôl v Bratislavskom kraji.
Externé odkazy.
Oficiálna stránka školy: www.fajnorka.sk

</doc>
<doc id="665345" title="Moldavská klenba" url="https://sk.wikipedia.org/wiki?curid=665345">
Moldavská klenba

Moldavská klenba () je architektonický prvok kresťanskej sakrálnej architektúry používaný medzi 15. a 17. storočím na území historického Moldavska. Ide o klenbový závesný systém na pendantívoch. Väčšinou bola umiestnená nad naosom alebo hlavnou loďou chrámu. Klenba vytvára prechod zo štvorcovej roviny do kruhovej roviny ústiacej do kupoly alebo tambura veže. Skladá sa zo štyroch diagonálnych oblúkov, nad ktorými pendantívy pretvárajú štvorec na kruh. Štyri menšie segmentové oblúky zase transformujú kruh na štvorec. Postupne stúpajú nad loď a korunujú kupolu alebo tambur veže. Klenba plní funkciu podstatného zníženia priemeru a hmotnosti tambura, kupoly a samotnej veže.
Opis.
V Moldavsku dochádza k splývaniu východnej a západnej architektonickej tradície. K významnému rozvoju sakrálnej architektúry v Moldavskom kniežatstve došlo najmä v 15.16. storočí. Tamojšia architektúra výrazne čerpala z byzantskej palaiologovskej architektúry a architektúry postbyzantského obdobia, najmä zo srbskej Moravskej školy. Viditeľné sú však aj vplyvy západnej architektúry, mnohé kostoly obsahujú gotické alebo renesančné prvky.
Moldavská klenba vychádza zo zloženej kupoly na pendantívoch používanej v byzantskej architektúre. Klenbový závesný systém na pendantívoch vytvára prechod zo štvorcovej roviny do kruhovej roviny, ktorá ústi do kupoly alebo tambura veže. Transformácia byzantského klenbového systému na moldavský mala za následok rozšírenie vnútorného priestoru a zmenšenie priemeru či hmotnosti tambura veži. 
Podľa niektorých odborníkov má moldavská klenba pôvod v arménskej či orientálnej architektúre, keďže existuje podobnosť medzi konštrukčným riešením arménskej klenby s okulom ("galhatun") a moldavskou klenbou. Túto hypotézu potvrdzuje okrem iného aj emigrácia arménskych remeselníkov do oblastí Haliča a Moldavska na konci 15. storočia. Niektorí historici naopak vidia pôvod moldavskej klenby v ruskej drevenej architektúre, kde dochádza k zmenšeniu konštrukčných prvkov v prospech rozšírenia vnútorného priestoru. Podľa iných kunsthistorikov existuje aj paralela moldavskej klenby so zložitým klenbovým systémom "mukarnas" v maurskej či islamskej architektúre. Menšia časť odborníkov považuje moldavskú klenbu za gotické riešenie.Od konca 14. storočia sa v Moldavsku vyskytovali konštrukčné pokusy, ktoré odoberali váhu z veže s malým priemerom. Stĺpy boli nahradené konzolami. Prvýkrát sa toto inovatívne riešenie objavuje v Starom kostole kláštora Moldovița. K optimalizácii technických riešení došlo pravdepodobne začiatkom 15. storočia. Moldavská klenba sa prvýkrát objavuje počas vlády moldavského kniežaťa Štefana Veľkého v Kostole Povýšenia svätého Kríža v Pătrăuți z roku 1487.
Zmenšenie priemeru veže sa využívalo na zakrytie priestoru tzv. slepých klenieb na bočných oblúkoch, ale aj kupoly, kde pôvodný účel neskôr stratil zmysel. Druhý variant moldavskej klenby je klenba s vloženými oblúkmi alebo hviezdicovitá klenba. Jeho konštrukčná zvláštnosť spočíva v umiestnení ôsmich oblúkov na vnútornej strane kupoly. V tomto variante dominuje gotický vplyv, ktorý sa odráža v použití počtu oblúkov namiesto štyroch, ôsmich či viacerých. Ide napríklad o prevedenie v Kostole svätého Juraja v Hârlău. Postavený bol postavený okolo roku 1492. Tento variant sa častejšie objavuje za vlády kniežat Petra Rareșa a Alexandra IV. Lăpușneanu. Príkladom je Kostol Zoslania Ducha svätého v kláštore Dragomirna. V 15. storočí sa pod vplyvom západnej architektúry podstavec veže stáva čoraz rozmanitejším a zložitejším. Spolu s klenbou sa postupne upravuje tvar veže. Spolu s tamburom prechádza od kruhového k polygonálnemu, čo je vidieť napríklad v Kostole svätého Juraja vo Voronețe z roku 1488 či v Kostole svätého Mikuláša v Probote z roku 1530 a Kostole Zvestovania Panny Márie z roku 1532 vo Vatra Moldoviței. 
V 16. storočí sa objavuje novší variant orámovaný oblúkmi. Niekedy sa vyskytuje tiež v podobe previsnutých rebier klenby kupoly, ktoré zmenšujú priemer vlastnej kupoly. Takéto riešenie možno vidieť napríklad v Kostole Sťatia svätého Jána Krstiteľa z roku 1502 v Arbore. Charakteristickým znakom neskorších stavieb je výstavba dodatočnej veže nad loďou a nahradenie gotických dekoratívnych prvkov renesančnými a barokovými. Najvýznamnejšie objekty boli postavené okolo mesta Jasy. Ide napríklad o kláštor Galata postavený medzi rokmi 15761584, kláštorný Chrám Troch hierarchov postavený medzi rokmi 16351639 a Kostol Nanebovstúpenia Pána v kláštornom komplexe Golia postavený medzi rokmi 16501653. V 18. a 19. storočí bola tradičná moldavská architektúra úplne nahradená architektúrou klasicizmu. Na konci 19. a v polovici 20. storočia došlo k jej oživeniu v architektúre historizmu, ktorého predstaviteľom je napríklad Katedrálny chrám Troch hierarchov postavený medzi rokmi 19371940 v rumunskom Temešvári.

</doc>
<doc id="665348" title="Péter Bacsó" url="https://sk.wikipedia.org/wiki?curid=665348">
Péter Bacsó

Péter Bacsó (* 6. január 1928, Košice – † 11. marec 2009, Budapešť), bol maďarský filmový režisér a scenárista.
Životopis.
Po absolvovaní strednej škôly sa Bacsó chcel stať najprv hercom a neskôr divadelným režisérom, ale nakoniec sa rozhodol pôsobiť v oblasti filmového priemyslu. Prvýkrát pracoval vo filme už vo veku 19 rokov, keď sa stal asistentom režiséra Gézy Radványiho pri natáčaní filmu Niekde v Európe z roku 1948. Po dokončení filmu pokračoval ako scenárista a v roku 1950 dokončil "Maďarskú školu divadelného a filmového umenia". V tom čase už bol vo filmových štúdiách známou osobou.
V päťdesiatych rokoch sa stal úspešným scenáristom, v roku 1963 natočil svoj prvý celovečerný film "Nyáron egyszerű" (, premiéra v Maďarsku 5. marca 1964). V roku 1969 natočil svoj najslávnejší film s názvom "Svedok". Film bol však hneď po dokončení zakázaný, stal sa z neho trezorový film a na svoju premiéru si musel počkať až do roku 1979. Film je politickou satirou o komunistickom režime zo začiatku päťdesiatych rokov, film je v Maďarsku považovaný za kultovú klasikou. V roku 1981 bol nominovaný na Filmovom festivale v Cannes.
Bacsó neskôr pokračoval v natáčaní prevažne politicko-satirických filmov pre širšie publikum. Vyskúšal však aj ďalšie žánre, napr. muzikál, komédiu alebo krimi. V roku 1980 režíroval krimi film v medzinárodnej koprodukcii (Nemecko, Švédsko, Maďarsko), ktorý bol natočený podľa románovej predlohy "Muž, ktorý sa vyparil" od švédskej autorskej dvojice Maj Sjöwallová - Per Wahlöö. Pretože dej knihy sa odohráva prevažne v Budapešti, aj film sa z veľkej časti natáčal tu (ale aj v Štokholme). Hlavnú úlohu švédskeho kriminalistu Martina Becka stvárnil známy britský herec Derek Jacobi. Film mal premiéru 25. decembra 1980 vo Švédsku pod názvom "Mannen som gick upp i rök" (teda zhodným s pôvodným švédskym názvom románu), nemeckým názvom "Der Mann, der sich in Luft auflöste" a anglickým názvom "The Man Who Went Up in Smoke".
V natáčaní pokračoval až do neskorého veku, avšak jeho posledné filmy boli odmietané kritikou i verejnosťou pre zlé scenáre aj réžiu. Jeho film "Hamvadó cigarettavég" () z roku 2001 je vnímaný ako nekriticky oslavný životopisný film maďarskej herečky a speváčky Kataliny Karádyovej. Jeho film z roku 2008 "Majdnem szűz" (, ) sa zúčastnil Medzinárodného filmového festivalu v Moskve.

</doc>
<doc id="665356" title="Geraldo Majella Agnel" url="https://sk.wikipedia.org/wiki?curid=665356">
Geraldo Majella Agnel

Geraldo Majella Agnel (* 19. októbra 1933 Juiz de Fora) je brazílsky rímskokatolícky kňaz, emeritný arcibiskup v meste San Salvador de Bahia, kardinál. 
Kňaz.
Kňazské svätenie prijal 27. júna 1957 v São Paulo. Viac ako dvadsať rokov pôsobil vo farnosti svätého Antonína v Barra Funda, koordinoval činnosť združenia katolíckej mládeže, prednášal v niekoľkých seminároch, od roku 1964 bol kanonikom katedrálný kapituly v São Paulo. 
Biskup.
Dňa 14. mája 1978 bol menovaný biskupom brazílskej diecézy Toledo, biskupské svätenie prijal 6. augusta toho istého roku, jeho svätiteľom bol arcibiskup São Paulo, kardinál Paulo Evaristo Arms. V októbri 1982 ho pápež Ján Pavol II. vymenoval arcibiskupom arcidiecézy Londrina. V rokoch 1991 až 1999 pracoval v pápežskej kúrii ako sekretár Kongregácie pre Boží kult a disciplínu sviatostí. V roku 1995 bol menovaný do prípravnej komisie pripravujúcej Veľké jubileum roku 2000. V januári 1999 sa vrátil do Brazílie a nastúpil na arcibiskupský stolec v meste San Salvador de Bahia, ktoré je tiež sídlom brazílskeho prímasa. 
Kardinál.
Pri konzistóriu februári 2001 ho pápež Ján Pavol II. menoval za kardinála. 5. mája 2003 bol zvolený na päťročné obdobie predsedom Brazílskej biskupskej konferencie. V januári 2011 prijal pápež Benedikt XVI. Jeho rezignáciu na funkciu arcibiskupa vzhľadom k dovŕšení kanonického veku.
Zdroj.
"Tento článok je čiastočný alebo úplný preklad článku" https://cs.wikipedia.org/wiki/Geraldo_Majella_Agnelo z českej Wikipedii
Externé odkazy.
Biografické heslo na catholic-hierarchy.org
Obrázky, zvuky k téme 
Súvisiace články.
Zoznam žijúcich kardinálov
Zoznam kardinálov vymenovaných Jánom Pavlom II.

</doc>
<doc id="665357" title="SARS" url="https://sk.wikipedia.org/wiki?curid=665357">
SARS

SARS alebo ťažký akútny respiračný syndróm (z angl. "severe acute respiratory syndrome") je vírusové respiračné ochorenie zoonotického pôvodu, ktoré spôsobuje koronavírus označovaný ako SARS-CoV (alebo SARS-CoV-1). Syndróm spôsobil epidémiu SARS v rokoch 2002 až 2004. Bolo nakazených viac ako 8 000 ľudí z 29 rôznych krajín a území a najmenej 774 ľudí zomrelo na celom svete. Koncom roku 2017 čínski vedci vystopovali vírus na prenášačov cez ázijské cibetky "Paradoxurus hermaphroditus" na jaskynné netopiere rodu "Rhinolophus" v čínskej provincii Jün-nan.
SARS bolo pomerne zriedkavé ochorenie; na konci epidémie v júni 2003 bol výskyt 8 422 prípadov s hrubou mierou úmrtnosti (CFR) 11%. Od roku 2004 neboli na celom svete hlásené žiadne prípady SARS-CoV-1. Od roku 2020 sa SARS-CoV-1 považuje za vyhubený u ľudí, ale keďže vírus infikuje aj zvieratá, je možné, že sa v budúcnosti znovu objaví.
Symptómy.
Medzi hlavné symptómy patrí horúčka nad 38 °C, bolesť hlavy a svalov, pneumónia. Vírus sa prenášal blízkym fyzickým kontaktom (dotyk) a vzduchom (kašeľ, kýchanie).
Priemerná inkubačná lehota pre SARS je 4 až 6 dní, aj keď zriedka to môže byť len 1 deň alebo až 14 dní. SARS-CoV je najinfekčnejší u ťažko chorých pacientov, k tomu zvyčajne dochádza počas druhého týždňa ochorenia. Toto oneskorené infekčné obdobie znamenalo, že karanténa bola vysoko efektívna; ľudia, ktorí boli izolovaní pred piatym dňom svojej choroby, zriedka prenášali túto chorobu na ostatných.
Liečba.
Zatiaľ neexistuje (rok 2020) žiadny liek alebo ochranná vakcína proti SARS, ktorá by sa preukázala ako bezpečná a účinná pre ľudí. Liečba SARS je hlavne podporná s antipyretikami, doplnkovým kyslíkom a podľa potreby mechanickou ventiláciou. Aj keď sa ribavirín bežne používa na liečbu SARS, zdá sa, že má malý alebo žiadny vplyv na SARS-CoV a nemá žiadny vplyv na pacientove výsledky. V súčasnosti neexistuje dokázaná antivírusová liečba. Medzi testované látky patrí ribavirín, lopinavir, ritonavir, interferón typu I, ktoré doteraz nepreukázali žiadny rozhodujúci príspevok k priebehu ochorenia. Podávanie kortikosteroidov odporúča British Thoracic Society/British Infection Society/Health Protection Agency u pacientov s ťažkým ochorením a saturáciou krvi kyslíkom &lt; 90 %. Antibiotiká sa používajú na liečbu sekundárnej bakteriálnej infekcie. 

</doc>
<doc id="665369" title="Cesta III. triedy 2174 (Slovensko)" url="https://sk.wikipedia.org/wiki?curid=665369">
Cesta III. triedy 2174 (Slovensko)

Cesta III. triedy číslo 2174 ("III/2174", staré číslo "III/065036") je cesta III. triedy na Slovensku v okrese Turčianske Teplice. Jej celková dĺžka je 7,041 km. 
Priebeh.
Cesta začína v meste Turčianske Teplice, križovatkou s cestou III/2175. Pokračuje von z mesta, prechádza cez cestu I/65 a pokračuje do obce Háj. Tam pripája z obce cestu III/2189 a pokračuje smerom do Čremošného. V obci prekonáva stúpanie a niekoľko zákrut, vychádza z nej von, až sa napokon pripája na cestu I/14 pred horským priechodom Šturec. 
Stav.
Podľa údajov z roku 2008 bola cesta na úseku dlhom 1,484 km (21,1 % priebehu) vo veľmi dobrom stave, na úseku dlhom 0,001 km v dobrom stave a na úseku dlhom 5,556 km (78,9 % priebehu) v stave nevyhovujúcom. V roku 2013 prebehlo na úseku dlhom asi 50 m v obci háj vybudovanie novej kanalizácie, ktoré sa dokončilo v roku 2014. V roku 2019 bola cesta na úseku dlhom 1,221 km medzi Hájom a Čremošným opravená.

</doc>
<doc id="665374" title="Lýdia Machová" url="https://sk.wikipedia.org/wiki?curid=665374">
Lýdia Machová

Mgr. Lýdia Machová, PhD. (* Slovensko) je slovenská polyglotka, jazyková mentorka a prednášajúca. Okrem rodného jazyka sa dohovorí ďalšími 7-mymi, pričom sa nový jazyk učí každé 2 roky. Prednášala na TED a TEDx. Založila firmu "Jazykový mentoring s.r.o.". Je laureátkou špeciálneho ocenenia "Cena za moderný inovatívny prístup" v súťaži "Podnikateľka Slovenska" za rok 2017.
Jazyky.
Machová ovláda slovenčinu (rodný jazyk), angličtinu (C2), nemčinu (C1 - C2), španielčinu (C1), francúzštinu (B2), poľštinu (C1 - C2), esperanto (B2), ruštinu (B2) a swahilčinu (A1). Ovládala aj slovenský posunkový jazyk, ale medzičasom ho zabudla. Cudzie jazyky sa začala učiť v 11 rokoch v škole. Momentálne sa učí nový jazyk každé 2 roky.
Je zástankyňou samoučenia sa jazykov, pričom úlohu učiteľa označuje skôr za pomocnú. Uznáva možnosť predispozície, ktorá pomáha učeniu sa jazykov. Podľa nej sa však cudzí jazyk môže naučiť hocikto.
Na základe svojich skúseností tvrdí, že pre učenie sa jazykov je potrebné splniť 4 základné podmienky:
V 2016 prednášala na TEDx v Trenčíne s témou "Ako sa učiť jazyk a prečo vám to doteraz nevyšlo". V októbri 2018 prednášala na TED s témou "The secrets of learning a new language" ("Tajomstvá učenia sa nového jazyka"). V apríli 2021 má jej prednáška 11,6 milióna zhliadnutí.
Profesný život.
4 roky vyučovala konzekutívne a simultánne tlmočenie na Univerzite Komenského v Bratislave. 6 rokov profesionálne tlmočila, okrem iných aj pre Ivetu Radičovú, Briana Tracyho a Tonyho Robbinsa.
V roku 2016 začala podnikať. Pre svoju prácu vytvorila novú kategóriu, ktorú nazvala "jazykový mentoring". V roku 2017 založila "Jazykový mentoring s.r.o.". V roku 2018 založila "Language mentoring s.r.o.".
V rokoch 2017 a 2018 bola jednou z dvoch hlavných organizátorov svetovo najväčšieho stretnutia polyglotov Polyglot Gathering v Bratislave (druhý hlavný organizátor bol Peter Baláž). V roku 2017 podujatie dosiahlo slovenský rekord v množstve jazykov, ktorými sa hovorilo pod jednou strechou (125).
Ocenenia.
V súťaži "Podnikateľka Slovenska" sa Machová v roku 2017 stala víťazkou špeciálneho ocenenia "Cena za moderný inovatívny prístup".

</doc>
<doc id="665378" title="Abdulwahab Al-Sbenaty" url="https://sk.wikipedia.org/wiki?curid=665378">
Abdulwahab Al-Sbenaty

JUDr. Abdulwahab Al-Sbenaty (* 1972, Bratislava) je slovenský prekladateľ, spisovateľ literatúry faktu, právnik a bývalý podnikateľ sýrsko-slovenského pôvodu. Je autorom prvého (a dosiaľ jediného) slovenského prekladu "Koránu", ako aj viacerých slovenských publikácií o islame.
Život a kariéra.
Narodil sa v rodine Sýrčana a Slovenky. Prvé štyri roky strávil na Slovensku, následne sa jeho rodina presťahovala do Sýrie, kde absolvoval základnú a strednú školu. Na Slovensko sa vrátil v roku 1991 kvôli vysokoškolskému štúdiu. V roku 2003 úspešne zavŕšil magisterské štúdium práva na Právnickej fakulte Univerzity Komenského v Bratislave. V rokoch 20032008 pôsobil ako súdny prekladateľ a tlmočník arabského jazyka. Pracoval vo viacerých advokátskych kanceláriách. Bol spoločníkom a konateľom obchodných spoločností ICAPSCO, s. r. o. (20042008; do 3. augusta 2004 názov IMAN TRADING INTERNATIONAL, spol. s r.o., spoločnosť zanikla 10. marca 2014), LEVANT consulting, s.r.o. (20122018; do 28. mája 2012 názov ALJA, s.r.o., spoločnosť zanikla 17. augusta 2018), International Middle Europe, s. r. o. (20132014; spoločnosť zanikla 21. septembra 2018) a ako konateľ spoločnosti L.A.S.T. group, s. r. o. (20112012).
Činnosť v mimovládnom sektore.
Významne sa angažoval v mimovládnych organizáciách orientovaných na islam a arabskú, resp. blízkovýchodnú kultúru. V rokoch 19921993 pôsobil vo Všeobecnom zväze moslimských študentov na Slovensku, kde sa venoval publikačnej činnosti a prekladu piatkových kázní do slovenčiny. Keď na prelome rokov 1993 a 1994 vzišla z moslimskej komunity na Slovensku iniciatíva preložiť Korán do slovenčiny, Al-Sbenaty sa na žiadosť Ing. Zoubera Kotrocha zapojil do tohto projektu. Ako Al-Sbenaty píše vo svojich spomienkach: "„Hlavným motívom bola aj skutočnosť, že novšie generácie ľudí na Slovensku sa nedostávali do styku s českým jazykom v takej intenzite ako predtým, čo mohlo viesť k tomu, že nebudú rozumieť českému prekladu Koránu. Okrem toho českému prekladu Koránu boli vyčítané niektoré nepresnosti v preklade (napriek uznaniu, ktoré sa mu dostávalo zo strany muslimov).“" So žiadosťou o preklad bol oslovený slovenský orientalista, zatiaľ čo v komunite vznikla štvorčlenná komisia na zhodnotenie prekladu, do ktorej patril Kotroch, Al-Sbenaty a dvaja ďalší moslimovia. No po zistení, že orientalistom predložený preklad prvých troch kapitol bol "„takmer kópiou českého prekladu“", z ktorého "„nebol" [...] "odstránený diskutabilný preklad niektorých slov a viet, ktoré sa českému prekladu vyčítali“" a po odmietnutí pripomienok a návrhov na korekciu prekladateľom komisia dospela k záveru, že "„jedine muslim bude vedieť dať prekladu Koránu ten správny význam. Na preloženie mnohých veršov Koránu totiž nestačí ich prečítať, ale je potrebné ich aj poznať a chápať ich uplatnenie a význam z pohľadu muslima.“" Po niekoľkomesačnom hľadaní vhodného prekladateľa Kotroch presvedčil Al-Sbenatyho, aby sa prekladania ujal sám. Najskôr začal s prekladom 30. časti Koránu, keďže tá "„obsahuje krátke kapitoly, ktoré sa zvyčajne používajú pri modlení, najmä u nových muslimov“". Preklad samotnej 30. časti trval vyše dva roky, pričom celá prekladateľská práca bola ukončená v roku 2007 a prvé výtlačky opustili tlačiareň na prelome júla a augusta 2008. Okrem toho napísal viaceré publikácie s cieľom oboznámiť slovenského čitateľa s islamským náboženstvom.
V rokoch 20012005 bol Al-Sbenaty predsedom výkonnej rady Združenia priateľov islamskej literatúry, v rokoch 20062007 výkonným riaditeľom Inštitútu blízkovýchodných štúdií (zanikol 23. apríla 2013) a od roku 2011 je výkonným tajomníkom Arabsko - slovenskej obchodnej komory priemyslu a poľnohospodárstva. V roku 2005 založil a aj v súčasnosti prevádzkuje webové sídlo koran.sk.

</doc>
<doc id="665379" title="Carlos Amigo Vallejo" url="https://sk.wikipedia.org/wiki?curid=665379">
Carlos Amigo Vallejo

 
Carlos Amigo Vallejo OFM (* 23. august 1934, Medina de Rioseco) je španielsky rímskokatolícky kňaz, františkán, emeritný arcibiskup Tangeru a Sevilly, kardinál.
Život.
Začal študovať lekárstvo, čoskoro štúdium prerušil a vstúpil do rádu františkánov (OFM). Kňazské svätenie prijal 17. augusta 1960. Neskôr študoval filozofiu v Ríme a tiež psychológiu v Madride. V Madride pôsobil ako duchovný, prednášal filozofiu vedy a antropológiu na niekoľkých školách a rádových centrách formácie. 
17. decembra 1973 bol vymenovaný za arcibiskupa v Tangeru, biskupské svätenie prijal 28. apríla 1974. Často vystupoval ako vyjednávač a sprostredkovateľ v konfliktoch Španielska s krajinami Maghrebu - Líbyou, Alžírskom, Marokom, Tuniskom a Mauritániou. V roku 1982 bol vymenovaný za arcibiskupa v Seville. 
21. októbra 2003 ho pri konzistóriu pápež Ján Pavol II. vymenoval za člena kardinálskeho kolégia. 5. novembra 2009 pápež Benedikt XVI. prijal jeho rezignáciu na funkciu sevillského arcibiskupa vzhľadom na dovŕšenie kánonického veku 75 rokov. V auguste 2011 bol zvláštnym pápežským legátom pri oslavách 500. výročia založenia arcidiecézy Santo Domingo, prvej diecézy na území Ameriky.

</doc>
<doc id="665381" title="Frigyes Bán" url="https://sk.wikipedia.org/wiki?curid=665381">
Frigyes Bán

Frigyes Bán (* 19. jún 1902, Košice – † 30. september 1969, Budapešť), bol maďarský filmový režisér a scenárista.
Životopis.
Narodil sa ako syn Károlyho Bellera a Emílie Grohovej. Vyštudoval vojenskú školu no vojakom sa nakoniec nestal. V 20. rokoch sa rozhodol pre pôsobenie v oblasti filmu. Presťahoval sa do budapeštianskej filmovej spoločnosti, kde začal pracovať ako asistent. V 30. rokoch pracoval ako redaktor a scenárista, hral však aj menšie herecké úlohy. Prvý sólový film natočil v roku 1939 s názvom "Mátyás rendet csinál". V roku 1948 režíroval svoj film "Talpalatnyi föld", ktorý zožal medzinárodný úspech. Životopisnú cenu v Karlových Varoch dostal za film "Semmelweis" z roku 1953. Filmom "Bolondos vakáció" začal nakrúcať v roku 1967, už ho však nestihol dokončiť. Utrpel autonehodu a zomrel 30. septembra 1969 v Budapešti.
Jeho prvou manželkou bola herečka a scenáristka Kató Timár, vzali sa v Budapešti 27. mája 1934. Rozviedli sa v roku 1955. Jeho druhou manželkou bola herečka Éva Vass.

</doc>
<doc id="665390" title="Medzibodrožie" url="https://sk.wikipedia.org/wiki?curid=665390">
Medzibodrožie

Medzibodrožie je chránené vtáčie územie v okresoch Trebišov a Michalovce, ktoré bolo vyhlásené 7. januára 2008 Ministerstvom životného prostredia Slovenskej republiky. Je súčasťou európskej sústavy chránených území Natura 2000.
Chránené vtáčie územie sa nachádza v okrese Michalovce v katastrálnych územiach Beša, Čičarovce, Drahňov, Ižkovce, Kapušianske Kľačany, Kucany, Malé Raškovce, Oborín, Ptrukša, Veľké Kapušany, Veľké Raškovce a Veľké Slemence a v okrese Trebišov v katastrálnych územiach Bačka, Boľ, Borša, Boťany, Cejkov, Čierna, Kapoňa, Klin nad Bodrogom, Kráľovský Chlmec, Ladmovce, Leles, Malý Horeš, Malý Kamenec, Nová Vieska pri Bodrogu, Nový Horeš, Pavlovo, Poľany, Pribeník, Rad, Soľnička, Somotor, Strážne, Streda nad Bodrogom, Svätá Mária, Svätuše, Svinice, Véč, Veľký Horeš, Veľký Kamenec, Viničky, Vojka, Zatín a Zemplín.
Fauna.
Vyhlásené je za účelom ochrany týchto druhov: bocian biely, bocian čierny, brehuľa hnedá, bučiačik močiarny, bučiak veľký, ďateľ hnedkavý, ďateľ prostredný, haja tmavá, hrdlička poľná, chavkoš nočný, chochlačka bielooká, chriašť malý, chrapkáč poľný, kačica chrapľavá, kalužiak červenonohý, kaňa močiarna, kaňa popolavá, krutohlav hnedý, ľabtuška poľná, muchárik bielokrký, muchár sivý, penica jarabá, pipíška chochlatá, prepelica poľná, pŕhľaviar čiernohlavý, čorík bahenný, čorík čierny, rybárik riečny, škovránok stromový, strakoš obyčajný, strakoš kolesár, včelár lesný, včelárik zlatý, beluša veľká, volavka purpurová, beluša malá, výrik lesný.
Flóra.
Vyskytuje sa tu 7 druhov rastlín európskeho významu:
Tiež sa tu vyskytuje 50 druhov rastlín národného významu, 40 druhov ohrozených a vzácnych druhov rastlín. Sú vypracované programy na záchranu pre štyri druhy rastlín: korunkovka strakatá (Fritillaria meleagris), poniklec lúčny maďarský (Pulsatilla pratensis subsp. hungarica), poniklec Zimmermannov (Pulsatilla zimmermannii) a vstvač úhľadný (Orchis elegans).

</doc>
<doc id="665398" title="Toto Cutugno" url="https://sk.wikipedia.org/wiki?curid=665398">
Toto Cutugno

Toto Cutugno (Salvatore Cutugno, *7. júl 1943, Fosdinovo) je taliansky spevák a skladateľ populárnej hudby. Celosvetovo sa preslávil svojim hity ako „L'Italiano” (známy tiež ako "Lasciatemi Cantare či Un Italiano Vero"), „Solo Noi” (1. miesto na Festivale San Remo roku 1980), Serenata alebo Soli. Roku 1990 vyhral súťaž Eurovízie s piesňou „Insieme: 1992”, ktorá vyzýva k zjednoteniu Európy a zapadla presne do euforické atmosféry po páde Berlínskeho múru. Napísal tiež rad skladieb pre ostatných spevákov, najmä francúzske (Michel Sardou, Mireille Mathieu, Joe Dassin, Johnny Hallyday, Hervé Vilard, Dalida).
Roku 1982 vystupoval na Bratislavskej lýre.
Cutugno žal najväčší úspech v osemdesiatych rokoch dvadsiateho storočia, kedy vznikli jeho najznámejšie piesne. Počas deväťdesiatych rokov stále vystupoval, však po roku 2000 zmiernil tvorbu dosiek a počet vystúpení. Venoval sa najmä písanie piesní pre iných umelcov. V roku 2018 a 2019 absolvuje veľké turné po celej Európe, pričom do Prahy dorazí v máji 2019.
V roku 1990 získal ocenenie na medzinárodnej speváckej súťaží Eurovision Song Contest.

</doc>
<doc id="665408" title="The Lancet" url="https://sk.wikipedia.org/wiki?curid=665408">
The Lancet

The Lancet je recenzovaný vedecký časopis (týždenník) venovaný medicíne. Založil ho v roku 1823 anglický chirurg Thomas Wakley, pomenoval ho podľa anglického , čo je v preklade skalpel. Ide o jeden z najstarších a najznámejších medicínskych časopisov na svete.
Časopis publikuje originálne vedecké články, vrátane prehľadových článkov (tzv. „seminars“ a „reviews“), editoriály, recenzie kníh, korešpondenciu a prípadové štúdie (kauzistiky) ako aj novinky. Lancet vlastní a vydáva od roku 1991 vydavateľstvo Elsevier. Jeho šéfredaktorom je od roku 1995 Richard Horton. Časopis má redakcie v Londýne, New Yorku a Pekingu.
Podľa Journal Citation Reports mal časopis v roku 2018 impakt faktor 59,102, čo je druhé miesto za The New England Journal of Medicine v kategórii „Medicine, General &amp; Internal“.

</doc>
<doc id="665418" title="Dánska cirkev" url="https://sk.wikipedia.org/wiki?curid=665418">
Dánska cirkev

Dánska cirkev (po dánsky: Folkekirken) je luteránska štátna cirkev Dánskeho kráľovstva. Dánska cirkev pôdobí aj v Grónsku. V Dánsku aj Grónsku je najväčšou cirkvou. V roku 2011 mala 4 469 109 a v roku 2014 sa ku nej hlásilo 78,4 % dánov. V roku 2007 sa na Faerských ostrovoch od nej oddelila samostatná Faerská cirkev. 
Dánska cirkev sa hlási k odkazu Martina Luthera a luteránskej reformácie. Za prameň viery považuje Bibliu a za jej správne vysvetlenie Augsburské vyznanie. Vyznáva Apoštolské, Nicejsko-carihradské a Atanaziánske vyznanie. Pri bohoslužbe duchovní používajú ornát alebo albu so štólou. Interiér kostolov a bohoslužby sú podobné rímskokatolíckym. Dánska cirkev sa delí na 11 diecéz. Kodaňský biskup je v súčastnosti Peter Skov-Jakobsen. 
História.
Počas reformácie kráľ Kristián III. prijal luteránstvo, nechal uväzniť katolíckych biskupov na ktorých miesta nastúpili superintendenti ktorý sa zakrátko tiež začali nazývať biskupmi. Bohoslužby sa začali slúžiť v dánčine. Katolíkom, mníšskym rádom vrátane jezuitov bol pobyt v krajine zakázaný pod trestom smrti a museli opustiť krajinu. Až ústava z roku 1849 zmiernila kráľov dohľad nad cirkvou a umožnila náboženskú slobodu. Od roku 1947 Dánska cirkev svätí ženy za kňazky, a od roku 1995 aj za biskupky.

</doc>
<doc id="665423" title="Cesta III. triedy 2175 (Slovensko)" url="https://sk.wikipedia.org/wiki?curid=665423">
Cesta III. triedy 2175 (Slovensko)

Cesta III. triedy číslo 2175 ("III/2175", staré číslo "III/065037") je cesta III. triedy na Slovensku v okrese Turčianske Teplice. Jej celková dĺžka je 1,325 km. 
Priebeh.
Celý priebeh cesty je v intraviláne mesta Turčianske Teplice. Začína pred železničnou stanicou, pokračuje smerom na východ po ulici Kollárovej smerom ku križovatke "A32" s cestou III/2174 (ulica Hájska) a ulicou SNP. Pokračuje po ulici SNP smerom na sever, kde končí zložitou križovatkou "A3" s I/65 a III/2132 
Stav.
Podľa údajov z roku 2008 bola cesta na úseku dlhom 0,158 km (11,9 % priebehu) vo veľmi dobrom stave a na úseku dlhom 1,167 km (88,1 % priebehu) v stave nevyhovujúcom. Na ceste sa nachádza jeden most a jeden priepust.

</doc>
<doc id="665428" title="Jaroslav Vojtechovský" url="https://sk.wikipedia.org/wiki?curid=665428">
Jaroslav Vojtechovský

Ing. Jaroslav Vojtechovský, PhD. (*27.4.1979, Námestovo) je vysokoškolský učiteľ na Fakulte Manažmentu Univerzity Komenského v Bratislave, certifikovaný life coach, zakladateľ Digital Marketing Clubu a Digitálnej Univerzity. 
Životopis.
Jaroslav študoval hospodársku informatiku na Ekonomickej univerzite v Bratislave. Po ukončení štúdia pracoval v IT oblasti a neskôr na projektovo manažérskych pozíciách v herných spoločnostiach na Slovensku a v Česku. 
Od roku 2008 prednáša na Fakulte Managementu Univerzity Komenského v Bratislave . Učí predmety zamerané na online hry a online marketing. Ich lepšie prepojenie s reálnou praxou a bohaté skúsenosti z praxe ho motivovali k založeniu Digital Marketing Clubu a Digitálnej Univerzity. 
Súčasnosť.
V súčasnosti sa Jaroslav venuje vzdelávaniu a príprave marketérov pre trh práce. V Digital Marketing Clube združuje študentov a nadšencov online marketingu, ktorým zabezpečuje aktívny a praktický systém odborného vzdelávania. Na ich konte je množstvo zorganizovaných konferencií, prednášok, či najväčších networkingových akcií pre marketérov. Jedným z úspešných projektov sú aj Digitálni anjeli, ktorí prepájajú dobrovoľníkov s neziskovými organizáciami, a tak im pomáhajú rásť vo svete online marketingu. Jaroslav však nezostal len pri vzdelávaní žiakov a s cieľom komplexného vzdelávania ľudí v oblasti digitálneho marketingu založil Digitálnu Univerzitu Naplnil už niekoľko ročníkov a neustále pokračuje v napredovaní a vylepšovaní štúdia. 
Okrem oblasti online marketingu sa Jaroslav venuje štúdiu alternatívnej medicíny, terapeutickým smerom, spiritualite a meditáciam. Je tvorcom myšlienky TAO Academy, vyštudoval v Prahe Univerzitu novej doby pod vedením Milana Calábka v oblasti zdravého životného štýlu a osobnostného rozvoja a je certifikovaný Chi Kung inštruktor školy Universal Healing Tao, pod vedením majstra Mantak Chia. Taktiež je certifikovaný kouč a Google Certified Trainer pre oblasť osobného rozvoja. 
Pre študentov vysokých škôl založil tiež Positive Leadership Academy - ročný bezplatný vzdelávací projekt, zameraný na rozvoj zručností, ktoré by žiadnemu dobrému lídrovi nemali chýbať .
Bibliografia.
2016 - Meditačné techniky (audiokniha)

</doc>
<doc id="665431" title="Michal Šprlák" url="https://sk.wikipedia.org/wiki?curid=665431">
Michal Šprlák

Michal Šprlák (*4. júl 1982, Trstená) je slovenský geodet a v súčasnosti odborný asistent na katedre geomatiky Fakulty aplikovaných vied Západočeskej univerzity v Plzni (Česko). Vo svojej výskumnej a pedagogickej praxi sa orientuje najmä na metódy modelovania gravitačného poľa Zeme a v posledných rokoch aj gravitačných polí ostatných planetárnych telies. Za jeho výnimočné teoretické a praktické príspevky pre celosvetovú geodéziu bola Šprlákovi udelená v roku 2019 cena Guya Bomforda Medzinárodnej asociácie geodézie (International Association of Geodesy).
Vzdelanie.
Šprlák získal základné vzdelanie na Základnej škole Martina Kukučína v rokoch 1988 až 1996 a stredoškolské vzdelanie na Gymnáziu Pavla Országha Hviezdoslava v rokoch 1996 až 2000 v Dolnom Kubíne. Po absolvovaní stredoškolského vzdelania nastúpil do denného vysokoškolského štúdia na Stavebnej fakulte Slovenskej technickej univerzity v Bratislave, kde postupne úspešne absolvoval bakalárske štúdium v roku 2003, inžinierske štúdium v roku 2005 a doktorandské štúdium v roku 2009, všetky jednotne v odbore Geodézia a kartografia.
Publikačná činnosť.
Šprlák je produktívnym výskumníkom v oblasti geodézie. Je autorom alebo spoluautorom 52 recenzovaných publikácií (z ktorých 40 je indexovaných v databáze Web of Science a 27 publikoval ako prvý autor) a 1 vedeckej monografie. Výnimočne v celosvetovej geodetickej výskumnej komunite publikoval Šprlák ako prvý autor až 10 vedeckých článkov v najvýznamnejšom geodetickom časopise Journal of Geodesy v rokoch 2014 až 2018. Okrem toho je spoluautorom 2 významných prehľadových vedeckých článkov v prestížnom geovednom časopise Earth-Science Reviews.
Šprlák sa pravidelne zúčastňuje na významných domácich a zahraničných konferenciách, na ktorých doposiaľ prezentoval 36 ústnych a 55 posterových príspevkov. Šprlák bol hlavným prednášateľom počas otváracej ceremónie Medzinárodnej asociácie geodézie (International Association of Geodesy) na 27. Generálnom zhromaždení Medzinárodnej únie geodetickej a geofyzikálnej (International Union of Geodesy and Geophysics) v kanadskom Montreale v roku 2019 a pozvaným prednášateľom na medzinárodnej konferencii Geodesi- og Hydrografidagene v nórskom meste Hønefoss v roku 2012. Šprlák hosťoval ako prednášajúci na vzdelávacom kurze “Introduction to Alpine Geoid” v talianskom Bolzane a na 6-tich seminároch na univerzitách alebo výskumných ústavoch v Česku, Nemecku, Taliansku a Nórsku.

</doc>
<doc id="665451" title="Shohreh Aghdashloo" url="https://sk.wikipedia.org/wiki?curid=665451">
Shohreh Aghdashloo

Shohreh Aghdashloo (rod. Shohreh Vaziri-Tabar * 11. máj 1952,Teherán, Irán) je iránsko-americká herečka. V roku 2003 bola nominovaná na ocenenie Academy Awards, v kategórii Najlepšia herečka vo vedľajšej úlohe, za film "Dom z piesku a hmly".
Detstvo a mladosť.
Aghdashloo sa narodila v Teheráne, v štáte Irán ako Shohreh Vaziri-Tabar. Narodila sa do bohatej moslimskej rodiny a má troch bratov. Ako devätnásť ročná začala navštevovať kurzy herectva aj napriek nevôli jej rodiny. Neskôr účinkovala v teheránskom divadle.
V čase iránskej revolúcie, odcestovala do Anglicka, kde získala bakalársky titul v odbore medzinárodných vzťahov na Brunel University. Po doštudovaní pokračovala v hereckej kariére. Aj keď pochádza z moslimskej rodiny, túto vieru nepraktizuje.
Kariéra.
Ako divadelná herečka pôsobila v teheránskom divadle. V roku 1987 odcestovala do Los Angeles, aby sa mohla naplno venovať herectvu. V roku 1989 debutovala vo filme "Guests of Hotel Astoria". O rok neskôr účinkovala v jednej z epizód televízneho seriálu "Matlock".
V roku 2000 si zahrala vo filme "Surviving Paradise", ktorý sa považuje za prvý iránsko-americký film. V roku 2001 bola obsadená do filmu "Dom z piesku a hmly", po boku Jennifer Connellyovej a Bena Kingsleya. Film mal premiéru v roku 2003 a jej herecký výkon bol pozitívne prijatý filmovými kritikmi a získala mnoho filmových ocenení, napríklad Cenu filmových kritikov v Los Angeles, v New Yorku, Independent Spirit Awards a nomináciu na Academy Awards.
V roku 2004 sa pripojila k hereckému obsadeniu televízneho seriálu 24 hodín, kde stvárnila teroristku v utajení. Neskôr prijala epizódne role v televíznych seriáloch ako "Klinika Grace", "Pohotovosť" či "Will a Grace". V roku 2005 prijala menšiu úlohu vo filme "V moci diabla", kde stvárnila Dr. Adani, profesorku antropológie a psychiatrie. O rok neskôr stvárnila jednu z vedľajších úloh vo filme "The Lake House", po boku Sandry Bullockovej.
V roku 2008 účinkovala v televíznom seriáli "House of Saddam", kde za svoj herecký výkon získala ocenenia Emmy Award a Satellite Award. Televízny seriál mal štyri epizódy. V októbri 2010 získala ocenenie za jej kariérny úspech od Aliancie pre verejné záležitosti iránskych Američanov.
V roku 2013 sa objavila v televíznom seriáli "Grimm" a od roku 2015 do roku 2020 účinkovala v televíznom seriáli "The Expanse". V roku 2016 si zahrala v historickej dráme "The Promise", po boku Christiana Balea a Oscara Isaaca. V rovnakom roku stvárnila postavu komodorky Paris vo filme "".
Súkromný život.
Anghdasloo bola dvakrát vydatá. Jej prvé manželstvo s maliarom Aydinom Aghdasloom z roku 1972 sa skončilo rozvodom v roku 1979. Manželstvo bolo bezdetné a jej manžel bol od nej o dvanásť rokov starší. Priezvisko Aghdashloo používa ako jej umelecké meno, nakoľko je to meno po jej prvom manželovi.
V roku 1987 sa vydala druhýkrát za herca a dramatika Houshanga Touzie, ktorému v roku 1989 porodila dcéru Taru.

</doc>
<doc id="665455" title="Kybernetický priestor" url="https://sk.wikipedia.org/wiki?curid=665455">
Kybernetický priestor

Kybernetický priestor alebo kyberpriestor () je označenie virtuálneho priestoru, v ktorom sa vytvárajú, spracovávajú, ukladajú a prostredníctvom elektromagnetického vlnenia (resp. technologických prostriedkov, ktoré fungujú na báze tohto vlnenia) šíria informácie v podobe dát, ako aj informačná a komunikačná infraštruktúra, ktorá tento priestor vytvára.
Najznámejším kybernetickým priestorom je Internet, hoci nie každý kybernetický priestor je pripojený na Internet.
Definícia.
Pojmom kybernetický priestor sa pôvodne metaforicky označovalo prostredie, v ktorom prebieha prenos a spracovanie digitálne zaznamenanej informácie. V súčasnosti označuje informačnú a komunikačnú infraštruktúru organizácie, štátu, alebo globálnu informačnú a komunikačnú infraštruktúru.
V kontexte organizácií možno kybernetický priestor vymedziť ako akýkoľvek súbor jednej alebo viacerých vzájomne prepojených lokálnych počítačových sietí (LAN).
"Koncepcia kybernetickej bezpečnosti Slovenskej republiky na roky 20152020" schválená uznesením vlády Slovenskej republiky č. 328/2015 zo 17. júna 2015, ktorá sa opiera o terminológiu Kooperatívneho centra excelentnosti NATO pre kybernetickú bezpečnosť, definuje kybernetický priestor ako „virtuálny priestor bez hraníc zložený z celosvetovo prepojených sietí z hardvéru, softvéru a dát“, ktorý je „ohraničený používaním elektroniky a elektronického spektra na vytvorenie, modifikovanie, výmenu a využívanie dát prostredníctvom vzájomne závislých a prepojených sietí.“
Charakteristika.
Medzi základné charakteristiky kybernetického priestoru patria jeho úžitkové hodnoty, ktoré možno rozdeliť na:
Úžitkové hodnoty sú vystavené rôznym typom ohrození (threats), ktoré predstavujú možné narušenie kybernetickej bezpečnosti.

</doc>
<doc id="665457" title="Alberta Mamateja" url="https://sk.wikipedia.org/wiki?curid=665457">
Alberta Mamateja

Alberta Mamateja je ulica v Martine, na sídlisku Záturčie.
Popis.
Na východnom konci začína križovatkou s ulicou Dušana Makovického a na západnom konci končí križovatkou so Zátučianskou ulicou.
Je to obojsmerná komunikácia, v každom smere je jeden jazdný pruh. Jazdné pruhy sú široké. Popri ceste po pravej strane vedie chodník a takmer po celej ľavej sú parkovacie miesta. Ulica slúži najmä prístupová cesta k polovici paneláku a ku dvom pomerne dlhým parkoviskám ( a ).
Pôvod názvu.
Ulica je pomenovaná podľa slovenského exilového politika a signatára Clevelandskej dohody (1915) a Pittsburskej dohody (1918) – Alberta Mamateya.

</doc>
<doc id="665472" title="Rázdelský potok" url="https://sk.wikipedia.org/wiki?curid=665472">
Rázdelský potok

Rázdelský potok je potok v okrese Krupina. Je to pravostranný prítok Lična v povodí Štiavnice. Má dĺžku 3,4 km a je vodným tokom V. rádu. 
Pôvod názvu.
Geografický názov Rázdelský potok je odvodený z toponyma Rázdelie pomenúvajúceho dolinu, ktorou preteká. 
Prameň.
Pramení v katastri obce Kráľovce-Krnišov v Štiavnických vrchoch na juhovýchodnom svahu Saského vrchu (712 m n. m.) v nadmorskej výške približne 550 m n. m. 
Smer toku.
Na hornom toku tečie najprv juhojuhovýchodným smerom, následne vytvára oblúk a stáča sa juhozápadným smerom, pričom preteká dolinou Rázdelie. Opäť mení tok juhovýchodným smerom, preteká poblíž miestnej časti "Krnišov", následne sa jeho tok stáča juhozápadným smerom a posledným oblúkom smeruje k ústiu do potoka Lično.
Prítoky.
Na JZ úpätí Rašského vrchu v nadmorskej výške 326 m n. m. priberá pravostranný prítok prameniaci SV od samoty Mariaška v nadmorskej výške cca 450 m n. m.
Ústie.
Ústi do potoka Lično, približne 0,5 km juhozápadne od obce Kráľovce-Krnišov, v nadmorskej výške cca 299 m n. m.

</doc>
<doc id="665476" title="Volejbalová extraliga mužov 2020/21" url="https://sk.wikipedia.org/wiki?curid=665476">
Volejbalová extraliga mužov 2020/21

Volejbalová extraliga mužov v sezóne 2020/21 bol 29. ročník extraligy volejbalistov, najvyššej volejbalovej súťaže mužov na Slovensku, ktorú kontroluje Slovenská volejbalová federácia (SVF). V extralige súťažilo 8 družstiev, t. j. o 2 tímy menej ako v minulej sezóne. V Stredoeurópskej lige, rovnako ako v európskych súťažiach, túto sezónu neúčinkovalo žiadne slovenské družstvo. Titul získalo družstvo VK Spartak UJS Komárno, ktoré vo finálovej sérii zvíťazilo nad VO TJ Spartak Myjava.
Systém súťaže.
Systém súťaže sa oproti minulej sezóne zmenil. Pôvodne sa mala odohrať základná časť trojkolovo každý s každým s 21 kolami. Na návrh klubov z dôvodu vysokého počtu odložených zápasov (z karanténnych dôvodov) sa neskôr základná časť skrátila na dvojkolový systém raz doma a vonku so 14 kolami. Najlepších 7 družstiev s výnimkou Trenčína postúpilo do štvrťfinále play-off tak, že víťaz základnej časti postúpil priamo do semifinále play-off. Štvrťfinálové, semifinálové a finálové duely play-off sa hrali na 3 víťazné zápasy. Zostávajúce duely o umiestnenie na 5. až 7. mieste sa odohrali dvojkolovou formou raz doma a raz vonku. Zo súťaže priamo nevypadlo žiadne družstvo; družstvo na 7. mieste odohralo prelínaciu súťaž s dvoma účastníkmi 1. ligy.
Bodovanie.
Pre určenie víťaza a poradia družstiev sa posudzujú nasledovné kritériá:

</doc>
<doc id="665477" title="Etela Gersterová-Gardiniová" url="https://sk.wikipedia.org/wiki?curid=665477">
Etela Gersterová-Gardiniová

Etela Gersterová-Gardiniová alebo Etelka Gersterová-Gardiniová (; * 27. jún 1855, Košice – † 20. august 1920, Pontecchio), bola maďarská operná speváčka a učiteľka spevu. Jej strýko, Anton Gerster, bol maďarský a americký bojovník za slobodu. Jej brat Arpád Gerster sa stal slávnym newyorským chirurgom. Jedna z jej dcér bola istý čas manželkou dirigenta Frigyesa Reinera.
Životopis.
Bola dcérou Mikuláša Gerstera a Karolíny Schmidtovej. V rodnom meste absolvovala učiteľský výcvik. Bola študentkou Mathilde Marchesi de Castrone, na konzervatóriu "Gesellschaft der Musikfreunde" vo Viedni. Prvýkrát vystúpila 4. decembra 1873 na študentskom koncerte na počesť Františka Jozefa. Giuseppe Verdi ju na svojej druhej ceste do Viedne, počul spievať úryvok z La traviaty, v dôsledku čoho ju odporučil do benátskeho divadla "La Fenice", kde 8. januára 1876 debutoval ako "Gilda" (verdi: "Rigoletto").
V nasledujúcej sezóne vystupovala v Janove a Marseille. V roku 1877 účinkovala v Berlíne s talianskym "stagione" súborom. Potom uzavrela kontrakt a začala vystupovať v Londýne a neskôr v roku 1878 aj v New Yorku. Tu bola jej najväčšou „konkurenciou“ Adelina Patti. 
V 80. rokoch 19. storočia začala aj vyučovať, najskôr na Hudobnej akadémii v New Yorku a potom sa v roku 1896 vrátil do Európy. V Berlíne otvorila svetoznámu spevácku školu, ktorú udržiavala až do roku 1917. Svoje metódy výučby spevu publikovala v roku 1906 v knižnej podobe pod názvom "Stimmführer".

</doc>
<doc id="665483" title="Záturčianska" url="https://sk.wikipedia.org/wiki?curid=665483">
Záturčianska

Záturčianska ulica je ulicou v Martine, na sídlisku Záturčie.
Popis.
Na východnom konci začína križovatkou s ulicou Aurela Stodolu. Po necelých tristo metroch sa na križovatke s ulicou Janka Kaličiaka rozdeľuje. Krátka južná vetva ide cez most ponad potok, smerom k Révaiovskému kaštieľu, kde sa napája na Hlbokú ulicu.
Druhá dlhá vetva, ktorá ide cez celé Záturčie, na začiatku mierne klesá a prudko sa stáča doprava a končí križovatkou s ulicou Francúzskych partizánov pri čerpacej stanici OVM.
Významné objekty.
Na Záturčianskej ulici sa nachádza kultúrny dom bývalej obce. 
Pôvod názvu.
Ulica je pomenovaná po pôvodnej obci Záturčie.

</doc>
<doc id="665489" title="Peroxodisíran" url="https://sk.wikipedia.org/wiki?curid=665489">
Peroxodisíran

Peroxydisíran je ión patriaci medzi oxoanióny síry, má sumárny vzorec S2O82−. Bežne je označovaný ako persíranový ión alebo "persíranový" anión, , ale tento termín tiež odkazuje na peroxosíranový ión, . U oboch persíranových aniónov, ma síra oxidačný stupeň +6. Ročne sa vyrobí približne 500 000 ton solí obsahujúcich tento anión. Medzi najznámejšie soli peroxodisíranu patrí, sodná (Na2S2O8), draselná (K2S2O8), a amónna ((NH4)2S2O8) soľ. Tieto soli sú bezfarebné vo vode rozpustné pevne kryštalické látky, ktoré sú silnými oxidantmi.
Aplikácie.
Soli peroxodisíranu sa používajú hlavne na zahájenie polymerizácie rôznych alkénov, vrátane styrénu, akrylonitrilu a fluóralkénov. Polymerizácia sa iniciuje homolýzou peroxodisíranu:
Ďalej je možné peroxodisíran sodný použiť na sanáciu podzemných vôd, na čistenie vody a odpadových vôd a leptanie medi na doskách s plošnými spojmi.
Používa sa tiež na výrobu zosvetľovačov a bielidiel na vlasy, liečiv, celofánu, gumy, mydiel, čistiacich prostriedkov, lepiacich papierov, farbív na textil a na fotografovanie.
Okrem hlavných komerčných aplikácií sa peroxodisíran podieľa na zaujímavých reakciách v laboratóriu:

</doc>
<doc id="665490" title="Bernard Janeček" url="https://sk.wikipedia.org/wiki?curid=665490">
Bernard Janeček

Bernard Janeček (* 24. november 1814 Borohrádek, okr. Rychnov nad Kněžnou – † 1887 pravdepodobne USA) bol jeden z vojenských členov Slovenskej národnej rady v Slovenskom povstaní 1848 – 49, ktorý pochádzal z Čiech , Bol zástupcom vrchného veliteľa .
Životopis.
Bernard Janeček sa narodil v Borohrádku do rodiny obchodníka a hostinského Františka Janečka a jeho manželky Františky. Študoval na gymnáziu v Rychnove nad Knežnou. Štúdium však nedokončil a venoval sa samostatne štúdiu lesníctva. V roku 1831 odišiel cestovať po Uhorsku, v roku 1837 sa vrátil k rodičom. V roku 1838 odišiel do Budapešti, kde si postavil dom a pozval k sebe svoje tri sestry. Ovládal niekoľko jazyk, zaujímal sa o slovanský aktivizmus a zoznámil sa s mladými slovenskými intelektuálmi ako napríklad s Ľudovítom Štúrom či Jozefom Miloslavom Hurbanom, ktorý ho považovali za radikála. Revolúcia ho zastihla v Bratislave, kde sa nachádzali aj Štúr a Hurban. Spoločne uvažovali o možnostiach obhajoby slovenských záujmov v revolučnom vare. Zapojil sa do pražského povstania počas roku 1848 a svojou odvahou si vyslúžil rešpekt, aj vďaka ktorému sa stal veliteľom slovenských dobrovoľníkov. Zapojil sa do ich náboru vo Viedni . Dvakrát bol v Záhrebe urgovať peniaze na povstanie od bána Jelačiča. V rámci prípravy povstania a nadväzovania kontaktov precestoval celé Slovensko. 17. septembra 1848 vyrazili dobrovoľníci z Viedne. Veliteľský zbor tvoril Janeček, Bloudek a Zach. Základňou operácii bola Myjava, kde bolo vyhlásené založenie Slovenskej národnej rady. Janeček bol veliteľom roľníckych stotín zmobilizovaných v kraji a zúčastnil sa všetkých bojov. V bojoch sa vyznamenal za čo si vyslúžil prezývku druhý Žižka. Presadzoval ofenzívnu taktiku. Pri ústupe na Moravu velil zadnému voju. Po potlačení septembrovej výpravy prebýval vo Viedni, kde bola na neho vypísaná odmena. Aj v Čechách bol sledovaný. V rámci príprav ďalšieho povstanie bol skeptický k spolupráci s Viedňou. Zúčastnil sa aj druhej vojenskej výpravy v spolupráci s rakúskou armádou. Jeho zbor sa zúčastnil obliehania pevnosti Leopoldov v ktorej boli maďarskí vojaci. Vzhľadom na intrigy cisárskych veliteľov a neustále rozdiely v názoroch sa vo februári 1848 vzdal velenia. Odišiel do Kroměříža, kde v tom čase zasadal ríšsky snem. Tam odovzdal prostredníctvom klubu slovanských poslancov spis o sťažnosti proti postupu rakúskej vlády na Slovensku a promaďarskej politike kráľovských komisárov. 

</doc>
<doc id="665493" title="Ióannes Mauropous" url="https://sk.wikipedia.org/wiki?curid=665493">
Ióannes Mauropous

Svätý Ióannes Mauropous (* okolo 990 / okolo 1000, Klaudiopolis (?), Paflagónia, Byzantská ríša† okolo 1075/1081/po 1082, Konštantínopol, Byzantská ríša) bol byzantský učenec a spisovateľ, mních a klerik, metropolita euchaitský. Bol významným učiteľom. V tridsiatych rokoch 11. storočia okolo seba zoskupil okruh významných byzantských vzdelancov. Jeho študentmi boli napr. Michaél Psellos či Ióannes Xifilinos. Pravoslávnou cirkvou je uctievaný ako svätý, jeho sviatok si Grécka pravoslávna cirkev pripomína 5. októbra.
Životopis.
Ióannes sa narodil v maloázijskej Paflagónii. Presné miesto jeho narodenia nie je známe, niektoré náznaky však odkazujú na Klaudiopolis, kde mal byť biskupom jeho strýko. Jeho druhý strýko mal byť misionárom v Bulharsku. V mladosti mal Ióannes od svojich dvoch strýkov získať vynikajúce vzdelanie. Študoval rétoriku, logiku, metafyziku a etiku, zaoberal sa prírodnými vedami, matematikou, jurisprudenciou a latinčinou. Počas štúdií v Konštantínopole sa stal príslušníkom silnej vrstvy byzantských vzdelancov 11. storočia. Pôsobil ako ich učiteľ a spolužiak. Hodiny pôvodne poskytoval v súkromnom dome. Jeho hodiny navštevovala neskoršia konštantínopolská elita, vrátane učenca Michaéla Psella a neskorších patriarchov Konštantína Leichouda a Ióanna Xifilina. Pomáhal tiež s obnovou vysokého školstva v Konštantínopole, napísal štatút pre tamojšiu právnickú fakultu. Postupne sa stal sa obľúbencom mecenášskeho cisára Konštantína IX. Monomacha. Ako taký mal značný vplyv na byzantskú vysokú politiku. V roku 1047 počas svojej reči požiadal cisára o omilostenie povstalcov Leona Tornikia.
V roku 1050 sa sa za dosiaľ nevyjasnených okolností dostal so nemilosti a musel opustiť politické výslnie hlavného mesta. Bol vysvätený za biskupa a vymenovaný za metropolitu maloázijského mesta Euchaita. Podľa hagiografických zmienok mal miestnu diecézu duchovne pozdvihnúť a rozvinúť tamojšiu duchovnú správu. Nechal vystavať kláštor svätému Theodórovi z Tirónu, patrónovi mesta a podujal sa na reforme liturgickej animácie. Do Konštantínopola sa mohol vrátiť až na sklonku svojho života. Po návrate vstúpil do monastiera (niektoré zdroje uvádzajú Studios, iné spomínajú iné kláštory), kde dožil svoj život. Zomrel možno niekedy krátko po nástupe Alexia I. Komnéna na byzantský trón.
Dielo a myšlienky.
Vo svojej spisovateľskej činnosti sa venoval najmä poézii a rétorike. Napísal početné kázne, básne a epigramy. Zachovali sa tiež jeho početné listy (minimálne 77) a životy svätých ("vita"). Zachovaná je aj jeho práca v oblasti liturgických hymnov (kánonov). Veľká časť z jeho diel nebola dodnes publikovaná.
Jeho myšlienky nesú prvky kresťanského byzantského humanizmu a sociálneho cítenia. Odsudzoval militarizmus a presadzoval používanie rétoriky ako prostriedku pre zisk politického vplyvu. Počas svojej aktívnej kariéry sa vo svojich prácach zaoberal vtedajšími politickými udalosťami. Jeho diela tak poskytujú cenné informácie k dejinám Byzancie a Balkánu. Po svojom páde v roku 1050 sa sústredil na náboženské témy.
Do svojich diel zasadzoval živé obrazy a v jednom zo svojich epigramov horlivo bránil antických spisovateľov ako Platóna či Plutarchu. Modlil sa za spásu ich duše, pretože svojim životom mali byť blízko Kristovmu učeniu. V tomto smere naňho nadviazali ďalší byzantskí učenci 11. storočia.
Podľa niektorých cirkevných zdrojov mala konštantínopolská cirkev na návrh Ióanna Mauropoua zaviesť spoločné slávenie troch významných byzantských svätcov a teológov Bazila Veľkého, Jána Zlatoústeho a Gregora Naziánskeho.

</doc>
<doc id="665514" title="Aurela Stodolu" url="https://sk.wikipedia.org/wiki?curid=665514">
Aurela Stodolu

Aurela Stodolu je ulica v Martine, na sídlisku Záturčie. Ulica je druhou najdlhšou ulicou vo Záturčí, hneď po Zátučianskej ulici s ktorou je čiastočne paralelná.
Popis.
Ulica Aurela Stodolu začína na začiatku Záturčia pri obchvate Martina, na poslednej svetelnej križovatke, smerom od centra mesta na Žilinu. Ulica spočiatku ide na západ, než pri prvej križovatke so Zátučianskou ulicou, odbočí doprava na sever s miernim odklonom na západ. Svoj smer na sever s miernim odklonom na západ len zmiernymi odchylkami si ulica udrží až po posledné paneláky. Za nimi ulica začne mierne stúpať do kopca, kde ju na vrchole tesne predtým než sa rozdelí na dva samostatné jednosmerné pruhy a začne prudko klesať k ceste I/18 kde končí, ju zľava prekríži Zátučianska ulica.
Ako hlavnou cestou vo Záturčí, ulicou prechádzajú všetky linky MHD, ktoré premávajú cez sídlisko (11, 15, 33, 34 a 44) alebo tu končia a začínajú (30 a 31).
Významné objekty.
Na ulici Aurela Stodolu sídli ZUŠ Martin.
Pôvod názvu.
Pomenovaná je podľa slovenského fyzika, technika a profesora Aurela Bohuslava Stodolu.

</doc>
<doc id="665517" title="Ministerstvo pre zjednotenie zákonov a organizácie správy" url="https://sk.wikipedia.org/wiki?curid=665517">
Ministerstvo pre zjednotenie zákonov a organizácie správy

Ministerstvo pre zjednotenie zákonov/zákonodarstva a organizácie správy (starším pravopisom: "Ministerstvo pre sjednotenie zákonov/zákonodarstva a organisácie správy"; čes. "Ministerstvo pro sjednocení zákonů/zákonodárství a organisace správy") alebo neoficiálne Ministerstvo unifikácií (čes. "Ministerstvo unifikací") bolo ministerstvo Československej republiky (ČSR) v rokoch 19191938, ktorého náplňou činnosti bola unifikácia právnych predpisov a verejnej správy na celom území ČSR. V roku 1918 sa totiž stali súčasťou československého štátu územia s odlišnými právnymi poriadkami (resp. právnymi systémami) – zatiaľ čo v českých krajinách platil rakúsky právny poriadok, na Slovensku a v Podkarpatskej Rusi platil odlišný uhorský právny poriadok. Navyše v novovytvorenej ČSR existovalo viacero území s odlišnými právnymi normami (napr. Vitorazsko. Valčicko, Hlučínsko).
Vzniklo 30. júla 1919 na základe zákona čís. 431/1919 Zb. z. a n. zo dňa 22. júla 1919 o zriadení ministerstva pre zjednotenie zákonodarstva a organizácie správnej v Československej republike ako dočasné ministerstvo s poslaním, „[a]by sjednoceny byly zákony a správa v celém území Československé republiky“. Bližšie vymedzenie kompetencií a organizácie ministerstva boli ponechané na neskoršiu právnu úpravu, ktorá prebehla nariadením vlády ČSR čís. 501/1921 Sb. z. a n. zo dňa 29. decembra 1921. Na základe tohto nariadenia rezortu prislúchalo podávať návrhy zákonov a nariadení, ktorými mali byť zjednotené právne predpisy ponechané v platnosti tzv. recepčným zákonom (čl. 2 zákona čís. 11/1918 Sb. z. a n. zo dňa 28. októbra 1918 o zriadení samostatného štátu československého), ktoré dovtedy ostávali v platnosti a neboli zjednotené, tzn. že v dvoch častiach republiky platila odlišná právna úprava. Ministerstvo malo byť účastníkom legislatívneho procesu pokiaľ sa osnovy zákonov a nariadení týkali aj úpravy pomerov na Slovensku a Podkarpatskej Rusi. V praxi vysielalo svojich zástupcov takmer ku všetkým prebiehajúcim legislatívnym procesom v rámci pripomienkového konania aj na pôde výborov Národného zhromaždenia.
Išlo o jedno z tzv. slovenských ministerstiev, na ktorého čele stál až do roku 1929 vždy minister slovenskej národnosti, hoci medzi zamestnancami ministerstva (v roku 1921 to bolo 44 osôb) sa nachádzalo pomenej Slovákov. Kvôli úspornosti ministerstvo externe spolupracovalo aj s ďalšími odborníkmi, profesormi práva. Udržiavalo úzke styky s Jednotou slovenských právnikov, ktorá sa pravidelne schádzala na zjazdoch v Bratislave, na ktorých intenzívne riešila praktické otázky právnej unifikácie.
Spočiatku zamestnanci ministerstva pracovali v dvoch budovách ministerstva vnútra a ministerstva spravodlivosti. V roku 1922 bola otvorená novostavba budovy ministerstva na rohu Dušnej a Bílkovej ulice v pražskom Starom Meste, ktorá mala kapacitu 5060 zamestnancov.
V priebehu prvého desaťročia svojej činnosti si ministerstvo získalo povesť experta pre znalosť uhorského právneho poriadku a prispelo k vycibreniu právnej terminológie a prehĺbeniu znalosti aj cudzokrajných právnych poriadkov, no podľa niektorých názorov potom svoju úlohu začalo preceňovať. Hoci malo ísť o dočasný úrad, ministerstvo sa postupne rozrastalo, odďaľovalo svoje zrušenie a uchyľovalo sa k prístupu „umenie pre umenie v práve“. Veľmi užitočnú prácu odviedlo prekladateľské oddelenie, ktoré z maďarčiny preložilo vyše 500 právnych predpisov.
Ministerstvo zaniklo za zmenených politických podmienok na základe výnosu ministra vnútra z decembra 1938. V pomníchovskej republike už prakticky nemalo význam a stálo v protiklade k silnejúcim národno-separatistickým (autonomistickým) snahám ľudáckej slovenskej politickej reprezentácie.

</doc>
<doc id="665519" title="Základná škola Gea Mileva (Plovdiv)" url="https://sk.wikipedia.org/wiki?curid=665519">
Základná škola Gea Mileva (Plovdiv)

Základná škola Gea Mileva (), známejšia však pod názvom Marazlijata () je budova školy z konca 19. storočia ležiaca v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Budova je, alebo bola v minulosti známa aj pod názvami Škola „Marazlijata“ (), Marašlijata (), Grécke gymnázium (), Škola Grigoriho Marazliho (), alebo Druhé progymnázium „Marazlijata“ ().
Lokalita.
Budova leží v centrálnej časti Plovdivu na širokej terase s dvorom v úpätí strmej a skalnatej východnej časti pahorku Džambaz tepe v hraniciach architektonicko-historickej rezervácie Starý Plovdiv.
Dejiny a súčasnosť.
Budova školy bola postavená v priebehu roku 1899, (niektoré zdroje uvádzajú dokončenie budovy až v roku 1900), podľa projektu architekta Dimitria Andronika, ktorý vyštudoval architektúru na aténskom polytechnickom inštitúte. 
Hlavným sponzorom ako aj iniciátorom výstavby bol Grigorij Marazli (Marazlijata),uvádzaný aj ako Grigorij Marašli (Marazlijata)(syn obchodníka z mestskej časti Maraša), ktorý žil v Odese, kde pôsobil dlhé roky ako starosta. Aj keď sám nežil v Plovdive, vyslovil želanie, aby sa škola nachádzala na „"krásnom a vysokom mieste“". Parcela na výstavbu budovy bola darovaná chrámovou školou pri Chráme svätej Paraskevy. 
Do roku 1906 bol vyučovací jazyk v škole grécky a gymnázium bolo známe ako "Grécke gymnázium". Po tomto roku sa prešlo na vyučovanie v bulharčine a škola prijala názov "Druhé progymnázium „Marazlijata“". 
Po atentáte na Chrám svätej Nedele v roku 1925 bola škola (spolu so "Štvrtým progymnáziom „Petka Karavelova" a "Židovskou školou") využívaná ako väzenie. Pri vchode do budovy sa nachádza pamätná doska osobám, ktoré tu boli v dôsledku udalosti 1. júna 1925 popravení. Následne sa škola vrátila k normálnemu učebnému procesu. V roku 1930 bola na hornom poschodí budovy vytvorená scénamiestnosť, ktorú bohato dekoroval učiteľ Babanov. V miestnosti sa pravidelne konali kultúrne akcie. 
Budova sa aj v súčasnosti používa ako škola, pričom je sídlom "Základnej školy Gea Mileva".
Charakteristika.
Budova bola postavená v klasicistickom slohu podľa projektu gréckeho architekta Dimitria Andronika. Ide o pomerne masívnu stavbu. Fasáda budovy je zdobená pilastrami. Architektonicky najzaujímavejšia je centrálna časť prednej fasády, ktorú tvorí výrazný rizalit nachádzajúci sa nad portikom. Portikus je zdobený dekoratívnou maľbou a pred ním sa nachádza dvojramenné schodisko. Nad druhým poschodím je rizalit zakončený trojuholníkovým frontónom. V spodnej časti je podopieraný štyrmi stĺpmi zhotovenými v dórskom štýle. Stĺpy sú mramorové, vyrobené boli v Grécku a následne boli privezené do Plovdivu. Sú zdobené tzv. byzantskou mozaikou. V predsieni sa nachádza pamätná doska, ktorá nesie meno Grigoriho Marazliho, ako iniciátora a sponzora výstavby.
Štatút a dôvod pamiatkovej ochrany.
Kategória: kultúrna pamiatka miestneho významu

</doc>
<doc id="665527" title="Juraj Brabec" url="https://sk.wikipedia.org/wiki?curid=665527">
Juraj Brabec

Ing. Juraj (Jiří) Brabec, CSc. (* 26. máj 1938, Trenčín, Československo) je významný predstaviteľ slovenského kompozičného šachu, skladateľ, rozhodca, redaktor, publicista a funkcionár.
Život.
Do konca roka 2020 zložil 373 šachových skladieb, z toho bolo 289 vyznamenaných, medzi nimi 151 cien.
Je autorom kompozičných tém: Brabcova téma = trojfázová cyklická zámena troch obranných motívov vo dvoch variantoch a Brabcov typ zámeny hier = trojfázové kombinované zámeny hier.
Rozhodoval 140 skladateľských súťaží vrátane 2 Albumov FIDE a Majstrovstvá sveta jednotlivcov.
V roku 1968 získal titul Majster športu, od roku 1971 je medzinárodný rozhodca FIDE pre kompozičný šach, od roku 1996 medzinárodný majster FIDE a od roku 2018 člen Siene slávy slovenského kompozičného šachu.
V Albumoch FIDE, v ktorých sa v trojročných intervaloch uverejňujú najlepšie svetové skladby, získal do roku 2018 40,95 b.
Na majstrovstvách Československa, v období rokov 1957 až 1971, kedy sa majstrovstvá konali, získal v oddelní dvojťahových skladieb dvakrát titul majstra Československa (1960-62, 1963-65), v súťažnom období 1957-59 bol šiesty, za roky 1966-68 a 1969-71 vždy tretí, v exooddelení 1960-62 piaty, 1969-71 štvrtý, a v oddelení trojťažiek 1963-65 šiesty.
Od roku 1964 bol nepretržite členom a neskôr podpredsedom Sekcie kompozičného šachu pri Šachovom zväze ÚV ČSTV (s jej rôznymi názvami) a predsedom rovnakej sekcie pri Slovenskom šachovom zväze (s malými prestávkami) až do roku 1996, kedy vznikla Slovenská organizácia kompozičného šachu. Odvtedy je členom jej Výkonného výboru.
Redigoval Šachové umenie, samostatnú prílohu časopisu Československý šach - 24 rokov a 6 mesiacov, z toho vo funkcii vedúceho redaktora 13 rokov. Za tú dobu vyšlo 290 rubrík na 804 stranách. Potom redigoval 14,5 roka časopis PAT A MAT, za tú dobu vyšlo 59 čísel na 1992 stranách, a 3,5 roka rubriku Šachová skladba v časopis Mat 64, čo predstavuje 30 rubrík na 127 stranách.
Napísal 246 odborných článkov, 4 knihy – Abeceda šachového problému (Kopáč, 
Formánek, Brabec, Olympia Praha, 1973), Slovenský výber (Brabec a kolektív, 
vlastným nákladom autora, FOTO-SET, Bratislava, január 2002), Slovenský výber II 
(Brabec a kolektív, SOKŠ, marec 2009), Za všetkým hľadaj motív (EQUILIBRIA, s. r. 
o., vlastným nákladom autora, 2018).
Rozhodoval 140 skladateľských súťaží vrátane 2 Albumov FIDE a Majstrovstvá sveta jednotlivcov.

</doc>
<doc id="665584" title="Bočník (elektrotechnika)" url="https://sk.wikipedia.org/wiki?curid=665584">
Bočník (elektrotechnika)

Bočník alebo šunt (z vo význame odviesť, odkloniť) je precízny nízkoohmový rezistor, zapojený v sérii so záťažou. Slúži na meranie alebo detekciu prúdu prechádzajúceho záťažou. Pri prietoku prúdu zaťažou (a teda aj bočníkom) vzniká na bočníku úbytok napätia, ktorý je podľa Ohmovho zákona priamo úmerný prechádzajúcemu prúdu. Tento úbytok je možné merať voltmetrom, paralelne pripojeným k bočníku.
Bočníky sa využívajú na zväčšenie meracích rozsahov ampérmetrov, na meranie prúdu v digitálnych multimetroch, ktorých A/D prevodníky priamo merajú len napätie, a tiež na detekciu prechádzajúceho prúdu, napr. v automobiloch, kde je riadiaca jednotka schopná identifikovať poruchu žiarovky svetlometu alebo preťaženie niektorého obvodu.
Napäťové vývody bočníkov sú často realizované samostatne, nezávisle od prívodov prúdu, aby sa eliminoval vplyv parazitných prechodových odporov prívodov a spojov na presnosť merania (tzv. štvorbodové resp. štvorvodičové zapojenie). Obdobná metóda sa používa na presné meranie odporu nízkoohmových rezistorov štvorvodičovým ohmmetrom.
Materiály.
Aby mal ohrev bočníka prechodom prúdu čo najnižší vplyv na presnosť merania, používajú sa zvyčajne na ich výrobu odporové zliatiny s nízkym teplotným súčiniteľom odporu (α), napr. konštantán (Cu 55 % – Ni 45 %; α: −0,00003 K−1), manganín (Cu 86 % – Mn 12 % – Ni 2 %; α: +0,00001 K−1) a ďalšie. Pri dimenzovaní, voľbe umiestnenia a chladenia bočníka je nutné s rezervou dodržiavať maximálne pracovné teploty použitých zliatin, napr. pre manganín sa uvádza 140 °C pri atmosfére s bežným obsahom kyslíka, pri prekročení dochádza k oxidačnej degradácii zliatiny.
Výpočet bočníka k ampérmetru.
Hodnotu bočníka pre zväčšenie prúdového rozsahu ampérmetra vypočítame ako: 
kde formula_2 je odpor bočníka, formula_3 je vnútorný odpor meradla a formula_4 je pomer žiadaného rozsahu k základnému rozsahu meradla.
"Príklad:" merací rozsah miliampérmetra MP 40 chceme rozšíriť z 1 mA na 6 mA. Z katalógu alebo meraním zistíme vnútorný odpor meradla, "Ri" = 330 Ω. Pomer meracích rozsahov je 6 / 1 = 6. Podľa vzťahu (1) bude paralelne k miliampérmetru potrebné pripojiť bočník s odporom:

</doc>
<doc id="665608" title="Juraj Hrajnoha" url="https://sk.wikipedia.org/wiki?curid=665608">
Juraj Hrajnoha

Juraj Hrajnoha alebo Hrajnoha alebo Rajnoha, vlastným menom Juraj Maxa (* okolo 1687† 27. jún 1738, Smolenice, Uhorsko) bol slovenský zbojník. Často sa nesprávne zaraďuje do družiny Juraja Jánošíka. 
Životopis.
Hrajnoha sa narodil asi v roku 1687, dodnes sa nevie presne kde. Vyučil sa za mäsiara, dal sa naverbovať ku kurucom. Po bitke pri Trenčíne zbehol do hôr a stal sa zbojníkom. Neskôr ho chytili a väznili na hrade Leopoldov. Hrajnohovi sa podarilo ujsť. V roku 1730 bol väznený na Čachtickom hrade, ale ušiel aj odtiaľ. Nakoniec ho v roku 1738 chytili drábi grófa Erdődyho a Hrajnoha bol v Smoleniciach 27. júna 1738 popravený rozštvrtením.
Hrajnoha v Jánošíkovskej tradícií.
Hrajnoha je často považovaný za člena Jánošíkovej družiny. Ide však o omyl. Hrajnoha zbíjal na západnom Slovensku, v Bielych Karpatoch. Jánošík zbíjal v Tatrách a v Liptove. Hrajnoha však mohol byť Jánošíkovým sokom.
Pôvod prezývky.
Hrajnoha je prezývka utvorená zo slov hraj a noha. To znamená, že Hrajnoha mohol byť dobrý tanečník, alebo mal veľkú silu v nohách.
Z prezývky Hrajnoha sa utvorili slová ako: Rajnoha, Drajnoga alebo Grajnoga, všetko boli jeho prezývky.

</doc>
<doc id="665610" title="Ennio Antonelli" url="https://sk.wikipedia.org/wiki?curid=665610">
Ennio Antonelli

Ennio Antonelli (* 18. novembra 1936, Todi, Taliansko) je taliansky katolícky kňaz, bývalý arcibiskup vo Florencii a Perugii, predseda Pápežskej rady pre rodinu v rokoch 2008 až 2012, kardinál.
Kňaz.
Študoval v seminári v Todi, Assisi a v Ríme, na Pápežskej Lateránskej univerzite a tiež na univerzite v Perugii. Získal doktorát z filozofie a literatúry. 2. apríla 1960 prijal kňazské svätenie. Vo svojej rodnej diecéze Todi pôsobil ako kaplán, bol tiež profesorom v seminári v Perugii a Assisi a asistentom Asociácie katolíckych učiteľov a Hnutie učiteľov katolíckej akcie. 
Biskup.
V máji 1982 bol menovaný biskupom v Gubbio, biskupské svätenie prijal 29. augusta 1982. V októbri 1988 sa stal arcibiskupom v Perugii, na túto funkciu rezignoval v máji 1996 po tom, čo bol menovaný sekretárom Talianskej biskupskej konferencie. 21. marca 2001 prešiel do Florencie, keď ho Ján Pavol II. menoval tunajším metropolitom. Svoju arcidiecéze označoval ako kraj, ktorý v poslednej dobe zažil vlnu sekularizácie.
Kardinál a Predseda Pápežskej rady pre rodinu.
Kardinálsky Biret prijal od Jána Pavla II. pri svojom menovaní kardinálom 21. októbra 2003. Dňa 7. júna 2008 sa stal rozhodnutím Benedikta XVI. Predsedom Pápežskej rady pre rodinu. Vo svojej funkcii sa podieľal na organizácii Svetového stretnutia rodín v Mexiku v januári 2009. Vo februári 2009 navštívil Prahu, kde sa zúčastnil otvorenia výstavy "Svätý Václav - ochranca Slovenskej krajiny" a vystúpil na konferencii s témou "Rodičovská starostlivosť o deti a politika zamestnanosti". V závere roka 2009 sa zúčastnil medzinárodného stretnutia na podporu rodín v Madride, kde patril medzi pol milióna jeho účastníkov. Jeho poslednou veľkou akciou, na ktorej sa ako predseda rady podieľal, bolo svetové stretnutie rodín v Miláne začiatkom júna 2012. 26. júna 2012 pápež Benedikt XVI. Prijal jeho rezignáciu vzhľadom k dovŕšení kánonického veku. Jeho nástupcom vo funkcii sa stal arcibiskup Vincenzo Paglia.

</doc>
<doc id="665619" title="John F. Kennedy ml." url="https://sk.wikipedia.org/wiki?curid=665619">
John F. Kennedy ml.

John Fitzgerald Kennedy Jr. (* 25. novembra 1960 – † 16. júla 1999), často označovaný ako JFK Jr., bol americký právnik, novinár a vydavateľ časopisov. Bol synom 35. prezidenta USA Johna F. Kennedyho a prvej dámy Jacqueline Kennedyovej a mladším bratom Caroline Kennedyovej. Tri dni po atentáte na otca posledný krát zasalutoval počas pohrebného sprievodu na svoje tretie narodeniny.
Od detstva v Bielom dome bol Kennedy predmetom veľkej mediálnej kontroly a neskôr sa stal populárnou spoločenskou osobnosťou na Manhattane. Vyštudovaný ako právnik pracoval takmer štyri roky ako asistent okresného prokurátora v New Yorku. V roku 1995 uviedol na trh "časopis George", na základe ktorého využil svoj politický status a status celebrity. Zahynul pri leteckej katastrofe v roku 1999 vo veku 38 rokov.
Detstvo.
John Fitzgerald Kennedy mladší sa narodil vo fakultnej nemocnici MedStar Georgetown 25. novembra 1960, dva týždne potom, čo bol jeho otec a menovec zvolený za prezidenta, senátor z Massachusetts, John F. Kennedy. Jeho otec nastúpil do úradu presne osem týždňov po jeho narodení. Štyri roky pred narodením Johna ml. mali jeho rodičia mŕtvu dcéru menom Arabella. John Jr. mal staršiu sestru Caroline a mladšieho brata Patricka, ktorý zomrel dva dni po jeho predčasnom narodení v roku 1963. 
John Jr. žil v Bielom dome počas prvých troch rokov svojho života. Jeho otca zavraždili 22. novembra 1963 a štátny pohreb sa konal o tri dni neskôr, na tretie narodeniny Johna Jr. Lyndon B. Johnson ako prezident, napísal svoj prvý list Johnovi Jr. a povedal mu, že na svojho otca „môže byť vždy hrdý“. 
V roku 1968 sa jeho matka po druhýkrát vydala za gréckeho lodiara Aristotela Onassisa, s ktorým sa soznámila na počiatku 60-tych rokov. Manželstvo trvalo až do Onassisovej smrti v roku 1975.
Neskorší život.
Kennedy sa zúčastnil na kampani svojho bratranca Patricka J. Kennedyho o miesto v Snemovni reprezentantov na Rhode Islande. 
Vzťahy.
Kennedy tiež randil s modelkami Cindy Crawfordovou a Julie Bakerovou, ako aj so Sarah Jessicou Parkeroovu ktorá uviedla, že sa s Kennedym stretávala, ale uvedomila si, že „bol typom verejnej sféry.“ Parkerová tvrdila, že do randenia s Kennedym netušila, čo je „skutočnou slávou“, a mala pocit, že by sa mala „ospravedlniť za to, že s ním randila“.
Kennedy žil s Carolyn Bessetteovou, ktorá pracovala v módnom priemysle. Boli rok zasnúbení, hoci to Kennedy neustále popieral. 21. septembra 1996 sa vzali na súkromnom obrade na ostrove Cumberland v štáte Georgia.
V júni 2019 zverejnil jeho dobrý priateľ, Billy Noonan, nahrávku utajenej svadby.
Pilotovanie.
Kennedy absolvoval lekcie lietania na Akadémii bezpečnosti letov vo Vero Beach na Floride. V apríli 1998 získal pilotný preukaz, o ktorý sa usiloval od malička. 
Smrť jeho bratranca Michaela pri lyžiarskej nehode prinútila Johna, aby si na tri mesiace vzal prestávku v pilotovaní. Jeho sestra Caroline dúfala, že to bude trvalé, ale keď sa vrátil, urobila málo pre to, aby ho zastavila. 
Smrť.
16. júla 1999 Kennedy odletel z Fairfieldu v New Jersey svojím ľahkým lietadlom Piper Saratoga. Cestoval so svojou manželkou Carolyn a švagrinou Lauren Bessetteovou na svadbu svojho bratranca Rory Kennedyho v Hyannis Port v štáte Massachusetts. Lietadlo kúpil 28. apríla 1999 od spoločnosti Air Bound Aviation. Kennedy vzlietol na letisku Martha's Vineyard. Lietadlo bolo údajne nezvestné po tom, čo neprišlo podľa plánu. 
Prezident Bill Clinton počas hľadania troch nezvestných cestujúcich podporil rodinu Kennedyovcov. 
Konšpiračné teórie.
Po smrti sa stal Kennedy postavou konšpiračných teórií spojených s krajne pravicovým hnutím QAnon. Navrhovatelia týchto teórií tvrdia, že predstieral svoju vlastnú smrť a teraz je Q, vysoký vládny úradník, ktorý má prístup k utajovaným informáciám o prezidentovi Donaldovi Trumpovi. V roku 2019 sa niektorí stúpenci QAnon zúčastnili na oslavách Dňa nezávislosti vo Washingtone, DC s očakávaním, že sa Kennedy objaví pri dvadsiatom výročí jeho smrti. 

</doc>
<doc id="665624" title="Mišo Vdovčík" url="https://sk.wikipedia.org/wiki?curid=665624">
Mišo Vdovčík

Mišo Vdovčík (vlastné meno: Michal Vdovec; * 28. február 1803, Henckovce, Uhorsko† 28. december 1832, tamtiež) bol slovenský zbojník. Zbíjal na Gemeri.
Životopis.
Narodil sa v Henckovciach. Nevie sa, odkedy zbíjal. V roku 1822 ho v Rimavskej Sobote postavili pred súd. Bol odsúdený na trest lámania v kolese, no nakoniec trest zmenili na desaťročné väzenie. Počas väzenia pracoval na stavbe školy a podarilo sa mu ujsť. O rok stál pred súdom znova, ale opäť sa mu podarilo súd obmäkčiť. V roku 1832 Vdovca chytili a odsúdili ho na popravu obesením. Vdovca odprevádzal pod šibenicu otec Pavla Dobšinského. Mackovci, ktorí Vdovca skrývali, boli väznení a palicovaní. Vdovcova lebka a kyjak z hruškového dreva sú uložené v kaštieli Betliar.

</doc>
<doc id="665629" title="Majstrovstvá Európy UEFA vo futsale 2022" url="https://sk.wikipedia.org/wiki?curid=665629">
Majstrovstvá Európy UEFA vo futsale 2022

Majstrovstvá Európy UEFA vo futsale 2022 bol v poradí 12. turnaj majstrovstiev Európy UEFA vo futsale, ktoré organizuje Európska futbalová únia (UEFA). Konal sa v dňoch od 19. januára6. februára 2022 v Amsterdam a Groningen v Holandsko, za účasti 16 tímov.
Nasadenie do výkonnostných košov.
Nasadenie bolo uskutočnené podľa rebríčku UEFA 2021/22 pre Majstrovstvá Európy za roky 2014 až 2016. Žrebovanie do skupín, ktoré sa uskutočnilo 29. septembra 2017, prebiehalo podľa nasledovných výkonnostných košov:
Poznámka: Číslo v zátvorke udáva umiestnenie v oficiálnom rebríčku UEFA 2021/22.
Výsledky.
Informácie budú doplnené neskôr.

</doc>
<doc id="665656" title="Tour Manhattan" url="https://sk.wikipedia.org/wiki?curid=665656">
Tour Manhattan

Tour Manhattan ("Tour CB18") je mrakodrap nachádzajúci sa na predmestí Paríža Courbevoie v štvrti La Défense.
Manhattanská veža, ktorá bola postavená v roku 1975 a je vysoká 110 m, je prvou obrannou vežou, ktorá nemá tvar rovnobežnostenu, ale ktorej silueta je zakrivená. Miesta uvedené v pôdoryse roku 1964 pre dve veže prvých generácií (typ 24 m × 42 m) boli nakoniec použité na stavbu jednej veže, ktorá vysvetľuje jej pôvodný tvar. Postavila ho skupina Cogedim.
Časť filmu Claude Zidi "L'Aile ou la Cuisse" sa nakrúcala v roku 1976 vo veži na Manhattane, kde sedí šéf fiktívnej stravovacej skupiny Tricatel.

</doc>
<doc id="665674" title="Matej Klinovský" url="https://sk.wikipedia.org/wiki?curid=665674">
Matej Klinovský

Matej Klinovský (* 1635† 1696) bol zbojník z Oravy.
Životopis.
Klinovský sa narodil okolo roku 1635. Známy bol vďaka svojej krutosti a zverstvám, ktoré spáchal. Ozbíjal kráľa Jána Kazimíra v roku 1655. V roku 1656, na Kvetnú nedeľu si ho pohneval farár Albert Borovič, pretože prepustil jeho väzňa. Klinovský Boroviča zbil na cintoríne. Klinovský nenávidel kresťanov, vraždil kňazov a veriacim zabraňoval chodievať do kostolov. Neskôr sa stal zemanom, no v zbíjaní pokračoval. V roku 1696 ho napriek tomu, že bol šľachtic, popravili obesením na hák.

</doc>
<doc id="665675" title="Nitriansky diadém" url="https://sk.wikipedia.org/wiki?curid=665675">
Nitriansky diadém

Nitriansky diadém predstavoval atribút moci nitrianskeho kniežaťa, rovnako ako bola Uhorská koruna symbolom zvrchovanosti uhorského kráľa nad krajinou.
Dejiny.
Nitriansko bolo štátnym útvarom rozprestierajúcim sa na území dnešného Slovenska, ktoré v priebehu svojej existencie figurovalo niekedy ako suverénne kniežatstvo a v istom období ako pohraničné vojvodstvo v rámci Uhorska. V rannom období Uhorského kráľovstva predstavovalo časť krajiny, ktorou sa hlavná panovnícka vetva Arpádovcov snažila uspokojiť panovnícke nároky bočnej vetvy na vládu v Uhorsku. Na nitriansky trón neskôr zasadali nástupníci na korunováciu za uhorských kráľov. Panovníci Nitrianska sa museli odlíšiť od korunovaných kráľov Uhorska a rovnako tak potrebovali symbol svojej suverenity, ktorým sa stal práve kniežací diadém. Nitriansky diadém pochádza z 11.storočia, pričom nebol vyhotovený na území Nitrianska, či Uhorska, no bol vytvorený v zlatníckej dielni v Byzantskej ríši. Bol nájdený v blízkosti sídla kniežaťa v Ivanke pri Nitre. Týmto diadémom boli korunované nitrianske kniežatá a vojvodovia od 11. storočia. V historických spisoch môžeme dohľadať aj zmienku v Bratislavských análoch o jeho použití pri korunovácií nitrianskeho vojvodu Álmoša z roku 1098, kde sa píše, že kráľovi Kolomanovi bola na hlavu položená koruna, zatiaľ čo vojvoda Álmoš bol korunovaný diadémom;
Znak zvrchovanosti.
V polovici 11. storočia si Nitrianske kniežatstvo počínalo zvrchovane a panovníka Bela I. možno označiť za nespochybniteľného suveréna. Jeho krajina mala presne stanovené hranice, samostatnú armádu, viedla vlastnú zahraničnú politiku, ktorá bola v istom čase zameraná dokonca proti Uhorsku a kráľovi Ondrejovi I., ktorý bol Belovým vlastným bratom. Knieža nechal dokonca raziť vlastné nitrianske mince, ktoré mali veľký význam z pohľadu heraldiky a navyše mali vyššiu hodnotu ako tie uhorské. Napriek tomu, že sa jedná o predheraldické obdobie, nechal knieža na nitrianskych karolínskych minciach upraviť razbu tak, aby z dvoch nad sebou nachádzajúcich sa krížov vznikol dvojkríž, podobný aký bol neskôr vyobrazený na nitrianskej zástave, či v kráľovskom erbe. Dvojkríž bol rovnako vyobrazený aj na diadéme. Vychádzajúc zo zhody v mieste nálezu, doby vzniku a zo symbolu na diadéme aj minciach, možno usudzovať, že dvojkríž už v tejto dobe plnil politickú a reprezentačnú symboliku.

</doc>
<doc id="665676" title="Ondráš (zbojník)" url="https://sk.wikipedia.org/wiki?curid=665676">
Ondráš (zbojník)

Ondráš vlastným menom Ondrej Fuciman, predtým nesprávne Ondrej Šebesta (* 13. november 1680, Janovice, Sliezsko† 1. apríl 1715, Sviadnov, Morava) bol najznámejší sliezsky zbojník.
Životopis.
Ondráš sa narodil ako prvorodený syn janovického starostu Andreja Fucimana. Na zboj sa dal asi v roku 1709. Vďaka šikovnosti sa stal zbojníckym kapitánom. Za odmenu 100 florénov ho zavraždil jeho bratranec Juraj Fuciman (Juráš). Jurášovi páni odmenu vyplatili a odpustili mu zbojstvá a zverstvá, lenže on ďalej zbojníčil, takže ho uväznili, pri pokuse o útek rozpáral brucho väzenskému pisárovi. Za trest bol Juraj Fuciman popravený lámaním v kolese.

</doc>
<doc id="665679" title="Ilčík" url="https://sk.wikipedia.org/wiki?curid=665679">
Ilčík

Ilčík, vlastným menom Ilja Jašek (* ?, Dubňany, Morava† 1642, Hodonín, Morava) bol najznámejší moravský zbojník. Býva mylne považovaný za slovenského zbojníka a takisto sa mylne často považuje za člena družiny Juraja Jánošíka. 
Životopis.
Ilčík sa narodil v moravských Dubňanoch. Zbojníčil spolu so Slovákom Adamom Holotom - Adamčíkom. V roku 1642 ho chytili a obesili na poli neďaleko Hodonína.
Jánošíkovská tradícia.
Ilčík býva podobne ako Hrajnoha, Vdovčík a Surovec mylne zaraďovaný medzi druhov Juraja Jánošíka, možno pre to, že spolupracoval so Slovákom Adamčíkom. V skutočnosti žil Ilčík o sedemdesiat rokov skôr ako Jánošík a zbíjal na Morave. Väčšinou býva zobrazovaný ako mladý ( asi dvadsaťročný) mocný muž. Ako zradcu Jánošíka ho spomína Alois Jirásek v knihe "Staré pověsti české".
Povesti.
Jedna z povestí o Ilčíkovi hovorí o tom, ako pomohol chorej starenke tak, že jej nakúpil jedlo a lieky. Ďalšia povesť hovorí o tom, ako na Ilčíka jedna babka nadávala a on jej za trest napichal do zadku cvočky do topánok.
Vo filme.
V seriáli Uhorčík z roku 2020 si Ilčíka zahral spevák Martin Mihalčin.
Vo filme Jánošík z roku 1963 si Ilčíka zahral herec Vojtech Brázdovič.

</doc>
<doc id="665680" title="Majstrovstvá sveta v ľadovom hokeji 2010 – III. divízia" url="https://sk.wikipedia.org/wiki?curid=665680">
Majstrovstvá sveta v ľadovom hokeji 2010 – III. divízia

Majstrovstvá sveta v ľadovom hokeji 2010 – III. divízia boli dva hokejové turnaje štvrtej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. Mužstvá hrali v dvoch skupinách po štyroch. Víťazi turnajov postúpili do II. divízie MS pre rok 2011.
Skupina A.
Zápasy skupiny A sa hrali v Kockelscheueri v Luxembursku od 14. do 17. apríla 2010.
Skupina B.
Zápasy skupiny B sa hrali v Jerevane v Arménsku od 14. do 18. apríla 2010. Po skončení MS bolo Arménsko diskvalifikované pre neoprávnený štart niektorých hráčov a uvádzanie chybných informácií o dvojakom občianstve niektorých hráčov a všetky zápasy prehralo kontumačne 0:5.

</doc>
<doc id="665682" title="Václav Babinský" url="https://sk.wikipedia.org/wiki?curid=665682">
Václav Babinský

 
Václav Babinský (* 20. august 1796, Pokratice† 1. august 1879, Řepy) bol legendárny český zbojník.
Zločiny.
Okolo roku 1830 zorganizoval malú zbojnícku družinu, s ktorou prepadával pocestných. Prvýkrát bol zatknutý 19. januára 1832 v Kuřívodách , keď sa pri kontrole preukázal miestnemu richtárovi Václavovi Frankemu falošnými dokladmi. Bol obvinený z dvanástich zločinov, ale preukázané mu ich bolo len šesť:
Trest.
Za šesť preukázaných zločinov bol kriminálnym súdom v Prahe 1. decembra 1840 odsúdený na 20 rokov ťažkého žalára.
Dňa 10. júna 1841 bol uväznený na Špilberku pod číslom 1042. Dôveru vedenie väznice získal svojou pokorou a zbožnosťou, nosil pri sebe ruženec a pri každej príležitosti sa modlil. Aj to mu dopomohlo k získaniu miesta ošetrovateľa väzňov. Dňa 29. mája 1855 bolo väzenie na Špilberku zrušené a Babinský bol na ďalších šesť rokov prevezený do Kartouza (dnešné Valdice ). Od svojho prepustenia v roku 1861 až do svojej smrti pracoval ako záhradník v  kláštore sv. Karla Boromejského v Řepích, kde sa ho ujali rádové sestry boromejky .

</doc>
<doc id="665683" title="Bradliansky potok (prítok Hrabovca)" url="https://sk.wikipedia.org/wiki?curid=665683">
Bradliansky potok (prítok Hrabovca)

 Bradliansky potok (prítok Hrabovca) je potok v Above v juhovýchodnej časti okresu Košice-okolie. Je to ľavostranný prítok Hrabovca (prítok Olšavy, Bohdanovce), ktorý ďalej ústi do Olšavy (prítok Hornádu); má dĺžku 3,5 km a jeho hydrologické poradie je: 4-32-05-031.
Pramení v Slanských vrchoch, v podcelku Milič, na severozápadnom úpätí vrchu Bradlo (840,0 m n. m.) v nadmorskej výške 650 m n. m. V celom priebehu tečie severozápadným smerom a to v svojej hornej polovici lesom a v dolnej polovici trvalým trávnym porastom a ďalej ornou pôdou, kde je orámovaný pásom potočnej stromovej vegetácie. Jeho prameň a úsek 500 m horného toku sa nachádzajú na území obce Skároš, ďalej Bradliansky potok (prítok Hrabovca) tvorí obecnú hranicu medzi Skárošom a Rákošom a v dolnej časti tvorí obecnú hranicu medzi Vyšnou Myšľou a Rákošom až po ústie do vodného toku Hrabovec (prítok Olšavy, Bohdanovce). Hrabovec ústi do Olšavy (prítok Hornádu) a táto ďalej ústi do Hornádu v povodí Hornádu. Bradliansky potok (prítok Hrabovca) v celom svojom priebehu preteká okresom Košice-okolie. 
Pôvod názvu.
Toponymum Bradliansky potok je odvodené z názvu vrchu Bradlo (840 m n. m.), na SZ úpätí ktorého pramení; názov vrchu Bradlo má pôvod v apelatíve " bradlo " vo význame " vysoká skala, útes, skalisko, bralo".
Na SV úpätí vrchu Bradlo (840 m n. m.) pramení v nadmorskej výške 439 m n. m. iný vodný tok s názvom Bradlový potok s hydrologickým poradím 4-30-11-012; názov tohto pravostranného prítoku Slančíka, ktorý ďalej ústi do Roňavy a tá ďalej do Bodrogu v povodí Bodrogu, je tiež odvodený z tohto toponyma Bradlo (840 m n. m.). Priama vzdialenosť prameňa Bradlianskeho potoka (prítok Hrabovca), ktorý je súčasťou povodia Hornádu, a prameňa Bradlového potoka, ktorý je súčasťou povodia Bodroga, je iba 2,8 km, ale každý z týchto dvoch vodných tokov tečie z vrchu Bradlo (840 m n. m.) na inú stranu a teda do iného povodia. Oba geografické názvy sú jazykovo pravidelne utvorené ako dvojčlenné determinované názvy so zhodou z adjektíva (z prídavného mena) a zo substantíva (z podstatného mena), každý ale inou príponou prídavného mena.
Na území Slovenska je aj ďalší vodný tok s rovnakým názvom Bradliansky potok (prítok Dubničky) v okrese Bánovce nad Bebravou; je to tok VI. rádu, hydrologické poradie 4-21-11-142. Dubnička ústi do Bebravy v povodí Bebravy.

</doc>
<doc id="665699" title="Majstrovstvá sveta v ľadovom hokeji 2010 – II. divízia" url="https://sk.wikipedia.org/wiki?curid=665699">
Majstrovstvá sveta v ľadovom hokeji 2010 – II. divízia

Majstrovstvá sveta v ľadovom hokeji 2010 – II. divízia boli dva hokejové turnaje tretej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. Mužstvá hrali v dvoch skupinách po šiestich. Víťazi turnajov postúpili do I. divízie MS pre rok 2011.
Skupina A.
Zápasy skupiny A sa hrali v Mexiku, hlavnom meste Mexika, od 11. do 17. apríla 2010.
Skupina B.
Zápasy skupiny B sa hrali v Narve v Estónsku od 10. do 16. apríla 2010.

</doc>
<doc id="665706" title="Majstrovstvá sveta v ľadovom hokeji 2010 – I. divízia" url="https://sk.wikipedia.org/wiki?curid=665706">
Majstrovstvá sveta v ľadovom hokeji 2010 – I. divízia

Majstrovstvá sveta v ľadovom hokeji 2010 – I. divízia boli dva hokejové turnaje druhej najvyššej kategórie v rámci Majstrovstiev sveta v ľadovom hokeji, ktoré každoročne organizuje Medzinárodná hokejová federácia. Mužstvá hrali v dvoch skupinách po šiestich. Víťazi turnajov postúpili do Top divízie MS pre rok 2011.
Skupina A.
Zápasy skupiny A sa hrali v Tilburgu v Holandsku od 19. do 25. apríla 2010.
Skupina B.
Zápasy skupiny B sa hrali v Ľubľane v Slovinsku od 17. do 23. apríla 2010.

</doc>
<doc id="665709" title="Zastupiteľstvo Žilinského samosprávneho kraja" url="https://sk.wikipedia.org/wiki?curid=665709">
Zastupiteľstvo Žilinského samosprávneho kraja

Zastupiteľstvo Žilinského samosprávneho kraja je jedným z orgánov Žilinského samosprávneho kraja. 
Zastupiteľstvo zabezpečuje výkon činností a rozhoduje o kľúčových témach Žilinského samosprávneho kraja. Pôsobnosť Zastupiteľstva Žilinského samosprávneho kraja určuje zákon NR SR č. 302/2001 Z. z. o samospráve vyšších územných celkov (zákon o samosprávnych krajoch) v platnom znení.
Zastupiteľstvo sa skladá z 57 poslancov volených v priamych voľbách. Predseda Žilinského samosprávneho kraja je zároveň i predsedom Zastupiteľstva. 
História.
Počas Československej Rebubliky v rokoch 1948 – 1960 bol orgánom Žilinského kraja Krajský národný výbor. V roku 1960 Žilinský kraj zanikol a jeho územie sa stalo súčasťou Stredoslovenského kraja.
Žilinský samosprávny kraj a jeho Zastupiteľstvo boli opäť zriadené v roku 2001 po reforme verejnej správy za vlády Mikuláša Dzurindu. 
Prvé tri volebné obdobia trvali štyri roky, po voľbách v roku 2013 sa obdobie predĺžilo na päť rokov. Čo sa týka zloženia a reprezentovania obyvateľov Žilinského samosprávneho kraja, zastupiteľstvo je pri pomere 12 000 až 15 000 obyvateľov na jedného poslanca pomerne spravodlivé. 
Volebné obvody a zastupiteľstva sú určené hranicami okresov. Týmito obvodmi sú: 
Zloženie.
Volebné obdobie 2017 – 2022.
Výsledky volieb 
Politické zastúpenie v krajskom zastupiteľstve 
Zastupiteľstvo ŽSK (2017-2022)
"(Poslanci Zastupiteľstva v minulých funkčných obdobiach: pozri kategóriu: )"
Komisie Zastupiteľstva.
Zastupiteľstvo si zriaďuje komisie ako svoje poradné, kontrolné, iniciatívne orgány, a to buď ako stále alebo dočasné orgány. Ich činnosť sa riadi Rokovacím poriadkom komisií Zastupiteľstva ŽSK. 

</doc>
<doc id="665712" title="Kyselina trifluóroctová" url="https://sk.wikipedia.org/wiki?curid=665712">
Kyselina trifluóroctová

Kyselina trifluóroctová je organofluorová zlúčenina s chemickým vzorcom CF3COOH. Je to štruktúrny analóg kyseliny octovej so všetkými tromi atómami vodíka acetylovej skupiny nahradenými atómami fluóru a je to bezfarebná kvapalina s vôňou octu.
Kyselina trifluóroctová je silnejšia kyselina ako kyselina octová s kyslou ionizačnou konštantou, ktorá je približne 34 000-krát vyššia pretože vysoko elektronegatívne atómy fluóru a následná povaha trifluórmetylovej skupiny, ktorá sťahuje elektróny, oslabuje väzbu kyslík-vodík (čo umožňuje väčšiu kyslosť) a stabilizuje aniónový konjugovaný základ. Kyselina trifluóroctová sa široko používa v organickej chémii na rôzne účely.
Syntéza.
Kyselina trifluóroctová sa pripravuje priemyselne elektrofluoráciou acetylchloridu alebo anhydridu kyseliny octovej, po ktorej nasleduje hydrolýza výsledného trifluóracetylfluoridu:
Pokiaľ je to potrebné, môže sa táto zlúčenina sušiť pridaním anhydridu kyseliny trifluóroctovej.
Staršia cesta výroby kyselina trifluóroctovej, prebieha oxidáciou 1,1,1-trifluór-2,3,3-trichlórpropénu manganistanom draselným. Trifluórtrichlórpropén je možné pripraviť Swartovou fluoráciou hexachlórpropénu.
Kyselina trifluóroctová sa prirodzene vyskytuje v morskej vode, ale iba v malých koncentráciách (≤ 200 ng/l).
Použitie.
Kyselina trifluóroctová je prekurzorom mnohých ďalších fluórovaných zlúčenín, ako je anhydrid kyseliny trifluóroctovej, kyselina trifluórperoctová a 2,2,2-trifluóretanol. Je to činidlo používané v organickej syntéze kvôli kombinácii výhodných vlastností: prchavosti, rozpustnosti v organických rozpúšťadlách a svojej sily ako kyseliny. Kyselina trifluóroctová je tiež menej oxidujúca ako kyselina sírová, ale je ľahšie dostupná v bezvodej forme ako mnoho iných kyselín. Jednou z komplikácií pri jeho použití je, že kyselina trifluóroctová vytvára azeotropickú zmes s vodou (približne pri 105 °C).
Kyselina trifluóroctová sa populárne používa ako silná kyselina na odstránenie chrániacich skupín bočného reťazca odvodených od t-butylu pri syntéze peptidov Fmoc a v iných organických syntézach na odstránenie chrániacej skupiny t-butoxykarbonylu.
Pri nízkej koncentrácii sa kyselina trifluóroctová používa ako iónové párovacie činidlo v kvapalinovej chromatografii (HPLC) organických zlúčenín, najmä peptidov a malých proteínov. Kyselina trifluóroctová je univerzálne rozpúšťadlo pre NMR spektroskopiu (pre materiály stabilné v kyseline). Používa sa tiež ako kalibračný prostriedok v hmotnostnej spektrometrii.
Kyselina trifluóroctová sa používa na výrobu trifluóracetátových solí.
Dôsledky v anestézii.
Kyselina trifluóroctová je produkt metabolického rozkladu prchavého anestetika halotánu. Predpokladá sa, že je zodpovedný za hepatitídu vyvolanú halotánom. 
Bezpečnosť.
Kyselina trifluóroctová je korozívna kyselina, ale nepredstavuje nebezpečenstvo spojené s kyselinou fluorovodíkovou, pretože väzba uhlík-fluór nie je labilná. Iba pri zahrievaní alebo pôsobení ultrazvukových vĺn sa rozpadne na kyselinu fluorovodíkovú. Kyselina trifluóroctová je pri vdýchnutí škodlivá, spôsobuje vážne popáleniny kože a je toxická pre vodné organizmy aj pri nízkych koncentráciách.
Reakcia kyseliny trifluóroctovej s bázami a kovmi, najmä ľahkými kovmi, je silne exotermická. Reakcia kyseliny s hydridom lítno-hlinitým (LAH) vedie k výbuchu.
Životné prostredie.
Kyselina trifluóroctová nie je ľahko biologicky odbúrateľná a je toxická pre vodné organizmy - aj keď nie je bioakumulatívna, je pri jej použití mimoriadne dôležitá prevencia úniku do vodných tokov.

</doc>
<doc id="665715" title="Politické strany v Nemecku" url="https://sk.wikipedia.org/wiki?curid=665715">
Politické strany v Nemecku

Medzi politickými stranami Nemecka nájdeme rad tradičných strán, ktoré zohrali veľkú úlohu pri vytváraní politického spektra v celej Európe.
Situácia v súčasnosti.
Nemecký spolkový snem (nem. "Deutscher Bundestag") je nemecký parlament, jeden z dvoch nemeckých zákonodarných orgánov, so sídlom v Berlíne. Je tu už niekoľko rokov zastúpených päť strán respektíve frakčných spoločenstiev: SPD, CDU/ CSU, FDP, Zelení a PDS. Tento na prvý pohľad jednoduchý výpočet je trochu komplikovaný formou spolupráce (u frakčného spoločenstva CDU/ CSU) a formou spoločných listín Die Linkspartei/ PDS a novovzniknuté strany WASG.
Okrem nich existuje v Nemecku aj neprehľadné spektrum malých strán a útvarov, ktoré sa o tento štatút usilujú. Niektoré z nich sa nachádzajú na okrajoch straníckeho spektra. 
Hlavné politické strany.
Povojnový politický systém dvoch a pol strán "(SPD," "CDU/ CSU" a "FDP)" bol zmenený v roku 1983, keď strana zelených "(Die Grünen )" dosiahla 27 mandátov v spolkovom sneme; od roku 1990 je v spolkovom sneme ako piata strana zastúpená aj "PDS," neskôr pod menom "Die Linkspartei," dnes "Die Linke" (po zlúčení s "WASG )"
Pri voľbách do spolkového snemu vystupujú "CDU" a "CSU" spoločne ako frakcia "CDU/ CSU." "Bündnis 90 / Die Grünen" vznikli zlúčením strany Zelených "(Die Grünen) v" západných spolkových krajinách so spoločenstvom "Bündnis 90," opozičným hnutím na území bývalej NDR.
Strany v krajinských parlamentoch.
Nasledujúce strany nehrajú na celoštátnej úrovni významnú úlohu, pri voľbách do krajinských snemov (a tiež pri komunálnych voľbách) však dosahujú isté úspechy. Prinajmenšom prekonanie 5 % hlasov a tým účasť v parlamentných či komunálnych grémiách.
Zvláštnym prípadom je WASG, ktorá nie je v krajinských parlamentoch zastúpená vôbec. V dôsledku spoločnej kandidatúry s "Die Linkspartei" sú však jej členovia poslanci spolkového snemu.

</doc>
<doc id="665718" title="Helen McCroryová" url="https://sk.wikipedia.org/wiki?curid=665718">
Helen McCroryová

Helen McCroryová OBE (vlastným menom "Helen Elizabeth McCrory", * 17. august 1968, Londýn, Spojené kráľovstvo† 16. apríl 2021, Londýn) bola anglická herečka.
Detstvo a mladosť.
McCroryová sa narodila ako najstaršia z troch detí. Jej otec bol diplomat z Glasgowa a matka mala waleský pôvod.
Študovala na Quenswood School blízko Hatfieldu, v Hertfordshire. Rok bývala v Taliansku a po návrate do Anglicka začala študovať herectvo na Drama Centre London, v Londýne.
Kariéra.
McCroryová v roku 1993 získala tretie miesto na udeľovaní cien Ian Charlenson Award, za jej herecký výkon v divadelnej inscenácii "Trelawny of the "Wells"" v Royal National Theatre. O rok neskôr získala jednu z vedľajších úloh vo filme "Interview s upírom".
V roku 2006 bola obsadená ako Cherie Blair, vo filme "Queen", po boku herečky Helen Mirren. O rok neskôr, si zahrala hlavnú úlohu v novodobom spracovaní filmu "Frankenstein".
Bola zvažovaná do postavy Bellatrix Lestrange, ale kvôli tehotenstvu, sa musela zrieknuť role a nahradila ju Helena Bohnam Carter. Neskôr bola McCroryová obsadená do role staršej sestry Lestrange, Narcissy Malfoyovej, vo filme "Harry Potter a Polovičný princ". Fanúšikovia Harryho Pottera, si herecký výkon McCroryovej veľmi pochvaľovali.
Hosťovala v televíznom seriáli "Penny Dreadful", no neskôr na základe pozitívnych ohlasov na jej televíznu postavu, si zahrala aj v druhej sérii, hlavnú zápornú postavu.
V roku 2019 si zahrala po boku Richarda Gereho v televíznom seriáli "MatkaOtecSyn". V roku 2020 sa objavila v televíznych seriáloch ako "Cez mŕtvoly" a "Kvíz".
Súkromný život.
McCroryová sa v roku 2007 vydala za herca Damiana Lewisa, s ktorým mala dve deti. Spolu bývali v časti Tufnell Park, v severnom Londýnee.
V roku 2017 bola vymenovaná za dôstojníčku Rádu britského impéria za jej herecké zásluhy.
Počas pandémie Covid-19 spoločne s jej manželom podporovali program Feed NHS, ktorý poskytol zamestnancom NHS jedlo z reštaurácii a do začiatku apríla toho roku vyzbierali pre charitu 1 milión libier.
Úmrtie.
McCroryová zomrela 16. apríla 2021 vo veku 52 rokov. Príčinou jej smrti bola rakovina. Jej smrť oznámil jej manžel, prostredníctvom sociálnej siete Twitter.

</doc>
<doc id="665720" title="Zložka (jazykoveda)" url="https://sk.wikipedia.org/wiki?curid=665720">
Zložka (jazykoveda)

Zložka (iné názvy: digraf [varianty pozri nižšie], (písmenový) zložený graf, (písmenový) multigraf; digraféma [varianty pozri nižšie], (písmenová) zložená graféma, (písmenová) multigraféma, staršie názvy: spriažka, sprežka) je:
Rozlišuje sa: 
Slovenčina.
Zložky v užšom zmysle existujú v slovenčine tri: dz, dž a ch. Tieto zložky sa podľa (súčasných aj všetkých minulých) Pravidiel slovenského pravopisu (PSP) považujú za súčasť (teda položky) slovenskej abecedy (na rozdiel napríklad od dvojhlások ia, ie, iu). Od roku 1991 sa navyše v PSP výslovne uvádza, že sa v slovenčine zložka považuje za jedno písmeno, kým do roku 1991 sa v PSP síce zložky, tak ako dnes, uvádzali ako samostatné položky slovenskej abecedy, ale z textu nebolo jednoznačne určiteľné, či sa považujú za jedno alebo dve písmená (text skôr vyznieval v prospech dvoch písmen). Aj v ostatnej odbornej a vzdelávacej literatúre sa v rozpore s aktuálnym znením PSP niekedy vyskytuje názor, že sa slovenská zložka považuje za dve samostatné písmená (grafémy). 

</doc>
<doc id="665736" title="Vjosa Osmaniová" url="https://sk.wikipedia.org/wiki?curid=665736">
Vjosa Osmaniová

Vjosa Osmaniová (; * 17. máj 1982, Mitrovica, Juhoslávia) je kosovská právnička a politička, od apríla 2021 prezidentka Kosova.
Životopis.
Svoju školskú dochádzku absolvovala v rodnej Mitrovici, potom študovala na Právnickej fakulte Prištinskej univerzity. Svoje magisterské a doktorské štúdium ukončila na University of Pittsburgh. Od roku 2006 vyučovala na Právnickej fakulte Prištinskej univerzity a učila tiež na svojej americkej alma-mater.
V rokoch 2006 až 2010 bola riaditeľkou prezidentskej kancelárie a zastupovala prezidenta pri príprave kosovskej ústavy.
Politická kariéra.
V piatich volebných obdobiach bola zvolená do kosovského parlamentu. 3. februára 2020 bola zvolená za predsedu parlamentu ako prvá žena na tomto poste. Z titulu funkcie sa 5. novembra 2020 stala zastupujúcou prezidentkou. Tento úrad vykonávala do 22. marca 2021.
Osmaniová je koaličnou partnerkou premiéra Albina Kurtiho a jeho sociálno-demokratickej strany Vetëvendosje (Sebaurčenie). Je vnímaná ako reformná. Jednou z jej priorít je normalizácia vzťahov so Srbskom.
Prezidentka Kosova.
4. apríla 2021 bola zvolená za prezidentku Kosova po patovej situácii predošlého dňa. Získala 71 hlasov od 82 poslancov prítomných v kosovskom parlamente. Srbskí nacionalisti a prívrženci Hashima Thaçima hlasovanie bojkotovali. Parlament má celkovo 120 členov. Je historicky druhou prezidentkou Kosova, prvou bola v rokoch 2011 až 2016 Atifete Jahjagová.
Osobný život.
Jej manželom je od roku 2012 Prindon Sadriu. Spolu majú dcéry-dvojičky: Anda Elisa a Dua Tiara.

</doc>
<doc id="665761" title="Nástupníctvo na britský trón" url="https://sk.wikipedia.org/wiki?curid=665761">
Nástupníctvo na britský trón

Nástupníctvo na britský trón závisí od pôvodu, pohlavia (muži narodení pred 28. októbrom 2011 v rade následníkov predchádzajú svoje staršie sestry), legitimity a náboženstva. Podľa britského práva dedia korunu deti panovníka alebo najbližšia vedľajšia línia bezdetného panovníka. Listina práv z roku 1689 a Zákon o nástupníctve z roku 1701 obmedzujú nástupníctvo na trón na legitímnych potomkov Žofie Hannoverskej, ktorí sú protestanti, a ktorí sú v „spoločenstve s anglikánskou cirkvou“. Od roku 1689 až do novely zákona v roku 2015 boli rímskokatolíci z nástupníctva vylúčení.
Kráľovná Alžbeta II. je panovníčkou a jej právoplatným dedičom je jej najstarší syn Charles, princ z Walesu. Ďalším v poradí je princ William, vojvoda z Cambridge, starší syn princa z Walesu. Tretí v poradí je princ George, najstaršie dieťa vojvodu z Cambridge, za ním nasleduje jeho sestra princezná Charlotte a jeho mladší brat princ Louis. Šiesty v poradí je princ Harry, vojvoda zo Sussexu, mladší syn princa z Walesu. Podľa Perthskej dohody, ktorá vstúpila do platnosti v roku 2015, prví šiesti nástupcovia na trón musia mať na manželstvo súhlas od panovníka; bez takéhoto súhlasu by boli oni a ich deti vylúčené z nástupníctva.
Spojené kráľovstvo je jedným zo 16 území Commonwealthu. Každá z týchto krajín má toho istého panovníka a rovnaké poradie nástupníctva. V roku 2011 sa predsedovia vlád území jednomyseľne dohodli na tom, že prvorodení bude automaticky prví v poradí nástupníctva medzi svojimi súrodencami, môže ním byť už aj dievča, taktiež bol zrušený zákaz manželstiev s rímskokatolíkmi, no panovník stále musí byť v spoločenstve s anglikánskou cirkvou. Po prijatí potrebných právnych predpisov nadobudli zmeny účinnosť 26. marca 2015. 
Súčasná línia nástupníctva.
V súčasnosti nie je zachovaná žiadna oficiálna, úplná verzia nástupníckej línie. Presný počet osôb, ktoré by mali právo získať trón, nie je známy. V roku 2001 zostavil americký genealóg William Addams Reitwiesner zoznam 4 973 žijúcich potomkov Žofie Hannoverskej v poradí po sebe, ale bez ohľadu na rímskokatolícky štatút. V januári 2011 sa zoznam zväčšil na 5 753 osôb. 
Zoznam nižšie zobrazuje potomkov kráľa Juraj V., starého otca Alžbety II. Zosnulé osoby majú dátum "krivým písmom." Tlačené písmo predstavuje monarchu. Osoby, ktoré pri sebe nemajú číslo poradia, boli vylúčené z nástupníctva.

</doc>
<doc id="665764" title="Archie Mountbatten-Windsor" url="https://sk.wikipedia.org/wiki?curid=665764">
Archie Mountbatten-Windsor

Archie Harrison Mountbatten-Windsor (* 6. máj 2019, Londýn, Spojené kráľovstvo) je syn princa Harryho, vojvodu zo Sussexu, a Meghan, vojvodkyne zo Sussexu. Je siedmy v rade následníkov britského trónu.
Mladosť a rodina.
Archie Harrison Mountbatten-Windsor sa narodil vojvodovi a vojvodkyni zo Sussexu 6. mája 2019 o 6:26 SELČ v nemocnici Portland v Londýne. Niekoľko pamiatok bolo osvetlených rôznymi farbami na znak jeho narodenia, vrátane Niagarských vodopádov, CN Tower a London Eye. Jeho meno bolo zverejnené 8. mája 2019. Pokrstil ho Justin Welby, arcibiskup z Canterbury, 6. júla 2019 v súkromnej kaplnke na hrade Windsor.
Z otcovej strany je členom britskej kráľovskej rodiny. Z matkinej strany je zo zmiešaných rás, afroamerického a európsko-amerického pôvodu. V televíznom rozhovore z roku 2021 "Oprah s Meghan a Harrym" vojvodkyňa zo Sussexu uviedla, že nemenovaného člena kráľovskej rodiny znepokojovalo to „akú tmavú [Archie] pokožku môže mať, keď sa narodí“. Začiatkom roku 2020 jeho rodičia odstúpili z rolí pracujúcich členov kráľovskej rodiny. Rodina sa potom presťahovala do Severnej Ameriky a od leta 2020 sa zdržiava v kalifornskom Montecito. Mountbatten-Windsor má dvojité občianstvo Spojeného kráľovstva a Spojených štátov.
Titul a nástupníctvo.
Ako pravnuk kráľovnej Alžbety II. je siedmym v poradí následníka britského trónu. Ako právoplatný dedič otcovho vojvodstva zo Sussexu, grófstva z Dumbartonu a Baróna z Kilkeelu, má obecné právo používať zdvorilostný titul princa Harryho gróf z Dumbartonu. Vojvoda a vojvodkyňa sa však namiesto toho rozhodli, že bude štylizovaný ako Master Archie Harrison Mountbatten-Windsor v súlade s ich želaním, aby vyrastal ako súkromný občan. 
Podľa patentu na listy, ktorý vydal kráľ Juraj V. v roku 1917, je Archie Mountbatten-Windsor oprávnený stať sa princom po nástupe na trón svojho starého otca Charlesa, princa z Walesu. 

</doc>
<doc id="665779" title="Zoznam štátov na čele s Alžbetou II." url="https://sk.wikipedia.org/wiki?curid=665779">
Zoznam štátov na čele s Alžbetou II.

Počet štátov na čele s kráľovnou Alžbetou II. sa počas jej 69 rokov na tróne menil a celkovo ju počas tohto obdobia možno považovať za panovníčku nad celkom 32 nezávislými krajinami. Ako kráľovná Spojeného kráľovstva (vrátane britských zámorských území) je tiež panovníčkou troch Korunných dependencií - Guernsey, Jersey a Man - a ako kráľovná Nového Zélandu je panovníčkou dvoch pridružených štátov - Cookove ostrovy a Niue - odkedy tento štatút získali v roku 1965, respektíve 1974.
Dve situácie v dvoch krajinách sa líšia od ostatných. Vláda neuznaného štátu Rodézia vyhlásila v rokoch 1965 až 1970 svoju vernosť Alžbete II. ako kráľovnej Rhodézie. Neprijala však rolu ani titul a nebolo to prijaté ani uznané iným štátom. Fidži sa stalo republikou vojenským pučom v roku 1987, po ktorom jeho veľká rada náčelníkov naďalej uznávala Alžbetu II. za kráľovnú alebo vrchnú náčelníčku Fidži až do zrušenia jej funkcie 14. marca 2012. Bol to však iba slávnostný titul, ktorý nemal vo vláde vôbec žiadnu úlohu.

</doc>
<doc id="665783" title="Vlado Čech" url="https://sk.wikipedia.org/wiki?curid=665783">
Vlado Čech

Vladimír „Vlado“ Čech (* 1. september 1949, Praha – † 21. júl 1986, Praha) bol český rockový bubeník a člen skupiny Blue Effect.
Svoju hudobnú kariéru začal v roku 1967 v amatérskej skupine The Ducks. Krátko sa objavil v skupine Apollobeat a tiež hral v skupine New Force, kde spoznal Vladimíra Mišíka. Na jeseň 1968 sa s Mišíkom stal členom novozaloženej skupiny Blue Effect, kde pôsobil až do roku 1981. Vtedy s Leškom Semelkom založil skupinu S.L.S., v ktorej zostal tri roky. V roku 1984 sa vrátil do skupiny Blue Effect, ale kvôli dlhodobým problémom s alkoholizmom v lete 1985 prestal aktívne hrať.

</doc>
<doc id="665784" title="Meditace" url="https://sk.wikipedia.org/wiki?curid=665784">
Meditace

Meditace je debutový štúdiový album českej rockovej skupiny The Blue Effect. Vydalo ho vydavateľstvo Supraphon v roku 1970 s katalogovým číslom 113 0689. Pôvodné české texty pre prvé štyri skladby napísal Jaroslav Hutka, podľa Supraphonu ale boli ideovo nevhodné a nanovo ich musel napísať Zdeněk Rytíř. Druhá strana pôvodného LP je spievaná po anglicky. V roku 1971 vyšla exportná verzia albumu pod názvom "Kingdom of Life".
Na CD vyšiel album "Meditace" po prvýkrát v roku 1994 ako "The Story of Blue Effect 1 – Meditace" (Supraphon), druhýkrát pod svojim názvom v roku 1996 (Bonton Music), vždy s bonusmi. Tretia CD reedícia vyšla v roku 2009 v rámci box setu "1969–1989 Alba &amp; singly &amp; bonusy". V roku 2016 vydal Supraphon pre svoj digitálny obchod Supraphononline Hi-Res verziu albumu (WAV/192 kHz/24 bit).

</doc>
<doc id="665795" title="Carole Lombard" url="https://sk.wikipedia.org/wiki?curid=665795">
Carole Lombard

Carole Lombard (vlastným menom "Jane Alice Peters", * 6. október 1908, Fort Wayne, Indiana, USA† 16. január 1942, Mount Potosi, Nevada, USA) bola americká herečka. Patrila k najpopulárnejším a najvplyvnejším hereckám 30. rokov 20. storočia. Má svoju hviezdu na Hollywoodskom chodníku slávy. 
Detstvo a mladosť.
Narodila sa do bohatej rodiny ako najmladšia z troch detí. Jej otcom bol Frederic Christian Peters (1875-1935) a matkou bola Elizabeth Jayne Peters (1876-1942). Vzťah jej rodičov bol napätý a v roku 1914 sa jej matka presťahovala do Los Angeles, v Kalifornii a jej otec jej platil výživné, čo celej rodine. Aj napriek tomu, že sa oficiálne nerozviedli žili oddelene. 
Navštevovala Virgil Junior High School, v Los Angeles. Venovala sa športu, ako napríklad volejbal, tenis, atlatika či plávanie. 
Kariéra.
V roku 1921 debutovala v nemom komediálnom filme "Perfektný zločin". Film nezískal dobré recenzie ale účasť vo filme Lombard podnietila k tomu, aby hľadala ďalšie filmové role. V roku 1925 jej ponúkol Charlie Chaplin kamerové skúšky do filmu "Zlaté opojenie", nakoniec však rolu vo filme nezískala. Jej kamerové skúšky ale videla spoločnosť Vitagraph Film Company, ktorá jej ponúkla spoluprácu. Na základe požiadaviek, si zmenila meno na Carole. Neskôr sa rozhodla zmluvu nepodpísal a podpísala inú, so spoločnosťou Fox Film Corporation, ktorým sa nepáčilo rodné priezvisko Peterson. Na základe toho si pridala umelecké meno, Lombard. 
V roku 1925 získala hlavnú úlohu po boku Edmunda Loweho, vo filme "Marriage in Transit". Jej herecký výkon vo filme bol pozitívne prijatý. 
V rokoch 1927 až 1929 sa objavila v niekoľkých krátkych filmoch. V roku 1929 sa objavila v úspešnom filme "Big News", po boku Roberta Armstronga. Film získal pozitívne recenzie, čím sa Lombard dostala do podvedomia verejnosti. O rok neskôr, si zahrala po boku Warnera Baxtera vo filme "The Arizona Kid". Film bol úspešný a herecký výkon Lombard bol pozitívne prijatý natoľko, že spoločnosť Paramount Pictures s ňou chcelo podpísať pracovnú zmluvu.
V roku 1934 sa objavila po boku herca Binga Crosbyho v muzikáli "We're Not Dressing". V rovnakom roku si tiež zahrala v hudobnej dráme "Bolero", kde prejavila aj svoj tanečný talent. Jej kariéra bola na vrchole. Bola jej ponúknutá hlavná ženská úloha vo filme "It Happened One Nigh"t, ktorú musela odmietnuť kvôli nevýhodnému načasovaniu. Herecký úspech jej vynieslo aj účinkovanie vo filme "Twentieth Century", po boku Johna Barrymoreho. 
V roku 1936 si zahrala vo filme "Jej komorník", kde si zahrala po boku Alice Brady a jej bývalého manžela, Williama Powella. Herecký výkon jej vyniesol prvú a zároveň aj poslednú nomináciu na Academy Awards. V roku 1938 si zahrala v romantickej dráme "In Name Only". O rok neskôr si zahrala v dramatickom filme "Made for Each Other" po boku Jamesa Stewarta. 
Lombard túžila vyhrať Academy Awards, tak posledné roky jej života si vyberala role, o ktorých predpokladala, že by jej mohli pomôcť vyhrať toto ocenenie. Myslela si, že by jej mohol vyniesť nomináciu film "Vigil in the Night" z roku 1940, no napriek pochmúrnej nálade filmu, sa tak nestalo. Film "They Knew What They Wanted" bol pozitívne prijatý ale nomináciu na Academy Awards získal jej herecký kolega, William Gargan.
S hercom Robertom Montgomerym, si zahrala v komédii "Pan Smith s manželkou". Film režíroval Alfred Hitchcock a získal pozitívne recenzie. Jej posledným filmom bol film "Byť či nebyť". Film hovorí o nacistickom ovládnutí Poľska. Rola Marie Tura, ktorú Lombard vo filme stvárnila, bola pre ňu najväčším filmovým zážitkom.
Mala sa objaviť aj vo filme "They All Kissed the Bride". Nakoľko Lombard predčasne zahynula jej rolu získala Joan Crawford. Tá venovala celý svoj honorár Červenému krížu. 
Súkromný život.
V roku 1931 sa vydala za Williama Powella aj napriek ich odlišným povahám. Ich manželstvo trvalo 26 mesiacov a rozviedli sa v roku 1933. Jej druhým manželom bol obľúbený hollywoodsky herec, Clark Gable. Ich vzťah začal v roku 1936 a rozhodli sa ho spečatiť svadbou v roku 1939. Longbarad spoločne s Gableom žili na ranči v Encino v Kalifornii. Spoločne chceli mať deti ale pre neplodnosť Lombard to nebolo možné.
Úmrtie.
V skorých ranných hodinách 16. januára 1942 nastúpili Lombard s jej matkou a tlačovým agentom Ottom Winklerom do lietadla, smerujúceho do Los Angeles. O siedmej hodine ráno lietadlo narazilo do Double up Peak, na hore Potosi Mountain. Všetkých 22 ľudí na palube zahynulo. Lombard mala v čase nehody 33 rokov. 
Príčina havária sa pripisovala neschopnosti letovej posádky správne navigovať cez hory obklopujúce Las Vegas.
Lombard bola pochovaná 21. januára 1942 na cintoríne Forest Lawn Memorial Park v Glendale. Jej matka je pochovaná po boku svojej dcéry. Po smrti Clarka Gablea, v roku 1960, bol pochovaný vedľa Lombard. 

</doc>
<doc id="665801" title="Fonetika a fonológia slovenčiny" url="https://sk.wikipedia.org/wiki?curid=665801">
Fonetika a fonológia slovenčiny

Písmená a zodpovedajúce hlásky a fonémy.
Poznámka: Názvy resp. hláskovanie nižšie uvedených písmen (t.j. napr. b - "bé", é - "dlhé e" atď.) sú uvedené v článku Slovenská abeceda.
Spoluhláskové grafémy.
Poznámky:
Vo vyššie uvedenej tabuľke sú, ako vidno, obsiahnuté aj zložky. Podrobnejšie o problematike slovenských zložiek (teda dz, dž a ch) pozri v článku zložka (jazykoveda).
Samohláskové grafémy.
Poznámka: Slovenské samohlásky sú prevažne neutrálne a pod., t.j. v schéme samohlások podľa IPA ležia často medzi dvoma základnými hláskami definovanými podľa IPA. Preto je ich jednoznačná transkripcia v systéme IPA dosť obtiažna.
Dvojhlásky.
Dvojhlásky Dvojhlásky (diftongy) v slovenčine sú : 
Z týchto je do oficiálnej slovenskej abecedy zahrnutý len znak ô, ostatné dvojhlásky sa teda považujú len za kombináciu dvoch písmen.
Hlásky a zodpovedajúce písmená.
Nasledujúca tabuľka obsahuje:
Vysvetlivka: in. znamená "podľa iných názorov"
Pokiaľ ide o vzťah slovenskej transkripcie a transkripcie podľa IPA, podľa Pavlíka 2004: "Súčasná slovenská fonetická transkripcia kombinuje znaky IPA a znaky slovenskej abecedy. Je to výsledok jednak historických činiteľov (otázka vzniku slovenskej transkripcie, jej vývoja a tradície) a jednak problém technických možností tlačiarní v minulosti... Okrem toho, slovenská fonetická transkripcia bola vytvorená najmä pre účely pedagogickej praxe a rešpektuje praktické potreby domáceho používateľa. IPA sa dnes v slovenských fonetických prácach (vedecko-teoretického zamerania) bežne nepoužíva." 

</doc>
<doc id="665804" title="Krvavé šenky" url="https://sk.wikipedia.org/wiki?curid=665804">
Krvavé šenky

Krvavé šenky (v minulosti "Huszár majer", "Husací majer") je osada v katastrálnom území obce Lehota. Leží na ceste z Nitry do Hlohovca a s obcou ju spája poľná cesta.
História.
Názov obce sa zmenil kvôli krvavej legende, ktorá sa odohrala okolo roku 1848. V Krvavých šenkoch udialo množstvo dopravných nehôd. 
Kvôli zlej ekonomickej situácii osadu okrem dvoch ľudí všetci obyvatelia opustili.
Pôda.
V päť až desaťmetrovej hĺbke sa v Krvavých šenkoch nachádza pôda pripomínajúca vápno, usadeninu a glejovinu s konzervačnými účinkami. 

</doc>
<doc id="665805" title="Volejbalová extraliga žien 2020/21" url="https://sk.wikipedia.org/wiki?curid=665805">
Volejbalová extraliga žien 2020/21

Volejbalová extraliga žien v sezóne 2020/21 bol 29. ročník extraligy volejbalistiek, najvyššej volejbalovej súťaže žien na Slovensku, ktorú kontroluje Slovenská volejbalová federácia (SVF). V extralige súťažilo 8 družstiev, 7 štandartných a jeden špeciálny mládežnícky pod patronátom SVF. Titul obhájilo družstvo VK Slávia EU Bratislava, ktoré vo finálovej sérii zvíťazilo nad STRABAG VC Bilíkova Pezinok. 
Systém súťaže.
Systém súťaže sa oproti minulej sezóne mierne pozmenil. Po odohraní základnej časti raz doma a vonku sa družstvá v 2. časti súťaže (nadstavbovej) rozdelili na 2 skupiny, o 1.4. a o 5.8. miesto. Družstvá si body zo základnej časti prenášali do nadstavbovej časti, v ktorej odohrali zápasy s každým družstvom raz doma a vonku. Všetky družstvá po nadstavbovej časti s výnimkou Projektu RD SVF postúpili do štvrťfinálových duelov play-off tak, že víťaz základnej časti postúpil priamo do semifinále play-off. Štvrťfinálové duely sa hrali na 2 víťazné zápasy a semifinále, finále a o duel o 3. miesto na 3 víťazné zápasy. Zostávajúce duely o umiestnenie na 5. až 7. mieste sa odohrali dvojkolovou formou raz doma a raz vonku. Zo súťaže nevypadlo priamo žiadne družstvo, družstvo na 7. mieste po nadstavbovej časti odohralo prelínaciu súťaž s víťazmi oboch divízií 1. ligy.
Účastníci.
Poznámky: 
Bodovanie.
Pre určenie víťaza a poradia družstiev sa posudzujú nasledovné kritériá:

</doc>
<doc id="665806" title="Ingenuity" url="https://sk.wikipedia.org/wiki?curid=665806">
Ingenuity

Ingenuity (slovenský preklad: "vynaliezavosť", "dôvtip") je malý autonómny vrtuľník, súčasť misie Mars 2020, dopravený v závese pod robotickým vozidlom Perseverance na povrch planéty Mars, na dno krátera Jezero. Vyrobila ho spoločnosť Jet Propulsion Laboratory pre NASA. Ide o prvý ľuďmi vyrobený lietajúci stroj s pohonom, ktorý lietal s využitím vztlaku v atmosfére inej planéty než Zem. Vybavený je dvomi protibežnými rotormi priemeru s listami z uhlíkových vlákien, rotujúcimi rýchlosťou až 2 400 ot./min, aby bol vrtuľník schopný letu v riedkej atmosfére Marsu s tlakom na úrovni povrchu 100 až 150-krát nižším než v prípade zemskej atmosféry.
Ide o technologickú demonštráciu, primárnou úlohou Ingenuity sú letové skúšky. V priebehu 31 pozemských dní vrtuľník úspešne zrealizoval päť riadených letov. Údaje získané počas týchto letových testov pomôžu pri vývoji ďalšej generácie marťanských vrtuľníkov. Budúca misia môže z úspechu čerpať a získať tak inteligentného prieskumníka okolia. Nápomocné by marťanské drony mohli byť aj prípadným budúcim ľudským posádkam.
Ingenuity nesie 1,3 × 1,3 cm výstrižok poťahovej textílie z krídla lietadla "Wright Flyer" bratov Wrightovcov z roku 1903, ako historický odkaz na ich priekopnícky prvý riadený let stroja ťažšieho ako vzduch na Zemi. NASA tiež pomenovala letovú zónu helikoptéry ako "Wright Brothers Field".
Technická špecifikácia.
Užitočným zaťažením sú dve kamery – 13 Mpx farebná (snímač Sony IMX214) smerujúca šikmo 22° pod horizont a 0,3 Mpx čiernobiela (snímač Omnivision OV7251) smerujúca kolmo nadol pre navigáciu a prieskumy terénu, ďalej komunikačný systém na prenos údajov do vozidla Perseverance.
Riadenie.
Ako vysokoúrovňový riadiaci a navigačný počítač je použitý 32-bitový 4-jadrový ARM SoC Qualcomm Snapdragon 801 z roku 2014 (bežne osádzaný do dobových smartfónov) s taktom 2,26 GHz, 2 GiB RAM a 32 GiB Flash, vybavený operačným systémom Linux a riadiacou aplikáciou, vyvinutou nad NASA JPL frameworkom F´ (F Prime). Zabezpečuje vizuálnu navigáciu odvodenú od detekcie čŕt terénu snímkovaného kamerami, správu údajov, spracovanie príkazov, generovanie telemetrie a obsluhu bezdrôtovej komunikácie. Sériovou linkou komunikuje s dvoma mikrokontrolérmi riadenia letu (Texas Instruments TMS570LC43x, ARM Cortex-R5F, 300 MHz, 512 KiB RAM, 4 MiB Flash), zapojenými redundantne s riešením odolnosti voči chybám.
Senzory tvoria, okrem spomenutej dvojice kamier, laserový výškomer s modulom Garmin LIDAR-Lite v3, 2-osový MEMS sklonomer Murata SCA100T a inerciálny MEMS snímač Bosch BMI-160, kombinujúci 3-osový akcelerometer a 3-osový gyroskop.
Komunikácia s roverom je riešená Zigbee modulmi SiFLEX 02 v pásme 900 MHz rýchlosťou 20 resp. 250 kbit/s na vzdialenosť do 1 000 m.
Použité sú prevažne bežné komerčne dostupné komponenty s výberom pre vojenské, automobilové alebo priemyselné účely s rozsahom prevádzkových teplôt najmenej −40 až +85 °C. Výnimkou je hradlové pole, zabezpečujúce redundanciu mikrokontrolérov riadenia letu, kde je použitý obvod Microsemi ProASIC3 so zvýšenou radiačnou odolnosťou a teplotným rozsahom −55 až 125 °C.

</doc>
<doc id="665811" title="Plochá dráha" url="https://sk.wikipedia.org/wiki?curid=665811">
Plochá dráha

Plochá dráha je motocyklový šport, ktorý sa jazdí na plochodrážnych špeciáloch a na to vytvorených ováloch. Poznáme krátku a dlhú plochú dráhu. Tento šport sa dá jazdiť aj v zime na upravených kolesách.
Plochodrážny špeciál.
Plochodrážny špeciál je motorka, ktorá dokáže zrýchliť z 0 km/hod na 100 km/hod za 2,2 sekundy. Najväčšia dosahujúca rýchlosť atakuje 130 km/hod. Vyrába sa v prevedení JAWA a GM. Má jeden valec, 500 cm³ a výkon približne 60 kW. Jazdí na špeciálne palivo metanol a nemá brzdy. Hmotnosť toho stroje je 77 kg.
Plochá dráha na Slovensku.
Prvá plochá dráha na Slovensku vznikla v roku 1931 v Košiciach. Od vtedy sa tento šport dostal na ďalších 10 štadiónov. Plochá dráha sa jazdila: Košiciach, Bratislave, Piešťanoch, Zohore, Partizánskom, Banskej Bystrici, Spišskej Novej Vsi a Poprade. 
Plochá dráha Žarnovica.
História tohto športu sa v malom mestečku na Pohroní začala písať v roku 1953. Odvtedy tu bolo zorganizovaných 303 pretekov rôzneho významu, medzi nimi aj 29 pretekov majstrovstiev sveta, či Európy. Práve Žarnovica bola v roku 1994 svedkom historicky prvých pretekov majstrovstiev sveta v motocyklovom športe v samostatnom Slovensku.
„Za toto dlhé obdobie tu štartovali pretekári prakticky z celého sveta od Nového Zélandu, Austrálie, cez USA, Veľkú Britániu, Dánsko, Švédsko, Fínsko, Lotyšsko, Nemecko, Rakúsko, Ukrajinu po najvzdialenejšie kúty Ruska. Takmer 1200 pretekárov zo štyroch desiatok krajín malo tú možnosť vyskúšať si žarnovickú dráhu počas pretekov. Nechýbali medzi nimi majstri sveta, Európy, národní šampióni, ale ani začínajúci jazdci, ktorí zbierali skúsenosti.“
Speedway Club Žarnovica.
Založenie Speedway Clubu Žarnovica bol reakciou na stav plochej dráhy na Slovensku, čiže v Žarnovici. Nespokojnosť ľudí pohybujúcich sa okolo plochej dráhy, fanúšikov, podnikateľov a v konečnom dôsledku aj vedenia mesta Žarnovica, vyústila do spomínanej iniciatívy.
V nedeľu, 19. decembra 2010 sa konala ustanovujúca výborová schôdza nového klubu, kde bolo zvolené vedenie a schválené zloženie výboru.
Činnosť klubu
Martin Vaculík.
Najúspešnejší jazdec plochej dráhy zo Slovenska. Narodil sa v Žarnovici a jeho otcom je bývalý jazde plochej dráhy Zdeno Vaculík. 
Preteky na plochej dráhe boli vždy v jeho krvi. Svoje dobrodružstvo s týmto krásnym, aj keď riskantným športom začal ako deväťročný! Vo veku pätnástich rokov dostal Martin Vaculík oficiálnu licenciu na ploché dráhy a začal svoju kariéru, ktorá trvá dodnes. Ako sedemnásťročný už mal na svojom účte individuálne majstrovstvo z Česka, ktoré dosiahol nielen ako prvý Slovák v histórii, ale predovšetkým ako najmladší hráč. To bol iba začiatok Martinových úspechov.
Každý rok znamená pre Martina nové príležitosti, ktoré veľmi dobre využíva. Na Majstrovstvách sveta juniorov sa umiestnil na siedmom mieste. . V roku 2011 bol na štvrtom mieste v Grand Prix Qualification Finals, vďaka čomu sa stal rezervou na sezónu 2012 v boji o titul Majstra sveta. Túto príležitosť využil a už 23. júna 2012, keď debutoval na GP, kde zvíťazil na dráhe v Gorzowie Wielkopolskim.
Jeho klubová cesta bola kľukatá a počas niekoľkých rokov bol videný vo farbách mnohých klubov. Svoju kariéru začal v klube Slany. Po nejakej dobe ho ambície posunuli ďalej a presťahoval sa do Mšeno, kde dosiahol klubové víťazstvo v Extra League. V Poľsku a Švédsku bol silným bodom svojich tímov. Prvýkrát sa stal členom tímu vo svojej krajine, keď sa pripojil k novozaloženému klubu Speedway Žarnovica, kde zastupoval Slovensko v Jadranskej lige.

</doc>
<doc id="665817" title="Železničná nehoda vo Světci" url="https://sk.wikipedia.org/wiki?curid=665817">
Železničná nehoda vo Světci

Železničná nehoda vo Světci bola zrážka dvoch nákladných vlakov, ku ktorej došlo v českej železničnej stanici Světec na trati Ústí nad Labem – Bílina 4. apríla 2021 vo 14.16 hodín. Nákladný expres číslo 54334 spoločnosti ORLEN Unipetrol Doprava (UNIDO), ktorý bol vedený motorovým rušňom 753.740, sa na výhybke číslo 7 stretol s priebežným nákladným vlakom číslo 66403 spoločnosti ČD Cargo (ČDC), ktorý bol vedený elektrickým rušňom 123.023. Rušňovodič vlaku UNIDO, ktorý viezol cisternové vozne naplnené propán-butánom nehodu neprežil, rušňovodič vlaku ČDC, ktorý viezol uhlie sa zachránil výskokom z rušňa. Na jednom z rušňov vypukol požiar, na míste zasahovalo 9 hasičských jednotiek a vrtuľník leteckej záchrannej služby. Podľa predbežných informácií bolo zabezpečovacie zariadenie v poriadku, pričom nehodu pravdepodobne spôsobil rušňovodič vlaku UNIDO, ktorý pri nehode zomrel.
Celková škoda bola vyčíslena na asi 50 miliónov českých korun (vlak UNIDO 34 mil. Kč, vlak ČDC 9 mil. Kč, infraštruktúra 4,5 mil. Kč).

</doc>
<doc id="665834" title="Štefan Patrik Kováč" url="https://sk.wikipedia.org/wiki?curid=665834">
Štefan Patrik Kováč

Mgr. ThLic. (Th) Mgr. Štefan Patrik Kováč (* 24. február 1970, Piešťany) je slovenský spisovateľ, publicista a evanjelizátor.
Je členom Spolku slovenských spisovateľov (SSS) od roku 2017. Uskutočňuje motivačné a misijné prednášky.
Životopis.
Narodil sa 24. februára 1970 v Piešťanoch v rodine elektrotechnického inžiniera. Detstvo strávil v rodnom meste, kde v roku 1988 absolvoval Gymnázium Pierra de Coubertina. Tam bol členom literárneho krúžku Ivana Kraska. Po maturite pokračoval v rokoch 1988 - 1993 v štúdiu na Matematicko-fyzikálnej fakulte Univerzity Komenského v Bratislave. V období 1993 - 1994 nastúpil na základnú vojenskú službu. Následne pracoval v súkromnom sektore na pozícii vedúceho internetového oddelenia v rokoch 1994 - 2000. V roku 2005 absolvoval odbor katolícka teológia so štátnou skúškou z pedagogiky na Rímskokatolíckej cyrilometodskej bohosloveckej fakulte Univerzity Komenského v Bratislave. Na tej istej škole pokračoval postgraduálnym štúdiom teológie, ktoré ukončil v roku 2010 na Katedre biblických vied získaním licenciátu (ThLic.). V rokoch 2018-19 študoval na Teologickej fakulte Trnavskej univerzity. Kandidoval vo voľbách v roku 2020 do Národnej rady SR. V rokoch 2002 - 2012 bol šéfredaktorom kresťanského časopisu Živý prameň.
Bloguje na platformách mojakomunita.sk a postoj.sk, publikoval články a literárne diela v časopisoch Jednota – The Union (USA), Viera a Život, Katolícke noviny, Nahlas, Posol, Slovo medzi nami, Zrno, Miriam a inde, mal príspevky v Rádiu Lúmen a Slovenskom rozhlase. Účinkoval na podujatiach ako Festival mladých rodín v Trnave, Národný týždeň manželstva, "Hosť na Katolíckej univerzite" v Ružomberku, a inde, uskutočňuje misijné a motivačné prednášky a prezentácie. 
Žije a tvorí v Piešťanoch. Manželstvo uzavrel v roku 2001 a má šesť detí: Sára Mária (2002), Judita Alžbeta (2006), Jakub Ján (†2007), Samuel Pavol (2009), Miriam Lýdia (2011) a Dávid Peter (2013).
Tvorba a činnosť.
Ako prozaik debutoval poviedkou List na kríži v americkom krajanskom časopise Jednota (Middletown, Pensylvania) v roku 1994, keď predtým (od roku 1990) prispieval najmä do národne orientovanej tlače. Po prvej poviedke nasledovali v tom istom časopise ďalšie: Svedomie (1994), Blázon (1995), Vášnivý čitateľ (1996) a Cesta vlakom (1997). Poviedka Izmael bola po prvý raz publikovaná v roku 1998.
Nasledovala poviedka Starý dlh, ktorá vyšla po prvý raz v časopise Nahlas v roku 2000 a poviedky zo života bezdomovcov Čierny blondín (1998) a Odpustenie, ktorá vyšla v časopise Zrno v roku 2001. V roku 2017 vyšli krátke útvary v zbierke poviedok Život nie je ľahký.
Jeho tvorba sa vyznačuje prevahou reflexívneho tónu nad vykonštruovanosťou príbehu.
V roku 2014 publikoval prvú zbierku beletrizovaných príbehov Život v Božom požehnaní, v ktorých vychádzal z osobných životných skúseností . V roku 2019 vyšlo pokračovanie Život v Božej moci.
Na poli teológie sa venoval židovským koreňom kresťanskej viery, svoje výskumy v tejto oblasti publikoval v knihách Sviatky Boha 1 (2016) a Sviatky Pána 2 (2020). Spisovateľ v nich rozoberá korene kresťanskej kultúry. V knihe popisuje podrobnosti jednotlivých biblických sviatkov a ich zavŕšenie.
V r. 2015 podnikol 1. misijnú cestu do východnej Afriky – do Ugandy. 2. misijnú cestu absolvoval do Ázie – do moslimského Pakistanu v roku 2016. Tretia misijná cesta viedla do Indie (2019), do štátu Andra Pradeš.
Účinkoval viackrát v relácii RTVS Orientácie najmä s misijnou tematikou . Robí prednášky osobitne pre kresťanskú verejnosť a zúčastňuje sa na besedách s čitateľmi. 
Dielo.
Iné práce (výber).
Drevo s vdýchnutou dušou. In: "Jednota (USA) The Union," roč. 106, 1997, č. 5510, str. 18.
Dôstojnosť človeka. In: "Viera a život," roč. 12, 2002, č. 2, str. 106-117.
Hebrejská Pascha a ustanovenie Eucharistie. In: "Viera a život", roč. 14, 2004, č. 3, str. 227-238. ISSN 13356771
Hostina hostín. In: "Viera a život", roč. 15, 2005, č. 4, str. 57-62. ISSN 13356771
Kráľovské kňazstvo. In: "Živý prameň", roč. 6, 2007, č. 1, str. 45.
Cesta k odpusteniu. In: "Posol," roč. 87, 2008, č. 2, str. 8-9.
Miesto smútku a utrpenia (Osvienčim). In: "Zrno", roč. 23, 2012, č. 21, str. 16-19.
Uganďania žijú v dotyku s prírodou. In: "Katolícke noviny," roč. 131, 2016, č. 32, str. 32.
Čo pre mňa znamená vznik SR v roku 1993? In: "Literárny týždenník", roč. 31, 2018, str. 4.

</doc>
<doc id="665838" title="Rodingit" url="https://sk.wikipedia.org/wiki?curid=665838">
Rodingit

Rodingit je metasomatická hornina, ktorá vzniká premenou prevažne mafických hornín (gabier) obohatením o vápnik. Typicky je tvorený asociáciou hydratovaných vápenato-silikátových minerálov ako sú granáty (grosulár-andradit), klinopyroxén (diopsid), vesuvianit, epidot-zoisit, chlorit, prehnit, pumpellyit a ďalšie. Proces vzniku rodingitov úzko súvisí so serpentinizáciou (hydrotermálnou alteráciou ultramafických hornín) a ich výskyt je teda podmienený prítomnosťou serpentinizovaných telies. V teréne najčastejšie vystupujú ako svetlé žily alebo dajky uzavreté v serpentinite.
Termín "'rodingit"' bol prvýkrát použitý v roku 1911 na pomenovanie grosulárovo-diopsidovej horniny z údolia rieky Roding na Novom Zélande. V danej geologickej správe bol rodingit prirovnaný k hornine bohatej na zelený granát z Dobšinej (vtedy Dobschau, Hungary).
V Západných Karpatoch boli rodingity opísané z Dobšinej (lom Teliatko a lokalita Danková v závere doliny), z lokality Bôrček pri Brezničke a zo serpentinitového telesa pri Jaklovciach.

</doc>
<doc id="665841" title="Aminoglykosidy" url="https://sk.wikipedia.org/wiki?curid=665841">
Aminoglykosidy

Aminoglykosidy sú liečivá so skupiny antibiotik. Obsahujú dve alebo viacej molekúl aminocukrov (napr. glukosamin, deoxystreptamin, streptobiosamin, kanosamin atď.) spojených do cyklohexanového kruhu glykosidickými väzbami. Pre ich antibakteriálnych účinok sú podstatné voľné hydroxylové skupiny. Počet aminoskupín podmieňuje vysokú polaritu a bázický charakter aminoglykosidov. Soli kyseliny sírovej sú vo vode dobre rozpustné. 
Mechanizmus účinku.
Aminoglykosidy sa viažu na 30S podejdnotku ribozómu a inhibujú proteosyntézu. Spôsobujú chybné čítanie genetického kódu a následne chybne vytvorenú mRNA čo má za následok nesprávne zaraďovanie aminokyselín do peptidov. Vyvolávajú rozpad polyzómov na nefunkčné monozómy. Je to baktericidné antibiotikum. 
Do baktérií preniká aktívnym transportom spolu s molekulou kyslíka. V kyslom prostredí strácajú svoju účinnosť a vysoká koncentrácia Ca2+ a Mg2+ vo vonkajšom prostredí znižuje ich účinnosť. Nepôsobia proti G+ a G- anaeróbnym baktériám. 
Typy aminoglykosidov.
Rozdeľujeme ich na základe pôsobenia na úzkospektrálne a širokospektrálne aminoglykosidy. 

</doc>
<doc id="665857" title="Skúmavka" url="https://sk.wikipedia.org/wiki?curid=665857">
Skúmavka

Skúmavka je častá súčasť laboratórneho vybavenia. Jedná sa o sklenenú alebo plastovú nádobku v podobe trubice, ktorá je z jednej strany uzatvorená pevným dnom. Tradičné skúmavky sú obvykle vyrobené zo skla pomerne dobrej kvality.
Použitie skúmaviek.
Používajú sa hlavne v kvalitatívnej analýze; sú pomocou nich vykonávané chemické reakcie v malom meradle, ktoré je možné aplikovať na akýkoľvek druh hmoty, "rýchle" testy - t.j. skúšky rozpustnosti. Ak sú vybavené zátkou, môžu sa v nich dočasne uskladňovať chemické alebo biologické vzorky.
Skúmavky v zdravotníctve sa používajú pre odber biologického materiálu (napr. venepunkcia či odber moču). Pre tieto účely sú využívané plastové odberové nádobky, ktoré sú označené rôznymi farbami uzáverov, pričom každá farba je určená pre iný typ vyšetrenia.
Materiál.
Pre použitie vo fyzike a chémii sú obvykle vyrobené z varného skla pre lepšiu odolnosť voči teplu, žieravým chemikáliám a pre ich dlhšiu životnosť; inak sa vyrábajú z plastu. Skúmavky vyrobené z varného borosilikátového skla môžu byť umiestnené priamo nad plameňom horáka.

</doc>
<doc id="665860" title="Čremcha obyčajná" url="https://sk.wikipedia.org/wiki?curid=665860">
Čremcha obyčajná

Čremcha obyčajná ("Prunus padus"), ľudovo tŕpka, je opadavý strom (alebo zriedka ker) z čeľade ružovité ("Rosaceae").
Je to pôvodný druh severnej Európy a v stredných zemepisných šírkach Ázie až po Japonsko.
Rastie do 10 až 12 m. Má vajcovité až podlhovasté striedavé listy s jemným ozubením na okraji. Vytvára veľké strapce obojpohlavných bielych kvetov dlhé až 15 cm. Rastie vo vlhkejších a humóznejších pôdach. Plodom sú malé čierne kôstkovice. Plody sú jedlé. Rastlina obsahuje kyanovodík (väčšinou v malom množstve), a preto sú jej plody a listy horké. Plody sa preto neodporúčajú jesť vo veľkých množstvách.
V Európe sú pôvodné dva poddruhy:
Mäkké drevo sa využíva v stolárstve. Vnútornou kôrou sa farbil textil.

</doc>
<doc id="665873" title="Miguel Augusto Rodríguez" url="https://sk.wikipedia.org/wiki?curid=665873">
Miguel Augusto Rodríguez

Miguel Augusto Rodríguez Garrido (* 20. november 1977, Caracas, Venezuela) je venezuelský herec a režisér. Debutoval v roku 2002 vo venezuelskej telenovele "La Mujer de Judas".
Životopis.
Miguel Augusto Rodríguez sa narodil v hlavnom meste Venezuely Caracas. Jeho rodičia sa volajú Graciela a Miguel, má o päť rokov mladšieho brata Fernanda Augusta. V roku 2009 opustil Venezuelu a presťahoval sa do USA. V súčasnosti žije v Miami a od roku 2019 má americké občianstvo. Je slobodný.
Na začiatku kariéry sa venoval aj modelingu a neskôr hral na basgitaru v skupine Optical Days.
Herecká kariéra.
Študoval herectvo v Escuela de Cine y Televisión (Filmová a televízna škola) venezuelskej televízie RCTV, v ktorej následne pôsobil ako herec. Debutoval v roku 2002 v telenovelách "La Mujer de Judas" a "Trapos Íntimos". V roku 2004 hral v telenovele "Estrambótica Anastasia (Divoška Anastázia)", kde sa objavil po boku herca Juana Pabla Rabu a bývalej Miss Venezuela Norkys Batista. Za svoju úlohu antagonistu Leóna Borosfkého, "Mnícha" (El Monje), získal v tom istom roku ocenenie Herecký objav roka.
Nasledovala ďalšia úspešná postava v telenovele "Amor a Palos" a v roku 2007 úloha v telenovele "Toda una Dama". Objavil sa aj v dlhometrážnom filme "La Hija de Juana Crespo".
Po nadobudnutých skúsenostiach odišiel do zahraničia, kde pracoval pre venezuelskú televíznu spoločnosť Venevisión Internacional v telenovele "Sacrificio de Mujer". Pre Venevisión neskôr hral aj v telenovelách "Válgame Dios" a "De Todas Maneras Rosa".
Začal pracovať aj pre televíznu spoločnosť Telemundo a hral v telenovelách ako "Aurora" a "La Casa de al Lado". Epizódnu postavu mal aj v telenovelách "Sangre de mi tierra" a "Mi Familia Perfecta". V súčasnosti hrá v telenovele "La suerte de Loli".
Okrem telenoviel hráva aj v divadle a v rádionovelách.
Na Slovensku sa zo spomínaných telenoviel vysielala iba 146-dielna "Estrambótica Anastasia (Divoška Anastázia)" v roku 2005 na STV1. Postavu Leóna Borosfkého nadaboval košický herec Jozef Fila.

</doc>
<doc id="665875" title="Stykovací uzol" url="https://sk.wikipedia.org/wiki?curid=665875">
Stykovací uzol

Stykovací uzol, alebo "dokovací mechanizmus" kozmickej lode, prípadne kozmickej stanice slúži na pevné spojenie kozmickej lode so stanicou, alebo navzájom dvoch lodí, prípadne dvoch modulov kozmickej stanice. Spravidla slúži aj na hermetické prepojenie a vytvorenie priechodu medzi nimi. Niektoré systémy umožňujú po pripojení aj prenos energií a médií, napr. elektriny, kyslíku, vody a paliva.
Základné rozdelenie stykovacích uzlov.
Neandrogýnna konštrukcia.
Neandrogýnna (nesymetrická) konštrukcia bola využívaná najmä v počiatkoch kozmonautiky, kedy sa dokovací port kozmickej lode vsúval do dokovacieho portu cieľového telesa. Konštrukcia je jednoduchšia ako androgýnna (lebo jedna časť zapadá do druhej), býva teda i lahšia, ale neumožňuje spojenie napr. dvoch lodí s rovnakým vyhotovením pripojovacieho portu. Vždy je možné spojiť len vyhotovenie samec-samica. Tento systém doteraz využíva napr. Roscosmos na kozmických lodiach Sojuz a Progress., alebo NASA na spájanie modulov ISS.
Androgýnna konštrukcia.
Androgýnna (symetrická) konštrukcia má pre pripájané teleso aj cieľové teleso identické vyhotovenie pripojovacieho portu. V tomto prípade sa vedia kozmické lode pripojiť nie len k vesmírnej stanici, ale aj medzi sebou. Umožňuje však pripojenie aj nie úplne androgýnnej konštrukcii k androgýnnemu portu, ak má aspoň symetriu základných charakteristických prvkov. V rámci uľahčenia medzinárodnej spolupráce a prípadných záchranných misií sa vytvoril medzinárodný štandard IDSS. Predstaviteľom androgýnnej konštrukcie je napríklad stykovací uzol IBDM (International Berthing and Docking Mechanism) z dielne ESA, ktorý zodpovedá štandardom IDSS, je vhodný pre veľké, i malé kozmické lode, dokáže vyrovnať výchylku dokovania a tlmiť nárazovú energiu. 
Dokovanie a kotvenie.
Dokovanie a kotvenie rozlišuje somostatné postupy spájania dvoch kozmických plavidiel. Pri "dokovaní", napríklad Sojuzu k ISS sa najprv kozmická loď priblížila ku stanici ISS, zarovnala sa voči pripájaciemu portu stykovacieho uzla a pripojila sa (ukotvila sa). Pri "kotvení" sa využíva pomoc inej lode, raketoplánu, alebo robotického ramena, kedy nie je možné vykonať samosatatný proces dokovania. Kotvenie sa využíva napríklad pri pripájaní modulov kozmickej stanice americkej časti ISS, alebo kozmických lodí HTV.

</doc>
<doc id="665881" title="Lauri Ylönen" url="https://sk.wikipedia.org/wiki?curid=665881">
Lauri Ylönen

Lauri Johannes Ylönen (* 23. apríl 1979, Helsinki) je fínsky hudobník, spevák a skladateľ, ktorý sa preslávil ako frontman a spoluzakladateľ rockovej skupiny The Rasmus. 
V roku 1994 spolu so spolužiakmi na strednej škole založil skupinu The Rasmus, ktorá sa spočiatku volala Trashmosh, potom Antilla a nakoniec Rasmus. Prvý album skupina vydala v roku 1996. The Rasmus existuje dodnes, hoci v roku 2011 Lauri taktiež vydal sólový album "New World". Od roku 1999 je The Rasmus členom asociácie Dyansty. Neskôr Ylönen naspieval so Siiri Nordin, speváčkou skupiny Killer, side verziu singla „All I Want“ a hosťoval aj v nahrávkach skupiny Apocalyptica. Zložil soundtrack pre fínsky film "Blackout", ktorý bol vydaný v decembri 2008.
Na prelome rokov 2014 a 2015 sa oženil s Paulou Vesalovou a majú spolu syna Juliusa (* 2008). Dňa 26. septembra 2016 oficiálne oznámili rozvod po 12 rokoch vzťahu.
Má prezývku Lint, čo vo fínčine znamená „vták“.

</doc>
<doc id="665887" title="Evanjelický kostol (Rača)" url="https://sk.wikipedia.org/wiki?curid=665887">
Evanjelický kostol (Rača)

Evanjelický kostol v Rači je pôvodne klasicistický kostol, ktorý bol postavený v roku 1835, po tom, čo sa v roku 1834 osamostatnila račianska evanjelická obec od bratislavskej evanjelickej obce, hoci dejiny evanjelickej cirkvi v Rači siahajú omnoho hlbšie – do 2. polovice 16. storočia. Povolenie na stavbu kostola a pozemok získali račianski evanjelici od grófa Antona Pálffyho. Pozemok, ktorý sa nachádzal na mieste dvoch pustých urbariálnych domov, bol však veľmi vlhký a staviteľ vypočítal, že upravenie pozemku na stavbu prekročí rozpočet samotnej stavby. Na zásah seniorálneho inšpektora Pavla Škultétyho dostali račianski evanjelici možnosť vybrať si nový pozemok na stavbu kostola a 4. augusta 1834 sa rozhodli pre terajšie miesto.
Základný kameň položili už 6. augusta a 7. augusta sa začalo so stavbou. Staviteľom kostola bol Bohumil Pendl z Bratislavy. 27. septembra už stáli hotové múry a pred príchodom zimy bola strecha pokrytá bielymi bridlicami. Vo februári 1835 práce pokračovali tak úspešne, že 17. mája 1835 kostol vysvätil Kristián Treml, senior z Bratislavy. Náklady na stavbu kostola činili 14 447 florenov. Kostol bol postavený za 9 mesiacov.
Na posviacke kostola sa zúčastnil i vtedajší katolícky farár, kanonik Adam Hájek, ktorý do farskej kroniky urobil o tom zápis; priložil k nemu pieseň, ktorá sa spievala pri posviacke chrámu. Pieseň je písaná po nemecky, švabachom.
Opis kostola.
Kostol bol postavený bez veže a mal vonkajšiu dĺžku 20,5 m, šírku 13,5 m a výšku po strechu 10 m. Prvým kazateľom v novom kostole bol Ján Pospich, ktorý v Rači žil až do svojej smrti v roku 1846.
V roku 1851 bol do kostola dodaný organ, ktorý postavil Martin Čaško z Brezovej.
Pre účely fary bola v roku 1858 za pôsobenia farára Gustava Mockovčáka zakúpená bývala kúria mariatálskych paulínov. V roku 1877 bola fara obnovená a 24. júna v tom roku bola vykonaná kanonická vizitácia.
Veža.
V roku 1905 – za pôsobenia Otta Schulzeho bola ku kostolu pristavaná veža, ktorú projektoval architekt I. B. Kauser a postavil J. Terebes. Na vežu boli 22. augusta 1905 umiestnené, ako dar obetavých veriacich, tri zvony. Zhotovila ich šopronská firma Synovia Bedricha Seltenhofera. Veľký zvon s váhou 710 kg má maďarský nápis: „Zo zbierky veriacich dala odliať račišdorfská evanjelická obec a. v. 1905.“ Stredný zvon vážil 334 kg a mal maďarský nápis: „Pre račišdorfskú evanjelickú obec a. v. dali uliať Michal Wenzl starší a manželka Juliana rodená Folrichová 1905.“ Malý zvon vážil 199 kg a mal maďarský nápis: „Pre račišdorfskú evanjelickú obec a. v. dali uliať Pavel Gschweng starší a manželka Katarína, rodená Wenzlová, Pavel Gschweng mladší a manželka Róza, rodená Pražáková, Juliana Petschuchová, Bedrich Kompauer a manželka Juliana Gschwengová 1905.“ Vežové hodiny dodal Ferdinand Winkler z Bratislavy.
Súčasne so stavbou veže, sa uskutočnila aj prestavba kostola do súčasného stavu.
Na posviacke veže evanjelického kostola sa zúčastnil aj vtedajší račišdorfský katolícky farár Štefan Bezák. V tomto období žilo v Račišdorfe 754 evanjelikov.
Otto Schulze vydal na pamiatku stavby a posvätenia veže i zvonov brožúrku pod názvom Erinerungs buchlein an die Turm und Glocken Weihe der Ewangelichen Kirchengemeide A. C. zu Récze.
16. septembra 1918 boli na vojenské účely zabavené dva zvony a tiež veľké píšťaly z organa. Ostal len veľký zvon s váhou 710 kg.
Pri 100. výročí postavenia kostola v roku 1935 zadovážili obetaví veriaci nové zvony namiesto tých, ktoré padli za obeť prvej svetovej vojne.
Generálnu opravu kostola uskutočnil za svojho pôsobenia Dr. Ján Michalko, ktorý bol zborovým kazateľom v rokoch 1955 až 1959. Kostol opravili zvonka i zvnútra.
K 150. výročiu postavenia kostola (1985) opravili vonkajšiu fasádu a chrám zvnútra vymaľovali.
Architektúra.
Kostol je jednopriestorový sieňového typu na oválnom pôdoryse s predstavanou vežou na osi kostola. Interiér je po stranách členený pilastrami.
V nástupnej časti sa nachádza murovaná drevená empora.
Stĺpový dvojetážový rokokový oltár s kazateľnicou je z 2. polovice 18. storočia. V spodnej časti pod kazateľnicou je obraz Krista na Olivovej hore. Po stranách kazateľnice guľaté stĺpiky so štylizovanými hlavicami nesú volútový nadstavec s obrazom sv. Trojice.
Pred oltárom sa nachádza rokoková kamenná krstiteľnica z 2. polovice 18. storočia kalichového tvaru s vrchnákom so sochou Krista a Jána Krstiteľa. V pravej časti kostola pred lavicami je soška Dr. Martina Luthera.
Na čelnej stene kostola vpravo sa nachádzajú dve pamätné tabule s menami padlých veriacich v I. a II. svetovej vojne.
Zdroje.
Prevzaté z http://ludovit-havlovic.racan.sk/2009/12/raca-2002-03.html

</doc>
<doc id="665888" title="Kostol Panny Márie Pomocnice kresťanov" url="https://sk.wikipedia.org/wiki?curid=665888">
Kostol Panny Márie Pomocnice kresťanov

Kostol Panny Márie Pomocnice kresťanov je kostol v Rači, ktorý bol postavený ako náhrada za kaplnku, ktorá stála na námestí ako súčasť „Kúrie“. V roku 1756 grófka Terézia Esterházy, manželka grófa Juraja Erdődyho, sudcu kráľovskej kúrie, darovala kaplnku rímskokatolíckej cirkvi pre farnosť v Rači (Račišdorf), ktorá slúžila až do roku 1935, kedy bola po rokoch vyjednávania a rokovaniach (1931 – 1935) odpredaná obci pre stavbu „Nového obecného domu“.
Obec poskytla náhradný pozemok na cintoríne a za obnos získaný z predaja bývalej kaplnky sa 13. júla 1936 začalo so stavbou nového kostola, ktorý vyprojektoval arch. František Krížik, račiansky rodák. Vzhľadom na novú výstavbu v obci, kde už vtedy stálo asi 300 nových domov, mal tento nový kostol slúžiť predovšetkým pre túto novobudovanú časť Rače. Zámer pri projekte bol taký, aby sa v budúcnosti mohol kostol rozšíriť prístavbou až pre 1000 ľudí. Výstavba kostola trvala jeden rok - do roku 1937.
Posviacka.
Posviacku kostola 27. júna 1937 vykonal Osv. p. biskup Michal Bubnič, rodák z Pajštúna, teraz Borinka.
Kostol bol postavený za účinkovania Vdp. dekana Vojtecha Rudroffa.
Prestavby.
2006.
Koncom augusta v roku 2006 sa upravovalo sanktuarium: boli odstránené betónové panely s hrantami na kvetináče a Bohostánok bol premiestnený do stredu čelného panela. Týmito úpravami sa zvýšil priestor v sanktuáriu pre asistenciu.
1993.
V roku 1993 sa konala generálna obnova kostola - nové okná, omietka, interiér.
Tesne pred vianocami v roku 2000 sa podarilo sfunkčniť organ, nakoľko dlhé roky bol mimo prevádzky.

</doc>
<doc id="665906" title="Disney+" url="https://sk.wikipedia.org/wiki?curid=665906">
Disney+

Disney+ (vyslovované ako Disney Plus) je americká SVOD streamovacia služba vlastnená a spravovaná spoločnosťou Media and Entertainment Distribution, ktorá je divíziou The Walt Disney Company. Služba sa primárne zameriava na distribúciu filmov a televíznych seriálov produkovaných štúdiami Walt Disney Studios a Walt Disney Television. Ponúka taktiež tvorbu značiek "Star Wars", Marvel, National Geographic, Pixar a Star. Na službe sú okrem iného zverejňované aj pôvodné filmy a televízne seriály. V Spojených štátoch nie je Star súčasťou Disney+ a je prevádzkovaný samostatne, rovnako aké ostatné streamovacie služby Disneyho (Hulu sa zameriava na všeobecne orientované relácie a ESPN + na športovo orientované programy). Disney+ sa zaoberá rodinnou zábavou, ktorá vychádza z obchodných značiek spoločnosti Disney.
Dňa 12. novembra 2019 bolo Disney+ spustené v Spojených štátoch, Kanade a Holandsku. Nasledujúci týždeň sa služba rozšírila do Austrálie, Portorika a na Nový Zéland. Do vybraných európskych krajín sa služba rozšírila 24. marca 2020. V apríli sa stala dostupnou v Indii, a to prostredníctvom streamovacej služby Hotstar spoločnosti Disney, ktorá bola následne predstavená pod menom Disney+ Hotstar. V septembri 2020 sa Disney+ rozšírilo do ďalších štátov Európy a v novembri toho istého roku do Latinskej Ameriky. Služba bola po svojom spustení pozitívne hodnotená, a to najmä jej ponuka televíznych a filmových titulov. Bola však negatívne kritizovaná za technické problémy. Počas prvého dňa si Disney+ predplatilo 10 miliónov ľudí. V decembri 2020 mala služba 86,8 miliónov predplatiteľov. 9. marca 2021 služba dosiahla 100 miliónov aktívnych predplatiteľov.
Ponuka.
Disney+ je založené na hlavných štúdiách spoločnosti Disney, vrátane Walt Disney Pictures, Walt Disney Animation Studios, Pixar, Disneynature, Lucasfilm, Marvel Studios a National Geographic, a vybraných filmov štúdií 20th Century Studios, Fox Searchlight Pictures, Hollywood Pictures a Touchstone Pictures. Služba bude pôsobiť súbežne s Hulu, v ktorej má Disney po akvizícii Foxu väčšinový podiel. Bob Iger uviedol, že sa Disney+ bude zameriavať hlavne na rodinnú zábavu a nebude obsahovať filmy a seriály s hodnotením R a NC-17 alebo TV-MA, pričom Hulu sa bude naďalej zaoberať "všeobecnou" ​​zábavou. Hulu bude zároveň doplnkovou službou Disney+.
Premier Access (Premiérový prístup).
Hraná adaptácia filmu Mulan mala premiéru vo vybraných krajinách 4. septembra 2020 na Disney+ Premier Access za prémiový poplatok (29,99 USD), neskôr bola bezplatne k dispozícii všetkým predplatiteľom 4. decembra. Druhý celovečerný film Raya a posledný drak mal premiéru na Disney+ s Premier Access 5. marca 2021, v rovnaký deň ako v kinách a všetkým používateľom bude sprístupnený od 4. júna. V marci 2021 spoločnosť Disney oznámila, že filmy Cruella a Black Widow budú mať premiéru v kinách aj na Disney+ (iba pre používateľov s Prémiovým prístupom).
Dohody s obsahom tretích strán.
V apríli 2021 dosiahli spoločnosti Disney a Sony Pictures viacročnú dohodu s cieľom uviesť filmy spoločnosti Sony na Disney+, Hulu, ABC, FX a Freeform. V rámci dohody budú tituly z knižnice spoločnosti Sony a budúce filmy uvedené v kinách dostupné na streamovacích službách spoločnosti Disney a lineárnych sieťach po ich prvom výplatnom termíne. Táto dohoda umožňuje veľkým franšízam, ako sú Spider-Man a Jumanji, vysielať na Disney+.
Spustenie.
Rozšírenie pre slovenský trh je naplánované na druhú polovicu tohto roka.

</doc>
<doc id="665942" title="M2 Browning" url="https://sk.wikipedia.org/wiki?curid=665942">
M2 Browning

M2 Browning alebo Browning .50 je ťažký guľomet, navrhnutý koncom prvej svetovej vojny Johnom Browningom. Jeho konštrukcia je podobná Browningovmu skoršiemu guľometu M1919 Browning, komorovanému pre náboj .30-06. V 30. rokoch bola jeho konštrukcia zjednodušená a dostal silnejšiu hlaveň – odtiaľ označenie HB (Heavy Barrel – ťažká hlaveň). Od tej doby zostáva prakticky nezmenený.
M2 je komorovaný pre väčší a výkonnejší náboj .50 BMG (12,7 mm), ktorý bol vyvinutý spoločne so zbraňou a od nej odvodzuje svoj názov (BMG znamená "Browning machine gun"). Americkí vojaci ho prezývajú „Ma Deuce“ s odkazom na názov. Konštrukcia dostala veľa konkrétnych označení; oficiálne americké vojenské označenie pre súčasný pechotný typ je Browning Machine Gun, Cal. .50, M2, HB, Flexible. Je účinný proti pechote, nepancierovaným alebo ľahko pancierovaným vozidlám a člnom, ľahkým opevneniam a proti nízko letiacim lietadlám či vrtuľníkom.
Guľomet Browning ráže .50 je v Spojených štátoch používaný od 30. rokov 20. storočia po súčasnosť ako letecký guľomet, či guľomet montovaný na vozidle vo všetkých významných konfliktoch, ktorých sa USA zúčastnili, vrátane druhej svetovej vojny, kórejskej vojny, vojny vo Vietname, vojny o Falklandy, sovietskej vojny v Afganistane, vojny v Zálive, vojen v Iraku a v Afganistane v rokoch 2000 a 2010. Je hlavným ťažkým guľometom krajín NATO a služby sa dočkal aj v mnohých ďalších krajinách. M2 je v americkom inventári používaný dlhšie než akákoľvek iná strelná zbraň, popri pištoli Colt M1911, ktorá tiež patrí medzi návrhy Johna Browninga.
Jeho výroba bola zastavená v 70. rokoch, napriek početným pokusom sa však nepodarilo nájsť dostatočne účinnú náhradu, bola preto nakoniec v USA a Belgicku obnovená. Súčasnú verziu M2HB v USA vyrába spoločnosť General Dynamics, Ohio Ordnance Works, a U.S. Ordnance pre americkú vládu a pre spojencov prostredníctvom zahraničných vojenských predajcov. Ďalej je produkovaný zahraničnými výrobcami ako FN Herstal.

</doc>
<doc id="665943" title="Positions (album)" url="https://sk.wikipedia.org/wiki?curid=665943">
Positions (album)

Positions je šiesty štúdiový album americkej speváčky Ariany Grande, ktorý vyšiel 30. októbra 2020 prostredníctvom hudobného vydavateľstva Republic Records. Grande na albume spolupracovala s rôznymi producentmi, ako sú Tommy Brown, Anthony M. Jones, London on da Track, Murda Beatz, the Rascals, Scott Storch, Shea Taylor a Charles Anderson v sprievode speváčkiných dlhoročných spoluautoriek Victorie Monét a Tayly Parx.
Tematicky "Positions" skúma témy náklonnosti, neustálej oddanosti a sexuálnej intimity. Hudobne nasleduje trapom inšpirovaný R&amp;B a popový zvuk svojich predchodcov "Sweetener" (2018) a "Thank U, Next" (2019). Tento album obsahuje spolupráce s hudobníkmi, ako sú Doja Cat, The Weeknd a Ty Dolla Sign, spolu s Megan Thee Stallion v deluxe edícii. Po vydaní sa "Positions" stretol so všeobecne priaznivými recenziami od hudobných kritikov, z ktorých mnohí označili Arianine vokály za pôsobivé, kritizovali však produkčný štýl a texty. Publikácie zaradili album do mnohých zoznamov najlepších albumov roka 2020.
Zoznam skladieb.
Štandardná edícia
Deluxe edícia (bonusové skladby)

</doc>
<doc id="665945" title="Thank U, Next (album)" url="https://sk.wikipedia.org/wiki?curid=665945">
Thank U, Next (album)

Thank U, Next (štylizované malými písmenami) je piaty štúdiový album americkej speváčky Ariany Grande, ktorý vyšiel 8. februára 2019 prostredníctvom hudobného vydavateľstva Republic Records. Vyšiel šesť mesiacov po jej štvrtom štúdiovom albume "Sweetener" (2018), ktorý vznikol uprostred speváčkiných osobných problémov, vrátane smrti bývalého priateľa Maca Millera a rozchodu s vtedajším snúbencom Peteom Davidsonom. Grande začala na albume pracovať v októbri 2018 spolu so textármi a producentmi, ako sú Tommy Brown, Max Martin, Ilya Salmanzadeh či Andrew „Pop“ Wansel. S týmto albumom začala získavať viac kreatívnej kontroly nad svojou hudbou a v porovnaní s predchádzajúcimi albumami sa dištancovala od tradičného cyklu vydávania albumov. Hudobne je "Thank U, Next" popovým, R&amp;B a trapovým albumom, ktorý čerpá vplyvy z hip hopu.
Zoznam skladieb.
Štandardná edícia
Japonská deluxe edícia (bonusové skladby)
Japonská deluxe edícia (bonusové DVD)

</doc>
<doc id="665946" title="SpaceX Crew-2" url="https://sk.wikipedia.org/wiki?curid=665946">
SpaceX Crew-2

SpaceX Crew-2 (známy tiež pod názvom USCV-2) je druhý operačný let americkej kozmickej lode typu Crew Dragon spoločnosti SpaceX. Štart letu sa uskutočnil 23. apríla 2021 o 09:49 UTC, loď bola vynesená raketou Falcon 9 Block 5 zo štartovacieho komplexu 39 Kennedyho vesmírneho strediska k Medzinárodnej vesmírnej stanici (ISS), kam dopravila štyroch členov posádky, ktorí spolu s tromi z predošlej expedície tvoria novú 7-člennú základnú posádku ISS ("Expedícia 65"). K spojeniu s ISS došlo 24. apríla o 09:08 UTC.
Misia má niekoľko prvenstiev:
Zaujímavosťou je, že pilotka misie Katherine McArthurová je manželkou astronauta Roberta Behnkena, ktorý bol členom posádky Demo-2 v rovnakej lodi.

</doc>
<doc id="665958" title="Ľubica Janíková" url="https://sk.wikipedia.org/wiki?curid=665958">
Ľubica Janíková

Ing. Ľubica Janíková (* 1983) je slovenská hovorkyňa a bývalá moderátorka a redaktorka, ktorá od 1. júna 2021 pracuje ako hovorkyňa Úradu vlády Slovenskej republiky.
Život.
V roku 2007 úspešne ukončila štúdium v študijnom programe výživa ľudí na Fakulte agrobiológie a potravinových zdrojov Slovenskej poľnohospodárskej univerzity v Nitre. Už počas štúdia nadobudla skúsenosti s prácou v masmédiách, najmä v rozhlase – v Rádiu Max a vo Fun rádiu, neskôr v Europe 2 a v Rádiu Anténa Rock. Po vyštudovaní začala pracovať v sekcii publicistiky Slovenskej televízie (od roku 2011 organizačná zložka Rozhlasu a televízie Slovenska), kde pôsobila osem rokov. Od januára 2016 do konca mája 2021 pracovala v Televízii Markíza ako redaktorka relácie "Televízne noviny" a ako moderátorka "Ranných Televíznych novín". Ako redaktorka sa venovala prevažne sociálnym, zdravotníckym, občianskym a servisným témam.
23. apríla 2021 priniesol internetový spravodajský portál "Aktuality.sk" a tlačová agentúra SITA informáciu o tom, že sa Janíková stane hovorkyňou vlády Eduarda Hegera, teda pracovníčkou tlačového a informačného odboru Úradu vlády Slovenskej republiky. Na toto pracovné miesto nastúpila 1. júna 2021.

</doc>
<doc id="665965" title="Ján Kvetoslav Gáber" url="https://sk.wikipedia.org/wiki?curid=665965">
Ján Kvetoslav Gáber

Ján Kvetoslav Gáber (iné mená: Ján Kvetoslav Krasomil Gáber, Ján Gáber; * 12. apríl 1822, Lovinobaňa† ?) bol slovenský národnokultúrny pracovník a právnik.
Študoval na evanjelických lýceách v Bratislave a Kežmarku. Následne pokračoval štúdiom na univerzite v Halle. Pracoval ako úradník Zvolenskej župy a neskôr ako právnik v Slovenskej Ľupči.
Spolupracovník slovenského národného hnutia, dôverník Ľutovíta Štúra a priateľ Jána Kalinčiaka. Prispel 2 povesťami do zbierky "Slovenské povesti" (1858).

</doc>
<doc id="665978" title="Ivan Mozoláni" url="https://sk.wikipedia.org/wiki?curid=665978">
Ivan Mozoláni

Ivan Mozoláni (* 29. august 1940, Rykynčice† 16. máj 2000, Zvolen) bol slovenský bábkar a herec.
Životopis.
Narodil sa v Dolných Rykynčiciach (dnes Rykynčice). Cestu k divadlu mu ukázala jeho matka, divadelná vlásenkarka. Prvé skúsenosti nadobudol počas povinnej vojenskej služby. Od roku 1960 pracoval v KBD v Banskej Bystrici (dnes Bábkové divadlo na rázcestí). 
Debutoval v hre "„Šuki a Muki“" 10. decembra 1960 ako bábkovodič v dvoj-roli vodenia bábok (šašo a duch vôd). Po narodení prvej dcéry pracoval v Divadle Jozefa Gregora Tajovského vo Zvolene. V septembri 1962 stvárnil postavu „krpatého“ v komédii "Pán Puntila a jeho sluha Matti". Práve odtiaľ pochádza jeho prezývka „krpáň“. V hre Friedriecha Schillera, Maria Stuartova stvárnil postavu O´Kelly.
V rokoch 1973 – 1981 bol členom Bábkového divadla Košice. Na svoje konto si pripísal viac ako tridsať inscenácií pre deti napr. "Krása nevídaná" (cár), "Perníkový princ" (medovníkový princ), "Johanes doktor Faust" (čert Nehnevajsa). V rokoch 1982 – 1995 bol členom divadla Jonáša Záborského v Prešove a účinkoval v mnohých divadelných hrách. Stvárnil postavu Martina (Ťapákovci, B. S Timrava). V dráme "Meno pre Michala", ktorá je sondou do pohnutej psychiky ľudí postihnutých vojnou, si Mozoláni zahral postavu Alberta. 
Mozoláni hral sporadicky aj v klasickom filme. 

</doc>
<doc id="665987" title="Spoločné operačné veliteľstvo Ozbrojených síl Slovenskej republiky" url="https://sk.wikipedia.org/wiki?curid=665987">
Spoločné operačné veliteľstvo Ozbrojených síl Slovenskej republiky

Spoločné operačné veliteľstvo Ozbrojených síl Slovenskej republiky je veliteľstvo Ozbrojených síl Slovenskej republiky.
Veliteľstvo vzniklo 1. apríla 2021 v posádke Banská Bystrica. Veliteľom je genmjr. Ing. Ondřej Novosad, PhD.
Úlohy.
Základnou úlohou veliteľstva „bude na operačnej úrovni velenia plánovať a riadiť všetky operácie v rámci domáceho krízového manažmentu, pričom podieľať sa bude aj na podpore medzinárodných operácií a plnení medzinárodných záväzkov“. Bude veliť prípadným operáciam na obranu zvrchovanosti Slovenska. Je jedným zo štyroch veliteľstiev Ozbrojených síl (ďalšie sú veliteľstvá Pozemných síl, Vzdušných síl a Síl pre špeciálne operácie). Minister obrany Jaroslav Naď (OĽaNO) o novovzniknutom veliteľstve povedal: „Vznik Spoločného operačného veliteľstva je významným míľnikom pre naše ozbrojené sily, pretože jeho vytvorením sa oblasť operačného velenia presunula takpovediac pod jednu strechu, čím sa celý proces plánovania a riadenia výrazne zefektívni.“
Mottom veliteľstva je: „Jednota, česť, statočnosť“ (po latinsky „Unitas, honor, fortitudo“ a po anglicky „Unity, honor, bravery”). Na veliteľstve by malo pôsobiť približne 200 vojakov a civilistov.
Dejiny.
Podľa hovorkyne Ministerstva vnútra, Martiny Kovaľ Kakaščíkovej, Veliteľstvo vzniklo „na základe záverov z komplexných štábnych nácvikov, skupinových cvičení, ako aj civilno-vojenskej operácie Spoločná zodpovednosť“. Táto operácia mala svoje Spoločné operačné veliteľstvo. Spoločné operačné veliteľstvo riadilo celoplošné testovanie na COVID 19 a neskôr 18 mobilných odberových jednotiek.
8. apríla 2021 veliteľstvo navštívili minister obrany Jaroslav Naď (OĽaNO) a štátny tajomník Ministerstva obrany Marian Majer.
Plnú operačnú spôsobilosť má dosiahnuť 24. septembra 2021.

</doc>
<doc id="665998" title="Vetvárska ulica (Bratislava)" url="https://sk.wikipedia.org/wiki?curid=665998">
Vetvárska ulica (Bratislava)

Vetvárska ulica je ulica v Bratislave, v mestskej časti Podunajské Biskupice. Križuje sa spolu s 9 ulicami: Učiteľská, Odeská, Staromlynská, Biskupická, Padlých hrdinov, Amurská, Krajinská, Mramorová a Šamorínska. Ulica je rovnobežná s Požiarnickou ulicou.
Na rohu, medzi ulicami Učiteľská a Odeská sa nachádza stará cukráreň. Ulica prechádza Trojičným námestím, kde sa nachádza miestny úrad, pošta, lekáreň, kvetinárstvo, trafika, zelovoc a potraviny KRAJ. Na Vetvárskej 7 sa nachádza základná škola s vyučovacím jazykom maďarským a vedľa nej Kostol svätého Mikuláša. Na konci ulice sa medzi Krajinskou a Mramorovou nachádza geriatrická nemocnica a Mramorovou a Šamorínskou cintorín.
Dopravné spojenie.
Na/Pri ulici sa nachádza/nachádzajú zastávka/zastávky MHD:

</doc>
<doc id="666010" title="Sliezska evanjelická cirkev augsburského vyznania" url="https://sk.wikipedia.org/wiki?curid=666010">
Sliezska evanjelická cirkev augsburského vyznania

Sliezska cirkev evangelická augsburského vyznania (SCEAV) (po česky: "Slezská církev evangelická augsburského vyznání", po poľsky: "Śląski Kościół Ewangelicki Augsburskiego Wyznania") je luteránska cirkev pôsobiaca na území Česka. Pôsobí najmä na Tešínsku v Moravskosliezskom kraji. Združuje veriacich českej aj poľskej národnosti. 
SCEAV za prameň viery považuje Bibliu a za jej správne vysvetlenie Augsburské vyznanie ako aj ostatné Symbolické knihy. Duchovný pri bohoslužbe nosí čierny talár a bielu kamžu. 
Podľa vlastných štatistík v roku 2019 mala 14 970 členov. V roku 1995 sa od nej oddelila Luteránska evanjelická cirkev augsburského vyznania v ČR. 

</doc>
<doc id="666012" title="Odeská ulica (Bratislava)" url="https://sk.wikipedia.org/wiki?curid=666012">
Odeská ulica (Bratislava)

Odeská ulica ("časť cesty III/1030") je čiastočne jednosmerná ulica v Bratislave, v mestskej časti Podunajské Biskupice. Križuje sa spolu s 5 ulicami: Žiacka, 8. mája, Pri trati, Orenburská a II/572.
Ulicu tvorí zástavba rodinných domov, medzi ktorými sa nachádza firma na servis a opravu lístkových automatov MHD - Mikomat a Stavebný úrad Podunajské Biskupice. Ďalej križuje železničné priecestie trate Bratislava – Komárno pri železničnej stanici Podunajské Biskupice. Následne prechádza okolo kovošrotu Palkov a vychádza z Bratislavy. Je čiastočne rovnobežná s Orenburskou ulicou.
Dopravné spojenie.
Na ulici sa nachádza zastávka MHD:

</doc>
<doc id="666014" title="Ružena Grígelová" url="https://sk.wikipedia.org/wiki?curid=666014">
Ružena Grígelová

MUDr. Ružena Grígelová, CSc., rod. Lipková (* 7. august 1927, Nová Baňa – † 24. december 1977, Bratislava) bola slovenská lekárka mikrobiologička, ktorá sa dlhodobo venovala mikrobiologickému výskumu tuberkulózy a jej pôvodcu, baktérie "Mycobacterium tuberculosis".
Život.
Narodila sa v rodine daňového úradníka Karla Lipku (* 1892† ?) a Gizely, rod. Mydlárovej (* 1906† ?). Po vychodení ľudovej školy v rodisku a vyštudovaní gymnázia v Zlatých Moravciach (19381946) nastúpila na štúdium všeobecného lekárstva na Lekársku fakultu Slovenskej univerzity (od roku 1954 opäť Univerzita Komenského) v Bratislave, kde spromovala v roku 1951. Hneď po promócii nastúpila do práce na mikrobiologické oddelenie Štátneho zdravotného ústavu v Bratislave, kde „sa robili všetky rutinné mikrobiologické vyšetrenia pre všetky zdravotnícke zariadenia Bratislavy“. V januári 1953 sa tento ústav rozčlenil na viacero samostatných ustanovizní a Grígelová bola vymenovaná za vedúcu ústavu klinickej mikrobiologickej diagnostiky, ktorý podliehal najskôr fakultnej nemocnici, potom Detskej fakultnej nemocnici. Vo februári 1957 odišla pracovať na Ústav tuberkulózy, ktorý viedol Jozef Markovič. Na tomto pracovisku sa venovala výlučne mikrobiológii tuberkulózy. V roku 1962 získala členstvo v Komunistickej strane Československa a po obhajobe kandidátskej dizertačnej práce "Etiologický význam Mycobacterium bovis u ochorení ľudí" v roku 1967 dosiahla vedeckú hodnosť kandidátky vied. V roku 1967 bol Ústav tuberkulózy pričlenený k Výskumnému ústavu epidemiológie a mikrobiológie a pretransformovaný na jeden z odborov, ktorého vedúcou sa stala Grígelová.
V rámci svojej vedecko-výskumnej činnosti sa jej záujem sústredil „najprv na mikrobiológiu ženskej genitálnej tuberkulózy, potom na tuberkulózu lymfatického systému, na výskum Mycobacterium bovis u ľudí, na etiogenetický význam atypických mykobaktérií pre človeka a na hodnotenie rôznych metodík diferenciácie rôznych mykobaktérií“. Podarilo sa jej podať „mikrobiologický dôkaz urogenitálnej tuberkulózy z menštruačnej krvi,“ potom diagnostiku a typizáciu „mykobaktéria z tonzilí, adenoidov a lymfatických uzlín“. Svoje obzory si rozšírila na študijných pobytoch vo Forschungsinstitut Borstel v Západnom Nemecku, v Instytute gruźlicy vo Varšave, v Centrálnom výskumnom ústave tuberkulózy v Moskve a v Mestskom výskumnom ústave tuberkulózy v Leningrade. Ako spoluriešiteľka sa spolu s klinikmi podieľala na dlhodobej bakteriologickej štúdii tuberkulózy vo vybranej oblasti a spolu s nimi „upozornila na epidemiologický význam bovinného mykobaktéria v detskej populácii a na dôležitosť boja proti bovinnej tuberkulóze chovov hovädzieho dobytka“. Pôsobila ako vedúca referenčného laboratória pre tuberkulózu a iné mykobakteriálne infekcie pre Slovensko, sledovala, vyhodnocovala a metodicky viedla bakteriologickú depistáž slovenských terénnych laboratórií. Bola členkou poradného zboru pre tuberkulózu a respiračné ochorenia pri Ministerstve zdravotníctva Slovenskej socialistickej republiky (SSR), členkou hlavnej odbornej komisie štátneho i rezortného výskumu pre nákazy dýchacích ciest a tuberkulózu, ako aj členkou komisie pre imunológiu a mikrobiológiu tuberkulózy pri Československej pneumologickej a ftizeologickej spoločnosti.
Zomrela 24. decembra 1977 „po ťažkej vysilujúcej chorobe“. Bola spopolnená a 8. apríla 1978 boli jej spopolnené pozostatky uložené v urnovom háji v bratislavskej mestskej časti Lamač (sektor 4, chodník 3, číslo 287).
Súkromný život.
Zosobášila sa s doc. Ing. Jánom Grígelom, CSc. (19262012), ktorý neskôr pôsobil ako vedúci oddelenia vedy a techniky Úradu vlády SSR. Spolu mali dcéru, projektantku Ing. arch. Janu, vyd. Králikovú (* 1960).

</doc>
<doc id="666016" title="Fonetika a fonológia nemčiny" url="https://sk.wikipedia.org/wiki?curid=666016">
Fonetika a fonológia nemčiny

Tento článok sa zaoberá výslovnosťou, teda fonetikou a fonológiou nemčiny. 
Nemecké hlásky a zodpovedajúce písmená.
Existujú tieto nemecké hlásky a im zodpovedajúce písmená (vysvetlivky pozri dole):
a) Spoluhlásky (nem. "Konsonanten" alebo "Mitlaute"):
b) samohlásky (nem. "Vokale" alebo "Selbslaute"), vrátane dvojhlások (nem. "Doppellaute", "Zwielaute" alebo "Diphthonge"):
Vysvetlivky:
Poznámky: 
Nemecké písmená a zodpovedajúce hlásky.
Nemecká abeceda je spísaná v článku nemecká abeceda.
Existujú tieto nemecké písmená (a skupiny písmen) a im zodpovedajúce hlásky, čiže im zodpovedajúca výslovnosť (vysvetlivky pozri dole):
Vysvetlivky:
Poznámky: 

</doc>
<doc id="666028" title="Grand Slam (skupina)" url="https://sk.wikipedia.org/wiki?curid=666028">
Grand Slam (skupina)

Grand Slam je írska rocková hudobná skupina založená v roku 1984 ako projekt bývalého basgitaristu a speváka skupiny Thin Lizzy Phila Lynotta.
Hoci Lynott plánoval do zostavy zahrnúť dvoch, tiež bývalých, členov zostavy Thin Lizzy, gitaristu Johna Sykesa a bubeníka Briana Downeyho, ale obaja odmietli. John Sykes sa pripojil k skupine Whitesnake.
Zostavu skupiny Grand Slam nakoniec tvorili Doish Neagle (gitara), Lawrence Archer (gitara), Robbie Brennan (bicie), Mark Stanway (klávesy) a už spomínaný Phil Lynott.
Svoj posledný koncert skupina odohrala 7. decembra 1984 v The Royal Standard vo Walthamstowe. Phil Lynott zomrel 4. januára 1986.
V roku 2016 Mark Stanway reformoval Grand Slam spolu s Laurencom Archerom, bubeníkom Mickym Barkerom, basgitaristom Neilom Murrayom a spevákom Stefanom Berggrenom.

</doc>
<doc id="666032" title="Evanjelická cirkev augsburského vyznania v Poľskej republike" url="https://sk.wikipedia.org/wiki?curid=666032">
Evanjelická cirkev augsburského vyznania v Poľskej republike

Evanjelická cirkev augsburského vyznania v Poľskej republike (po poľsky: "Kościół Ewangelicko-Augsburski w Rzeczypospolitej Polskiej") je luteránska cirkev a s približne 61 tisíc členov najväčšia protestantská cirkev v Poľsku. 
ECAV v Poľskej republike za prameň viery považuje Bibliu zloženú zo Starého a Nového zákona a za jej správne vysvetlenie Augsburské vyznanie. Vierouku tvoria Symbolické knihy. Duchovný pri bohoslužbe nosí čierny talár a bielu kamžu. 
Sídlo cirkvi je vo Varšave. Cirkev sa skladá zo šiestich diecéz a 133 farností. Biskupom je od roku 2016 Jerzy Samiec. 
Pozri aj.
Luteránstvo (kresťanský smer)

</doc>
