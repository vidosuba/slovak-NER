<doc id="53616" title="Slovenská hláskovacia tabuľka" url="https://sk.wikipedia.org/wiki?curid=53616">
Slovenská hláskovacia tabuľka

Slovenská hláskovacia tabuľka je tabuľka, ktorá udáva pre jednotlivé znaky slovenskej abecedy ľahko zapamätateľné kódové slová (prevažne krstné mená a známe zemepisné pojmy) začínajúce týmito hláskami. Hláskovacie tabuľky písmen sú v zmysle STN 1690. Od 12.10.2017 sa v leteckej doprave ruší a namiesto nej ostáva v platnosti len medzinárodná hláskovacia tabuľka.
Hláskovacia tabuľka.
Ďalšie písmená.
Hláskovanie písmen s diakritickými znamienkami (dĺžňom, dvoma bodkami, vokáňom) sa robí ako pri hláskovaní písmená bez týchto znamienok. Ak je to nevyhnutné kvôli zrozumiteľnosti textu, použije sa pri hláskovaní písmen s diakritickými znamienkami slovný doplnok k hláskovaciemu slovu, napríklad: É - Emil s dĺžňom, Ä - Adam s dvoma bodkami, Ô - Oto s vokáňom.
Postup pri hláskovaní slova.
Príklad: "Wikipedia, hláskujem. Dvojité W, IVAN, KAROL, IVAN, PETER, EMIL, DÁVID, IVAN, ADAM. Wikipedia".

</doc>
<doc id="53632" title="Jarosław Kaczyński" url="https://sk.wikipedia.org/wiki?curid=53632">
Jarosław Kaczyński

Jarosław Aleksander Kaczyński (* 18. jún 1949, Varšava, Poľsko) je poľský právnik a politik, spoluzakladateľ (2001) a predseda (od roku 2003) konzervatívnej poľskej politickej strany Právo a Spravodlivosť ("Prawo i Sprawiedliwość"). 
Od júla 2006 do novembra 2007 bol 13. predsedom vlády Poľska. Jeho brat - dvojča - Lech Kaczyński bol do svojej tragickej smrti prezidentom Poľska.
Životopis.
Je syn Jadwigy Kaczyńskej a Rajmunda Kaczyńského. Študoval na Varšavskej univerzite, kde v roku 1971 získal na Fakulte práva a administrácie titul magistra a v roku 1976 na Ústave vedy o štáte a práve Poľskej akadémie vied titul doktora práv. V rokoch 1971–1976 bol zamestnaný ako vedecký pracovník na Ústave vedeckej politiky a vysokého školstva. V rokoch 1976–1981 pracoval ako odborný asistent pobočky Varšavskej univerzity v Białystoku.
Počas komunizmu bol aktivistom v protikomunistickej demokratickej opozícii a pracoval pre niekoľko opozičných organizácií vrátane Výboru robotníckej obrany, Výboru pre sociálnu sebaobranu a odborového zväzu Solidarita. 
Od 70. rokov se angažoval v činnosti opozície, spolupracoval s Výborom na ochranu robotníkov (KOR) a v 80. rokoch s Helsinským výborom. V 80. rokoch bol členom a poradcom podzemných orgánov nezávislých samosprávnych odborov Solidarita (NSZZ Solidarność), v roku 1980 bol tajomníkom výkonného výboru. V roku 1989 za Solidaritu vyjednával o menovaní vlády Tadeusza Mazowieckého.
V rokoch 1990–1991 pôsobil vo funkcii štátneho ministra, bol vedúcim Kancelárie prezidenta Lecha Wałęsu. Z tejto funkcie odišiel po konflikte s prezidentom.
V roku 2017, ho v "Politico" nazvali "de facto" vládcom a najvplyvnejším politikom v Poľsku.
LGBT.
21. septembra 2005 uviedol, že „homosexuáli by nemali byť izolovaní, nemali by však byť napríklad učiteľmi na školách. Aktívni homosexuáli určite nie, v žiadnom prípade“, ale že inak by homosexuáli nemali byť diskriminovaní.
Osobný život.
Nevlastní počítač, neovláda žiaden cudzí jazyk a prvý bankový účet si otvoril až v roku 2009. Nemá vodičský preukaz a do roboty prichádza okolo desiatej ráno. 

</doc>
<doc id="53666" title="Alexandr Grigorievič Lukašenko" url="https://sk.wikipedia.org/wiki?curid=53666">
Alexandr Grigorievič Lukašenko

Alexandr Grigorievič Lukašenko (, Aľaksandr Ryhoravič Lukašenka - "Аляксандр Рыгоравіч Лукашэнка"; * 30. august 1954) je od 20. júla 1994 prezidentom Bieloruska.
Biografia.
Roku 1975 absolvoval Učiteľský ústav v Mahiľove, roku 1985 Bieloruskú poľnohospodársku akadémiu v Horkach, získal diplom učiteľa dejepisu, spoločenských vied a ekonómie. V období 1975-1977 a 1980-1982 slúžil v Sovietskej armáde. Po absolvovaní vysokých škôl a službe v armáde bol riaditeľom kolchozu na východe Bieloruska. Roku 1991 sa postavil na stranu Janajeva a jeho pučistov proti Gorbačovovej politike, bol aj proti rozpadu ZSSR a vyhláseniu nezávislého Bieloruska v decembri toho istého roka. Od roku 1994 je bieloruským prezidentom. Väčšina svetových politikov ho považuje za „posledného európskeho diktátora“, politici SNŠ, vrátane Vladimira Putina však tento pohľad odmietajú a s Lukašenkom udržujú čulé diplomatické vzťahy. Lukašenko udržuje vzťahy aj s KĽDR, alebo v minulosti s Líbyou Muammara Kaddáfího a Irakom Sadáma Husajna.
V roku 1977 sa oženil s Galinou Rodionovnou Želnerovičovou. Majú synov Dmitrija a Viktora.
Rekreačne hráva hokej, podobne ako jeho syn Viktor..
Medzinárodne neuznaný Lukašenko.
Spojené štáty, Európska únia a viaceré krajiny EÚ neuznali Lukašenka za prezidenta Bieloruska pretože prezidentské voľby v auguste 2020 nemali demokratickú legitimitu. OBSE označila prezidentské voľby vo svojej správe za netransparentné, neslobodné a nespravodlivé a vyzvala na ich zopakovanie. Aj po týchto voľbách pokračovali v Bielorusku reťazové demonštrácie za odvolanie Lukašenka z funkcie prezidenta. V západných krajinách je Lukašenko označovaný za posledného európskeho diktátora. Lukašenko sa tiež podľa viacerých médií snaží prenasledovať nezávislých novinárov a médiá v Bielorusku pričom kriminalizuje novinárov, opozičných politikov a protestujúcich. 
Na základe rezolúcie Rady OSN pre ľudské práva odsudzujúcej porušovanie ľudských práv v Bielorusku ktorá bola prijatá v marci 2021 začne komisárka OSN pre ľudské práva Michelle Bacheletová s jej tímom vyšetrovať údajné porušovanie ľudských práv v Bielorusku v súvislosti s vlaňajšími prezidentskými voľbami. 
Vrcholní predstavitelia EÚ vyzvali 24. mája 2021 Bielorusko aby prepustili aktivistu, blogera a novinára Ramana Prataseviča a jeho partnerku Sofiu Sapegovú po tom, čo ich v nedeľu 23. mája 2021 zadržali na letisku v Minsku po odklonení civilného lietadla spoločnosti Ryanair. Toto zadržanie viacerí premiéri a prezidenti štátov EÚ označili za „únos“ a „štátom podporovaný terorizmus“ a obvinili z neho Lukašenkov režim na ktoý plánuju zaviesť ďalšie sankcie. 27. mája 2021 vyzvali na „okamžité a bezpodmienečné prepustenie“ bieloruského novinára Ramana Prataseviča a všetkých ďalších novinárov a politických väzňov zadržiavaných v Bielorusku Ministri zahraničných vecí zo skupiny krajín G7. 

</doc>
<doc id="53680" title="Dažďový les" url="https://sk.wikipedia.org/wiki?curid=53680">
Dažďový les

Dažďový les alebo dažďový prales je označenie pre listnaté lesy (prakticky ide vždy o vždy zelené dažďové lesy), v ktorých nie je obdobie sucha, a ktoré rastú v tepelne priaznivých podmienkach, konkrétne v tropickom (tropický dažďový les/dažďový tropický les), subtropickom (subtropický dažďový les/dažďový subtropický les) alebo čiastočne aj v miernom pásme (dažďový les mierneho pásma).
Výskyt.
Charakteristické sú porasty stromov machmi a lišajníkmi a na zemi rast papradí.
Tropický dažďový prales.
Tropický dažďový prales je veľmi bohatý na druhy – obsahuje až vyše 100 druhov stromov na hektár. V tropickom dažďovom lese žije najmenej 50 % všetkých druhov živočíchov a zvierat Zeme, pričom ani zďaleka ešte nie sú všetky známe a každý deň v dôsledku ničenia týchto lesov mnohé druhy vyhynú.
Tropický dažďový prales sa nachádza prevažne v rozvojových krajinách. V roku 1990 pokrýval asi 7 miliónov km2 povrchu Zeme, pričom rovnaké množstvo bolo zničené počas predchádzajúcich 30 rokov. 
Má zo všetkých ekosystémov najväčšiu biomasu. 
Veľkým ekologickým problémom je prudké znižovanie plochy týchto lesov z ekonomických dôvodov. Má to vplyv na atmosférickú cirkuláciu kyslíka, ohrozuje to takmer všetky svetové živočíšne a rastlinné druhy, spôsobuje eróziu pôdy a podobne.
Vodstvo.
V dažďových pralesoch majú rieky vždy veľa vody. Tečú tam najvodnatejšie rieky na Zemi – Amazonka, Kongo. Majú kalnú vodu. Vytvárajú v nej zásoby vody, suroviny dnes ešte nedocenenej hodnoty. Len Amazonský dažďový prales produkuje okolo 20 % všetkého kyslíka, ktorý vzniká na Zemi.
Rastlinstvo.
Rastie v poschodiach až do výšky 70 metrov. Je veľmi pestré a husté. Je tam najväčší počet rastlín a živočíchov na Zemi, mnohé z nich človek ešte neobjavil.Rastú tam aj popínavé rastliny, ktoré nesú názov liany.
Obyvateľstvo.
Do tejto oblasti už prenikla moderná civilizácia. Pestuje sa tu palma kokosová, banánovník, kávovník, olivovník, cukrová trstina, ryža a iné. Ťaží sa tu mahagón. Lokálne tu však stále žijú kmene, ktoré neudržiavajú trvalé styky s vonkajším svetom. Zriedkavo sa nájdu aj také, ktoré nepoznajú modernú civilizáciu vôbec. Nie je zriedkavosťou, že ich príslušníci žijú na úrovni pravekých ľudí, nepoužívajú kovy, žijú v rodovom zriadení a živia sa ako lovci a zberači.

</doc>
<doc id="53702" title="Slovesný vid" url="https://sk.wikipedia.org/wiki?curid=53702">
Slovesný vid

Slovesný vid alebo aspekt je označenie pre opozíciu dokonavosti (ohraničenosť deja)/nedokonavosti (neohraničenosť deja), prípadne aj opozíciu príznakovej násobnosti/nenásobnosti, slovesného deja najmä v slovanských jazykoch. 
Podstata a charakterizácia vidu je predmetom početných lingvistických sporov. V súčasnosti sa pokladá za gramatickú alebo gramaticko-lexikálnu kategóriu. Je tiež sporné, nakoľko je pojem „vid“ použiteľný na podobné javy v románskych a mnohých iných jazykoch.
Slovesný vid je predmetom aspektológie.
V prípade dokonavosti hovoríme (prinajmenšom v slovanských jazykoch) o dokonavom vide (aspekte) alebo perfektívnom vide (aspekte) a príslušné sloveso sa nazýva dokonavé sloveso alebo perfektívum alebo perfektívne sloveso; v prípade nedokonavosti hovoríme o nedokonavom vide (aspekte) alebo imperfektívnom vide (aspekte) a príslušné sloveso sa nazýva nedokonavé sloveso alebo imperfektívum alebo imperfektívne sloveso; v prípade slovies, ktoré môžu byť podľa kontextu dokonavé alebo nedokonavé hovoríme o obojvidových slovesách. Príklad: 
V slovanských jazykoch (napríklad v slovenčine) obyčajne sloveso v dokonavom vide a sloveso v nedokonavom vide formálne považujeme za dve slovesá (nie za dva „varianty“ toho istého slovesa).
Nedokonavý vid.
Nedokonavý vid je vyjadrenie (jednak v minulosti, prítomnosti alebo budúcnosti a jednak na začiatku alebo na konci) neohraničeného, teda prebiehajúceho, deja. Dej na konci neohraničený sa označuje aj ako neukončený.
Príklady sú písať, prepisovať, nakupovať, robiť, bežať.
Budúci čas sa v slovenčine pri nedokonavých slovesách zväčša tvorí zloženým slovesným tvarom (budem pracovať, budem prepisovať).
Dokonavý vid.
Dokonavý vid je vyjadrenie (jednak v minulosti alebo budúcnosti a jednak na začiatku alebo na konci) ohraničeného, teda neprebiehajúceho, deja. Dej na konci ohraničený sa označuje aj ako ukončený. Slovesá na roz- (rozbehnúť sa) sú príklady deja ohraničeného na začiatku.
Príklady sú dopísať, rozpísať, prepísať, nakúpiť, urobiť, rozbehnúť sa.
Budúci čas sa v slovenčine pri dokonavých slovesách tvorí jednoduchým slovesným tvarom (odpíšem, prepracujem, zakryjem). Dokonavé slovesá nemajú prítomný čas (napr. prečítať: prečítal som - min.č., prečítam - bud.č.).

</doc>
<doc id="53757" title="Destilácia (chémia)" url="https://sk.wikipedia.org/wiki?curid=53757">
Destilácia (chémia)

Destilácia je fyzikálna metóda na oddeľovanie látok z kvapalných zmesí na základe ich charakteristických teplôt varu (napr. výroba destilovanej vody, výroba benzínu). Využíva fakt, že pri zmesi látok (s výnimkou azeotropických zmesí) je zloženie pár nad kvapalinou iné ako zloženie kvapalnej fázy.
Zmes látok sa zahrieva, kým nedosiahne želanú teplotu, pri ktorej dochádza k varu a k odparovaniu oddeľovanej látky. Pary oddeľovanej látky sa odvádzajú od kvapalnej zmesi do chladiča, kde dochádza ku kondenzácii pár na kvapalné skupenstvo. Oddeľovaná látka sa potom zachytáva v kvapalnej podobe ("kondenzát", "destilát"). Keďže teplota varu látky stúpa so stúpajúcim tlakom, môžeme znížením tlaku destilovať tú istú zmes pri nižších teplotách (destilácia za zníženého tlaku), čo umožňuje destilovať látky, ktoré by sa pri vyšších teplotách rozkladali.
Ak sa teplota zmesi postupne zvyšuje a pri rôznych teplotách sa zachytávajú rôzne súčasti ("frakcie") z jednej zmesi, hovoríme o frakčnej destilácii.
Pokiaľ je destilát nedostatočne čistý a obsahuje viac vyššievrúcej zložky ako je prípustné, je možné ho prečistiť opakovanou destiláciou. Rovnaký efekt viacnásobnej destilácie je možné dosiahnúť zaradením rektifikačnej kolóny do destilačnej aparatúry. Časť pár vydestilovanej zmesi nie je odvedená do chladiča, ale po skondenzovaní spätne prúdi rektifikačnou kolónou do destilačnej banky (spätný tok). Tieto skondenzované pary sa pri spätnom toku stretávajú s hore vystupujúcimi parami. Pri tomto stretnutí sa hore vystupujúce pary obohacujú o nižšievrúcu zložku a zostupujúci kondenzát sa obohacuje o vyššievrúcu zložku. 
V priemysle sa destilácia používa napríklad pri výrobe etanolu alebo pri separácii jednotlivých zložiek ropy.

</doc>
<doc id="53795" title="Zoznam hudobných článkov/3" url="https://sk.wikipedia.org/wiki?curid=53795">
Zoznam hudobných článkov/3

Tento index bol automaticky vygenerovaný podľa tejto . Obsahuje 12 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
3.
3 Doors Down · 3 štyry · 3 x 4 =13
3..
3. symfónia (Brahms) · 3. symfónia (Čajkovskij) · 3. symfónia (Górecki) · 3. symfónia (Saint-Saëns)
30.
30 Seconds to Mars
31.
311 (skupina)
33.
33 (album)
3m.
3mená 4písmená
3o.
3OH!3

</doc>
<doc id="54273" title="Streptomycín" url="https://sk.wikipedia.org/wiki?curid=54273">
Streptomycín

Streptomycín je antibiotikum patriace do skupiny aminoglykosidov. Známy je najmä tým, že bol prvým účinným liekom proti tuberkulóze. Je produktom baktérie "Streptomyces griseus". 
Mechanizmus účinku.
Streptomycín zastavuje rast baktérií blokovaním proteosyntézy. Viaže sa na 30S podjednotku bakteriálnych ribozómov a bráni tak iniciácii syntézy bielkovinových reťazcov. Ribozómy ľudských buniek majú odlišnú štruktúru a streptomycín ich neovplyvňuje, môže však pôsobiť ototoxicky.
Spôsob užitia.
Streptomycín sa nedá užiť perorálne (vo forme tabliet), musí sa podať priamo do organizmu vo forme vnútrosvalovej injekcie.

</doc>
<doc id="54290" title="Moravsko-panónske legendy" url="https://sk.wikipedia.org/wiki?curid=54290">
Moravsko-panónske legendy

Moravsko-panónske legendy (iné názvy: Panónsko-moravské legendy, Panónske legendy, Životy, Žitija, Životy Konštantína-Cyrila a Metoda, lat. "Vitae") je súhrnné označenie staroslovienskych písomných pamiatok:
Patria k základným zdrojom informácii o začiatkoch rozvoja kresťanstva u nás a o dejinách Veľkej Moravy: „Oba slovanské Životy sú mimoriadne dôležitý a skutočne jedinečný prameň pre naše dejiny v IX. storočí a pre cyrilomedodskú misiu a dedičstvo vôbec“. Ich hodnovernosť ako zdrojov bola dokázaná.
Oba texty sú zo štylistického hľadiska rozdielne (je aj pravdepodobné že nemajú rovnakého autora), ale úzko súvisia vecne (t.j. látkou a kompozične): Život Metodov totiž vynecháva alebo len stručne spomína udalosti, ktoré podrobne rozoberá Život Konštantínov a opačne (Život Metodov predovšetkým obsahuje aj udalosti medzi Konštantínovovou a Metodovou smrťou). Pre tento vecný súvis sa tieto samostatné texty zvyknú v odbornej literatúre preberať spoločne pod názvom Moravsko-panónske legendy (a podobne).
Oba sú pôvodné diela, ktoré sú napísané podľa zákonitostí byzantskej hagiografie, vysoká je ich jazyková a kompozičná hodnota, „Vysokú literárnu hodnotu a umelecké majstrovstvo uznali všetci skúmatelia týchto pamiatok.“, podobne: „…sú aj svedectvom na svoju dobe veľmi vyspelého kultúrneho prostredia, z ktorého vznikli.“ Moravsko-panónske legendy predstavujú pokračovanie literárnej činnosti Konštantína a Metoda a aj jej vrchol. Oba životy vyzdvihujú a zdôrazňujú potrebu vzdelanosti. Týmto sa odlišujú od diel podobného zamerania či už zo Západu alebo Východu.
Niektorí autori však upozorňujú, že výraz „legendy“ na označenie týchto textov nie je správny, lebo nevystihuje ich skutočný charakter.
Ďalšie podrobnosti pozri v príslušných dvoch článkoch.

</doc>
<doc id="54346" title="Industriae tuae" url="https://sk.wikipedia.org/wiki?curid=54346">
Industriae tuae

Industriae tuae (iné názvy: Industria tuae, Dilecto filio Sfentepulcho glorioso comiti; po slovensky: "Tvojej horlivosti", "Bedlivosti tvojej"; názov sú prvé zachované slová textu listu) je pápežský list (bula) pápeža Jána VIII. z júna 880, ktorý pápež poslal kniežaťu Svätoplukovi ako reakciu na veľkomoravskú delegáciu (Semižizeň, sv. Metod, Viching a iní) do Ríma. Je to najvýznamnejšia písomnosť toho obdobia, pretože v nej pápež Svätopluka kladie na roveň ostatných kresťanských (najmä teda franských) panovníkov Európy. 
Pápež oslovením „Milovanému synovi Svätoplukovi, slávnemu vladárovi/druhovi (comes)“ pozdvihol Svätopluka medzi najvyšších panovníkov kresťanskej Európy. Podobné oslovenia dostávali viacerí franskí panovníci, napr. Karolman.
Originálny text buly sa nezachoval. Jej opis je obsiahnutý v kódexe z Monte Cassina z 11. storočia vo Vatikánskom apoštolskom archíve (do jesene 2019: Vatikánsky tajný archív).
V tomto liste pápež:

</doc>
<doc id="54357" title="Ján Severini" url="https://sk.wikipedia.org/wiki?curid=54357">
Ján Severini

Ján Severini (* 23. jún 1716, Dolná Strehová – † 20. jún 1789, Banská Štiavnica) bol slovenský učiteľ, autor prác z dejín Uhorska, autor prvej zoologickej učebnice v Uhorsku, v ktorej uviedol aj slovenské názvy živočíchov.
Životopis.
Študoval na gymnáziu v Banskej Bystrici (17401741), v Šoproni, v Bratislave, na univerzite v Tübingene, v Göttingene, v Halle, v Lipsku a i. Vychovávateľ v Bratislave, 17551789 rektor gymnázia v Banskej Štiavnici, povzniesol ho na vysokú úroveň, študoval a vyučoval spoločenské a prírodné vedy. Autor prvej uhorskej stredoškolskej učebnice zoológie, učebnice rétoriky, uhorských dejín od najstarších čias, i učebnice historickej geografie a svetových dejín. Napísal Historickú rozpravu o starých obyvateľoch preddunajského Uhorska. V ďalšej práci pertraktoval o.i. slovanskosť starej Panónie.

</doc>
<doc id="54584" title="Weimarská republika" url="https://sk.wikipedia.org/wiki?curid=54584">
Weimarská republika

Weimarská republika je označenie pre historické štádium Nemecka po páde monarchií v Nemecku v roku 1918 až do nástupu nacistov k moci v roku 1933. Napriek tomu, že oficiálny názov Nemecka aj naďalej znel Nemecká ríša ("Deutsches Reich"), išlo o úplne republikánsky spolkový štátny útvar s demokratickou spolkovou ústavou, prijatou v roku 1919 vo Weimare, kde sa po januárových voľbách roku 1919 zišiel 6. februára toho roku prvý skutočne demokraticky zvolený parlament v nemeckej histórii. Od tohto mesta je tiež odvodené označenie pre toto obdobie. Metropolou Nemecka však zostal aj naďalej Berlín. Hlavou štátu bol ríšsky prezident. Na čele legislatívy stál dvojkomorový parlament ("Národné zhromaždenie") skladajúce sa z ríšskeho snemu a ríšskej rady. Na čele exekutívy stála ríšska vláda, vedená ríšskym kancelárom, ktorého vymenoval ríšsky prezident.
Dôsledky porážky Nemecka v prvej svetovej vojne.
28. júna 1919 podpísali zástupcovia weimarskej republiky v Paríži Versaillskú zmluvu. Podľa mierovej zmluvy bolo Francúzsku navrátené Alsasko-Lotrinsko (); Belgicku postúpené územie Moresnetu a po plebiscite aj Eupen a Malmédy (celkovo ); Poľsku väčšina Poznaňska a Západného Pruska, časť Sliezska a nepatrná časť Východného Pruska (celkovo ); Česko-Slovensku Hlučínsko (); Gdansk s okolím () bol premenený na nezávislé Slobodné mesto Gdansk pod patronátom Spoločnosti národov; severná časť Východného Pruska, Klajpeda s okolím () sa stala autonómnou časťou Litvy. Neskôr došlo aj k úprave hraníc s Dánskom, ktoré získalo po plebiscite severnú časť Šlezvicka (moderný dánsky okres Južné Jutsko), celkovo . Sársko o rozlohe bolo na 15 rokov odovzdané do správy Spoločnosti národov a výnosy jeho baní postúpené Francúzsku. Porýnie bolo demilitarizované a dočasne okupované víťaznými štátmi. Súčasne Nemecko stratilo všetky svoje kolónie. Územie Nemecka sa tak zmenšilo o na a navyše bolo postihnuté mimoriadne ťaživými vojnovými reparáciami.
Územné členenie.
Územie weimarskej republiky bolo spolkovým štátom, zloženým zo začiatku zo všetkých pôvodných spolkových krajín predchádzajúceho Nemeckého cisárstva, ktoré sa stali republikami s nemeckým označením "Slobodný štát" ("Freistaat"), prípadne "Ľudový štát" ("Volksstaat"), či "Slobodný ľudový štát" ("Freie Volksstaat"). Neskôr došlo ku zmenšeniu počtu spolkových krajín.
Spolkové krajiny weimarskej republiky v rokoch 1920 – 1933.
S výnimkou Durínska, ktoré vzniklo až 1. mája 1920, Gothy a Koburgu (tieto dva štáty existovali v rokoch 1918 – 1920), existovali všetky tieto štáty už pred rokom 1918. Údaje k tabuľke zodpovedajú obdobiu od 1. mája 1929, kedy bol Slobodný štát Valdek začlenený do Slobodného štátu Pruska. Sársko ktoré vzniklo roku 1919 vyčlenením častí území Bavorska a Pruska, bolo spravované Spoločnosťou národov a nemalo postavenie spolkovej krajiny Nemecka, aj keď malo vlastný krajinský snem (tu nazývaný "krajinská rada").
Údaje o Slobodnom štáte Valdeku pripojenom k Prusku v dvoch fázach.
Tento spolkový štát sa stal súčasťou Pruska 1. mája 1929
Spolkové krajiny weimarskej republiky existujúce iba do 3. apríla 1919.
Zlúčením týchto štátov vznikol 4. apríla 1919 Ľudový štát Reuss
Spolkové krajiny weimarskej republiky existujúce iba do roku 1920.
Zlúčením šiestich z nich vznikla 1. mája 1920 Krajina Durínsko, zatiaľčo 
Slobodný štát Koburg sa stal 1. júla 1920 súčasťou 
Bavorska.

</doc>
<doc id="54777" title="Výhrevnosť" url="https://sk.wikipedia.org/wiki?curid=54777">
Výhrevnosť

Výhrevnosť je veličina udávajúca aké množstvo tepla sa uvoľní spálením jednotkového množstva látky alebo zmesi. Výhrevnosť patrí medzi základné fyzikálne parametre palív.
Jednotkou výhrevnosti je podiel energie a množstva. Podľa druhu posudzovanej zmesi môže byť výhrevnosť udávaná v:
Výhrevnosť sa zväčša určuje pomocou kalorimetra.
Horná a dolná výhrevnosť paliva.
Horná výhrevnosť - Hs (iné názvy: hrubá výhrevnosť, spaľovacie teplo, nevhodne: "spalné teplo"; iná značka: Qv) je výhrevnosť ktorá zahŕňa uvoľnenú energiu z paliva pri spaľovaní v adiabatických podmienkach pri tlaku 101,325 kPa za predpokladu, že sa výsledné produkty spaľovania ochladia na teplotu, akú mali pred spálením a voda obsiahnutá v spalinách je v kvapalnom stave.
Dolná výhrevnosť - Hi (iné názvy: čistá výhrevnosť, výhrevnosť v užšom zmysle; iná značka: Qn) je výhrevnosť ktorá zahŕňa uvoľnenú energiu z paliva pri spaľovaní v adiabatických podmienkach pri tlaku 101,325 kPa za predpokladu, že sa výsledné produkty spaľovania ochladia na teplotu, akú mali pred spálením ale vodná para obsiahnutá v spalinách je v plynnom stave.
Dolná výhrevnosť je teda znížená o energiu potrebnú na odparenie vody, ktorá je produktom spaľovania. Táto energia (výparné teplo vody) má hodnotu 2,5 MJ na každý kilogram vody v spalinách.
Spaľovanie v reálnych technických aplikáciách prebieha vždy za vysokých teplôt, s výstupnými produktmi v plynnej fáze. Ak technické zariadenie nie je vybavené kondenzačným systémom, rozdiel energií medzi dolnou a hornou výhrevnosťou zostáva v odchádzajúcich spalinách. Preto má pri porovnávaní palív väčší význam dolná výhrevnosť.
Rozdiel vo výhrevnostiach môže byť významý (aj viac ako 10 %) v závislosti od množstva vodíka v palive.
Porovnanie výhrevnosti vybraných palív.
Porovnanie dolnej výhrevnosti vybraných pevných a kvapalných palív:
Porovnanie dolnej výhrevnosti vybraných plynných palív:
Výhrevnosť zmesi.
Pre posudzovanie objemových výkonov tepelných strojov, nie je podstatná výhrevnosť použitého paliva, ale výhrevnosť pracovnej zmesi. Výhrevnosť zmesi je možné určiť zo vzťahu:
Hz = formula_1     pre λ &gt;=1
Hz = formula_2     pre λ &lt;1

</doc>
<doc id="56137" title="Kronika Jána z Turca" url="https://sk.wikipedia.org/wiki?curid=56137">
Kronika Jána z Turca

Kronika Jána z Turca alebo Uhorská kronika Jána z Turca alebo Kronika Uhrov (lat. "Chronica Hungarorum") je kronika, ktorá vyšla prvýkrát 20. marca 1488 v Brne (po troch mesiacov vyšla znovu tlačou E. Ratdolta v Augsburgu), a ktorej autorom bol prvý známy laický spisovateľ v Uhorsku, Ján z Turca.
V roku 1488 vyšla v Brne (marec) a v Augsburgu (jún), v nasledujúcich desaťročiach vo Frankfurte, Viedni, Trnave a Budapešti. Jednu z verzií vlastní Matica slovenská. 
Štruktúra kroniky.
Prvú časť napísal úpravou básní benátskeho básnika Lorenzo de Monacis. Opisuje vládu Karola II. Malého v Uhorsku. Napísal ju z popudu svojho nadriadeného Štefana z Haserhagu, generálneho notára kráľovského dvora, a možno aj Tomáša Drágiho, krajinského sudcu. Fyzicky je táto časť pripojená za časťou c. druhej časti.
Druhú časť napísal v roku 1486. Opisuje činy uhorských kráľov do čias vlády Ľudovíta Veľkého. Táto časť pozostáva z troch podčastí:
Tretiu časť o udalostiach od smrti Karola II. Malého (1386) do dobytia Viedne a Viedenského Nového Mesta Matejom Korvínom v auguste 1487 sa považuje za Jánovu vlastnú tvorbu. Napísal ju na začiatku roka 1487. Je inšpirovaná historicko-geografickým lexikónom Cosmographia od Eneáša Silvia Piccolomiho, ako aj zachovanými diplomatickými dokumentmi a listami. Údaje z Cosmographie vyberal veľmi jednostranne a povrchne.
Charakteristika diela.
Ján z Turca, ako vyplýva z jeho vlastných slov v úvode diela, nemal v úmysle byť historiografom. A kronika naozaj obsahuje veľa chýb, vynechaní dôležitých udalostí, príliš sa opiera o ústnu tradíciu, ľudové piesne a anekdoty, a spomína príliš veľa „zázračných“ udalostí a zázrakov. Osud a šťastena hrajú významnú úlohu v opisovanom dejinnom procese. Autor je tiež presvedčený o blízkom vzťahu medzi ľudským šťastím, historickými udalosťami a pohybom nebeských telies. Značnú pozornosť venuje aj zobrazuje pocitov historických postáv. Veľa vysvetlení hľadal v morálnom imperatíve. Má tiež jasnú tendenciu idealizovať Attilu a Mateja Korvína a znižovať význam kráľovien na uhorskom tróne.

</doc>
<doc id="56959" title="Regulárny výraz" url="https://sk.wikipedia.org/wiki?curid=56959">
Regulárny výraz

Regulárny výraz (skrátene aj regexp alebo regex) je textový reťazec, ktorý opisuje alebo pasuje na množinu reťazcov, na základe určitých syntaktických pravidiel. Regulárne výrazy sú používané v mnohých textových editoroch a utilitách na hľadanie a manipuláciu s textom podľa určitých vzorov. Mnoho programovacích jazykov podporuje regulárne výrazy na prácu s reťazcami. Napríklad Perl a Tcl majú zabudovanú silnú podporu pre regulárne výrazy priamo v svojej syntaxi. Množstvo utilít (vrátane editora sed a filtra grep) poskytovaných distribúciami Unixu patrilo medzi prvé, ktoré spopularizovali koncept regulárnych výrazov.
Využitie.
Najčastejšie využitie je:
Definované triedy alebo množiny znakov.
Pre zjednodušené zadávanie regulárnych výrazov v nich existujú aj definované aj tzv. triedy alebo množiny znakov. V nasledujúcej tabuľke je ich základný zoznam a stručný popis.
Použitie.
Keď hľadáme nejaké slovo ale nepoznáme jeho presné znenie.
Jednoduchý príklad:
Hľadáme slovo "Bill" ale nevieme či má 2 "l" alebo 2 "i". Regulárny výraz v takom prípade je: "Bii?ll?". Tento výraz nájde "Bill", "Biil", "Bil" a "Biill". Znamienko ? znamená „prave jeden výskyt alebo ziaden“.

</doc>
<doc id="57806" title="Milan Pišút" url="https://sk.wikipedia.org/wiki?curid=57806">
Milan Pišút

Milan Pišút (pseudonym: "Hájezor, Milan") (* 16. február 1908, Liptovský Mikuláš – † 8. máj 1984, Bratislava) bol slovenský literárny historik a kritik, profesor dejín slovenskej literatúry na Filozofickej fakulte UK v Bratislave. Účastník SNP, v roku 19451948 poslanec Demokratickej strany. Venoval sa slovenskému národnému obrodeniu a literárnemu romantizmu.
Jeho otec Ján Pišút, matka Mária rod. Palumbiniová, manželka Milada rod. Lašeková.
Životopis.
Študoval na gymnáziu v Liptovskom Mikuláši, po maturite (1926) na Filozofickej fakulte UK v Bratislave. PhDr.(1931). Profesor na gymnáziu v Bratislave, dnešná Gamča(19321935), na akademickom gymnáziu v Prahe (19351937), docent UK pre dejiny slovenskej a českej literatúry. Aktívny účastník SNP, pracovník Povereníctva školstva v Banskej Bystrici (1944), poslanec za Demokratickú stranu (19451948). V roku 19481977 profesor dejín slovenskej literatúry a literárnej vedy Filozofickej fakulty UK v Bratislave. Na výskum dejín slovenskej literatúry sa orientoval už ako študent, neskôr ako stredoškolský profesor sa zapojil do práce literárnovednej sekcie Učenej spoločnosti Šafárikovej, ktorá sa venovala výskumu dejín a kultúry Slovenska. V literárnohistorickom výskume sa sústreďoval rozboru diel slovensého a českého romantizmu (J. Kráľa, J. M. Hurbana, Ľ. Štúra, J. Bottu a i.). Venoval pozornosť reprezentantom českej literatúry (J. Dobrovodský, K. H. Mácha, A. Jirásek, P. Bezruč a i.). Z inonárodných literatúr si všímal najmä ruskú literatúru (F. M. Dostojevskij, M. Gorkij, L. N. Tolstoj a i.). Autor stredoškolských učebníc a vysokoškolských skrípt, biografických portrétov, literárnokritických štúdií, recenzií a statí o estetických a filozofických problémoch slovenčiny. Člen vedeckých a kultúrnych spoločností, vedec. kolégia SAV. Od roku 1967 predseda Slovenskej literárnovednej spoločnosti.

</doc>
<doc id="57827" title="Richard Marsina" url="https://sk.wikipedia.org/wiki?curid=57827">
Richard Marsina

Dr. h. c. univ. prof. PhDr. Richard Marsina, DrSc. (* 4. máj 1923, Šahy† 25. marec 2021, Bratislava) bol slovenský historik, archivár, špičkový znalec slovenského a uhorského stredoveku, najmä listinného materiálu, zostavovateľ "".
Od roku 1960 pracoval v HÚ SAV. Venoval sa kritickému vydávaniu stredovekých prameňov, ktoré boli v dvoch zväzkoch vydané pod názvom "", v ktorých editoval dokumenty vydané do roku 1260 v plnom znení s kritickým (vedeckým) aparátom. K tomu publikoval dva zväzky príslušných komentárov (štúdií). O jeho mimoriadnej erudícii svedčí aj to, že spracoval slovacikálny materiál z celouhorského hľadiska – porovnával (hodnotil) celouhorský listinný materiál, a tak sa mu podarilo upresniť kvalifikáciu jednotlivých listín k územiu Slovenska. Po prvýkrát určil niektoré listiny ako falošné, alebo naopak ako pravé. V rokoch 19611969 bol vedúcim výskumného pracoviska SAV v Budapešti.
Ako archivár pracoval dlhé roky v Archíve mesta Bratislavy, Pôdohospodárskom archíve a Štátnom ústrednom archíve v Bratislave (dnes Slovenský národný archív), potom ako vedecký pracovník v Historickom ústave Slovenskej akadémie vied v Bratislave. Bol pedagógom na Katedre histórie Filozofickej fakulty Trnavskej univerzity. Dosiahol na nej hodnosť docenta a profesora a Prešovská univerzita mu udelila aj titul Doctor honoris causa. Zaoberal sa diplomatikou, dejinami miest a stredovekými dejinami Slovenska i Uhorska.
Po novembri 1989 sa mu dostalo satisfakcie. Bolo to pohnuté obdobie, keď ľudia hľadali pravdu o „svojich“ dejinách. Vtedy stál Richard Marsina dlhší čas na čele Slovenskej historickej spoločnosti, viedol aj sekciu dejín miest. Zároveň sa angažoval pri zakladaní Historického odboru Matice slovenskej (v roku 1997 vznikol Slovenský historický ústav MS). Po vzniku samostatného Slovenska v roku 1993 sa podieľal na posilňovaní historického povedomia Slovákov ako štátotvorného národa.  Mohol slobodne uplatniť národný a religiózny moment. Ani v jednej jeho práci však nenájdeme nejakú zaujatosť voči iným národom. Azda aj preto bol v rokoch 19601965 a potom 19711982 tajomníkom Československo-maďarskej zmiešanej historickej komisie.
Profesor Marsina patril medzi zakladateľov modernej slovenskej historiografie, archívnictva a pomocných vied historických. Bol autorom najzákladnejších syntetických dejín Slovenska v stredoveku, ako aj edícií prameňov k nim. Prezident Slovenskej republiky udelil prof. R. Marsinovi štátne vyznamenanie Slovenskej republiky Pribinov kríž III. triedy za celoživotné dielo v oblasti modernej slovenskej historiografie, archívnictva a pomocných vied historických. Matica slovenská ocenila R. Marsinu pamätnou medailou MS sv. Cyrila a Metoda, Historický odbor MS mu udelil Cenu Daniela Rapanta.
Richard Marsina je pochovaný na cintoríne Slávičie údolie v Bratislave.
Dielo.
Knižné publikácie:

</doc>
<doc id="57831" title="Ľudovít Haraksim" url="https://sk.wikipedia.org/wiki?curid=57831">
Ľudovít Haraksim

PhDr. Ľudovít Haraksim, CSc. (* 1. august 1928, Užhorod † 18. november 2008, Bratislava) bol slovenský historik. Je považovaný za jedného z najväčších znalcov dejín Rusínov na Slovensku. 
Životopis.
Narodil sa v Užhorode (Podkarpatská Rus dnes Zakarpatská oblasť na Ukrajine), kde jeho otec pochádzajúci z Vyšnej Jablonky pracoval na stavbe železnice. Vyštudoval Filozofickú fakultu UK v Bratislave. Pracoval v Ústave dejín európskych socialistických krajín SAV. Od roku 1970 pracoval v Historickom ústave SAV, po čistkách v roku 1971 v Slovenskom národnom múzeu v Bratislave. Venoval sa problematike medzislovanských vzťahov v prvej polovici 19. storočia, a národnostným pomerom v Uhorsku v 19. storočí.
Pôsobil ako podpredseda Slovenskej historickej spoločnosti, člen Rady vlády SR pre národnosti, člen Kolégia ministra kultúry SR a člen Slovenského helsinského výboru.
V roku 1994 mu Matica slovenská udelila Cenu Daniela Rapanta.

</doc>
<doc id="57843" title="Ľubomír Lipták" url="https://sk.wikipedia.org/wiki?curid=57843">
Ľubomír Lipták

PhDr. Ľubomír Lipták, DrSc. (* 26. apríl 1930, Melčice – † 20. október 2003, Bratislava) bol slovenský historik. Študoval na fakulte žurnalistiky Vysokej škole politickej v Prahe, v rokoch 19521969 pracoval v HÚ SAV. Od roku 1970 zákaz publikovania, do roku 1990 Slovenské národné múzeum, publikoval pod pseudonymom Ján Michalec. Po roku 1989 sa vrátil do HÚ SAV, bol šéfredaktorom Historického časopisu.
Ocenenia.
V roku 2000 mu prezident Rudolf Schuster prepožičal štátne vyznamenanie Rad Ľudovíta Štúra II. triedy.

</doc>
<doc id="57850" title="Matúš Kučera" url="https://sk.wikipedia.org/wiki?curid=57850">
Matúš Kučera

Prof. PhDr. Matúš Kučera, DrSc. (* 28. október 1932, Mojtín) je slovenský historik, odborník na stredoveké dejiny, spisovateľ a vysokoškolský pedagóg. 
Študoval na gymnáziu piaristov v Trenčíne, krátko na gymnáziu v Nitre a v roku 1951 maturoval na Štátnom gymnáziu v Trenčíne. Po štúdiách v Prahe a Bratislave prednášal na FiF UK slovenské dejiny. V roku 1989 zriadil katedru slovenských dejín a stal sa jej vedúcim.
V rokoch 1992 – 1993 bol ministrom školstva Slovenska za HZDS, v rokoch 1993 – 1998 veľvyslancom Slovenska v Chorvátsku, v rokoch 1997 – 1998 v Bosne a Hercegovine. V roku 2000 bol zvolený za generálneho riaditeľa Slovenského národného múzea, neskôr, až do roku 2008 pôsobil ako profesor histórie na Univerzite sv. Cyrila a Metoda v Trnave. V roku 2010 patril medzi ľudí presadzujúcich zachovanie jazdeckej sochy Svätopluka I. na nádvorí Bratislavského hradu. 
Dielo.
Knižné publikácie:

</doc>
<doc id="57852" title="Ján Smolec" url="https://sk.wikipedia.org/wiki?curid=57852">
Ján Smolec

Ján Smolec (* 10. jún 1932, Blay, Francúzsko) je slovenský novinár, reportér, spisovateľ, bývalý poslanec Federálneho zhromaždenia ČSFR a bývalý poslanec NR SR. 
Životopis.
Narodil sa v roku 1932 v Blay vo Francúzsku v rodine slovenského baníka Tomáša, ktorý tam pracoval až do roku 1935. Otec aj s matkou Annou pochádzali z obce Pohronská Polhora, do ktorej sa vrátili ešte pred 2. svetovou vojnou.
Od roku 1935 vyrastal v Pohronskej Polhore. Vyučil sa a pracoval vo firme Baťa. Absolvoval Vysokú školu stranícku v Prahe. Po druhej svetovej vojne sa ako mnohí iní mladí ľudia nadchol pre myšlienky socializmu. V rokoch 1956 – 1969 bol redaktorom denníka Smena. Do roku 1968 bol predsedom ZO (závodná organizácia) KSS v jej redakcii. Po okupácii Československa vojskami Varšavskej zmluvy v roku 1968 na stránkach denníka Smena verejne kritizoval tento nelegitímny medzinárodný akt. Patril medzi prvých novinárov, spolu s Jánom Čomajom a Milanom Várošom, ktorí nemohli vykonávať svoje povolanie. Po nútenom odchode z redakcie pracoval na viacerých miestach. V rokoch 1980 – 1982 postgraduálne študoval na Vysokej škole ekonomickej hospodársku propagáciu. Ján Smolec sa po novembri 1989 stal riaditeľom vydavateľstva Tatrapress a vytvoril v ňom edíciu "Svedectvá". Začali v nej vychádzať knižky o utajovaných slovenských osobnostiach a období, ktoré malo navždy zostať pred verejnosťou tabu. Po novembri 1989 člen Slovenského zväzu novinárov, ktorý sa neskôr zmenil na Syndikát slovenských novinárov. Avšak nebol spokojný s tým, že vedenie syndikátu vôbec neprejavovalo ani najmenší záujem o národné a emancipačné záujmy Slovenska. Preto spolu s R. Kaliským, D. Slobodníkom, D. Machalom, J. Ferkom, P. Štrelingerom, G. Zelenanyom a mnohými ďalšími založili klub novinárov "Za pravdivý obraz Slovenska". Neskôr sa klub stal základom novej novinárskej organizácie – Združenia slovenských novinárov.
V roku 1992 bol zvolený za poslanca Snemovne národov Federálneho zhromaždenia za HZDS. Ako poslanec zahlasoval spolu so 45 slovenskými poslancami Snemovne národov a 30 poslancami slovenskej časti Snemovne ľudu 25. novembra 1992 za ústavné rozdelenie Česko-Slovenska, čím sa zaradil medzi zakladateľov modernej slovenskej štátnosti. Po vzniku samostatného Slovenska sa v roku 1993 stal opäť novinárom. Až do roku 1996 bol šéfredaktorom denníku Slovenská republika.
V roku 1994 bol zvolený za poslanca NR SR za HZDS a stal sa členom Výboru NR SR pre verejnú správu, územnú samosprávu a národnosti. V roku 1996 sa jeho meno spomínalo v súvislosti s funkciou veľvyslanca v Taliansku. V parlamentných voľbách v roku 1998 kandidoval opäť za HZDS, no z 81. miesta na kandidátke sa do NR SR už neprebojoval.
Rodina.
Manželka Jozefína je pôvodným povolaním zdravotná sestra. Má dvoch synov, Ľuboša (* 1959) a Maroša (* 1974). Ľuboš je podnikateľ v lodnej doprave. Mgr. Maroš je od 1. mája 2011 šéfredaktorom obnovených Slovenských národných novín, ktoré vydáva ako týždenník Matica slovenská, ktorej je od roku 2014 správcom.
Dielo.
Je autorom mnohých novinových reportáží, fejtónov a úvah. 
Editoroval knihu spomienok A. Rašlu a E. Žabkayho "Proces s dr. J. Tisom", V. Plevzu "Vzostupy a pády (Gustáv Husák prehovoril)", a knihu s bývalým riaditeľom ŠtB A. Lorencom "Ministerstvo strachu". 
Je spoluautorom knihy "Horúce témy" (1991), trojdielnej publikácie "Zamlčaná pravda" a autorom knihy "(Ne)zazubadlený reportér" (2008).
Ocenenia.
Za reportáž o živote v Partizánskom, kde poukázal na neprirodzené zloženie obyvateľstva – na desať žien pripadal iba jeden muž, získal Fučíkovu cenu, ako jeden z mála slovenských novinárov. 
Za prínos k vzniku samostatnej Slovenskej republiky v roku 1993 v pozícii poslanca Federálneho zhromaždenia ČSFR, získal v roku 1998 Rad Andreja Hlinku II. triedy. Matica slovenská mu v roku 2018 udelila medailu pri príležitosti osláv 25. výročia vzniku samostatnej Slovenskej republiky.

</doc>
<doc id="57855" title="Viliam Plevza" url="https://sk.wikipedia.org/wiki?curid=57855">
Viliam Plevza

PhDr. Viliam Plevza, DrSc. (*1934) je bývalý stranícky historik, od roku 1980 univerzitný profesor (Filozofická fakulta UK), organizátor historickej vedy v ČSSR, od 1980 akademik SAV a od 1982 ČSAV. Zaoberal sa dejinami revolučného robotníckeho hnutia, komunistickej strany a novšími politickými dejinami Česko-Slovenska, od roku 1969 riaditeľ Ústavu dejín KSS (od r. 1971 premenovaného na Ústav marxizmu-leninizmu ÚV KSS). Po novembri 1989 vlastník súkromnej galérie "Galéria Excelent" v Bratislave. Od 1978 člen Predsedníctva SAV. V rokoch 1976-1986 kandidát ÚV KSS a od r. 1986 člen UV KSS. V rokoch 1977, 1980, 1985 získal Národnú cenu SSR. V roku 1984 Rad práce a 1985 získal štátnu cenu Klementa Gottwalda.

</doc>
<doc id="57858" title="Jozef Klimko" url="https://sk.wikipedia.org/wiki?curid=57858">
Jozef Klimko

Prof. JUDr. Jozef Klimko, DrSc. (* 10. február 1942, Prievidza – † 24. január 2021) bol slovenský právnik a pedagóg.
V roku 1965 absolvoval štúdium práva na Právnickej fakulte Univerzity Komenského v Bratislave, kde potom pôsobil na katedre právnych dejín. V rokoch 19741977 robil archívny výskum vo Francúzsku k problematike Parížskej mierovej konferencie v r. 1919. V r. 19891994 prodekan PF UK.
V rokoch 20042007 bol veľvyslancom v Rakúsku. Jeho predchodcom bol Ľubor Bystrický a nástupcom Peter Lizák. Od roku 2008 bol rektorom Bratislavskej vysokej školy práva. Od roku 2017 opäť pôsobil na Právnickej fakulte UK v Bratislave.
V roku 1991 bol vymenovaný za profesora v odbore dejiny štátu a práva.

</doc>
<doc id="57867" title="Antonín Mrkos" url="https://sk.wikipedia.org/wiki?curid=57867">
Antonín Mrkos

Doc. RNDr. Antonín Mrkos, CSc. (* 27. január 1918, Střemchoví – † 29. máj 1996, Praha) bol český astronóm.
Vyštudoval astronómiu na Prírodovedeckej fakulte Slovenskej univerzity v Bratislave. V rokoch 1946 až 1950 pracoval na astronomickom observatóriu na Skalnatom plese, neskôr (1950 až 1961) na observatóriu na Lomnickom štíte vo Vysokých Tatrách.
V rokoch 1957 až 1959 a 1961 až 1963 sa zúčastnil dvoch sovietskych expedícií v Antarktíde, kde okrem iného študoval polárnu žiaru.
Od roku 1965 pracoval vo funkcii vedúceho na observatóriu na Kleti pri Českých Budějoviciach. Svoju odbornú práci zameral predovšetkým na pozorovanie malých telies slnečnej sústavy, planétok a komét. Počas svojho života objavil alebo spoluobjavil celkom 269 planétok a 13 komét. Bol docentom na Matematicko-fyzikálnej fakulte Karlovej univerzity, kde prednášal astronómiu.
Oženil sa so slovenskou astronómkou Ľudmilou Pajdušákovou; manželstvo však nevydržalo dlhé odlúčenie a rozpadlo sa.
Ocenenia.
Na jeho počesť je pomenované planétka 1832 Mrkos.
V apríli 2010 bolo rozhodnuté, že jeho meno ponesie novo budovaná ulica v Prahe 5-Velkej Chuchli.

</doc>
<doc id="57931" title="Mikuláš Dohnány" url="https://sk.wikipedia.org/wiki?curid=57931">
Mikuláš Dohnány

Mikuláš Dohnány (alebo Dohnáni) z Dohnian (staršie: "Mikuláš Dohnányi", pseudonym: Mikuláš z Považia; latinsko-maďarská podoba prídomku: "de Dohnány"; * 28. november 1824, Ovčiarsko – † 2. jún 1852, Trnava) bol slovenský básnik, redaktor, polyglot, historik, účastník dobrovoľníckych výprav, štúrovec.
Jeho otec bol Jozef Dohnány z Dohnian a matka Kristína, rod. Budaiová.
Životopis.
Pochádzal zo zemianskej rodiny a vzdelanie získaval v Trenčíne, Győri, na bratislavskom lýceu a v Levoči. V roku 1846 pôsobil ako vychovávateľ v Bytči, v roku 1847 žil v Ovčiarsku, v rokoch 1847 – 1848 bol vychovávateľom v Levoči a súčasne i správcom Jednoty mládeže Slovenska a v rokoch 1851 – 1852 bol redaktorom časopisu Slovenské pohľady v Skalici a Trnave.
Tvorba.
Prvé literárne práce napísal ešte ako študent v Levoči. Písal básne s národnou tematikou, divadelné hry, rozpravy (napr. o slovenskej dráme), ale venoval sa tiež recenziám a prekladom (Homér, William Shakespeare, George Gordon Byron, Gavril Romanovič Deržavin), riešil teoretické otázky drámy. Vo svojej umeleckej tvorbe čerpal zo slovenských ľudových povestí, nadväzoval na tvorbu štúrovcov, spracovával dobové problémy, no najmä nepodliehal beznádeji, ale vyzýval k činorodej práci.

</doc>
<doc id="57974" title="Milan Stanislav Ďurica" url="https://sk.wikipedia.org/wiki?curid=57974">
Milan Stanislav Ďurica

Prof. Dr. Milan Stanislav Ďurica SDB (* 13. august 1925, Krivany) je slovenský historik žijúci do roku 1998 v Taliansku. Zameriava sa predovšetkým na moderné slovenské dejiny, najmä na obdobie Slovenskej republiky (1939 - 1945).
Život.
Študoval v Turíne, Ženeve, Louvaine a postgraduál absolvoval vo Viedni, Padove, Bonne a Kolíne. Teologickú dizertáciu písal o turínskom plátne ("Dr. R. W. Hynek e i suoi studi sulla sindone" - Dr. R. W. Hynek a jeho výskum turínskeho plátna, 1956). Za doktora politických vied v Padove sa habilitoval roku 1961 doktorskou tézou "La Slovacchia e le sue relazioni con il Terzo Reich. Dagli accordi di Monaco all'inizio della seconda guerra mondiale (secondo i documenti diplomatici tedeschi editi e inediti" (Slovensko a jeho vzťahy s Treťou Ríšou. Od Mníchovskej dohody do vypuknutia II. svetovej vojny (podľa uverejnených a nepublikovaných nemeckých diplomatických dokumentov)). Téza neskôr vyšla knižne.
V roku 1956 sa stal profesorom teológie na Saleziánskej vysokej škole teologickej v Abano Terme, v roku 1963 asistentom profesora, od roku 1967 profesorom politických a ústavných dejín východoeurópskych krajín a istý čas aj prednášajúcim slovenského jazyka na Padovskej univerzite. Pôsobil tam až do dôchodku roku 1997. Zároveň pôsobil aj v Ústredí slovenského katolíckeho študentstva (ÚSKŠ) a bol spoluzakladateľom a generálnym tajomníkom Ústredia slovenských katolíckych intelektuálov (ÚSKI), členom predsedníctva a neskôr predsedom Slovenského ústavu v Ríme (SÚR), ako aj redaktorom jeho ročenky "Slovak Studies". V súvislosti s prípravami a priebehom Druhého vatikánskeho koncilu bol odborným poradcom (peritus) pápežskej komisie pre disciplínu kléru a laikov. V roku 1969 založil stredisko východoeuropských štúdií (Centro di studi sull'Europa orientale). Založil a redigoval ročenku Inštitútu slovanskej filológie pri Univerzite v Padove, „Il Mondo Slavo“. Bol spoluautorom viacerých encyklopédií vo svete. Je výborný znalec západných archívov a knižníc. Od roku 1993 pôsobil ako profesor Cirkevných dejín na Cyrilo-metodskej bohosloveckej fakulte UK v Bratislave, momentálne tam už nepôsobí. Na Slovensku sa pričinil o založenie Slovenského historického ústavu v Ríme a Ústavu dejín kresťanstva (1996).
Na Vianoce roku 1997 úplne stratil sluch. Roku 1998 sa vrátil na Slovensko.
Postoj iných historikov k práci M. S. Ďuricu.
Viacerí historici s prácou M. S. Ďuricu a jeho interpretáciou dejín polemizujú, niektorí ju úplne odmietajú. Niektorí však oceňujú jeho prínos pre slovenskú historiografiu predovšetkým pre množstvo zhromaždeného materiálu predovšetkým z talianskych archívov, ktoré boli pre historikov pôsobiacich na Slovensku počas totalitného komunistického režimu neprístupné. 
Kritika diela "Dejiny Slovenska a Slovákov".
V roku 1995 vydal prácu "Dejiny Slovenska a Slovákov" (komentovaná chronológia slovenských dejín). Ministerstvo školstva z iniciatívy ministerky školstva Evy Slavkovskej v roku 1996 financovalo, čiastočne z prostriedkov európskeho fondu Phare, celoplošnú distribúciu druhého vydania Dejiny Slovenska a Slovákov (1945 – 1993) ako pomôcku pre školy. V tlači bolo publikované kritické stanovisko pracovníkov Historického ústavu SAV. V januárovom čísle (1997) Historického časopisu vyšla podrobná (výrazne negatívna) recenzia knihy. V marci 1997 HÚ SAV poslal ministerke školstva obšírny materiál, v ktorom zopakoval svoje výhrady k faktografickému, terminologickému a koncepčnému obsahu knihy. Vzhľadom na financovanie z európskych peňazí sa kauza dostala až na medzinárodnú úroveň. Ministerstvo medzičasom pod tlakom Európskej únie v júli 1997 neodporučilo knihu používať na školách. 24. septembra 1997 Kresťansko-sociálna únia zorganizovala tlačovú konferenciu na obranu Ďuricovej knihy, kde jej odporcov označila za „marxistov“ a „čechoslovakistov“. Hoci Ďurica v knihe "Priblížiť sa k pravde" (Slovenské pedagogické nakladateľstvo, Bratislava 1998) uviedol odborné argumenty v prospech svojej verzie, pre väčšinu historikov je stále neprijateľná kvôli veľkému množstvu hlavne faktografických chýb. Kniha bola napriek tomu odvtedy na Slovensku pre vynikajúci odbyt opakovane vydaná; medzi dejepisnými knihami od slovenského autora sa zaraďuje na prvé miesta v predajnosti vôbec na slovenskom knižnom trhu, nielen po 89. roku. 
Dielo.
Podľa Jubilejného zborníka na počesť Milana S. Ďuricu, Bratislava 1995 Ďurica napísal asi 1700 bibliografických jednotiek. Okrem toho prekladá do slovenčiny a taliančiny.
Známe diela:

</doc>
<doc id="57980" title="Koncentračný tábor" url="https://sk.wikipedia.org/wiki?curid=57980">
Koncentračný tábor

Koncentračný tábor je miesto zadržiavania, obvykle bez rozhodnutia súdu, veľkého množstva osôb pokladaných pre vládu z rôznych dôvodov za nepohodlných. 
Účel existencie.
Slúžiť môže rôznym cieľom: od miesta dočasnej izolácie osôb, o ktorých osude sa rozhodne neskôr, cez tábor nútenej práce teda, de facto, otrockej, až po miesto fyzickej likvidácie uskutočňovanej rôznymi metódami. Pojem koncentračného tábora je široký: od typu obvyklého väzenia vo forme barakov na oplotenom a stráženom území, po „továrne na smrť“ teda miesto koncentrácie ľudí pred ich úmyselnou záhubou v špeciálne preto skonštruovaných zariadeniach na zabíjanie (hlavne plynových komorách), a neskôr likvidácii tiel (krematórium). Ten najhorší druh koncentračných táborov, nazývaných tiež vyhladzovacími tábormi, bol vytváraný predovšetkým tesne pred druhou svetovou vojnou a počas nej hitlerovským Nemeckom. Nemecký názov bol "Konzentrationslager", v skratke KL (neskôr KZ). Veľká časť z nich bola vyhladzovacími tábormi, s čím sa pojem „koncentračný tábor“ najmä v Poľsku v značnej miere stotožnil. V súčasnosti je názov "koncentračný tábor" považovaný za eufemizmus a ako synonymum je používané "vyhladzovací tábor", pretože tábory vykonávali genocídu.
Aj keď koncentračné tábory primárne neslúžia na zabíjanie internovaných ľudí, obvykle súvisia v menšej, alebo väčšej miere s porušovaním ľudských práv, najmä zákonov o spravodlivom súdnom procese. V podstate druhom koncentračných táborov s pomerne miernou disciplínou sú internačné tábory, rovnako slúžiace na dočasnú koncentráciu obyvateľstva.
História táborov.
Prvé tábory vybudovali španielske úrady (1896) pre povstalcov na Kube, britské úrady (1899 – 1902) počas búrskych vojen pre „koncentráciu“ vidieckeho obyvateľstva nakloneného Búrom na ich lepšiu kontrolu, ako aj americké úrady (1900) na Filipínach. Masovo sa koncentračné tábory, z ktorých časť bola tiež vyhladzovacími tábormi, objavili v ZSSR už od začiatku existencie toho štátu (pozri gulag). 
Koncentračné tábory zriaďovala Nemecká imperiálna armáda už v 19. storočí v Afrike (napríklad v meste Lüderitz v terajšej Namíbii). Prvý nacistický koncentračný tábor v Dachau dal Adolf Hitler postaviť hneď po svojom nástupe k moci v roku 1933. Vo vypuknutí vojny v roku 1939 boli zriaďované najprv getá. Neskôr boli najmä na území Poľska a iných okupovaných štátov zriadených viacero nacistických vyhladzovacích táborov. 
Koncentračné tábory rôzneho druhu existovali v 20. storočí v mnohých štátoch po celom svete. V období po druhej svetovej vojne v Poľsku existovali koncentračné tábory NKVD pre vojakov hnutia odporu, tábory práce pre protikomunistickú mládež a tiež osôb nemeckého alebo ukrajinského pôvodu, ktoré sú klasifikované ako koncentračné tábory. Mnoho táborov bolo vybudovaných tiež po vojenskom prevrate v Grécku (1948 a 1967) a v Čile (1973).
Súčasnosť.
Súčasne jestvujú rôzne formy koncentračných táborov v niekoľkých štátoch, predovšetkým v Rusku (nazývané filtračnými tábormi v Čečensku), Severnej Kórei, v Číne (systém pracovných táborov lao kaj - známe sú tábory pre politických väzňov v Silingu a Dabdži) a na Kube. Vytvárané boli v 90. rokoch 20. storočia počas občianskej vojny v Juhoslávii, tiež s cieľom likvidovať obyvateľstvo. Vlastnosti takého tábora má tiež tábor pre osoby podozrivé z terorizmu na americkej vojenskej základni Guantanamo Bay Naval Base.

</doc>
<doc id="58002" title="Mississippi (štát USA)" url="https://sk.wikipedia.org/wiki?curid=58002">
Mississippi (štát USA)

Mississippi je štát na juhovýchode USA. Nesie meno podľa rieky Mississippi ktorá preteká po jeho západnej hranici. V preklade to znamená niečo ako „veľké vody“.
Dejiny.
Územie štátu bolo preskúmané v polovici 16. storočia Španielmi, a v 17. storočí francúzskymi výpravami. Do roku 1763 bolo územie súčasťou francúzskej Louisiany. Potom prešlo do britského majetku ako Západná Florida. Počas americkej revolúcie bolo územie obsadené Španielmi. V roku 1795 sa zmluvou v San Lorenzo de El Escorial Španielsko vzdalo území severne od 31° s.š. a tým bolo vytvorené teritórium Mississippi. To bolo pripojené k USA ako 20. štát 10. decembra 1817. V občianskej vojne sa ako druhý štát pridal na stranu konfederácie 9. januára 1861 ako tvrdý zástanca otroctva. Po porážke konfederácie bol do Únie znovu prijatý 23. februára 1870. V histórii bolo Mississippi veľakrát postihnuté ničivými hurikánmi, ale najhorší z nich bol Hurikán Camille 17. augusta 1969. Bol kategórie 5 (tzn. najničivejší), zabil 249 ľudí a spôsobil škody za 1,5 miliardy dolárov.
Geografia.
Štát Mississippi je ohraničený štátmi Tennessee na severe, Alabama na východe, Mexickým zálivom a štátom Louisiana na juhu a na západe štátom Arkansas. Ten od Mississippi delí práve rovnomenná rieka. Najvyšším bodom je hora Woodall, ktorá sa týči do výšky nad morom. Inak ide o štát rovinatý, miestami mierne zvlnený a na juhu veľmi úrodný. V severozápadnej časti štátu sa rozkladajú prérie. Delta rieky Mississippi je jedna z najúrodnejších oblastí na svete. Lesnatosť je 55 %.
Demografia.
Mississippi má 2 967 297 obyvateľov (po sčítaní v roku 2010). Toto ho radí na 31. miesto v USA. Do roku 1940 tvorili väčšinu obyvateľov černosi. Teraz je to 36 %. Vo východnej časti žije málopočetná populácia Indiánov. Malá čínska populácia žije v delte rieky. Tam prišli v roku 1870 obrábať polia z Kalifornie. To sa im veľmi nedarilo, tak sa stali drobnými obchodníkmi, ktorými sú dodnes. Rybársky a lodný priemysel lákal prisťahovalcov z juhovýchodnej Ázie. Biela populácia je pozoruhodne homogénna. Sú to prevažne potomkovia Britov a Írov.
Náboženstvo.
Väčšinou protestanti a metodisti. Katolícka cirkev má zastúpenie vo veľkých mestách. Rovnako ako židovská populácia.
Ekonomika.
Mississippi je štát predovšetkým poľnohospodársky. Hlavným artiklom je obilie, zemiaky, kukurica, chov prasiat, dobytka a hydiny. Významnú úlohu v hospodárstve má rybolov a lodný priemysel.
Z celkového pohľadu nehrá Mississippi v hospodárstve USA žiadnu významnú úlohu.

</doc>
<doc id="58067" title="Krokoit" url="https://sk.wikipedia.org/wiki?curid=58067">
Krokoit

Krokoit je minerál kryštalizujúci v monoklinickej sústave, chemicky chróman olovnatý - PbCrO4.
Vlastnosti.
Krokoit je minerál žltej až čerevenej farby. Väčšinou sa vyskytuje vo forme ihličkových kryštalických drúz, prípadne aj samostatných prizmatických kryštálov. Je to pomerne mäkký minerál (2,5-3) podľa Mohsa.
Vznik.
Krokoit vzniká ako sekundárny minerál v oxidačnej zóne olovených ložísk, no pre jeho vznik musí byť prítomný aj chróm. Spolu s ním sa vyskytujú pyromorfit, vanadinit, ceruzit, kremeň, anglesit a limonit.
Výskyt.
Krokoit sa vyskytuje v Rusku (stredný Ural), Rumunsku, Nemecku (pekné vzorky z okolia Glachau), Škótsku, Anglicku, Francúzsku, Zimbabwe, Austrálii (Tasmánia, západ Austrálie), Filipínach, Brazílii a v USA (Arizona).

</doc>
<doc id="58070" title="František Votruba" url="https://sk.wikipedia.org/wiki?curid=58070">
František Votruba

František Votruba, pseudonymy "Andrej Klas", "Andrej Benka", "Andrej Križan", "Aurel Horník", "Beta", "Č. Bratec", "Digamma", "Dr. Trnobranský", "Dunajský", "Fr. Jezumín", "Ján Borina", "Ján Borovec", "Janko Cigáň", "Ján Martán", "Ján Petriš", "Július Benko", "Pavel Sivera", "Peter Križan", "Samo Jurecký", "Strýčko Ivan", "Sursum", "Viera Hroncová", "Viera Votrubová", "V. Martin", "V. Pútnik" a iné (* 13. apríl 1880, Chýšky– † 18. november 1953, Bratislava) bol slovenský novinár, literárny kritik a básnik literárnej moderny.
Životopis.
Narodil sa v roľníckej rodine, v desiatich rokoch osirel a odvtedy vyrastal v statkárskej rodine matkinej sestry. Vzdelanie získaval v Chyškách, Tábore, no po skončení šiestej triedy sa musel z finančných dôvodov zamestnať. Pracoval u kníhkupca a nakladateľa Václava Krausa, krátko aj v advokátskej kancelárii, odkiaľ odišiel do Ružomberka. V rokoch 1902 – 1903 pracoval u vplyvného vydavateľa slovenskej literatúry a aktivistu Karola Salvu, v roku 1903 odišiel do Budapešti, kde bol administrátor a s politikom a budúcim česko-slovenským premiérom Milanom Hodžom aj redaktor jeho novín Slovenský denník a neskôr nového v Budapešti vydávaného periodika Slovenský týždenník. Bol aj redaktor pražského časopisu Čas. Po vypuknutí 1. svetovej vojny sa vyhol vojenskej službe odchodom do Českého kráľovstva. Po skončení vojny bol poslanec Revolučného národného zhromaždenia, väčšinu medzivojnového demokratického obdobia, v rokoch 1923 – 1938, bol redaktor a šéfredaktor najčítanejších novín Slovenská politika naklonených Hodžovej konzervatívnej Agrárnej strane (Republikánska strana zemedelského a maloroľníckeho ľudu), v roku 1923 redigoval literárny časopis Prúdy, v rokoch 1922 – 1925 redigoval a vydával časopis Slovenský svet, v rokoch 1923 – 1927 Slovenský týždenník a v roku 1929 Slovenské dielo. S manželkou Štefániou Amáliou Votrubovou v rokoch 1918 – 1929 redigoval a vydával detský časopis Oriešky a spolupracoval na časopise Vlasť a svet, no jeho meno sa tam neuvádzalo. V roku 1950 mu bol udelený titul Dr. h.c. Univerzity Komenského a od roku 1951 pracoval v Ústave slovenskej literatúry SAV, od roku 1953 bol akademik SAV. Prekladal z viacerých jazykov (nemčina, poľština, ruština, ukrajinčina, lužická srbčina a i.)
Tvorba.
V predprevratovom období uverejnil len niečo vyše desiatky básní (najčastejšie pod pseudonymom "Andrej Klas"). Už jeho prvé básne prinášali osobité a nové umelecké kvality, na prvý pohľad to boli prírodné impresie, ale neboli to len opisy, ale predovšetkým evokácie spomienok, túžby, nostalgie, citového naladenia. Príroda v jeho básniach bola spôsobom náznakového, symbolizovaného vyslovovania vnútorných citových osudov a drám. Jeho špecifikom bola slovanská orientácia. Okrem vlastnej tvorby sa venoval tiež prekladom z nemčiny a slovanských jazykov. 
Votruba sa intenzívne venoval literárnej kritike najmä po r. 1908. Stal sa generačným kritikom. 

</doc>
<doc id="58110" title="Chromium" url="https://sk.wikipedia.org/wiki?curid=58110">
Chromium

Chromium je webový prehliadač typu open source, projekt, z ktorého si Google Chrome prevzal svoj zdrojový kód. Napísaný bol v programovacích jazykoch C++ a jazyku symbolických inštrukcií. 
Predkompilované verzie je možné nainštalovať pre Windows, Linux a Mac,&lt;ref name="Chromium pre mac/linux"&gt;&lt;/ref&gt;, ale je tiež možné stiahnuť si zdrojový kód tohto prehliadača a prepracovať ho tak, aby bežal aj pod inými platformami. Časť programu je uverejnená pod BSD licenciou, iné časti pod ďalšími open-source licenciami, vrátane MIT licencie, LGPL, Ms-PL a MPL/GPL/LGPL trojnej-licencie.

</doc>
<doc id="58137" title="Zóna A" url="https://sk.wikipedia.org/wiki?curid=58137">
Zóna A

Zóna A je bratislavská panková kapela, ktorá vznikla v roku 1984 z členov skupín Paradox a Ex-Tip (prvotne Tip, posledne Extip).
História.
Počas komunistického režimu nemohla verejne (až na pár výnimiek) koncertovať, ŠtB jej rušila koncerty, kapelníci boli častými návštevníkmi na Verejnej bezpečnosti. V tomto období skupina nesmela oficiálne vydať žiaden album, piesne sa preto po Slovensku šírili na neoficiálnych nosičoch bez účasti oficiálneho vydavateľstva Opus.
Piesne "Janko", "Prečo je život taký?", "Pivo" a "Cigánsky problém" sa stali istým druhom protestu. Objavovali sa v nich dobové politické témy, ako špehovanie (napr. v skladbe "Muž s kožušinovým límcom") či narážky na socialistický internacionalizmus ("Nech žijeme!").
Prvý album "Potopa" vyšiel v roku 1990. So zmenou režimu záujem o Zónu A na chvíľu opadol. V roku 1993 skupina vydala nový album "Nie je to také zlé". O rok neskôr vydala kapela ďalší album "Útok na špicu hitparády" podľa rovnomennej skladby. Obsahoval najmä skladby nahraté pre dva televízne filmy: „Zóna A“ („Príbeh slečny N“) z r. 1985 a „Nezmením sa!“ z r. 1989. Obidva filmy boli socialistickou cenzúrou zakázané a odvysielané až po revolúcii.
Po dvojročnej odmlke vyšiel v roku 1996 radový album "V životnej forme". V tomto období sa Zóna A pridala k aktivitám divadla Stoka proti Vladimírovi Mečiarovi.
V roku 1999 Zóna A vydala výberový album starých nahrávok s názvom "Nech žijeme!", ktorý obsahuje demonahrávky z rokov 19881989.
V roku 2000 vyšiel album "Nikto nevie jak to dopadne", ktorý obsahoval 16 nových skladieb. Kritika ocenila skladby "Možno" a "Nádherná zákerná", kde na klavíri hosťuje Jaroslav Filip.
Po vydarenom albume prichádza v tvorbe prestávka. Je však vyplnená viacerými vydarenými koncertmi v Stoke, na pankových festivaloch a predovšetkým každoročne na festivale Pohoda, kde skupina roky patrila k najväčším lákadlám s výbornou odozvou. Pamätný je koncert na festivale Rámus vo Svätom Jure (tzv. „Peklo vo Svätom Jure“ v roku 2003, ktorý bol prerušený zásahom policajných kukláčov).
V roku 2004 vyšiel zatiaľ posledný radový album "Na predaj". Zo štrnástich nových skladieb zaujme predovšetkým song "Ideálny svet". Typická poetika Zóny A ostala zachovaná, nie je zaťažená pretvárkou a pózami, ktoré sú komerčným kapelám často vlastné. Videoklip k piesni "Bratislavské dievčatá" sa v roku 2006 umiestnil na popredných miestach v televíznych hitparádach v TV Markíza či TV Musicbox.
V roku 2005 sa členovia kapely objavili v 34-dielnom televíznom seriáli STV "Rodinné tajomstvá". V ňom prvýkrát oficiálne odzneli pieseň "Chlieb" (pieseň "Chleba" v cenzurovanej podobe) a tiež tanečná verzia legendárnej skladby "Nezmením sa!", ktorú naspievala mladá speváčka Luloo s Koňýkom.
Na jar 2007 skupina vydala nový výberový album "Klenoty a odpadky" s raritnými skladbami z obdobia rokov 19912000, ktorý je určený hlavne pre zberateľov a verných fanúšikov. Veľmi pekný búklet majú na svedomí Revo a Koňýk, obsahuje texty a komentáre ku všetkým skladbám. K piesni "Prečo to tak vždycky skončí?" z tohto albumu bol nakrútený prvý animovaný videoklip v histórii skupiny, ktorý mal premiéru po koncertoch Zóny A v bratislavskom klube Randal 25. a 26. 9. 2009 a následne na českej hudobnej stanici Óčko TV.
V roku 2010 vydáva Zóna A výberový album "Všetko najlepšie!" (EMI Music ), ktorý obsahuje 3 nové skladby. Nasleduje množstvo koncertov na domácej ako aj zahraničnej scéne. V roku 2014 Zóna A oslávila 30 rokov svojej kariéry. Aktuálne sa pripravuje nový radový album. Začiatkom roka 2016 odchádza Lump a Tuleň, nahradzujú ich Vajco (bicie) a Ozi (basgitara). Apríl 2018 prichádza nový gitarista Martin Polák, Revo prechádza na basu.
Diskografia.
Single Zóny A.
Paradox bol predchodcom Zóny A. CD obsahuje kompletné prvé dve demokazety z rokov 19821983.

</doc>
<doc id="58164" title="Július Jakoby" url="https://sk.wikipedia.org/wiki?curid=58164">
Július Jakoby

Július Jakoby (* 28. marec 1903, Košice – † 15. marec 1985, Košice) bol slovenský maliar.
Výtvarne sa najskôr vzdelával v súkromnej a grafickej škole E. Króna (19231926). V rokoch 19271928 študoval na VŠVU v Budapešti.
Venoval sa kresbe, pastelu, kamenným a keramickým mozaikám. Jeho počiatočná tvorba bola silne sociálne motivovaná, s groteskným a vnútorne ironickým akcentom, ktorým sú poznamenané aj napr. diela "Nezamestnaný krompašský robotník" (1925), "Strach" (1934) a iné. Charakteristickým pre neho je dôraz na úlohu farby, ktorá umocňuje dynamiku a bezprostredný, uvoľnený rukopis ("Cirkus").
V roku 1934 dostal Cenu mesta Košice za obraz "Ležiaci ženský akt". V roku 1968 bol menovaný zaslúžilým umelcom.
Diela Júliusa Jakobyho sú vystavené v Slovenskej národnej galérii, Národnej galérii v Prahe, Maďarskej národnej galérii a v mnohých slovenských umeleckých múzeách a súkromných zbierkach. Najväčšia zbierka jeho práce sa nachádza v Východoslovenskej galérii v Košiciach.

</doc>
<doc id="58201" title="Mojžiš Schreiber" url="https://sk.wikipedia.org/wiki?curid=58201">
Mojžiš Schreiber

Mojžiš Schreiber (iné mená: Chatam Sofer, hebr. חת"ם סופר, iný prepis: Chatam Sófer, výslovnosť v jidiš Chasam Sófer), vlastným menom Moše Schreiber; * 24. september 1762, Frankfurt nad Mohanom – † 3. október 1839, Bratislava) bol najväčší židovský náboženský učenec 19. storočia. "Chatam" znamená po hebrejsky "„pečať“", navyše je to akronym vety "Chidušej torat Moše" (hebr. חידושי תורת משה) - "Oživenia (nové interpretácie) Mojžišovej Tóry".
Vďaka dôkladným štúdiám hebrejčiny, Tóry a Talmudu sa z neho stal majster a učiteľ s hlbokou znalosťou exegézy. Pôsobil na rôznych miestach – v Boskoviciach, Prostějove, Nagy Mártone. 13. októbra 1806 nastúpil ako rabín bratislavskej židovskej obce. Čoskoro založil vysoké rabínske učilište - ješiva, ktorá sa stala veľmi rýchlo známou po celej Európe pre svoju vysokú úroveň výučby. Chatam Sofer vychoval stovky rabínov (napr. rabi Šimon Sidon) a stal sa všeobecne uznávaným znalcom Zákona, čo spôsobovalo, že z celej Európy prichádzali do Bratislavy rabíni, aby sa s ním poradili v otázkach náboženských, ale aj svetských. Okrem vykonávania náboženských úkonov a vyučovania v rabínskej škole, venoval sa aj sudcovskej činnosti v oblasti náboženskej. Ako ortodoxný rabín bol „pán súdu“ („bál din“). Jeho rozhodnutia mali konečnú platnosť, bez pochybnosti o ich pravdivosti.
Jeho najznámejší výrok znie: "Najťažšie je prijať svoje vlastné utrpenie."
V roku 1809, keď Bratislavu obliehali napoleonské vojská, sídlil určitý čas v meste Svätý Jur, odkiaľ organizoval charitatívnu činnosť pre vojnou postihnutých spoluobčanov.
Ako najvýznamnejší zástanca ortodoxného judaizmu vystupoval proti reformnému judaizmu, ktorý okomentoval známym výrokom: "Všetko čo je nové, je proti Tóre." 
Chatam Sofer zomrel po ťažkej chorobe. Rakvu mu urobili z dosák jeho prednáškovej katedry. Jeho pohreb, ktorý sa konal hneď na druhý deň po jeho smrti, bol veľkou udalosťou. Zúčastnilo sa na ňom množstvo jeho bývalých žiakov a celá bratislavská židovská náboženská obec.
Pamiatky.
Nad Soferovým hrobom, ktorý je na pôvodnom mieste bývalého židovského cintorína, je vybudované mauzóleum. V mauzóleu je aj ďalších 23 hrobov a 41 osobitných náhrobných kameňov. Miesto je často navštevované židovskými veriacimi z celého sveta.
Pri príležitosti 250. výročia Soferovho narodenia vydala v júni 2012 Národná banka Slovenska pamätnú striebornú mincu. Minca v hodnote 10€ na lícnej strane zobrazuje vtedajší Pressburg Soferovej doby. Na rubovej strane je učencov portrét doplnený zvitkom Tóry a menorou (sedemramenným svietnikom). Soferovo meno je napísané aj v hebrejčine. Minca bola vyrazená Mincovňou Kremnica v dvoch vyhotoveniach a v 13 700 kusoch. 

</doc>
<doc id="58260" title="Eduard Strauss" url="https://sk.wikipedia.org/wiki?curid=58260">
Eduard Strauss

Eduard Strauss (* 15. marec 1835, Viedeň, Rakúsko – † 28. december 1916, Viedeň) bol rakúsky dirigent a hudobný skladateľ. Jeho otec, Johann Strauss st. bol tiež hudobný skladateľ, rovnako aj jeho bratia Johann Strauss ml. a Josef Strauss. Skladal tanečnú hudbu, hlavne valčíky a polky.
Mladý Eduard chcel byť pôvodne diplomatom, kvôli čomu pilne študoval. Pod vplyvom rodiny sa však dostal k hudbe. Naučil sa hrať na husle aj na harfu. Od roku 1859 začal dirigovať rodinný orchester. Vykonal s ním viacero ciest do zahraničia, hlavne do nemeckých krajín, ale aj Anglicka a USA. V roku 1872 sa stal riaditeľom dvorných bálov (KK Hoffbalmusikdirector). Keď naplánoval druhú cestu do USA, jeho orchester sa proti tomu vzbúril. Na to ho Eduard rozpustil a stiahol sa do úzadia. Hudobníci však už spolupracovali dosť dlho na to, aby sa len tak rozišli a preto si získali nového dirigenta, ktorým sa stal Karl Michael Ziehrer. Prijali meno „Bývalá Straussova kapela“. Eduard sa pokúsil súdiť kvôli tomuto názvu, ale neuspel. V roku 1906 sa zatrpknutý rozhodol spáliť celý rodinný notový archív. Našťastie väčšina skladieb sa zachovala v tlačenej forme, alebo opisoch. Zomrel na infarkt v roku 1916.
Eduard Strauss zložil približne 300 diel, ale nemal na hudbu až taký talent ako jeho bratia. Medzi jeho najznámejšie diela patrí "Freie Bahn" op. 45, "Doktrinen" op. 79, alebo "Schneeflocken" op. 157.

</doc>
<doc id="58261" title="Viktor Trstenský" url="https://sk.wikipedia.org/wiki?curid=58261">
Viktor Trstenský

Mons. Viktor Trstenský (* 28. marec 1908, Trstená – † 7. december 2006, Trstená) bol rímskokatolícky kňaz, pápežský prelát, spisovateľ a politický väzeň.
Zo života.
Po maturite na miestnom gymnáziu vstúpil do kňazského seminára v Spišskej kapitule. Za kňaza ho 29. júna 1931 vysvätil spišský biskup Mons. Ján Vojtaššák.
V duchovnej správe bol dvadsaťdva rokov. Ako kaplán pôsobil v Levoči, Oravskom Veselom, Rudňanoch a Starej Ľubovni. Na štyroch miestach pôsobil ako farár: v Levoči, Reľove, v Dolnom Kubíne a v Starej Ľubovni. Počas kňazskej činnosti bol aj vojenský duchovný, školský inšpektor.
Verejne vystupoval proti komunistickému režimu a nebojácne bránil práva veriacich katolíkov.
Komunistickým režimom bol preto nespravodlivo prenasledovaný, odsúdený, väznený a trýznený na viacerých miestach vtedajšieho Česko-Slovenska: v Žiline, Ilave, Hronci, Novákoch, Trenčíne, Močenku-Sládečkovciach, Leopoldove, Handlovských a Jáchymovských baniach, Svatopluku, Ruzyni, Pezinku, Svätej Dobrotivej, Plzni, Rokycanoch, Zvolene, Banskej Bystrici, Olomouci, Pankráci a Mírove. Väznenie trvalo 7 rokov a 4 mesiace.
Spolu prežil dvadsaťštyri rokov v rozličných väzniciach a táboroch.
Dňa 4. januára 1994 ho za celoživotné zásluhy pre dobro Cirkvi a spoločnosti pápež Ján Pavol II. ocenil titulom pápežský prelát. V tomto istom roku mu bola udelená "Cyrilometodská medaila", ktorá je udeľovaná osobám, ktorí sa zaslúžili za vynikajúci spôsob o zachovanie a zveľadenie dedičstva sv. Cyrila a Metoda v slovenskom národe na poli vedy, umenia a výchovy. Udeľovaná je Ústredím slovenskej kresťanskej inteligencie.
Roku 2001 ho prezident Slovenskej republiky Rudolf Schuster ocenil vysokým štátnym vyznamenaním Pribinov kríž I. triedy.
Počas svojho kňazského života tridsaťosem rokov nemal štátny súhlas a nemohol verejne pôsobiť ako kňaz. Pracoval ako lesný robotník a skladník. Často ho perzekvovala a vypočúvala Štátna bezpečnosť.
Napísal mnohé knihy, ktoré vyjadrujú jeho zápas za vieru, náboženskú slobodu, dôstojnosť človeka. Je autorom životopisu spišského biskupa Jána Vojtaššáka, ktorý vyšiel v zahraničí pod názvom "Ján Vojtaššák – mučeník Cirkvi a národa" a v rozšírenom druhom vydaní na Slovensku pod titulom "Sila viery, sila pravdy". Z jeho bohatej korešpondencie s cirkevnými a štátnymi predstaviteľmi a archívnych dokumentov sú zostavené knihy "Nemohol som mlčať" a "Nemôžem mlčať".
Patril k významným predstaviteľom katolíckej cirkvi na Slovensku v 20. storočí, činorodým príslušníkom rodu Trstenský a bojovníkom za slobodu národa a cirkvi.

</doc>
<doc id="58287" title="Triediaci algoritmus" url="https://sk.wikipedia.org/wiki?curid=58287">
Triediaci algoritmus

Triediaci algoritmus je v informatike algoritmus, ktorý zoraďuje prvky zoznamu v určenom poradí. Najpoužívanejšie sú numerické a lexikografické poradie.
Efektívny triediaci algoritmus je dôležitý pre optimalizáciu iných algoritmov (ako vyhľadávacie a spájacie algoritmy), ktoré vyžadujú na správnu funkciu utriedený zoznam. Tiež sa používa na kanonizáciu údajov a tvorbu výstupu zrozumiteľného pre človeka. Formálne, výstup musí spĺňať dve podmienky:
Od počiatkov informatiky priťahoval problém triedenia veľa záujmu výskumníkov, snáď vďaka zložitosti efektívneho riešenia napriek jednoduchému a intuitívnemu zadaniu. Napríklad bubble sort bol analyzovaný už v roku 1956 . Hoci mnohí triedenie považujú za vyriešený problém, ešte aj dnes sa stále vyvíjajú užitočné nové triediace algoritmy (napríklad library sort bol prvýkrát publikovaný v roku 2004). Triediace algoritmy sú prevažne prezentované v úvodných kurzoch informatiky a programovania, kde hojnosť algoritmov riešiacich jeden problém poskutuje jemný úvod k rôznym fundamentálnym konceptom algoritmizácie ako notácia veľké O, algoritmy rozdeľ a panuj, údajové štruktúry, probabilistické algoritmy a analýza zložitosti.
Klasifikácia.
Triediace algoritmy klasifikujeme podľa nasledovných kritérií:

</doc>
<doc id="58317" title="Marián Grupač" url="https://sk.wikipedia.org/wiki?curid=58317">
Marián Grupač

Marián Grupač (* 15. január 1973, Čadca) je slovenský básnik, prozaik a publicista. 
Životopis.
V rokoch 1987 – 1991 študoval na gymnáziu V. P. Tótha v Martine, v rokoch 1991 – 1993 na Strednej zdravotnej škole v Bratislave, v období 2004 – 2009 na Žilinskej univerzite, Fakulte humanitných vied, v odbore: Dokumentácia kultúrneho dedičstva. Od roku 1993 do 1995 pracoval ako ošetrovateľ, od 1995 do 2012 ako zdravotnícky záchranár. V roku 2010 pôsobil ako člen Rozhlasovej rady Slovenského rozhlasu. Od roku 2011 do 2018 bol zamestnaný ako vedecký pracovník v Slovenskom literárnom ústave MS v Martine, od roku 2013 ako riaditeľ. Od roku 2012 pôsobí na Žilinskej univerzite v Žiline, Fakulte humanitných vied, Katedre mediamatiky a kultúrneho dedičstva, do roku 2015 ako interný doktorand, v súčasnosti ako odborný asistent. Nie je členom žiadnej spisovateľskej, ani politickej organizácie, združenia či spolku. Žije v Žiline a v Čadci.
Tvorba.
Prvé básne a prózy publikoval v literárnych časopisoch Dotyky, Romboid, Slovenské pohľady, Literárny týždenník, Literika, Slovak Literary Review, Pravda, Sme plus, Knižná revue, Psí víno (Česko), Springboard (Veľká Británia), Forum (Mesačník literárneho oddelenia Chorvátskej akadémie vied a umení), World Literature Today (A Literary Quarterly of the University of Oklahoma, Norman – Oklahoma, Spojené štáty americké a i..), v zborníkoch " Správna chvíľa " a " Úpätím času " (oba 1998), prezentoval sa na literárnych súťažiach (Literárne Šurany, Literárna Senica, Rubato a i.). Knižne debutoval v roku 1998 zbierkou básní "Cudná noc v Paríži", v oblasti prózy knižne debutoval v roku 2000 zbierkou krátkych próz "Z podkrovia Európy". Svoju tvorbu publikuje i vo vysielaní Slovenského rozhlasu (poviedky, rozhlasové hry, reportáže…) a niektoré jeho básne zhudobnila hudobná skupina Arzén, napísal niekoľko textov aj pre punkovú skupinu Tri groše. Jeho literárna tvorba bola preložená a časopisecky publikovaná v anglickom, nemeckom, poľskom, talianskom, chorvátskom, slovinskom, bulharskom a maďarskom jazyku.
V roku 2007 vyšla v univerzitnom vydavateľstve sv. Cyrila a Metoda vo Veľkom Trnove (Bulharsko) bulharská mutácia jeho zbierky poviedok Z podkrovia Európy. (Ot tavana na Evropa).

</doc>
<doc id="58347" title="Düsseldorf" url="https://sk.wikipedia.org/wiki?curid=58347">
Düsseldorf

Düsseldorf (skrátene "D´Dorf") je mesto v západnej časti Nemecka a hlavné mesto spolkovej krajiny Severné Porýnie-Vestfálsko. Mesto leží na rieke Rýn, na ktorej má dva vnútrozemské prístavy. Nadregionálne je mesto známe svojou nákupnou ulicou Königsallee, svojím Starým mestom a karnevalom. V meste sú štyri vysoké školy, medzi nimi Akadémia umenia a Univerzita Heinricha Heineho.
Obyvateľstvo.
Mesto Düsseldorf je s populáciou 604 527 (k 31. decembru 2014) siedmym najväčším mestom v Nemecku. Z celkovej populácie mesta má 109 883 obyvateľov zahraničný pôvod, z nich väčšina (81,742) pochádza z iných krajín Európy. Najväčšie národnostné menšiny predstavujú Turci, Gréci a Taliani. Mesto Düsseldorf má tretiu najväčšiu japonskú komunitu v Európe. Düsseldorf má aj tretiu najväčšiu židovskú populáciu v Nemecku o počte 7 600 príslušníkov.

</doc>
<doc id="58416" title="Optické vlákno" url="https://sk.wikipedia.org/wiki?curid=58416">
Optické vlákno

Optické vlákno je optický vlnovod, vyrobený v tvare dlhého vlákna. Svetlo, ktoré vchádza do jedného konca optického vlákna, je vedené vláknom a vychádza druhým koncom.
Princíp.
Optické vlákno je skonštruované ako valcové jadro priemeru niekoľkých jednotiek až desiatok μm z materiálu s určitým indexom lomu, pokryté obalom z materiálu s menším indexom lomu. Pri dopade svetelného lúča na rozhranie jadra a obalu pod dostatočne veľkým uhlom dopadu (dostatočne „plocho“ či „tupo“), nastáva úplný odraz. Sériou takýchto odrazov sa lúč šíri z jedného konca vlákna na druhé.
Z tohoto princípu vyplývajú niektoré technologické obmedzenia pri použití optických vlákien. Predovšetkým ide o ohyb: keďže v ohnutom vlákne dopadá lúč na rozhranie jadro/obal pod iným uhlom ako v rovnom vlákne je možné, že nastane len čiastočný odraz a časť svetla unikne (čo sa pre prenesené svetlo prejaví ako zvýšený útlm). Preto je dôležité dodržať minimálny predpísaný polomer ohybu pre dané vlákno (toto pochopiteľne závisí od pomeru indexov lomu jadra a obalu, takže neexistuje univerzálna hodnota pre všetky vlákna).
Ďalším javom je uhol, v ktorom je potrebné umiestniť zdroj svetla, aby jeho svetlo bolo nadviazané do vlákna tak, aby sa ďalej šírilo vláknom (tzv. numerická apertúra, úhlová apertúra). Tento tiež závisí od rozdielov indexov lomu jadra a obalu a tiež od priemeru jadra a býva pomerne malý, z čoho vyplýva náročnosť polohovania zdroja svetla a detektora voči koncom vlákna.
Druhy optických vlákien.
Materiály.
Pre diaľkové optické komunikácie sa používa kremičité sklo (SiO2). Minimum útlmu leží v infračervenej oblasti okolo 1550 nm, ďalšie minimum s o niečo väčším útlmom je okolo 1 300 nm. Toto sú teda vlnové dĺžky, pre ktoré sú konštruované lasery a fotodiódy pre tieto vlákna.
Pre kratšie vzdialenosti sa používajú plastové vlákna, alebo vlákna so skleným jadrom a plastovým obalom. Tieto majú väčší útlm ako celosklenené vlákna, ale sú lacnejšie.
Jednovidové alebo mnohovidové vlákno.
Ak má jadro dostatočne veľký priemer, umožňuje šírenie svetla vo viacerých tzv. vidoch (módoch), a takéto vlákno sa nazýva mnohovidové alebo viacvidové (multimódové). Tento režim je však nežiaduci pre diaľkové vysokorýchlostné spoje, keďže svetlo sa v jednotlivých vidoch (módoch) šíri rozličnou rýchlosťou a tak dochádza k „rozťahovaniu“ svetelných pulzov pri ich prechode vláknom. Preto sa pre diaľkové spoje používa tzv. jednovidové (monomódové, singlemódové) vlákno s menším priemerom jadra a jedným nosným svetelným lúčom. Keďže výroba takéhoto vlákna je zložitejšie a kvôli zmenšenej numerickej apertúre je aj obťažnejšie ho nadviazať na laser a detektor, pre menej náročné aplikácie sa používa viacvidové vlákno.
Výroba.
Pri výrobe optických vlákien je dôležitá čistota použitých materiálov, keďže prímesi spôsobujú vznik miest kde sa fotóny môžu absorbovať či rozptýliť, a aj malé zvýšenie útlmu je pri veľkých dĺžkach vlákna citeľné. Požadovaná čistota je porovnateľná s čistotou materiálov použitých pri výrobe polovodičov, a pripravujú sa podobnými metódami.
Samotná výroba vlákna začína výrobou tzv. preformy, čo je dutý valec s priemerom niekoľko desiatok mm z materiálu obalu vlákna, na ktorý je zvnútra nanesený materiál jadra vlákna. Táto preforma je potom na jednom konci zahrievaná a je z nej presne kontrolovaným spôsobom vyťahované vlákno, ktoré sa po obalení sekundárnym a/alebo ochranným obalom navíja a ďalej spracováva (napr. na kábel).
Použitie.
Telekomunikačné prenosy.
- na zemi, pod vodou (trans-oceánske komunikačné káble a linky), taktiež v elektrotechnických prístrojoch a zariadeniach, či v elektronike. Najdôležitejšou aplikáciou optických vlákien je prenos údajov v telekomunikačnej technike. Využíva sa takmer neobmedzená prenosová kapacita, možnosť prenášať informáciu na viacerých vlnových dĺžkach súčasne a najmä odolnosť voči vonkajším elektromagnetickým vplyvom (čo znamená aj nulový presluch medzi jednotlivými vláknami v kábli).
Optické vlákna sa spolu s prípadnými elektrickými vodičmi (pre napájanie prípadných zosilňovačov) a lanami (zabezpečujúcimi mechanickú odolnosť) kompletujú do káblov. Tieto káble sú ukladané v šachtách, pod zemou, vzdušným vedením príp. pod morom podobne, ako klasické komunikačné vedenia.
V poslednom čase technológia optických komunikácií zlacnela natoľko, že je už pomerne bežné riešiť niektoré úseky LAN sietí pomocou optických vlákien.
Osvetlenie.
Optické vlákno je možné použiť aj na privedenie svetla na miesta, kam nie je možné priamo umiestniť zdroj svetla, a aj na dekoračné účely.
Prenos obrazu v temnote.
Pomerne kurióznou aplikáciou optických vlákien je endoskopia, kde sa obraz z nedostupného miesta prenáša tenkým ohybným zväzkom optických vlákien. Často slúži niektoré z vlákien aj na prenos svetla na pozorované miesto. Endoskopia sa využíva v medicíne aj v technike.

</doc>
<doc id="58429" title="Bel (jednotka)" url="https://sk.wikipedia.org/wiki?curid=58429">
Bel (jednotka)

Bel ("B") je bezrozmerná meracia jednotka, ktorá udáva pomer medzi dvomi (najmä) elektrickými veličinami (dvoma výkonmi, napätiami alebo prúdmi) alebo akustickými veličinami (akustickými výkonmi, akustickými intenzitami alebo akustickými tlakmi). Používa sa predovšetkým v telekomunikáciách, elektrotechnike a akustike. Jednotka je pomenovaná podľa významného amerického vynálezcu Alexandra Grahama Bella.
V praxi sa najčastejšie používa ako decibel ("dB"), pretože bel je v praxi priveľká jednotka. 1 dB = 0,1 B. Výhoda používania decibelov je v tom, že aj veľmi veľké pomery sa dajú vyjadriť „rozumnými“ číslami. Decibel sa často používa najmä ako vyjadrenie hladiny intenzity zvuku. 
Definícia.
1 decibel je definovaný ako desaťnásobok dekadického logaritmu pomeru výkonov (elektrického, akustického) alebo intenzít (svetelná intenzita).
Podobne sa dá decibel použiť aj pre pomery napätí alebo tlakov. Vzhľadom na to, že výkon na konštantnej impedancii je druhou mocninou napätia, po zlogaritmovaní sa exponent prenáša do konštanty pred logaritmom:
V menovateli zlomku sa nachádza tzv. referenčná hodnota, čo je zvolená konštanta. Ak je to pre danú oblasť pevne stanovená hodnota (zväčša normou, napr. v telekomunikáciách), miera v decibeloch je "absolútna", ak je to pre konkrétne použitie zvolená hodnota (podľa toho, ako je to v danej aplikácii výhodné), ide o tzv. "relatívnu mieru v decibeloch".

</doc>
<doc id="58494" title="Zoznam smerových telefónnych čísiel štátov" url="https://sk.wikipedia.org/wiki?curid=58494">
Zoznam smerových telefónnych čísiel štátov

Toto je zoznam smerových telefónnych čísiel štátov definovaný ITU-T odporúčaním E.164.
Podrobne.
Zóna 0.
nepriradená
Zóna 1 – Severoamerický plán číslovania (North American Numbering Plan Area – NANPA).
Oblastiam v rámci Severoamerického plánu číslovania (NANPA) boli priradené smerové čísla tak, akoby tvorili jeden štát. Spoločná predvoľba je +1, ku ktorej sa podľa oblasti pridávajú ďalšie 3 čísla. Predvoľba tak nadobúda tvar +1-XXX.
Externé odkazy.
0940950393

</doc>
<doc id="58500" title="Herná konzola" url="https://sk.wikipedia.org/wiki?curid=58500">
Herná konzola

Herná konzola alebo hracia konzola je elektronické zariadenie fungujúce na princípe počítača, ktoré je primárne určené na hranie hier, ktorým sa v tomto prípade hovorí videohry (v užšom zmysle). Ako zobrazovacie zariadenie väčšinou slúži televízor, niekedy monitor počítača. Konzoly možno rozdeliť na:
V súčasnosti sú najrozšírenejšie konzoly od firiem Sony, Nintendo a Microsoft.
Najnovšie konzoly umožňujú okrem hrania hier aj napríklad sledovanie filmov vo formáte DVD, Video-CD alebo Blu-Ray, prehrávanie audio CD alebo pripojenie na Internet. Niektoré konzoly, ako napríklad PlayStation 2, PlayStation 3, Xbox a Xbox 360 môžu slúžiť aj ako plnohodnotný počítač, pretože je na ne možné nainštalovať špeciálnu verziu operačného systému (najčastejšie na jadre Linuxu).
Dejiny hracích konzol.
História herných konzol siaha až od začiatku 70. rokov 20. storočia.

</doc>
<doc id="58526" title="Monako" url="https://sk.wikipedia.org/wiki?curid=58526">
Monako

Monako (fr.: "Monaco"), dlhý tvar Monacké kniežatstvo ("Principauté de Monaco") je mestský štát a druhá najmenšia krajina na svete (po Vatikáne). Monako je súčasne štát aj obec (mesto). Základom jeho hospodárstva je bankovníctvo, keďže krajina je bankovým rajom a cestovný ruch založený aj na slávnom kasíne v Monte Carle. Svoj domov tu majú mnohé významné svetové celebrity. Iba sedmina obyvateľstva sú rodení Monačania.
Nachádza sa medzi Stredozemným morom a Francúzskom na Azúrovom pobreží ("Côte d'Azur").
Štátne zriadenie.
Podľa ústavy z roku 1962 je Monako dedičnou konštitučnou monarchiou. Hlavou štátu je knieža, ako poradné orgány má k dispozícii korunnú radu (11 členov) a štátnu radu (12 členov). Výkonnú moc má pod autoritou kniežaťa jeden štátny minister s troma vládnymi radami. Legislatívu vykonáva knieža spolu s parlamentom, Národnou radou s 18 volenými poslancami. V zahraničných vzťahoch zastupuje Monako Francúzsko. Taktiež právny systém je vybudovaný podľa francúzskeho vzoru.

</doc>
<doc id="58562" title="Jiří Mádl" url="https://sk.wikipedia.org/wiki?curid=58562">
Jiří Mádl

Jiří Mádl (* 23. október 1986, České Budějovice) je český filmový herec a režisér a scenárista.
Životopis.
V roku 2006 maturoval v rodnom meste na Biskupskom gymnáziu J. N. Neumanna. Po gymnáziu krátko študoval psychológiu na Filozofickej fakulte UK. Potom študoval odbor sociálnej a masovej komunikácie na Univerzite Jana Ámosa Komenského v Prahe, ktorý absolvoval v roku 2009.
Príležitostne hral v mládežníckych divadlách (s jednou hrou, ktorú sám napísal, vyhral divadelnú súťaž), tiež v Jihočeskom divadle a zahral si aj vo videoklipe „"Je nám teplo"“ zoskupenia S hudbou vesmírnou a vo videoklipe „"Astronaut"“ kapely Sabrage.
Do roku 2003 hral hokej, potom si zlomil ruku. V tej dobe sa prihlásil na casting k filmu "Snowboarďáci" (2004). Ten ho katapultoval spolu s Vojtom Kotekom medzi mladé herecké talenty českého filmu. Na jar 2007 účinkoval v tanečnom programe TV Nova "Bailando".
Ako režisér a scenárista debutoval v roku 2014 s filmom "Pojedeme k moři", ktorý získal mnohé ocenenia po celom svete. Jeho druhým celovečerným počinom je film "Na streche" (2019).
Ja najmladším hercom, ktorý kedy dostal ocenenie Krištáľový glóbus za najlepší mužský herecký výkon na Medzinárodnom filmovom festivale v Karlových Varoch.
Je členom Európskej filmovej akadémie a dramaturgickej rady Medzinárodného filmového festivalu pre deti a mládež v Zlíne.
Charitatívne aktivity.
V roku 2017 založil ArteFond, ktorý finančne podporuje umelecky nadané deti z detských domovov. Spolu s bratom Janom Mádlom organizujú od roku 2009 charitatívne futbalové zápasy vo svojom rodnom meste České Budějovice. Už niekoľko rokov je tiež patrónom Dňa detskej onkológie v Česku a dlhodobo podporuje aj Centrum Arpida v Českých Budějoviciach.
Ďalšie aktivity.
V apríli 2010 sa zúčastnil spolu s Marthou Issovou a Petrom Zelenkom prípravy klipu určeného pre mládež „Přemluv bábu a dědu, ať nevolí levici“, ktorý zdvihol vlnu vášni a stal sa témou polemiky na stránkach osobných blogov i internetových periodik.
Je jedným zo zakladateľov firmy Hugo Bike, ktorá vyrába designové elektrické kolobežky. Svoj podiel predal v roku 2016.
S Tomášom Jindříškom a Radkom Špicasom založil v roku 2018 projekt "Evropa v datech".
Od roku 2018 je akcionárom firmy OutdoorTrip.

</doc>
<doc id="59723" title="Česi" url="https://sk.wikipedia.org/wiki?curid=59723">
Česi

Česi (po česky "Češi") sú západoslovanský národ tvoriaci väčšinu obyvateľov Česka. Ich jazyk je čeština, ktorá je úzko príbuzná so slovenčinou a lužickou srbčinou. Medzi Čechov v širšom zmysle sa dnes spravidla rátajú aj Moravania a medzi predkov Čechov patria tiež keltské a germánske národy.
Menšie skupiny dnes žijú v Rakúsku a ostatnej západnej Európe, v Rumunsku, bývalej Juhoslávii, na Slovensku, väčšie v USA a Kanade.
Dejiny.
Česi v Čechách sú potomkami slovanských kmeňov (tzv. českých kmeňov), ktoré do dnešných Čiech prišli v 6. storočí buď z východného Poľska alebo z Panónskej panvy (resp. najprv z východného Poľska a neskôr v druhej vlne z Panónskej panvy). 
Český národ vznikol najskôr v 10. storočí dovŕšením zjednocovania českých kmeňov. Viaceré z nich sa nepodarilo identifikovať, známe sú tieto: 
Kmene sa zjednocovali od 2. pol. 9. stor. Zjednocovanie zavŕšilo vyvraždenie Slavníkovcov v roku 995, ktorí pod svojim panstvom zjednotili Zličanov, Chorvátov a Dudlebov. Pod vládou Přemyslovcov sa bývalé kmeňové oblasti zmenili na hradné územia spravované dosadzovanými úradníkmi.
V rokoch 1918 - 1992 (okrem 1939 - 1945) Česi žili spolu so Slovákmi v spoločnom štáte Česko-Slovensko, a predtým v rokoch 1526 - 1918 žili spolu so Slovákmi, Rakúšanmi, Maďarmi a pod. v habsburskej monarchii resp. Rakúsko-Uhorsku.
Prakticky od svojho príchodu do Čiech, najmä však od konca 9. storočia a vrcholne v 17. - 18. storočí (tzv. doba temna), boli Česi pod značným kultúrnym, politickým a jazykovým vplyvom susedných Frankov/východných Frankov/Nemcov. Od 13. storočia sa Nemci usídľovali aj v celom pohraničí Čiech a Moravy, odkiaľ boli vysídlení po druhej svetovej vojne. Ich miesto čiastočne zaujali Slováci.
Charakteristika.
Jazyk.
Česi hovoria češtinou, západoslovanským jazykom, ktorý má celosvetovo 12 miliónov hovorcov. Ide o flektivný jazyk, vyznačujúci sa komplikovaným systémom skloňovanie a časovanie. K písomným záznamom používa latinku, obohatenú o znaky s diakritikou. Pre výslovnosť je charakteristický pevný prízvuk, opozícia dĺžky samohlások a špecifická spoluhláska/ř. Čeština je oficiálnym jazykom Česka a Európskej únie, tiež je vzájomne zrozumiteľná sa slovenčinou a lužickou srbčinou.

</doc>
<doc id="60052" title="Judaizmus" url="https://sk.wikipedia.org/wiki?curid=60052">
Judaizmus

Judaizmus (iné názvy: židovstvo, mozaizmus, mosaizmus) je najstaršie, počtom veriacich však najmenšie spomedzi troch veľkých svetových monoteistických abrahámovských náboženstiev (judaizmus, kresťanstvo, islam). Dnes sa k judaizmu hlási približne 15 miliónov veriacich (podľa údajov z roku 2005 ). Pre judaizmus je charakteristické, že jeho prívrženci sa považujú za členov jedného "židovského" národa, zatiaľ čo prívrženci ostatných náboženstiev sú spravidla príslušníkmi rozličných národov. Judaizmus preto býva nazývaný aj židovské náboženstvo a je veľmi úzko spätý s dejinami, kultúrou a tradíciou Židov.
Zdroje autority v judaizme.
Náboženská teória ani náboženská prax judaizmu nebola nikdy monolitická. Je to dané tým, že v judaizme neexistuje žiadna osoba prípadne skupina ľudí s centrálnou náboženskou autoritou. Autorita v judaizme sa opiera výlučne o Tóru a jej výklad. Záväzné učenie judaizmu je obsiahnuté v písomnej a ústne podanej náuke, ktorá sa nazýva Tóra. Tóra existuje v dvoch podobách, ktoré sú do istej miery rovnocenné:
Prikázania - "micvot".
"Pre viac informácií pozri článok Micva."
Tóra obsahuje náboženské príkazy - tzv. "micvot" (hebr. מצוות, sg. מצווה - "micva"). Tieto prikázania dal Židom Hospodin, a preto sú povinní dodržiavať ich. Veriaci Žid nevníma prikázania ako bremeno, ale ako prostriedok k dosiahnutiu intímneho vzťahu s Bohom, k naplneniu zmyslu svojho života a šťastia.
Podľa Talmudu ("Makot 23b") je počet zákazov odvodený od počtu dní solárneho roku a počet pozitívnych príkazov zase od počtu kostí v ľudskom tele. Rabíni stanovili ich počet na 613 - "248" pozitívnych prikázaní (remach micvot hebr. רמ"ח מצוות) a "365" zákazov (šesa micvot hebr. שס"ה מצוות) . Týmto prikázaniam sa niekedy hovorí aj Tarjag micvot (hebr. תרי"ג מצוות) podľa hebrejského akronymu, ktorý označuje číselnú hodnotu 613.
Princípy židovskej viery.
"Pre viac informácií pozri článok Princípy židovskej viery."

</doc>
<doc id="60054" title="Katolícka moderna" url="https://sk.wikipedia.org/wiki?curid=60054">
Katolícka moderna

Katolícka moderna je literárny, predovšetkým básnický smer, ktorý sa na Slovensku začal rozvíjať počas prvej česko–slovenskej republiky. Autorov respektíve predstavujú kňazi, ktorí sa vo všeobecnosti rozdeľovali na dve skupiny: autorov pôsobiacich v zahraničí a autorov utiahnutých pod totalitným režimom na Slovensku.
Vznik a východiská tvorby.
Katolícku modernu ako literárny prúd vytvorili v tridsiatych rokoch 20. storočia mladí autori, ktorí sa združili okolo františkána Rudolfa Dilonga. Ich poézia pramenila a bola ovplyvnená domácimi a zahraničnými koreňmi. Medzi domáce korene okrem náboženských a národných hodnôt, patrí aj tvorba Bernoláka, Fándlyho, Hollého, Kollára, Chalupku, Hurbana, Hodžu, Záborského, Sládkoviča, Palárika, Hviezdoslava, Lukáča, Beniak alebo Žarnova. Za domáce východisko tvorby autorov katolíckej moderny je možné považovať aj katolícku tradíciu, ako Proglas, Moravsko-panónske legendy alebo spevníky ("Cantus catholici" - Benedikt Szőllősi, "Cithara sanctorum" - Juraj Tranovský). Zahraničné korene boli myšlienky francúzskeho mysliteľa a teoretika Henriho Bremonda, najmä jeho knihy „Čistá poézia“ a „Modlitba a poézia“, ako aj poézia francúzskeho básnika Paula Claudela. Do slovenskej literatúry priniesli estetické postupy modernej európskej poézie 20. storočia.
Autori.
Do prvej vlny katolíckej moderny môžeme zaradiť okrem Rudolfa Dilonga aj básnikov Pavla Gašparoviča Hlbinu, Janka Silana, Jána Haranta či Andreja Žarnova. Ich nasledovníkmi boli Pavol Ušák Oliva, Gorazd Zvonický, Mikuláš Šprinc, Karol Strmeň, Svetloslav Veigl, Ján Motulko, Ján Frátrik, Imrich Kružliak, Severín Zrubec, Štefan Sandtner a ďalší.
Znaky autorov katolíckej moderny.
Hlavnými témami básní resp. modlitieb sú Boh a národ, taktiež ich vzájomné prepojenie. Občas sa stane témou aj žena a láska k nej. Dominuje nadčasová lyrika.
Činnosť autorov.
Začiatky.
Za programové vystúpenie básnikov katolíckej moderny sú považované súpisy "„Almanach tretej literárnej generácie“" (viacerí autori) a "„Antológia mladej slovenskej poézie“" (Dilong, 1933). V tom istom roku uverejnil kňaz a básnik P.G. Hlbina článok "„Literárna družina Postup“", ktorý mal všetky znaky manifestu, akým sa uvádzali do života literárne skupiny. Ostatní autori uverejňovali svoje diela v časopisoch: "„Vatra“", "„Kultúra“", "„Postup“".
Obdobie prvej slovenskej republiky.
Tvorba básnikov katolíckej moderny počas Prvej slovenskej republiky býva označovaná aj ako nacionalistická (napríklad Rudolf Dilong a Karol Strmeň, ktorí podporovali myšlienku samostatnej republiky). V porovnaní s tvorbou celej skupiny sú však tieto básne s nacionalistickým prejavom menšinové.
Obdobie komunistickej totality.
Po nástupe komunistickej totality v roku 1948 časť básnikov emigrovala a časť sa uchýlila do „vnútorného exilu“. Tí, čo zostali na Slovensku, žili na zabudnutých dedinských farách alebo vo väzniciach. Ich poézia o Bohu a o viere nebola v tom čase vítaná. Prenasledovali ich aj preto, že prinášali zo Západu nové umelecké trendy a inšpirovali sa francúzskym surrealizmom, poetizmom a rôznymi avantgardami, ktoré prenášali aj do vlastnej poézie. Tvorba sa ale už v menšej miere uverejňovala vo vtedajších časopisoch ako Verbum (časopis) (zakladateľ: Janko Silan) a "„Nová práca“".
Morálnej aj literárnej satisfakcie sa básnici katolíckej moderny dočkali až po Nežnej revolúcii v roku 1989.

</doc>
<doc id="60183" title="Jozef Migaš" url="https://sk.wikipedia.org/wiki?curid=60183">
Jozef Migaš

Jozef Migaš (* 7. január 1954, Pušovce) je slovenský ľavicový politik. Od roku 1998 do roku 2002 bol predsedom NR SR. V rokoch 2016 až 2020 bol veľvyslancom Slovenska v Bielorusku.
Vedecký komunizmus vyštudoval na Filozofickej fakulte Štátnej univerzity v Kyjeve. Potom bol učiteľ na Vysokej škole politickej ÚV KSS v Bratislave, bol členom štruktúr KSS a pracoval aj v Slovenskej akadémii vied v Košiciach.
V roku 1990 bol jeden zo spoluzakladateľov SDĽ, neskôr jej manažér výkonného výboru
V rokoch 1993 až 1995 bol veľvyslanecký radca na Ukrajine, v rokoch 1995 až 1996 veľvyslanec Slovenska na Ukrajine. V rokoch 1996 až 2001 predsedal SDĽ a v rokoch 1998 až 2002 bol predsedom Národnej rady Slovenskej republiky. V rokoch 1998 - 1999 krátko spolu s Mikulášom Dzurindom vykonávali prezidentské právomoci.
Neskôr pracoval v súkromnom sektore.
Diplomatická kariéra.
V rokoch 2009 až 2014 bol veľvyslancom Slovenska v Ruskej federácii s priakreditáciou v Arménsku a Azerbajdžane. Jeho predchodcom v Moskve bol Augustín Čisár (20042009). 9. decembra 2014 ho na poste veľvyslanca v Rusku vystriedal Peter Priputen. V rokoch 2015 až 2016 bol Migaš poradcom predsedu vlády pre zahraničnú politiku.
2. februára 2016 prezident Andrej Kiska vymenoval Jozefa Migaša za veľvyslanca v Bielorusku. Jeho predchodcom bol Miroslav Mojžita (20132016).
13. mája 2020 rezignoval z funkcie veľvyslanca potom čo sa ako jeden z dvoch veľvyslancov EÚ zúčastnil osláv 75. výročia konca druhej svetovej vojny a neinformoval o tom Ministerstvo zahraničných vecí. To sa o jeho účasti dozvedelo z miestnej tlače. Európska únia mala pritom výhrady voči nedostatočným opatreniam režimu pred pandémiou COVID.
Osobný život.
Je ženatý, má štyri deti. Napísal "Kolektivizmus v sociálnej spoločnosti" a "Komunistický svetonázor a robotnícka mládež".

</doc>
<doc id="60245" title="Zemský plášť" url="https://sk.wikipedia.org/wiki?curid=60245">
Zemský plášť

Zemský plášť je hrubá vrstva hornín obkolesujúca jadro Zeme a leží hneď pod kôrou. Je hrubý približne a zaberá 80 % objemu a 69% hmotnosti Zeme. Dôležitým procesom, ktorý prebieha v plášti, je výstup roztaveného materiálu z hranice astenosféry, čo sa na povrchu prejavuje rôznymi formami (horúce škvrny, rozchádzanie sa oceánskeho dna a pohyb kontinentov).
Zemský plášť leží veľmi hlboko, aby sa dal skúmať bežnými technikami (vrty). Väčsinu poznatkov sa podarilo získať až v 20. storočí nepriamymi metódami: analýzou prechodu seizmických vĺn, porovnávaním archaických bazaltov so súčasnými bazaltami stredoceánskych chrbtov, analýzou lherzolitov, kimberlitov a peridotiov.
Vrchný plášť.
Vrchná časť zemského plášťa sa nachádza pod kôrou. Je od nej oddelený rozhraním, nazvaným Mohorovičićova diskontinuita, (skrátene "MoHo"). Jeho vrchné ohraničenie je variabilné: 1 až pod oceánskou kôrou a 30 až pod pevninskou kôrou. Spodná hranica je pod povrchom Zeme. Hustota je okolo 3,27 g.cm−3 a teplota okolo 1 400 °C.
Vo vrchnom plášti môžeme vyčleniť tri rozdielne oblasti:
Vrchný plášť je tvorený eklogitmi, dunitmi a peridotitmi, z mineralogického hľadiska prevažne olivínom, pyroxénmi, granátmi a spinelmi, čiže minerálmi s vysokým obsahom horčíka a železa. Veľa informácií o zložení vrchného plášťa bolo získaných zo xenolitov spinelových lherzolitov vynesených z hĺbky 40 –  a vzácnejších granátových lherzolitov, vynesených z hĺbky .
Spodný plášť.
Spodný plášť leží pod vrchným (hĺbka ) a siaha až k jadru (hĺbka ), od ktorého je oddelený opäť diskontinuitou – Gutenbergova diskontinuita. Tlak opäť narastá (až do 120 GPa), čo sa prejavuje aj na minerálnom zložení: spinely sa fázovým prechodom premenia na perovskit, spodný plášť je tiež obohatený o prvky kobalt, nikel a titán. Spodný plášť sa javí byť oveľa kompaktnejší ako vrchný.

</doc>
<doc id="60263" title="Zemská kôra" url="https://sk.wikipedia.org/wiki?curid=60263">
Zemská kôra

Zemská kôra je najvrchnejšia geologická vrstva Zeme. Rozdeľuje sa na pevninskú a oceánsku kôru. Pod ňou sa nachádza plášť, od ktorého je oddelená rozhraním – Mohorovičićovou diskontinuitou, kde sa radikálne menia fyzikálne charakteristiky. Menej výrazná diskontinuita (Conradova) oddeľuje granitovú a bazaltovú vrstvu kôry. Hmotnosť kôry je 2,8×1022 kg (z toho 21 % tvorí oceánska kôra a zvyšok kontinentálna), čo predstavuje 0,473 % celkovej hmotnosti Zeme.
Kôra, spolu s vrchnou časťou plášťa tvorí pevnú vrstvu povrchu Zeme – litosféru, ktorá je rozlámaná na viacero platní, „plávajúcich“ na plastickej vrstve – astenosfére.
Pevninská kôra.
Pevninská kôra sa zvykne nazývať aj "SiAl" (podľa latinských názvov najčastejšie sa vyskytujúcich prvkov kremíka a hliníka). Tvorená je prevažne alkalickými kremičitanmi a hlinitokremičitanmi. Z petrologického hľadiska ide prevažne o granity ich variácie. Na granitovom podklade sa nachádza hrubá pokrývka zvetralín a sedimentárnych hornín (pieskovcov, bridlíc, vápencov a dolomitov). Pod granitovou vrstvou sa obvykle vyskytuje ešte bazaltová vrstva.
Najstaršia pevninská kôra bola objavená v západnej Austrálii – 3,9 mld. rokov, centrálne časti Kanadského a Baltického štítu sú približne rovnako staré. Podstatná časť zemskej kôry sa vytvorila medzi 3,4 a 2,4 mld. rokov v archaiku. Väčšina časť týchto hornín je lokalizovaná v kratogénoch, hrubých okolo .
Oceánska kôra.
Oceánska kôra, na rozdiel od pevninskej je monotónnejšia, tvoria ju prevažne bazalty, na ktorých sa nachádza vrstva sedimentov. Pod bazaltami sú ich hlbinné ekvivalenty gabrá a ešte hlbšie aj peridotity. Nazýva sa aj "SiMa" (kremík a horčík). Je podstatne mladšia (najstaršie oceánske bazalty in situ majú okolo 200 mil. rokov). Má menšiu hrúbku, do (v stredooceánskych chrbtoch je jej hrúbka prakticky nulová) a mierne väčšiu hustotu.
Oceánska kôra sa neustále vytvára (v stredooceánskych chrbtoch) výstupom a utuhnutím magiem z hranice spodného plášťa. Vďaka tomuto sa morské dno pomaly rozširuje. Naopak, v subdukčných zónach oceánska kôra poklesáva naspäť do plášťa a zaniká. Tento proces, spolu s ďalšími fenoménmi popisuje teória platňovej tektoniky.

</doc>
<doc id="60608" title="Kondenzátor (elektrotechnika)" url="https://sk.wikipedia.org/wiki?curid=60608">
Kondenzátor (elektrotechnika)

Kondenzátor je elektronická súčiastka, ktorej prevažujúca vlastnosť je jej elektrická kapacita.
V zásade vždy ide o dve elektródy s vloženým dielektrikom, ale v závislosti od detailov konštrukcie kondenzátora sa za rôznych podmienok prejavujú ich nežiaduce (parazitné) vlastnosti (napr. sériový odpor, zvod, indukčnosť, teplotné závislosti, zmeny vlastností v čase, nelinearita kapacity (závislosť od napätia) atď.). Kvôli tomuto sa vyrába množstvo rôznych typov kondenzátorov a je potrebné vždy vybrať vhodný typ podľa typu aplikácie (samozrejme s prihliadnutím aj na cenu a rozmery).
Princíp kondenzátora.
Kondenzátor sa skladá z dvoch vodivých dosiek oddelených dielektrikom. Na každú z dosiek sa privádzajú elektrické náboje opačnej polarity, ktoré sa vzájomne priťahujú elektrickou silou. Dielektrikum medzi doskami nedovolí, aby sa častice s nábojom dostali do kontaktu, a tým došlo k vybitiu elektrického náboja.
Typy kondenzátorov (konštrukcia, vlastnosti, použitie).
Elektrolytické.
Konštrukcia.
Medzi dve hliníkové fólie (elektródy) je vložený pijavý materiál (papier) napustený elektrolytom. Dielektrikom je zlúčenina hliníka ktorá vznikne na povrchu elektródy vplyvom elektrolytu.
Celok je zrolovaný a vložený do valcového hliníkového puzdra s dvomi vývodmi (jeden vývod je pripojený priamo na puzdro /platí iba pre nižšie napätia/).
Tantalové.
Modifikácia elektrolytických kondenzátorov, dielektrikom je vrstva oxidu tantalu na tantalovej elektróde.
Keramické.
Konštrukcia.
Tenký plát keramického dielektrika je potiahnutý z dvoch strán kovovou vrstvou (elektródy). Celok je po pripevnení kontaktov zaliaty do izolačnej hmoty.
Používa sa široký rozsah keramických hmôt, v závislosti od nich sú aj ostatné vlastnosti. Vo všeobecnosti ide o hmoty s vysokou permitivitou pre kondenzátory s väčšími kapacitami, ktoré sú však silne nelineárne a hodia sa len pre filtračné účely; alebo naopak ide o keramiku s nízkou permitivitou, ale dobrými elektrickými vlastnosťami.
Fóliové.
Konštrukcia.
Dielektrikum – fólia z vhodného plastu je umiestnená medzi dvomi kovovými fóliami – elektródami – a zvinutá do tvaru valca, kvádra...
Premenlivé.
Mechanické.
Kapacita sa dá meniť obvykle otáčaním. Konštrukciou sú to dve elektródy prípadne sústava elektród v polkruhovom tvare, ktoré sa otáčaním pohyblivej časti zasúvajú medzi seba, zväčšujú tak plochu a tým kapacitu. Delia sa na: 
Typicky ide o ladenie v rozsahu jednotiek či desiatok pF.
Varikapy.
Sú to v podstate diódy, ktoré sa používajú v závernom smere. V závernom smere sa totiž dióda správa ako kondenzátor. Kapacita sa ladí potom napätím. Čím väčšie napätie, tým menšia kapacita.
Kapacita sa dá zhruba vyjadriť:
formula_1
Alebo ako C=Q/U
Q – elektrický náboj
U – je napätie, na ktoré je pripojený kondenzátor
kde "k" je koeficient, čo závisí od konštrukcie diódy (pri obyčajných diódach menší ako pri varikapoch).
Modelovanie a simulácia.
Ideálny kondenzátor.
U platňových kondenzátorov je možné vyjadriť kapacitu C ako závislosť plochy platní S, ich vzájomnej vzdialenosti d a permitivity prostredia medzi nimi ε:
formula_2
Pričom na platňu s kapacitou C je možné uložiť náboj Q:
formula_3
formula_4
Jednotkou kapacity v sústave SI je farad:
formula_5
Reálny kondenzátor.
Reálny kondenzátor sa dá vyjadriť modelom ako na obrázku. C je vlastná kapacita, Rleakage izolačný odpor dielektrika, RESR sériový odpor a LESL indukčnosť prívodov.

</doc>
<doc id="60623" title="Ján (apoštol)" url="https://sk.wikipedia.org/wiki?curid=60623">
Ján (apoštol)

Svätý Ján patril k Dvanástim Ježišovým apoštolom. Spolu so svojím bratom Jakubom a apoštolom Petrom boli Ježišovými najbližšími spolupracovníkmi. Východné cirkvi ho zvyknú označovať prívlastkom "Teológ", resp. "Bohoslovec" resp. "Benger"
Nie je známy rok jeho narodenia, tak ako nie je známy rok narodenia ostatných apoštolov. Je však pravdepodobné, že bol z nich najmladší. Azda aj preto sa mu hovorilo „miláčik Pánov“. Pochádzal z Betsaidy v Galilei podobne ako apoštol Peter. Jeho otec bol rybár Zebedej a matka sa volala Salome. Pôvodne bol učeníkom sv. Jána Krstiteľa, s jeho súhlasom sa stal Ježišovým učeníkom. Ježiš dal Jánovi a jeho bratovi Jakubovi meno Boanerges (v preklade synovia hromu). Ako jediný z Dvanástich zostal pri Ježišovi až do jeho smrti na Kalvárii. Ježiš Kristus mu z kríža zveril do opatery svoju matku Máriu. Podľa starodávnej kresťanskej tradície sa sv. Ján dožil vysokého veku. Napriek tomu, že ho mučili, ako jediný z apoštolov zomrel prirodzenou, nie mučeníckou, smrťou vo vyhnanstve na ostrove Patmos. 
Sv. Ján okolo roku 70 napísal posledné, štvrté Evanjelium podľa Jána, preto sa často označuje ako Ján Evanjelista. Pri jeho písaní poznal texty predchádzajúcich troch (Evanjelium podľa Matúša, Evanjelium podľa Marka, Evanjelium podľa Lukáša). V jeho evanjeliu je preto viacero udalostí, ktoré iné evanjeliá nespomínajú a ktoré Ján osobne zažil počas svojho života s Ježišom. Okrem toho je aj autorom troch Jánových listov a Zjavenia apoštola Jána. Symbolom sv. Jána Evanjelistu je orol.
Sviatok sv. Jána.
Oslava sviatku sv. Jána spadá v západnej liturgickej tradícii do vianočného obdobia, pretože sa slávi 27. decembra (vo východných cirkvách 26. septembra). Tradične je tento sviatok spojený s požehnaním vína a pšenice.

</doc>
<doc id="60823" title="Judáš Iškariotský" url="https://sk.wikipedia.org/wiki?curid=60823">
Judáš Iškariotský

Judáš Iškariotský (Judáš je pogréčtená forma mena Júda; Iškariotský je z hebr. אש קרת - muž z Kariotu) syn Šimona Iškariotského, bol jeden z dvanástich apoštolov a podľa Nového Zákona zradca Ježiša Krista.
Životopis.
Judáš Iškariotský mal na starosti financie apoštolov, ale bol zlodej (Evanjelium podľa Jána 12,6). Pri tzv. poslednej večeri Ježiš Kristus predpovedal, že ho Judáš zradí. Pred Veľkou nocou Judáš Iškariotský zradil Ježiša Krista za tridsať strieborných židovskej veľrade. V Getsemanskej záhrade označil Ježiša Krista tým, že ho pobozkal. Keď si uvedomil, čo spôsobil, spáchal samovraždu obesením.
Prenesený význam.
Slovom "judáš" sa v prenesenom význame označuje zradca, podvodník, nedôveryhodný človek. Spojenie "judášsky groš" sa spája s nekalou činnosťou, korupciou, úplatnosťou či zradou. To isté platí aj o spojení "judášsky bozk".

</doc>
<doc id="60825" title="Tatra (podnik)" url="https://sk.wikipedia.org/wiki?curid=60825">
Tatra (podnik)

Tatra, a. s. (predtým Nesselsdorfer Wagenbau-Fabriks-Gesellschaft) je druhá najstaršia existujúca továreň vyrábajúca automobily po automobilke Peugeot. Najznámejšia časť podniku sú závody "Tatra Kopřivnice" zamerané na výrobu automobilov a motorov. Výroba osobných automobilov bola ukončená v roku 1999, ale spoločnosť stále vyrába predovšetkým terénne nákladné vozidlá s pohonmi 4x4, 6x6, 8x8, 10x10 a 12x12.
História.
Spoločnosť vznikla v roku 1850 v Kopřivnici (Nesselsdorf) ako malá rodinná firma založená Ignácom Schustalom. Náplňou firmy bola najpr výroba kočiarov a bričiek. Ťažisko produkcie sa neskôr presunulo do výroby železničných prípojných a motorových vozidiel. Prvé vagóny boli vyrobené v roku 1882.
V krátkej dobe sa započalo aj s automobilovou výrobou - 1897 prvý osobný automobil „Präsident“, 1898 prvý nákladný automobil s nosnosťou 2,5t. Zo začiatku boli používané motory Benz, neskôr motory vlastnej konštrukcie. 
Automobilová výroba sa stala neskôr dominantnou.
Za zmenou pôvodného názvu automobilky Nesselsdorfer Wagenbau-Fabriks-Gesellschaft boli testy brzdovej sústavy vozidla NW U v roku 1919 v Tatrách. Po zdolaní náročnej trasy zo Štrby do Tatranskej Lomnice, bolo rozhodnuté o premenovaní firmy na Tatra a vozidla na Tatra 10.
Zvláštnou kapitolou v dejinách závodu bola aj letecká výroba, ktorá začala v roku 1934 založením leteckého oddelenia. Najprv to bola licenčná výroba (motory T-100 lic. Hirth) pre lietadlá T-131, neskôr aj vlastné konštrukcie.
Medzi svetovými vojnami krátku dobu závod vyrábal aj chladiacu techniku pod značkou Tatra-Ate.
Najvýznamnejšou etapou v histórii závodu sa stala automobilová výroba. Továreň je známa ako výrobca kvalitných vozidiel originálnej technickej koncepcie, ako aj svojimi vzduchom chladenými motormi.
Tzv. tatrovácka automobilová koncepcia sa prvýkrát objavila vo výrobe v roku 1923 (Tatra 11). Jej autorom je nadaný konštruktér rakúskej národnosti Hans Ledwinka. Táto koncepcia je charakterizovaná nezávislým zavesením kolies pomocou výkyvných polonáprav s bezkĺbovým prenosom hnacieho momentu a nosným chrbticovým rámom kruhového prierezu, na ktorý je v prednej časti uchytený vzduchom chladený spaľovací motor. Táto konštrukčná schéma sa používa v modernizovanej podobe dodnes u ťažkých nákladných automobilov určených prevažne pre jazdu v náročnom teréne.
V roku 1933 Tatra vyrobila prvý automobil s aerodynamickou karosériou (prototyp ľudového vozidla V570) a ako prvej na svete je jej priznané aj spustenie sériovej výroby automobilov s aerodynamickou karosériou (Tatra 77). Otcom myšlienky výroby aerodynamických limuzín s karosériou tvarovanou podľa patentu švajčiarskeho konštruktéra maďarskej národnosti Paula Jaraya a so vzduchom chladeným V8 motorom v zadnej časti karosérie bol nadaný mladý konštruktér Erich Übelacker.
Reprezentačné limuzíny so vzduchom chladeným motorom v zadnej časti karosérie vyrábala Tatra až do ukončenia výroby osobných automobilov (Tatra 700 v roku 1998).
Medzníkom vo výrobe úžitkových automobilov sa stala legendárna T-111 (1942), ktorá sa stala predobrazom nákladných vozidiel Tatra až do dnešných dní. 
V súčasnosti sa spoločnosť zameriava na výrobu ťažkých nákladných automobilov s pohonom všetkých náprav, určených predovšetkým pre využitie v sťažených podmienkach (T-815, T-816 Force, T-163 Jamal a Tatra Phoenix).
Tatra na Rallye Dakar.
Nákladné automobily Tatra sa vo svete preslávili aj vďaka úspechom na najťažšej rallye sveta - Rallye Dakar. Zaslúžil sa o to najmä legendárny pilot Karel Loprais, ktorý zo 17. štartov na tejto súťaži, 6x vyhral, 5x došiel na druhom mieste a 1x bol tretí. Ako najúspešnejší účastník pretekov v kategórii kamiónov si v roku 1994 vyslúžil prezývku Monsieur Dakar.
Po zranení Karla Lopraisa v ročníku 2006 ho v roku 2007 za volantom Tatry vystriedal jeho synovec Aleš Loprais, ktorý hneď pri svojom premiérovom štarte na tejto rallye získal 3. miesto v konečnom poradí v kategórii kamiónov. 
Najúspešnejší piloti za volantom Tatry: Karel Loprais (6x zlato, 5x striebro, 1x bronz), Tomáš Tomeček (1x striebro - 2003, 1x bronz - 1999), Vlastimil Buchtyár (1x bronz - 1995), Ladislav Fajtl (1x bronz - 1996), Martin Kahánek (1x bronz - 1990), Milan Kořený (1x bronz - 1998), Aleš Loprais (1x bronz - 2007).

</doc>
<doc id="60829" title="Elektrický odpor" url="https://sk.wikipedia.org/wiki?curid=60829">
Elektrický odpor

Elektrický odpor je fyzikálna veličina, ktorá vyjadruje schopnosť materiálu zabraňovať prechodu elektricky nabitých častíc. Je definovaný ako podiel napätia a prúdu prechádzajúceho predmetom následkom tohto napätia.
Ohmov zákon pre časť elektrického vodiča: elektrický prúd pretekajúci vodičom je priamo úmerný rozdielu elektrických napätí na koncoch vodiča a nepriamo úmerný elektrickému odporu vodiča:
Z Ohmovho zákona vyplýva, že podiel formula_3 je pre daný vodič konštantný a nezávislý od napätia alebo prúdu vo vodiči. Potom pre každý vodič môžeme zaviesť charakteristickú veličinu – elektrický odpor R. Vodiče, pre ktoré platí Ohmov zákon, nazývame lineárne (ohmické), ostatné vodiče nazývame nelineárne.
Značkou elektrického odporu je "R" a jeho jednotkou je "ohm" (Ω). Elektrický odpor môžeme zmerať ohmmetrom alebo za pomoci RLC mostíka. Súčiastkou s definovaným elektrickým odporom je rezistor.
Merný odpor.
Merný odpor je odpor vodiča jednotkovej dĺžky a jednotkového prierezu. Rešpektuje skutočnosť, že rôzne materiály kladú elektrickému prúdu rôzny odpor, pretože majú rôznu štruktúru. Jeho značkou je "ρ" a jednotkou je ohm meter (Ωm).

</doc>
<doc id="60846" title="Zobor (vrch)" url="https://sk.wikipedia.org/wiki?curid=60846">
Zobor (vrch)

Zobor je vrch nad mestom Nitra v najjužnejšom geomorfologickom podcelku pohoria Tribeč.
Charakteristika.
Je to vrchol v zoborskej skupine Tribeča nad Podunajskou pahorkatinou a mestom Nitra, dosahuje nadmorskú výšku Vrchol tvorí prírodná rezervácia Zoborská lesostep, po svahoch sú vinice. Je to vyhliadkový bod na široké okolie. Do r. 1994 sem z Nitry premávala sedačková lanovka, ktorá bola odstavená a zdevastovaná. V súčasnosti je z bezpečnostných dôvodov z veľkej časti rozobratá, no pripravuje sa výstavba novej, o niečo kratšej lanovky.
Je tu viacero archeologických nálezísk. Na vrchole kopca bolo praveké hradisko, ktoré v 9. storočí pravdepodobne využívali Slovania ako útočištné hradisko (obvod valov bol takmer 3 kilometre). Na juhozápad od vrchu sa nachádzal už počiatkom 11. storočia kláštor benediktínov, ktorý sa prvýkrát spomína v roku 1111 (Zoborské listiny); spomína sa tu škola, ktorá je najstaršou doloženou školou na Slovensku. Kláštor možno vznikol už v 9. storočí. Neskôr na jeho mieste vznikol kláštor kamaldulov. Na juhovýchodnom výbežku Zobora sa nachádzalo slovanské hradisko, ktoré vzniklo koncom 8. storočia (pod základmi kostola z 11. storočia sa tu našiel starší kostol). Spolu s hradiskom na vrchole Zobora a ďalšími hradiskami tvorili v 9. storočí základ osídlenia veľkomoravskej Nitry.

</doc>
<doc id="60868" title="Tribeč" url="https://sk.wikipedia.org/wiki?curid=60868">
Tribeč

Tribeč je krajinný celok vo Fatransko-tatranskej oblasti, jadrové pohorie v oblúku Vnútorných Západných Karpát. Nachádza sa v okresoch Nitra, Zlaté Moravce, Topoľčany a Partizánske na západnom Slovensku.
Geomorfológia.
Má podobu trojuholníkového výbežku do Podunajskej nížiny, ktorá Tribeč obklopuje podcelkom Podunajská pahorkatina zo západu i juhu. Východne nadväzuje Pohronský Inovec a Vtáčnik, na severe územie klesá do Hornonitrianskej kotliny. 
Z geomorfologického hľadiska sa člení na podcelky a časti::
Má dĺžku a maximálnu šírku . Najvyšší vrch je Veľký Tribeč (). Prevažujú listnaté bukové lesy. Patrí pod CHKO Ponitrie.
Geológia.
Patrí medzi jadrové pohoria. Tvorí antiklinálny hrast vkliňujúci sa medzi výbežky Dunajskej panvy. Severozápadne od neho leží Rišňovská depresia, oddelená veľkozálužským zlomom a juhovýchodne od pohoria sa nachádza Komjatická depresia, oddelená mojmírovskými zlomami. Geologicky možno pohorie rozdeliť na dve časti, ktoré rozdeľuje priečny skýcovský zlom. Juhozápadná časť pohoria sa označuje ako zoborsko-tribečská. Severovýchodná ako rázdielska časť. Triebečsko-zoborská časť je budovaná hlavne prvohornými granodioritmi a po okrajoch pohoria aj druhohornými usadenými horninami tribečskej obalovej jednotky tatrika. V rázdielskej časti prevládajú premenené horniny (fylity, svory, amfibolity), ktoré sú prekryté usadenými horninami staroprvohorného a druhohorného veku. Nad nimi ležia zvyšky príkrovov hronika. Podľa niektorých úvah je rázdielska časť čelnou zónou veporika.

</doc>
<doc id="60874" title="Karol Virsík" url="https://sk.wikipedia.org/wiki?curid=60874">
Karol Virsík

Prof. MUDr. Karol Virsík, DrSc. (* 25. august 1915, Malacky – † 21. december 2009) bol slovenskou osobnosťou novodobej medicíny.
V roku 1952 bol poverený vybudovaním tuberkulózneho dispenzáru v Podunajských Biskupiciach - v súčasnosti celok pod názvom Národný ústav tuberkulózy a respiračných chorôb (NUTaRCH). Zlepšeniu starostlivosti o pacientov s pľúcnymi ochoreniami sa venoval viac ako 50 rokov. Do vysokého veku bol neustále aktívny a prispieval svojimi vedomosťami k rozvoju slovenskej pneumológie. Uverejnil viac ako 260 odborných prác v domácej a zahraničnej literatúre, je autorom alebo spoluautorom 21 knižných publikácií.
Prezident Slovenskej republiky udelil Karolovi Virsíkovi štátne vyznamenanie Pribinov kríž I. triedy za mimoriadne významné zásluhy v oblasti medicíny. Bol menovaný čestným občanom Bratislavy.

</doc>
<doc id="61120" title="Júda Tadeáš" url="https://sk.wikipedia.org/wiki?curid=61120">
Júda Tadeáš

Svätý Júda Tadeáš (iné mená: Júda, Júda Jakubov, Lebbaj, Lebbaeus, Lebeus; 1. storočie), jeden z Dvanástich Ježišových apoštolov, mučeník.
Zvyčajne sa stotožňuje s Tadeášom, bratom Jakuba, jedného z „Pánových bratov“ a autorom Júdovho listu. O jeho živote po zoslaní Ducha Svätého je málo známe. Podľa Západnej tradície odišiel spolu so sv. Šimonom Horlivcom apoštolom do Perzie, kde hlásali evanjelium a obaja tam zomreli mučeníckou smrťou. 
V moderných časoch sa Júda stal pomerne obľúbeným ako patrón „beznádejných prípadov“. Hovorí sa, že jeho patrónstvo vzniklo vďaka tomu, že ho dlho nik nevzýval, lebo jeho meno sa podobalo na meno Judáša. Práve preto pomáha aj v najzúfalejších situáciách. Verí sa, že pozostatky Júdu a Šimona preniesli v 7. – 8. storočí do Chrámu Sv. Petra v Ríme. Remeš a Toulouse taktiež tvrdia, že majú dôležité relikvie. V umení je Júdovým zvyčajným atribútom palica, nástroj, ktorým mu spôsobili smrť. Na iných vyobrazeniach drží v ruke loďku, kým Šimon rybu, pravdepodobne preto, že ako príbuzní Zebedeja poslúchli to isté volanie ako on. Sviatok sv. Júdu (spolu so Šimonom) je na Západe 28. októbra, na Východe (Júda sám) 19. júna. 
Dnes sv. Júda Tadeáš patrí medzi najmenej známych a zrejme aj uctievaných apoštolov medzi veriacimi. Boh má osobitnú záľubu v tých, ktorí sú najviac ponižovaní a zaznávaní. Zrejme aj preto sa pripisuje orodovaniu sv. Júdu osobitný úžitok. Dnes sv. Júda Tadeáš je v Cirkvi uctievaný ako orodovník v osobitne ťažkých a bezvýchodiskových situáciách.
Tento atribút sa mu prideľuje na prvom mieste na základe množstva dobrodenia a zázrakov, ktoré sa ľuďom dostali pri modlitbách k sv. Júdovi. O to väčšmi však túto vlastnosť apoštolovi ľudia pripisujú po zjaveniach svätej Brigite, ktorej Kristus povedal, že sv. Júda je “láskavý muž, ktorý chce vždy pomôcť.” Kristus veľkej švédskej mystičke rovnako prikázal, aby zriadila v miestnom kostole piaty oltár zasvätený práve sv. Júdovi Tadeášovi. “Treba, aby bol zasvätený Tadeášovi, pretože vďaka jeho čistote srdca bude bez pochybností porazený diabol.”

</doc>
<doc id="61123" title="Hans Christian Andersen" url="https://sk.wikipedia.org/wiki?curid=61123">
Hans Christian Andersen

Hans Christian Andersen (* 2. apríl 1805, Odense, Dánsko † 4. august 1875, Rolighed, Dánsko) bol dánsky prozaik, dramatik, básnik a rozprávkar.
Životopis.
Hans Christian Andersen pochádzal z chudobnej vidieckej rodiny. Do sveta rozprávok nazrel vďaka svojmu otcovi, ktorý mu ich rozprával. Jeho matka bola práčka, ktorá prepadla alkoholu. Únikom z neľahkého života sa pre neho stal svet fantázie. Zamlada sa Andersen hrával s bábkami a vyrobil si vlastné bábkové divadlo. Keďže jeho rodina bola chudobná, odišiel zo školy a začal pracovať v továrni. Neskôr odišiel do Kodane a živil sa ako bábkoherec, či spevák. Vďaka priazni mecenášov mohol študovať a písať hry, básne a romány. V roku 1822 vydal svoju prvú knihu "Duch v Palnatokovom hrobe". Andersen bol samotár a svoje city a predstavy zachytil vo svojich rozprávkach. Napísal ich dohromady 156 a preslávili ho po celom svete. Jeho prvé rozprávky boli vydané v roku 1835. Spočiatku vychádzali z ľudovej tradície ("Princezná na hrášku"), neskôr pôvodné ("Snehová kráľovná", "Škaredé káčatko"). Spolu Hans Christian Andersen napísal 168 rozprávok. V niektorých z nich sa vyrovnáva so svojim životom a povahou, mnohé vyznievajú tragicky. Na jeho počesť je v Kodani socha morskej víly, pretože rozprávka o malej morskej víle patrí k najznámejším rozprávkam na svete.
V deň jeho smrti bol v Dánsku vyhlásený národný smútok.
Dielo.
Andersenove rozprávky prekladali do slovenčiny viacerí prekladatelia, najmä Jaroslav Kaňa ("Malá morská panna") a Milan Richter ("Divé labute" alebo "Rozprávky" s ilustráciami Dušana Kállaya a Kamily Štanclovej).

</doc>
<doc id="61167" title="Európska komisia" url="https://sk.wikipedia.org/wiki?curid=61167">
Európska komisia

Európska komisia (EK) je najvyšší výkonný orgán Európskej únie (EÚ), ktorý má v mnohých otázkach rozhodovaciu právomoc. Navrhuje legislatívu EÚ, kontroluje dodržiavanie tejto legislatívy v členských krajinách EÚ a zastupuje EÚ voči členským štátom aj navonok. Z prevažnej časti spravuje rozpočet EÚ. 
Komisia v praxi funguje ako vládny kabinet s 27 členmi Komisie, neformálne nazývanými "komisári". Každý štát má v EK zastúpeného jedného člena, avšak tí sú prísahou zaviazaní reprezentovať všeobecné záujmy EÚ ako celku, nie vlastného štátu. V súčasnosti je predsedníčkou EK Ursula von der Leyen, ktorou sa stala v decembri 2019.
Zloženie Európskej komisie.
V čele Európskej komisie stojí predseda navrhnutý Európskou radou a potvrdený Európskym parlamentom. Ostatní členovia (komisári) sú spoločne menovaní Radou európskej únie, prezidentom Európskej komisie a potvrdení Európskym parlamentom. 
Počet komisárov sa počas roku 2004 niekoľkokrát zmenil. Pred vstupom desiatich nových členských štátov mala Európska komisia 20 komisárov. Päť štátov - Francúzsko, Taliansko, Nemecko, Španielsko a Spojené kráľovstvo - mali v EK dvoch komisárov, zvyšných 10 členských štátov po jednom. 
Po vstupe nových členských štátov 1. mája 2004 sa zvýšil počet komisárov na 30 (pribudlo po jednom komisárovi z každej novej členskej krajiny). 18. novembra 2004, kedy sa ujala vlády nová Európska komisia, sa počet komisárov znížil na 25 - každá členská krajina má už len jedného komisára. Taký stav nastal aj po pristúpení Rumunska a Bulharska v roku 2007, resp. Chorvátska v roku 2013. EK má v 2020 27 komisárov a Predsedu komisie.
Napriek tomu, že členov Komisie nominujú členské štáty, nesmú komisári po svojom schválení požadovať ani prijímať pokyny od žiadnej vlády ani iného orgánu.
Organizačná štruktúra.
Aparát Európskej komisie sa rozdeľuje do takzvaných generálnych riaditeľstiev ("Directorate-General", DG), ktoré sú analogické ministerstvám. Každé generálne riaditeľstvo sa zaoberá konkrétnou problematikou, na jeho čele je generálny riaditeľ, ktorý podlieha priamo konkrétnemu komisárovi. V portfóliu jedného komisára môže byť viacero generálnych riaditeľstiev. 
Podľa údajov EK pracovalo na generálnych riaditeľstvách k aprílu 2007 spolu 23 043 zamestnancov v trvalom alebo dočasnom pracovnom pomere. EK mala v roku 2018 asi 32 000 zamestnancov.
V každom členskom štáte EÚ má Európska komisia aj svoje zastúpenie, na Slovensku je to v Bratislave.
Pracovný program a rozhodnutia.
Predseda komisie nastavuje politický kurz na základe ktorého komisári rozhodujú aké sú strategické ciele a vypracovávajú ročný pracovný program ktorý predstavuje plán činnosti na nasledujúcich 12 mesiacov a v ktorom je vysvetlená realizácia politických priorít v praxi. 
Rozhodnutia Európskej komisie sa prijímajú na základe kolektívnej zodpovednosti a všetci komisári majú pri rozhodovaní rovnaký hlas. Výnimku majú prípady, ktoré ich oprávňujú na určité situácie.

</doc>
<doc id="61685" title="Jozef Sabovčík" url="https://sk.wikipedia.org/wiki?curid=61685">
Jozef Sabovčík

Jozef Sabovčík (* 4. december 1963, Bratislava)
 je bývalý slovenský krasokorčuliar. Je prvým krasokorčuliarom v histórii, ktorý skočil na medzinárodnej súťaži štvoritý skok, ktorý bol potvrdený aj Medzinárodnou korčuliarskou úniou, ktorá však svoje rozhodnutie o pár dní dementovala. Tiež je známy pod prezývkou "Jumping Joe" ("slov." Skákajúci Joe - Jožo), ktorú získal počas svojej profesionálnej kariéry. Je známy za svoj excelentný "tuck Axel" či salto vzad s doskokom na jednu nohu.
Životopis.
S krasokorčuľovaním začal ako šesťročný vďaka svojej starej matke, ktorá ho priviedla na ľad. Korčuľoval viac ako tridsať rokov a ešte dnes dokáže skočiť všetky trojité skoky a štvoritého toeloopa. Počas svojej amatérskej kariéry sa stal šesťnásobným majstrom Česko-Slovenska, dvojnásobným majstrom Európy a na olympiáde v Sarajeve 1984 vyhral bronzovú medailu. 
Mal obrovský skokový potenciál, ale chýbala mu sila v nohách. Často sa stretával so zdravotnými problémami, preto v roku 1986 ukončil svoju amatérsku kariéru. V roku 1987 sa oženil s americkou krasokorčuliarkou Tracy Weinman a odišiel do zahraničia. Najprv trénoval v Nemecku malých krasokorčuliarov, neskôr sa odsťahoval do Toronta, kde pracoval ako obchodný zástupca jednej firmy s hudobninami. Šťastnou náhodou sa dal dokopy s Tollerom Cranstonom, začal znova trénovať, zlepšil si svoj umelecký prejav, naučil sa salto vzad s doskokom na jednu nohu.
Ako profesionálny krasokorčuliar získal titul majstra sveta profesionálov a pôsobil vo viacerých televíznych šou. Jedno z najväčších osobných víťazstiev však dosiahol mimo ľadu, keď mu pri rozvodovom konaní v roku 1993 pridelili syna Bladea (* 1992) do starostlivosti. Je nadaný aj na jazyky, píše a hovorí po anglicky, nemecky a rusky.
 Má slovenské aj kanadské občianstvo, ale rozdelenia Česko-Slovenska mu je ľúto, naďalej sa považuje za Čechoslováka. 
Venuje sa písaniu recenzií CD nosičov pre elektronický magazín. Jeho snom je korčuľovať na Heavy metal, ale má obavy, že by diváci utiekli. V roku 1999 sa druhýkrát oženil a v roku 2003 sa stal otcom syna Jozefa Juniora.
Výsledky.
Olympijské hry
Majstrovstvá sveta
Majstrovstvá Európy

</doc>
<doc id="61710" title="Christoffer Wilhelm Eckersberg" url="https://sk.wikipedia.org/wiki?curid=61710">
Christoffer Wilhelm Eckersberg

Christoffer Wilhelm Eckersberg (* 2. január 1783, Blåkrog, Dánsko – † 22. júl 1853, Kodaň) bol jeden z najvýznamnejších dánskych maliarov 19. storočia, predstaviteľ zlatého veku dánskeho obrazu. Je označovaný aj ako duchovný otec dánskeho maliarstva.
Narodil sa v Blåkrog vo vojvodstve Schleswig (teraz južná časť Jutska v Dánsku), Henrikovi Vilhelmovi Eckersbergovi, maliarovi a tesárovi, a Ingeborg Nielsdatterovej. 
Najskôr sa učil u maliarskeho majstra Jes Jessena v Apenrade a Jána Jacoba Jessena vo Flensburgu. V roku 1800 dostal výučný list a v roku 1803 ho prijali na Kráľovskú dánsku umeleckú akadémiu (Det Kongelige Danske Kunstakademi) v Kodani. 
V rokoch 18111812 bol žiakom neoklasicistického maliara Jacquesa-Louisa Davida v Paríži. 
Od roku 1818 pôsobil ako profesor na Kodanskej umeleckej akadémii, a v rokoch 18271829 ako jej riaditeľ. 

</doc>
<doc id="61877" title="Internetový slang" url="https://sk.wikipedia.org/wiki?curid=61877">
Internetový slang

Internetový slang je slang (až žargón) používaný pri neformálnej komunikácii používateľov internetu. Zahŕňa rôzne výrazy, skratky, skomoleniny a aj zvláštne značky so špeciálnym významom, napr. tzv. "smajlíkov".
Výrazy a skratky bývajú odvodené obvykle z angličtiny, keďže internet vznikal v anglicky hovoriacom prostredí. Niektoré zo skratiek pochádzajú z iných odborných slangov či z bežných hovorových výrazov a skratiek; naopak, niektoré boli prevzaté z internetového slangu do bežnej reči. V slovenskom internetovom slangu sa často používajú skomoleniny pôvodných anglických výrazov.
Skratky prevzaté z angličtiny.
Niektoré bežnejšie používané skratky z angličtiny:
Úsmevy.
"Smajlíky" alebo emotikony (angl. "smiley") sú zvláštnym druhom "ASCII umenia" - kresieb tvorených znakmi, ktoré sa dajú napísať na bežnom alfanumerickom termináli. Smajlíky tvoria obvykle znaky len na jednom riadku a väčšinou sa na nich treba pozerať s hlavou natočenou doľava. Základný smajlík je schematická kresbička usmievajúcej sa tváre, ktorú tvoria znaky :) , pričom dvojbodka : predstavuje oči a zátvorka ) predstavuje úsmev (ústa).
História.
Postupne sa začalo používanie smajlíkov rozširovať, prvý „slovník“ smajlíkov vydal v marci 1993 David Sanderson, ktorý má 93 strán.
Príklady smajlíkov.
Smajlíky sa často najmä v chatoch používajú pre rýchlosť bez „nosa" (-), ako napríklad :), :(, :D apod.
Internetový slang vzniknutý doslovným prekladom.
Tento internetový slang vznikol doslovným preložením niektorých anglických slov či fráz do slovenčiny, najprv vznikal skôr z recesie no neskôr sa ujal a užívatelia rôznych internetových fór, diskusií, chatov a pod. ho začali používať. Príklady takéhoto slangu:

</doc>
<doc id="61881" title="Molpír" url="https://sk.wikipedia.org/wiki?curid=61881">
Molpír

Molpír je vrch () nad obcou Smolenice v Malých Karpatoch a praveké aj slovanské hradisko na tomto vrchu.
Na vrchu Molpír nad Smolenicami v Malých Karpatoch sa približne v šiestom storočí pred Kr. (staršia železná doba – halštatská doba) na rozlohe 12 rozprestieralo veľké hradisko. Skladalo sa z troch nádvorí chránených valmi. Impozantné opevnenie bolo postavené z voľne kladeného kamenia, spevnené násypmi a drevenými konštrukciami. Našli sa tu základy veží, opevnených brán a okrúhla bašta. Z vnútornej strany najvyššieho opevnenia bol pristavaný rad obytných drevených zrubov. Na najlepšie chránenom, hornom nádvorí, „akropole“, boli tiež rady terás s obydliami. Nachádzalo sa tu aj kultové miesto, ktoré bolo vytesané do skaly (202 × ). V ňom boli tri obetiská (ohniská), pri nich lebka a kosti asi dvojročného dieťaťa, rozbité mesiačikovité a geometrické idoly. Dokladom kultu je aj ľudská lebka v základoch jedného domu. Zistili sa stopy po vyspelej remeselnej výrobe a spracovávaní železa a bronzu.
Ekonomika osady bola založená na remeselnej výrobe (okrem železiarstva nástroje, zbrane, nože), odlievaní bronzu (tégliky), výrobe kamenných žarnovov, ale zdá sa, že najdôležitejšou bola výroba nití a tkanín, na čom sa zakladal obchod obyvateľov hradiska. Kontakt s vyspelým juhovýchodoalpským svetom dokladajú loďkovité spony, ihlice, jantárové a sklené perly i napodobneniny bronzových nádob v keramike. V čase rozkvetu tu žilo asi 800 ľudí. Hradisko na styku kalenderberskej a lužickej kultúry bolo zničené niekedy začiatkom 6. storočia pred Kr.
Zánik hradiska súvisí s množstvom kovových streliek z vnútornej aj vonkajšej strany valov, ale jedinou obeťou vojenského konfliktu, ktorú doložil archeologický výskum, bol obranca zabitý v tretej bráne. Útočníci používali tie isté strelky ako obrancovia. Zánik teda nepriniesli útočníci z východu, ale pravdepodobne vzájomné konflikty domácich skupín, súvisiace pravdepodobne so vznikajúcou kultúrou kočovníkov v Karpatskej kotline, označovanej ako kultúra Vekerzug. Ohlasmi jej vzniku sú aj prvé predmety zdobené odlišným štýlom, ktoré nachádzame v najmladších vrstvách hradiska.

</doc>
<doc id="61890" title="Zoznam národných parkov na Slovensku" url="https://sk.wikipedia.org/wiki?curid=61890">
Zoznam národných parkov na Slovensku

Toto je zoznam národných parkov na Slovensku:
Rozšírenie.
Množstvo aktivistov, hydrológov, geológov a ochrancov prírody v minulosti aj dnes aktívne kampaňuje za rožšírenie ochrany slovenskej prírody na ďalšie oblasti.
Ako jedna z potencionálnych lokalít sa spomína región tzv. Podunajska, kde by mal byť založený "Národný park Podunajsko". Ten by sa mal rozprestierať v okolí pridunajských lužných lesov, najmä na území Bratislavského samosprávneho kraja. Ideou by sa mal podobať rakúskemu Národnému parku Donau-Auen, no mohol by susediť aj s podobným pásmami ochrany v Česku a Maďarsku.

</doc>
<doc id="62020" title="Národný zoznam navrhovaných chránených vtáčích území na Slovensku" url="https://sk.wikipedia.org/wiki?curid=62020">
Národný zoznam navrhovaných chránených vtáčích území na Slovensku

Toto je zoznam navrhovaných chránených vtáčích území na Slovensku, ktorý bol schválený dňa 9. júla 2003 vládou Slovenskej republiky (38 území) a neskôr upravený v roku 2010. Úpravou boli z pôvodného zoznamu vypustené dva (Boheľovské rybníky a Trnavské rybníky) a doplnených päť (Čergov, Chočské vrchy, Levočské vrchy, Slovenský raj a Špačince - Nižná).
Celková výmera navrhovaných chránených vtáčích území je 1 236 545 ha (12 365,5 km2), čo predstavuje 25,2 % územia Slovenska.
Zoznam.
Výsledný zoznam po úprave v roku 2010. Celkov počet je 41 území. Postupne boli aj vyhlásené, v tabuľke je uvedený dátum účinnosti jednotlivých vyhlášok. Podrobné informácie o vyhlásených chránených vtáčích územiach sú v samostatnom článku Zoznam chránených vtáčích území na Slovensku.

</doc>
<doc id="62025" title="Veľký Rozsutec" url="https://sk.wikipedia.org/wiki?curid=62025">
Veľký Rozsutec

Veľký Rozsutec () je výrazný vrch Malej Fatry. Nachádza sa v Krivánskej časti pohoria v jej hlavnom hrebeni, približne východne od Terchovej. Je považovaný za jeden z najkrajších vrchov na Slovensku.
Poloha.
Rázovitý vrch sa nachádza na severnom okraji pohoria, v geomorfologickom podcelku Krivánska Fatra a jej atraktívnej časti Rozsutce. Vrch leží v Žilinskom kraji, na rozhraní okresov Žilina a Dolný Kubín a zasahuje na katastrálne územia obcí Terchová a Párnica, okrajovo severným úbočím aj Zázrivá. Najbližší vrchol v hlavnom hrebeni je južne ležiaci Stoh (), západným susedom sú Boboty (), severným Malý Rozsutec () a juhovýchodným Osnica ().
Opis.
Veľký Rozsutec je výrazná skalnato-lúčnatá dominanta severnej časti hlavného hrebeňa Krivánskej časti Malej Fatry. Vďaka polohe, nadmorskej výške a skalnatému vrcholu je vrch výborný vyhliadkový bod. Len nepatrne nižší Stoh je oddelený výrazným sedlom Medziholie, severne susediaci Malý Rozsutec oddeľuje sedlo Medzirozsutce. Západnú časť masívu odvodňuje Stohový potok a jeho prítoky do Varínky a Váhu, východné potok Biela cez Zázrivku do Oravy.
Veľký Rozsutec sa stal symbolom pohoria a nachádza sa v logu Národného parku Malá Fatra. V minulosti sa tradovalo, že v okolí vrcholu sa nachádza zlato, rovnako živá bola legenda o ukrytom Jánošíkovom poklade. V sedle Medziholie bola v minulosti horská chata pod Rozsutcom, v ktorej blízkosti sa nachádzal lyžiarsky vlek. 17. januára 1985 však na následky technickej poruchy vyhorela. Nová chata nebola postavená a dnes na tomto mieste vidno ostatky základov.
Počas merania pomocou systému GNSS (Globálny navigačný satelitný systém) a metódy RTK bola v roku 2017 zistená nadmorská výška vrcholu 
Geológia.
Je to charakteristický rozorvaný skalnatý vrch v severnej časti hlavného hrebeňa Krivánskej Malej Fatry. Typický dolomitový reliéf pozostáva z najrozmanitejších skalných foriem. Na jeho úpätí vznikajú sutinové kužele. Rozsutec svojou formou a výškou dominuje celému okoliu, najmä jeho 160 metrov vysoká západná stena. Vrch vznikol nasunutím chočského príkrovu na mäkšie vrstvy krížňanského príkrovu. Eróziou vznikol dnešný vrchol a skalné mestá v jeho okolí, ktoré sú najväčšie svojho druhu na Slovensku.
Výhľady.
Poloha výrazného vrchu na severovýchodnom okraji Krivánskej Fatry a jeho značná nadmorská výška ho predurčujú za obľúbený cieľ turistov. Ponúka ďaleký rozhľad na všetky smery, okrem juhozápadu, kde dominuje hlavný hrebeň s vyššími malofatranskými vrchmi. Mimo susedných pohorí je pri vhodných podmienkach pozorovateľný Vtáčnik, Veľká Fatra, Nízke Tatry, Tatry, Oravské, Kysucké a Moravsko-sliezske Beskydy, Oravská Magura, Skorušinské i Chočské vrchy či Javorníky, Súľovské vrchy a Kysuckú vrchovinu. Lúčanská Fatra je celá v zákryte a nie je tak viditeľná.
Ochrana prírody.
Celá oblasť je súčasťou Národného parku Malá Fatra, veľkú časť masívu zaberá NPR Rozsutec. Lokalita vyniká svojráznosťou a bohatstvom rastlinnej pokrývky a patrí k najbohatším botanickým lokalitám na Slovensku. Veľký Rozsutec sa do povedomia dostal v roku 1862, keď o ňom vo viedenskom časopise publikoval článok MUDr. Karol Brančík. Vyskytujú sa tu viaceré slovenské endemity. 
Turistika.
Je výborným vyhliadkovým bodom so širokým kruhovým výhľadom. Susedí s vrchmi Malý Rozsutec () a Stoh (), s ktorými ho spája hlavná hrebeňovka. Červeno značkovaný turistický chodník v úseku Medziholie – Veľký Rozsutec – Medzirozsutce je však z dôvodu ochrany prírody sezónne uzavretý v období od 1. marca do 15. júna.

</doc>
<doc id="62048" title="Magma" url="https://sk.wikipedia.org/wiki?curid=62048">
Magma

Magma je roztavená (teplotou 600- 1200 °C), najčastejšie kremičitá hornina, s obsahom rozpustených tekutých (fluidných) zložiek, ktorá sa vytvára v plášti Zeme (prípadne iných planét). Magma vystupuje cez vulkanické komíny, kde nastane jej odplynenie (degazácia) a na povrch sa vyvrhuje ako láva alebo pyroklastické úlomky.
Miesta vzniku magmy.
Magma sa vytvára hlavne v zemskom plášti tavením hornín. V závislosti od miesta (subdukčná zóna hlbokomorských priekop, riftové údolie stredooceánskych chrbátov, alebo plášťový chochol horúcich škvŕn) je jej zloženie iné.
Tavenie hornín je spôsobené vplyvom vysokej teploty a tlaku. No niekedy sa magma môže vytvárať aj prídavkom fluíd (najčastejšie vodných pár) k vysoko zohriatym horninám - častý jav v subdukčných zónach. To zapríčiní zníženie teploty tavenia a tým vznik magmy. Prípadne sa môže tvoriť aj tavením okolitých hornín vplyvom už existujúcej magmy, vystupujúcej cez kôru, ak je teplota tavenia týchto hornín nižšia, ako teplota vystupujúcej magmy.
Po roztavení stúpa magma na povrch, keďže je jej hustota nižšia, ako hustota okolia. Následok stúpania je vznik magmatických komôr a následnej vulkanickej činnosti.
Čiastkové tavenie.
Horniny sa netavia naraz, ale postupne. Dokonca nájsť úplne roztavený blok horniny je takmer nemožné, kvôli dodania veľkého množstva energie na rýchle roztavenie veľkého množstva tuhého materiálu, ako aj z dôvodu, že roztavená hornina má určitý stupeň voľnosti.
Ak sa hornina roztaví bez viditeľného prerušenia, kvapalná fáza sa nazýva primárna tavenina. V prírode je jej výskyt vzácny. Ak sú primárne magmy odvodené priamo z plášťových hornín, nazývajú sa primitívne. Primitívne magmy sa medzi geológmi a geochemikmi veľmi cenia, lebo vypovedajú priamo o chemickom zložení plášťa.
V tom prípade, ak dochádza pri tavení k diferenciácii alebo kontaminácii okolím, takáto magma sa nazýva rozvinutá.
Chemické zloženie.
Magma vo všeobecnosti obsahuje prakticky všetky prvky periodickej tabuľky, no len niektoré z nich (kremík, hliník, železo, vápnik, horčík, draslík, sodík a titán) sú obsiahnuté vždy v množstvách nad 1 %. Hlavné zložky sú oxid kremičitý (SiO2), alkálie (Na, K, Ca, Mg) a Fe.
Pri parciálnom tavení najskôr prechádzajú do taveniny kompaktabilné prvky (draslík, bárium, cézium, rubídium). Ako ďalšie prechádzajú (vápnik, hliník, železo, horčík, sodík). Vo zvyšnej, neroztavenej časti zostávajú nekompaktabilné prvky (zirkónium, hafnium, titán, atď.). Takže stupeň parciálneho tavenia nám určuje relatívne obohatenie kompaktabilnými, alebo nekompaktabilnými prvkami, tým aj výslednú horninu vzniknutú stuhnutím danej magmy.
Rozdelenie magiem.
Existujú tri základné druhy magmy: felzická, intermediátna a mafická. Väčšina magiem má silikátové zloženie. Kľúčom k deleniu je obsah SiO2 v tavenine, od čoho sa odvíja aj správanie sa magmy pri erupcii. Felzické magmy sú vysoko výbušné, naopak erupcia mafickej magmy je pokojná. Viac vlastností jednotlivých druhov magmy sa opisuje v tabuľke.

</doc>
<doc id="62073" title="Prvoky" url="https://sk.wikipedia.org/wiki?curid=62073">
Prvoky

Prvoky (iné názvy: protozoá, jednobunkovce, jednobunkové živočíchy; staršie: živočíchy jednobunkové; lat. "Protozoa", "Monocytozoa") sú „živočíšne“ (teda spravidla heterotrofné, pohyblivé a podobne) eukaryotické jednobunkové organizmy. Tradične patria aj medzi Protista.
Charakteristika.
Sú to drobné organizmy, veľké od tisícin milimetra po niekoľko milimetrov, prípadne centimetrov; voľným okom je však viditeľné len malé percento druhov. Telo je zložené z jednej bunky, ktorá vykonáva funkcie celého organizmu. U niektorých druhov však vidíme tendenciu vytvárať agregácie rovnakých (Gonium, Pandorina), ale i kolónie diferencovaných buniek (Volvox), a práve tu niekde prebieha prirodzená hranica medzi jednobunkovými a mnohobunkovými eukaryotickými organizmani. Vo vnútri tela má cytoplazmu.
História.
Prvoky boli objavené až po vynáleze mikroskopu Anton van Leeuwenhoekom (v roku 1675). V 18. storočí boli nazývané "animacula infusoria" – „zvieratká z nálevov“ (pozri nálevníky (rozlišovacia stránka)). Ich systematické postavenie bolo dlho nejasné a nie je celkom jasné ani dnes. V minulosti prevládali dva extrémne názory – prvoky boli považované buď za larválne štádiá neznámych (vyhynutých?) živočíchov, alebo za „zmenšeniny“ bežných zvierat s príslušnými orgánmi, ako sú oči, ústa so zubami atď. Bol to dôsledok nedokonalej optiky a mikroskopovacej techniky. 
Počet druhov.
Dnes poznáme asi 60 000 druhov prvokov. 
Výskyt.
Žijú spravidla v sladkej alebo slanej vode či inom vlhkom prostredí. 
Výživa.
Sú spravidla heterotrofné (t.j. buď parazitické alebo saprofytické alebo symbiotické). Niektoré sú mixotrofné, t.j. heterotrofné aj autotrofné. Ak sa do definície prvokov zahrnú aj taxóny zaraďované alternatívne pod rastliny v tradičnom ponínamí, t.j. napríklad všetky rastlinné bičíkovce, potom sú niektoré prvoky čisto autotrofné.
Príjem potravy u heterotrofných druhov sa uskutočňuje:
Zloženie.
Bunka obsahuje organely, tzv. „orgánčeky“, ktoré však nie sú analogické s orgánmi mnohobunkových živočíchov. Sú to vlastne špecializované bunkové inklúzie. Tu sú dôležitejšie z nich:
Pohyb.
Pohyb prvokov je pasívny (prúdením vody a vzduchu) alebo aktívny. Aktívny pohyb môže byť
améboidný, „prelievaním“ cytoplazmy, hoci mechanizmus tohto pohybu stále presne nepoznáme (pôjde zrejme o sťahovanie plazmatických makromolekúl), alebo pomocou bŕv (cilie) a bičíka (flagellum), resp. bičíkov. Brvy a bičíky majú u všetkých eukaryotických organizmov (vrátane spermií) rovnakú stavbu: 2 centrálne mikrotubuly obkolesuje 9 párov obvodových mikrotubulov, čo je jeden z najvýznamnejších dôkazov jednoty života na Zemi. Bičík sa môže priložiť k povrchu bunky, tak vzniká undulujúca membrána (niektoré Zoomastigophorea). Splývaním bŕv vznikajú ciliálne deriváty – cirry alebo membranely.
Rozmnožovanie.
Rozmnožovanie prvokov môže byť v zásade nepohlavné a pohlavné.
Taxonomický systém.
Systém v slovenskej wikipédii.
"Podrobnosti pozri pod: Systém živých organizmov"
Prvoky tvoria ríšu z domény eukaryoty. Delia sa takto:
Systém podľa tohto zdroja, 2004.
Toto je príklad úplného a typického moderného delenia prvokov (uvedené je delenie najvyšších úrovní).
"Poznámka:Kríž znamená „vyhynutý“ "
"(*) Rod Giardia + retordomonády + diplomonády + kmeň (dole nadtrieda) Parabasalia tvorili donedávna skupinu „praprvoky“ (Archaezoa) ešte v: Cavalier-Smith, 2002."
Iné delenia.
"Hlavný článok:Systém živých organizmov"
V tradičných slovenských systémoch sa označovali ako jednobunkovce a boli zaradené pod živočíchy (ako podríša). Živočíchy vtedy zahŕňali tak dnešné „živočíchy“ (vtedy „mnohobunkovce“), ako aj jednobunkovce/prvoky. Príklady pozri pod Systém živých organizmov.
V systémoch, ktoré používajú ríšu „Protista“, čo je dnes už veľmi zriedkavé, tvoria prvoky podríšu (a podobne) tejto ríše. 
V najnovších svetových systémoch je táto skupina naopak úplne rozpustená a nahradená početnými menšími skupinami. Príklady pozri pod Systém živých organizmov.

</doc>
<doc id="62126" title="Slon pralesný" url="https://sk.wikipedia.org/wiki?curid=62126">
Slon pralesný

Slon pralesný alebo (menej vhodne) slon lesný (lat. "Loxodonta cyclotis") je druh slona z rodu "Loxodonta". Do roku 2001/2010/2017 sa klasifikoval ako poddruh slona afrického nazývaný slon africký pralesný (iný názov: slon pralesný; lat. "Loxodonta africana cyclotis") alebo ako pralesová (alebo pralesná) forma slona afrického. 
Slon pralesný dnes zahŕňa aj to, čo sa donedávna u niektorých autorov chápalo ako samostatný druh (či poddruh) slon zakrpatený ("Loxodonta pumilio", "Loxodonta africanus pumilio") - pozri aj komentár v článku Loxodonta.
Podľa Medzinárodnej únie na ochranu prírody a prírodných zdrojov slon pralesný patrí medzi kriticky ohrozené druhy, trend celkovej populácie je klesajúci, stavy v rokoch 20022011 poklesli o 62% a 72% populácie žije v Gabone a v Konžskej demokratickej republike.
Charakteristika.
Slon pralesný má podobne ako slon ázijský štyri nechty na zadných nohách a päť nechtov na predných nohách. Je menší než slon africký, má tmavšiu kožu, okrúhlejšie uši, ktoré sa môžu nad lopatkami dotýkať a má srstnatejší chobot. Žlté alebo hnedasté kly sú rovnejšie, idú súbežne vedľa seba a sú nasmerované nadol, čo umožňuje týmto obyvateľom afrických pralesov voľne prechádzať cez hustú vegetáciu.
Súhrnné informácie:

</doc>
<doc id="62149" title="Hubky" url="https://sk.wikipedia.org/wiki?curid=62149">
Hubky

Hubky (, pórus - otvor) sú kmeň mnohobunkovcov, často sa presnejšie zaraďujú ako jediný kmeň hubkovcov. Poznáme asi 5 000 druhov hubiek, takmer všetky žijú v moriach. V strednej Európe žije len asi 6 druhov. Hubky sa donedávna rozdeľovali podľa chemického zloženia skleroblastov, moderný systém si všíma aj ich priestorové usporiadanie.
Anatómia.
Hubky boli najprv zaraďované k rastlinám, až Grand roku 1836 dokázal, že sú to veľmi primitívne živočíchy. Ich telo je asymetrické, vakovité až rozliate, niekedy s náznakmi radiálnej symetrie (lúčovitá súmernosť). Je tvorené dvoma zárodočnými vrstvami – ektodermou a endodermou, no ich genéza je odlišná od ostatných živočíchov (Eumetazoa). V procese gastrulácie u hubiek dochádza ku gastrulárnej inverzii. V praxi sa to prejavuje tak, že z tej vrstvy buniek, z ktorej u Eumetazoa vzniká ektoderm, u hubiek vzniká endoderm a naopak. Priestor medzi týmito dvoma vrstvami vypĺňa rôsolovitá mezoglea, ktorá obsahuje pseudoskelet z ihlicovitých skleroblastov (spikúl); tieto sú inkrustované CaCO3 alebo kremičitanmi, alebo sú z organickej látky spongínu. Hubky nemajú žiadne orgány ani tkanivá, pozorujeme u nich len dve súvislejšie vrstvy buniek:
Rozmnožovanie a vývin.
Hubky sú hermafrodity. Pohlavné bunky - gaméty vznikajú premenou amébocytov v mezoglei. Ku kopulácii dochádza voľne vo vode, zygota sa brázdi na blastulu s dvoma typmi buniek – je to larva amfiblastula, ktorá zakrátko prisadá na dno. Distálna časť z bičíkatých buniek sa vliačuje a diferencuje na vrstvu choanocytov v závislosti od anatomického typu hubky (askón, sykón alebo leukón). 
Okrem toho sa rozmnožujú aj nepohlavne – pučaním. To môže byť vnútorné alebo vonkajšie pučanie. Vo vnútornom pučaním púčik vyrastá zvnútra, tvoria sa gemule, z ktorých sa po uvoľnení von cez oskulum vyvorí nová hubka. Vonkajšie pučanie vedie ku tvorbe kolónií. Deje sa to najmä u morských hubiek a za priaznivých podmienok. Sladkovodné hubky (čeľaď Spongillidae) vždy na jeseň zahynú. Prežívajú len v štádiu hibernačných púčikov – gemúl.
Fylogenéza.
Hubky sú veľmi starobylou slepou vývojovou vetvou. Ich izolované postavenie v systéme potvrdzuje viac argumentov: 
Tráviaca sústava.
Potravu prijímajú cez ostie, zachytávajú potravu choánocytmi (u odvodených typov hubiek sú choanocyty veľmi malé a zabezpečujú len prúdenie vody). Trávenie prebieha v mezoglei pomocou amébovitých buniek pomocou fagocytózy. Trávenie hubiek je výlučne intracelulárne. Voda a zvyšky opúšťajú dutinu hubky hlavným otvorom (osculum), ktorý je obyčajne v hornej časti.

</doc>
<doc id="62155" title="Henry Fuseli" url="https://sk.wikipedia.org/wiki?curid=62155">
Henry Fuseli

Henry Fuseli pôvodným menom Johann Heinrich Füssli (* 7. február 1741, Zürich – † 16. apríl 1825, Putney pri Londýne) bol švajčiarsky maliar a kritik umenia.
Füssli sa mal stať pôvodne kňazom, v roku 1761 vsúpil do celibátu, ale ozajstným kňazom nikdy nebol. 
V roku 1765 odišiel do Londýna, na odporúčanie britského veľvyslanca v Berlíne, svojho veľkého obdivovateľa. 
Roky 177078 strávil v Taliansku, stotožnil sa s Michelangelovym maliarskym štýlom, čo sa neskôr odzrkadlilo na jeho neskorších prácach. 
Počas života bol veľmi uznávaným maliarom, mal rešpekt, ale po smrti sa stal v Anglicku zabudnutým umelcom. Znovuobjavil sa až s príchodom symbolizmu, expresionizmu a surrealizmu. Umelci, ktorí maľovali v týchto výtvarných štýloch ho považovali za spriaznenú dušu. 

</doc>
<doc id="62529" title="Systém živých organizmov" url="https://sk.wikipedia.org/wiki?curid=62529">
Systém živých organizmov

Živé organizmy (po latinsky "Biota" alebo "Vitae") sa taxonomicky členia rôzne. Nasleduje prehľad najbežnejších delení, ako aj delenie používané v tejto Wikipédii.
Delenie používané v tejto Wikipédii.
Vírusy.
Nešpecifikovaná skupina vírusy (na úrovni domény)
Baktérie.
Doména Bacteria* (Eubacteria; nepresne Prokarya, Prokaryota) – baktérie (eubaktérie):
Baktérie.
(Jediná) Ríša Bacteria (Eubacteria) – baktérie (eubaktérie) [podľa (1) a (2)]:
plus:
Archaea.
Doména Archaea* (zast. Archaebacteria) – zast. archebaktérie [podľa (1), (2) a angl. wiki]:
Eukaryoty.
Doména Eukaryota (Eukarya) – eukaryoty (jadrové organizmy):
Prvoky.
Ríša: Protozoa – prvoky – v starom systéme niektoré nižšie rastliny (Thallobionta) a huby (Fungi) a všetky živočísne jednobunkovce (Monocytozoa, prvoky) [podľa (3),(4), (6) a čiastočne (2); uvedená systematika nie je úplná pre nižšie úrovne a asi nie celkom úplná pre najvyššiu úroveň]:
Chromista.
Ríša: Chromista – v starom systéme niektoré nižšie rastliny (Thallobionta) a huby (Fungi) [podľa (4); uvedená systematika nie je celkom úplná pre najvyššiu úroveň]
Huby.
Tu je uvedená, len tá (podstatná) časť systému, ktorá sa vyskytuje vo väčšine súčasných systémov (rok 2007), podrobnosti pozri v článku huby. V starých systémoch do húb patrili aj niektoré Chromista a prvoky.
Rastliny.
Ríša Plantae – rastliny – v starom systéme vrátane Chromista a niektorých prvokov
Živočíchy.
Ríša Animalia – živočíchy – v starom systéme Podríša mnohobunkovce (Polycytozoa) [podľa (3) a (6)]
Iné systémy.
Copeland 1956.
Eukaryoty sú len súhrnný názov pre posledné tri ríše.
Whittacker 1969.
Eukaryoty len súhrnný názov pre spodné 4 ríše. Často sa označujú ako „nadríša“.
Toto bolo desaťročia veľmi populárne delenie a v podstate sa s obmenami používa dodnes.
Starý systém ešte vyučovaný na slovenských gymnáziách (okolo 2000).
Takéto delenie je dnes vo viacarých smeroch prekonané.
Iné tradičné delenie na Slovensku.
Eukaryoty sú len súhrnné označenie („nadríša“ a pod.) pre posledné tri podríše a časť prvej podríše.
Takéto delenie sa dnes ešte používa aspoň na určenie toho, čo spadá do „kompetencie“ botanikov a čo do kompetencie zoológov.
Woese 1977 (Text).
Eukaryoty sú len súhrnný názov pre spodné 4 ríše. Často sa označujú ako „nadríša“.
Vírusy nie sú zohľadnené.
Woese 1990 (Text) a iní.
Vírusy nie sú zohľadnené.
Cavalier-Smith (1998, 2004) a iní.
Vírusy nie sú zohľadnené. 
Podľa BioLibu.
Poznámka: Takéto vyčleňovanie pomerne „novej“ skupiny Archaezoa spod prvokov je ale cca v roku 2004 už zase prekonané a v nových deleniach už ani len jej členovia netvoria jednotnú skupinu.
Podľa Tohto zdroja – ide prevažne o aktualizovanú prácu: J. Patterson (1999).
"Poznámka: Čo zahŕňajú jednotlivé nižšie uvedené skupiny možno najlepšie odhadnúť podľa moderného delenia uvedeného v článku Prvoky."
Adl et. al. 2005.
Kolektív autorov (Adl et al. 2005 – Journal of Eukaryotic Microbiology 52: 399 – 451) dospel k nasledujúcemu úplne novému deleniu (zaoberali sa len eukaryotmi), ktoré sa asi stane štandardom v nasledujúcich rokoch.
Toto delenie je výsledkom kombinácie fylogenetického prístupu založeného na bázových sekvenciách DNA na jednej strane a morfologických znakov na strane druhej. 
Ako vidno, podľa tohto delenia nie je vedecky správne rastliny, živočíchy a huby v systematike oddeliť od Protistov (jednobunkových organizmov), lebo sa z nich vyvinuli a nie je teda dôvod deliť organizmy na také hlavné skupiny ako sa to robilo doteraz. V konečnom dôsledku tak toto delenie paradoxne ukazuje hlavne to, čo sa tradične označovalo ako Protista.
"Poznámka: Čo zahŕňajú jednotlivé nižšie uvedené skupiny možno najlepšie odhadnúť podľa moderného delenia uvedeného v článku Prvoky."
Delenie:

</doc>
<doc id="62569" title="Slon africký" url="https://sk.wikipedia.org/wiki?curid=62569">
Slon africký

Slon africký (iné názvy: slon veľkouchý; stepná forma slona afrického, slon stepný, (?)slon savanový, ľudovo savanový slon; lat. "Loxodonta africana" alebo staršie "Elephas africanus") je druh z rodu "Loxodonta". Je to najväčší z troch žijúcich druhov slonov. 
Staršie zahŕňal aj dnešný samostatný druh slon pralesný ("Loxodonta cyclotis").
Slon stepný je aj slovenský názov jedného z tradičných poddruhov slona afrického - "Loxodonta africana oxyotis".
Podľa Medzinárodnej únie na ochranu prírody a prírodných zdrojov slon africký patrí medzi ohrozené druhy, trend celkovej populácie je klesajúci, od roku 2006 sa ich stavy znížili o 30%.
Charakteristika.
Obýva rozličné habitaty od púští po horské dažďové lesy. Má väčšie uši ako slon ázijský a okrem toho nie 1, ale 2 výbežky na konci chobota. Obe pohlavia majú dopredu nasmerované a vyhnuté kly (používajú ich okrem iného na rozrýpavanie pôdy bohatej na minerály (najmä soľ), ktorú potom požierajú). Slony africké potrebujú obrovské množstvo potravy (a veľké územie na jej získanie), takže ich stáda neraz spôsobujú dramatické zmeny prostredia, najmä v čase dlhotrvajúceho sucha.
Súhrnné informácie:
Poddruhy.
Delenie na poddruhy je sporné. Rôzni autori uznávajú:
a) 0 poddruhov (Wilson and Reeder 2005).
b) 2 poddruhy::
c) 4 poddruhy – jedna verzia :
d) 4 poddruhy – iná verzia 
e) viac poddruhov
Okrem toho sa niekedy (najmä staršie) taxón "Loxodonta cyclotis" zaraďuje pod druh "Loxodonta africana". Ak sa potom tieto dva taxóny uznávajú ako poddruhy, tak sa slon africký ("Loxodonta africana") v širšom zmysle delí na poddruhy "Loxodonta africana africana" v širšom zmysle a "Loxodonta africana cyclotis". Je však alternatívne možné oba taxóny spojiť tak, že sa "Loxodonta africana" v širšom zmysle nakoniec delí na početné poddruhy – tie čo sú uvedené vyššie plus (prípadné) poddruhy "Loxodonta cyclotis".
Tak či onak sa pri takomto prístupe veľkosť zoznamu (možných) poddruhov druhu "Loxodonta africana" ďalej zvyšuje.

</doc>
<doc id="62812" title="Lymská borelióza" url="https://sk.wikipedia.org/wiki?curid=62812">
Lymská borelióza

Lymská borelióza je infekčné bakteriálne ochorenie (spirochéta "Borellia burgdorferi"), ktoré postihuje celý organizmus. Prenáša sa kliešťami ("Ixodes").
Objav.
Na začiatku 20. storočia bol v Európe Erythema migrans spojený s uštipnutím kliešťa. Ako samostatné ochorenie bola lymská borelióza uznaná v roku 1976. V obci Lyme (Connecticut, USA) boli deti o ktorých sa myslelo, že majú reumatoidnu artritídu. Bol u nich objavený Erythema migrans v spojení s uhryznutí kliešťami. V roku 1982 bola objavená nová baktéria "Borrelia burgdorferi" u kliešťov aj u pacientov s lymskou boreliózou.
Klinické prejavy.
Podľa Török, Cooke a Moran (2017)::
Liečba.
Boreliózu možno liečiť antibiotikami. Doposiaľ nie je v medicíne zhoda ohľadom samotnej existencie chronickej boreliovej infekcie a dĺžky liečby. IDSA (Infectious Disease Society of America) - Spoločnosť pre infekčné choroby zastáva názor, že borelióza je ľahko liečiteľná, na liečbu postačuje najviac 28 dní. V opozícii k nim stojí ILADS (International Lyme and Associated Diseases Society of America) - Medzinárodná spoločnosť pre boreliózu a pridružené choroby, ktorí tvrdia, že borelióza môže byť perzistentná, dlhodobá choroba, ktorej liečba je veľmi komplikovaná. Podľa ich názoru liečba trvá zvyčajne mesiace, ale môže aj roky. 
Borélia sa na Slovensku vyskytuje skoro na celom území (pozri zoznam ohnísk).
Kliešte však neprenášajú len baktérie borélia, ale môžu prenášať aj iné koinfekcie ako napr. baktérie rodu "Bartonella" a "Ehrlichia", prvoky rodu "Babesia" a iné, ktoré môžu liečbu lymskej boreliózy komplikovať. Predpokladá sa, že na rozšírenie baktérií musí byť kliešť prisatý na tele aspoň 36 hod. S dlhšou dobou prisatia sa pravdepodobnosť prenosu baktérie zvyšuje. 
Vakcína proti lymskej borelióze bola uvedená na trh v Spojených štátoch v rokoch 1998 až 2002, ale bola stiahnutá z trhu pre nízky dopyt. Nové vakcíny sú vo vývoji.

</doc>
<doc id="62874" title="Zoznam štátov podľa indexu ľudského rozvoja" url="https://sk.wikipedia.org/wiki?curid=62874">
Zoznam štátov podľa indexu ľudského rozvoja

Toto je zoznam štátov podľa indexu ľudského rozvoja (HDI) vydávaný Organizáciou spojených národov vo svojej výročnej správe o programe rozvoja. Index sa považuje za dôveryhodný ukazovateľ bohatstva štátov. Štáty, takmer všetci členovia OSN a niekoľko závislých území je rozdelených do štyroch skupín na základe ich HDI: viac ako 0,800 je veľmi vysoký, medzi 0,700 a 0,799 je vysoký, medzi 0,550 až 0,699 je stredný a menej ako 0,550 je index ľudského rozvoja nízky. Z príčiny nedostatku údajov niektoré štáty a závislé územia v zozname chýbajú.

</doc>
<doc id="62875" title="Punkcia" url="https://sk.wikipedia.org/wiki?curid=62875">
Punkcia

Punkcia je lekársky zákrok, ktorého cieľom je odber alebo odsatie tekutého materiálu z tela človeka. Ten sa následne väčšinou posiela na cytologické, kultivačné a biochemické vyšetrenie. 
Tento termín sa pomerne často používa ako synonymum biopsie, kde však ide o odber zo solídneho tkaniva.
Spôsob výkonu.
Po dezinfekcií miesta vpichu a lokálnom umŕtvení (ktoré ale v mnohých prípadoch nie je potrebné) sa tenkou ihlou preniká do cieľovej oblasti a do striekačky sa nasaje potrebné množstvo tekutého obsahu.

</doc>
<doc id="63092" title="Rasizmus" url="https://sk.wikipedia.org/wiki?curid=63092">
Rasizmus

Rasizmus je nevedecké učenie o nerovnosti ľudských rás.
Ide o vieru, že rôzne skupiny ľudí majú rôzne charakterové vlastnosti zodpovedajúce ich fyzickému vzhľadu a že takto vnímané rasy sa dajú rozdeliť na nadradené a podradené. Môže tiež označovať predsudky, diskrimináciu alebo nevraživosť namierenú na iných ľudí pre ich rozdielnu rasu alebo etnicitu. Moderné podoby rasizmu sú často založené na sociálnom ponímaní biologických rozdielov medzi ľuďmi. Tieto názory môžu nabrať podobu presvedčenia alebo konania jednotlivcov, ale aj politického systému ktorý kategorizuje ľudí garantuje im rozdielne práva na základe domnelých zdieľaných vlastností, schopností alebo charakteristík.
Aj keď sú koncepty rasy a etnicity v súčasnej sociálnej teórii považované za rozdielne, tieto dva pojmy majú dlhú históriu zameniteľnosti v staršej literatúre a aj v bežnom používaní. „Etnicita“ sa často používa vo význame, ktorý je blízky pojmu „rasa“: rozdelenie skupín ľudí na základe vlastností ktoré sú považované za prirodzené pre danú skupinu (napr. spoloční predkovia alebo správanie). Preto sú pojmy rasizmus alebo rasová diskriminácia často používané aj na opis diskriminácie na základe etnicity alebo kultúry, nezávisle od toho či sú tieto rozdiely považované za rasové. Podľa Medzinárodného dohovoru o odstránení všetkých foriem rasovej diskriminácie Organizácie Spojených Národov, neexistuje rozdiel medzi rasovou a etnickou diskrimináciou. Dohovor ďalej hovorí o tom, že nadradenosť na základe rasovej diferenciácie je vedecky nepravdivá, morálne odsúdeniahodná, sociálne nespravodlivá a nebezpečná. Dohovor tiež deklaruje, že neexistuje ospravedlnenie pre rasovú diskrimináciu, či už v teórii alebo v praxi.
Rasizmus je relatívne nový koncept, ktorý sa dostal do popredia počas obdobia európskeho imperializmu, následného rozvoja kapitalizmu a najmä obchodu s otrokmi, ktorým sa často ospravedlňoval. Bol tiež hnacím motorom rasovej segregácie, najmä v Spojených štátoch amerických v 19. storočí a v prvej polovici 20. storočia a v Južnej Afrike počas apartheidu. Rasizmus z 19. a 20. storočia v západnej kultúre je dobre zdokumentovaný a poskytuje základ pre skúmanie rasizmu. Rasizmus zohrával úlohu v genocídach, ako je Holokaust alebo Arménska genocída, a taktiež v koloniálnych projektoch, vrátane kolonizácie Ameriky, Afriky a Ázie ako aj v  Sovietskych deportáciách etnických menšín. Pôvodní obyvatelia často boli, a doteraz sú, objektom rasistických postojov. 
Dejiny.
Orientalista a diplomat Joseph Arthur de Gobineau (1816 – 1882) tvrdil, že miešanie rás vedie k neschopnosti udržať pokrok, pretože existujú tzv. vyššie a nižšie rasy. Najvyššou rasou je podľa neho biela, najnižšou černošská, úpadok ľudstva je spôsobený degeneráciou najvyššej rasy, podobné stanoviská zastával aj britský anatóm Robert Knox (1798 – 1862). Rozvinutie myšlienok Arthura de Gobineaua je možné nájsť v diele Základy XX. storočia, ktorého autorom je v Nemecku žijúci anglický spisovateľ a filozof Houston Stewart Chamberlain (1855 – 1927). Ten označil za najvyššiu rasu národ nemecký – protipólom bola rasa židovská – a tvrdil, že medzi vyššími a nižšími národmi musí dôjsť ku konečnému zúčtovaniu.
Pokiaľ prvá definícia rasizmu v Oxfordskom slovníku z roku 1936 bola, že "je to teória, ktorá tvrdí, že ľudské vlastnosti a schopnosti sú určované rasou a že určité rasy sú nadradené" po 2. svetovej vojne získal konotácie spojené s rasovou diskrimináciou, rasovou nadradenosťou a zlými úmyslami. Dôvodom bola nacistická ideológia, ktorá považovala "rasu" za prirodzene danú politickú kategóriu.
Súčasnosť a kritika.
Rasistická, fašistická a nacistická ideológia však nie je mŕtva ani dnes. Aj po roku 1945 sa niektoré štáty riadili (Juhoafrická republika) alebo riadia týmito myšlienkami (Zimbabwe). Na konci 20. storočia sa objavil rad menších skupín a politických strán s rasistickými myšlienkami a ideológiami, ktoré sa udržujú a šíria po celom svete.
Podľa konvencie OSN je rozlišovanie prevahy na základe rasy z vedeckého hľadiska falošné, morálne odsúdeniahodné, sociálne nespravodlivé a nebezpečné, a neexistuje žiadny dôvod na rasovú diskrimináciu, kdekoľvek, v teórii alebo v praxi.

</doc>
<doc id="63098" title="Rasa (človek)" url="https://sk.wikipedia.org/wiki?curid=63098">
Rasa (človek)

(Ľudská) rasa (iné výrazy: nesprávne [ľudské] plemeno alebo knižne a zastarano plemä) je bio-kultúrna klasifikačná jednotka, ktorá prepája biologické znaky (napr. sfarbenie kožného pigmentu) so sociálno-kultúrnymi znakmi (napr. farba pleti ako sociálny konštrukt). Neexistuje jednotná, všeobecne prijímaná odborná definícia rasy ani všeobecne prijímané kritériá, na základe ktorých by bolo možné ľudské populácie zaradiť do rás. Rasy sa preto chápu ako „nejasné množiny“ a preto si každý odborník vyberá, prikláňa sa alebo preferuje nejakú konkrétnu definíciu.
Rasa je zoskupenie ľudí založené na zdieľaných fyzických alebo sociálnych kvalitách do kategórií, ktoré sú spoločnosťou všeobecne považované za odlišné. 
Základné rasy, tzv. veľké rasy (veľké plemená) sú [slovo rasa tu možno vždy nahradiť slovom plemeno]:
Krížením rôznych rás vznikajú miešanci, ktorí sú normálne plodní, a tým dokazujú, že obe rodičovské rasy patria do rovnakého druhu Homo sapiens.
Rasa podľa Taineho je vrodené a dedičné dispozície, ktoré si človek prináša so sebou na svet.
Etymológia.
Pôvod slova "rasa" nie je úplne známy. V slovenčine sa vyskytuje od 19. storočia a bolo do nej prevzaté z francúzštiny ("race"), ktorá toto slovo prevzala z taliančiny ("razza"). Talianske slovo "razza" ale nemá jasný pôvod. Ďalšie hľadanie pôvody je len v rovine hypotéz, pričom v súčasnosti možno identifikovať viac-menej dve ustálené hypotézy, ktoré možno označiť ža „grécko-latinskú“ a „arabskú“.
Zástancom „grécko-latinskej“ hypotézy je napr. francúzsky spisovateľ Albert Memmi, podľa ktorého slovo pochádza z 15. storočia a vzniklo odvodením z latinského slova "ratio" („[chronologický] poriadok“), usudzuje však, že jeho pôvod môže siahať ku gréckemu slovu ῥάδιξ ("radix", „korene“).
Definícia.
Všeobecné slovníky a encyklopédie.
Na tomto mieste uvádzame výber definícií slova "rasa" z rôznych jazykových aj všeobecno-náučných slovníkov a všeobecných encyklopédií, bez ich kritického zhodnotenia.
Rasistické definície rasy.
Slovenský filozof Milan Hrabovský uvádza definíciu, ktorú expresívne označuje ako nenávistný význam rasy, pričom dodáva, že aktuálny vedecký výskum takéto chápanie rasy zásadne odmieta, a to vrátane vedcov, ktorí sa snažia obhájiť, že rasová klasifikácia má stále svoje opodstatnenie vo vedeckom výskume.
Na základe takéhoto vnímania rasy vznikajú rasové ideológie, ktoré opisujú spoločnosť výlučne cez určitú, vybranú rasovú klasifikáciu. Na základe toho ponúkajú vlastné doktríny a programy na rekonštrukciu spoločnosti, ktoré sú v prípade inštrumentalizácie a inštitucionalizácie takejto ideológie realizované vo forme diskriminácie až perzekúcie „škodlivých“ alebo „menejcenných“ rás (napr. prostredníctvom genocídy a pod.). Rasovú klasifikáciu tak využívajú na presadenie alebo ospravedlnenie sociálnej hierarchie a na reprodukciu politickej, sociálnej a ekonomickej nerovnosti.

</doc>
<doc id="63109" title="Železničná trať Užhorod – Haniska" url="https://sk.wikipedia.org/wiki?curid=63109">
Železničná trať Užhorod – Haniska

Železničná trať Užhorod – Haniska je širokorozchodná železničná trať z Užhorodu do Hanisky pri Košiciach, ktorá bola vybudovaná najmä pre dopravu železnej rudy do Východoslovenských železiarní.
Dejiny.
Širokorozchodná trať bola budovaná na základe dlhodobej zmluvy o vzájomnej spolupráci medzi bývalým Česko-Slovenskom a Sovietskym zväzom, ktorá stanovovala taký vysoký objem dovozu sovietskej železnej rudy, že kapacitné možnosti prekladiska v Čiernej nad Tisou nepostačovali. Problémy vznikali hlavne v zimných mesiacoch, pri prekládke železnej rudy, ktorú bolo treba rozmrazovať v špeciálnych tuneloch. Po dobudovaní Východoslovenských železiarní v Košiciach bola vzniknutá situácia neúnosná. Preto boli v roku 1963 vypracované varianty trasovania širokorozchodnej trate z Užhorodu do Hanisky. Výstavba sa začala 5. novembra 1965 a skúšobná prevádzka začala 1. mája 1966.
Opis trate.
Železničná trať Užhorod – Haniska začína v ukrajinskom Užhorode, po necelých 8 kilometroch vstupuje na územie Slovenska a po 2 kilometroch vchádza do železničnej stanice Maťovce. Trať ďalej pokračuje súbežne s normálne rozchodnou traťou z Veľkých Kapušian cez Trebišov, kde je v kilometri 42,105 napojená do závodu vagónky Trebišov. Výnimkou je len krátky úsek južne obchádzajúci Bánovce nad Ondavou, kde je trať vedená samostatne mimo trate rozchodu 1 435 mm. Pri obci Kalša sa pripája k dvojkoľajnej trati z Čiernej nad Tisou do Košíc, prechádza popri obci Valaliky a končí v Haniske, kde bolo pre potreby širokorozchodnej trate vybudované depo. Trať bola v roku 1978 v celom úseku dodatočne elektrifikovaná jednosmernou trakčnou sústavou 3 kV.
Vzhľadom na to, že trať je jednokoľajná, boli vybudované výhybne pri obciach a mestách od Maťoviec: Výhybňa Vojany, Výhybňa Budkovce, Výhybňa Trebišov, Výhybňa Slivník, Výhybňa Slančík a Výhybňa Hornád.
Technické parametre trate.
Na trati premávajú vlaky celkovej hmotnosti až 4 500 ton (súprava vozňov 4300, HDV okolo 200).

</doc>
<doc id="63121" title="Paul Josef Crutzen" url="https://sk.wikipedia.org/wiki?curid=63121">
Paul Josef Crutzen

Paul Josef Crutzen (* 3. december 1933, Amsterdam, Holandsko – † 28. január 2021, Mainz, Nemecko) bol holandský chemik. V roku 1995 získal spolu s Mariom Jose Molinom a Frankom Sherwoodom Rowlandom Nobelovu cenu za chémiu za prácu v oblasti chémie atmosféry, najmä tvorbe a rozklade ozónu.
Paul Crutzen je známy vďaka výskumu ozónovej diery. Spísal svoj hlavný výskum do práce "Stratospheric and tropospheric chemistry, and their role in the biogeochemical cycles and climate". Pracoval na oddelení atmosférickej chémie na Planckovom inštitúte v Mainzi v Nemecku.

</doc>
<doc id="63651" title="Kyselina chlorovodíková" url="https://sk.wikipedia.org/wiki?curid=63651">
Kyselina chlorovodíková

Kyselina chlorovodíková, technický názov kyselina soľná, je čistý, bezfarebný vodný roztok plynného chlorovodíka. Je to vysoko žieravá silná anorganická bezkyslíkatá kyselina s rozmanitým priemyselným použitím. Kyselina chlorovodíková sa prirodzene vyskytuje v žalúdočnej šťave.
Začala sa vyrábať v začiatkoch priemyselnej revolúcie a používa sa v chemickom priemysle ako chemický reaktant v širokom spektre výroby vinylchoridu pre PVC a MDI/TDI pre polyuretán. Má tiež množstvo použití v malých pomeroch pri domácom upratovaní, výrobe želatíny, ďalšie prídavných látkach v potravinách, odvápňovaní a pri výrobe kože. Ročne sa vyrobí okolo 20 miliónov ton kyseliny chlorovodíkovej.
História.
Prvotný objav kyseliny chlorovodíkovej sa pripisuje alchymistovi Abú Músá Džábir ibn Hajján (pribl. 800 n. l.).
Lúčavka kráľovská, zmes kyseliny chlorovodíkovej a kyseliny dusičnej, pripravená reakciou chloridu amónneho v kyseline dusičnej, bola popísaná v prácach Pseudo-Gebera, európskeho alchymistu z 13. storočia.
Iné odkazy naznačujú, že prvá zmienka o lúčavke kráľovskej pochádza z byzantských rukopisov z konca 13. storočia.
Vlastnosti.
Kyselina chlorovodíková (HCl) je jednosýtna kyselina.
Čistá kyselina chlorovodíková je bezfarebná. Technická kyselina chlorovodíková má žltú farbu, ktorú spôsobuje znečistenie chloridom železitým. Pri rozpúšťaní chlorovodíka vo vode sa molekuly HCl štiepia na chloridové anióny a vodíkové katióny, ktoré ďalej reagujú za vzniku oxóniového katiónu:
V dôsledku toho, je kyselina chlorovodíková jednou z najsilnejších anorganických kyselín (nízka hodnota pKa). Je výrazne silnejšia ako kyselina sírová alebo kyselina dusičná. Silnejšími kyselinami sú už len kyselina chloristá, kyselina bromovodíková, kyselina jodovodíková a superkyseliny.
Rozpustnosť chlorovodíka vo vode klesá s rastúcou teplotou. Pri teplote 0°C (za normálneho tlaku) rozpustnosť HCl vo vode je 82,3 g/100 g a v 60°C 56,1 g/100 g. Maximálnu koncentráciu kyseliny chlorovodíkovej je možné dosiahnuť pri teplote 0°C, a to 45,148% (za normálneho tlaku).

</doc>
<doc id="63742" title="Horský bicykel" url="https://sk.wikipedia.org/wiki?curid=63742">
Horský bicykel

Horský bicykel, niekedy skrátene MTB (z angl. "mountain bike"), je bicykel navrhnutý na jazdu v prírodnom alebo umelom teréne mimo udržiavaných ciest, skákanie a prekonávania terénnych prekážok. Horský bicykel je svojou konštrukciou schopný odolávať zvýšenému namáhaniu pri používaní.
Od cestného bicykla sa horský líši robustným a menším rámom, širokými pneumatikami s hrubším dezénom na lepšie zvládnutie terénnych nerovností a prevodmi prispôsobenými náročnejšej jazde v teréne. Niektoré horské bicykle majú odpruženie predných a zadných kolies.
Napriek podobnému vzhľadu sú horské bicykle konštrukčne a pevnostne rozdelené pre rôzne druhy a veľkosti namáhania a jednotlivé modely nie je možné použiť na iný účel, než boli navrhnuté. Tieto rozdiely sa týkajú najma tuhosti a geometrie rámu a jednotlivých komponentov a výšky zdvihu pri celoodpružených bicykloch.
Rozdelenie.
Podľa konštrukcie sa horské bicykle delia do týchto hlavných kategórií:
Cross country.
Cross country je v súčasnej dobe najpopulárnejšia disciplína horskej cyklistiky, keďže sa odohráva aj na olympijskych hrách. Ide o čo najrýchlejšie prekonanie predom určenej vzdialenosti cez mierne náročný terén, ktorý sa skladá z upravených lesných a polných ciest. Bicykel tohto typu musí mať čo najnižšiu hmotnosť, preto sa využívajú materiály ako karbonove vlákna a titánové a hliníkové zliatiny. Väčšina rámov pre tento typ bicyklov je celoodpružených s nízkym zdvihom zadnej stavby, ktorý je zvyčajne od 60 – . Rovnaký zdvih sa používa aj pri viclidiach. Niektorí jazdci však stále uprednostňujú pevnú zadnú stavbu bicykla, ktorá umožňuje lepší prenos sily pri šliapaní do kopca. Geometria rámu je typická vačším uhlom hlavovej trubky, ktorý je okolo 69°, je to hlavne z dôvodu lepšieho rozloženia váhy pre ľahšiu jazdu smerom hore. Väčšina profesionálnych jazdcov využíva kolesá s veľkosťou 29", ktoré sú jedne z najväčších sériovo produkovaných kolies. Veľkosť plášťa je vačšinou 1,8 – 2,25", je to hlavne z dôvodu nízkej váhy a nižšieho valivého odporu na úkor priľnavosti.
Trail.
V súčasnosti veľmi populárny typ cyklistiky hlavne pre amatérskych a hobby jazdcov. Tento termín označuje jazdenie v mierne náročnom až náročnom teréne, ktoré sú podobné turistickým trasám, vyznačujú sa hlavne lesnými cestami, ktoré sú zmesou kameňov, koreňov stromov ale aj umelo vytvorených skokov a zákrut z násypov zeminy. U nás aj vo svete existuje množstvo takznavých bikeparkov, ktoré ponúkajú upravené trate pre takýto typ horskej cyklistiky. Bicykel tohto typu má približne 11 – , uhol hlavovej trubky je zvyčajne okolo 67° a využívajú sa rámy s vyššou tuhosťou a prevažne celoodpružené. Používané materiály sú hliník a karbonove vlákna. Výška zdvihu trailových bicyklov je zvyčajne 120 –  pre zadnú stavbu aj vidlicu. Veľkosť kolies je 27,5" alebo 29", staršie trailové bicykle stále používajú 26" kolesá. Pri tomto type horskej cyklistiky sa často využívajú aj iné typy bicyklov:
Plusbike môže byť celoodpružený bicykel, alebo bicykel s pevnou zadnou stavbou, rám aj vidlica však musia byť prispôsobené väčším gumám, ktoré zvyčajne dosahujú šírku 60 –  (2,6 – 3,0"). Tento typ gúm ma veľký objem vzduchu a veľmi dobre pohlcuje terén, takže sa správa ako dodatočné pruženie bicykla. Zvyčajne sa využívajú kolesá s veľkosťou 27,5", ktoré majú širšie ráfiky a to 30 –  vnútornej šírky, je to hlavne z dôvodu lepšieho rozloženia plášťa, ktorý tak dosiahne vačší objem a nemá tendenciu skladať sa v zákrutách. V súčasnej dobe sa však používajú aj 29" kolesá s veĺkosťou plášťov soznačením plus, najčastejšie však do šírky 2.6".
Fatbike je bicykel, ktorý sa aktuálne najviac využíva pri expedíciách a bikepackingu. Môže byť celoodpružený, hardtail, teda s pevnou zadnou stavbou, alebo úplne pevný, teda bez odpruženia. Vyznačuje sa veľkosťou plášťov nad 3.0"
Enduro/All-mountain.
Enduro, alebo all-mountain horská cyklistika je jedna z novších disciplín, v európe sa najčastejšie používa názov Enduro, pričom v severnej a južnej amerike je to All-Mountain jazdenie. Tento typ horskej cyklistiky je akýmsi spojením trailového jazdenia a downhillu. Aktuálne najpopulárnejším podujatím je EWS (Enduro World Series). Bicykel pre tento typ jazdenia musí mať veľmi vysokú tuhosť, najčastejšie sa používa karbonové vlákno a celoodpružený rám, ktorého výška zdvihu dosahuje 150 –  ako pre zadnú stavbu, tak pre vidlicu. Na rám aj vidlicu sa používajú masívnejšie priemery trubiek a uhol hlavovej trubky je okolo 65 – 66°. Často sa enduro bicykle podobajú downhill/freeride bicyklom hlavne čo sa týka širšich riadidiel a mohutnej stavby rámu a vidlice.
Freeride.
Freeride dnes v zvyčajnom chápaní zahrnuje viacero disciplín, ktoré však zdieľajú (alebo originálne mali zdielať) jednu spoločnú charakteristiku, a to že nie sú objektívne hodnotitelné na báze akýchsi striktne stanovených pravidiel. Také disciplíny sú najmä:
Tieto disciplíny sa tiež spravidla označujú za extrémne športy.

</doc>
<doc id="63745" title="Jackson Pollock" url="https://sk.wikipedia.org/wiki?curid=63745">
Jackson Pollock

Jackson Pollock (* 28. január 1912, Cody, Wyoming – † 11. august 1956, East Hampton, New York) bol jedným z najväčších amerických maliarov, a jeden z najznámejších anglosaských maliarov 20. storočia.
Narodil sa do nepokojných rodinných pomerov, často menil bydlisko, pričom jeho otec stále nebol doma a matka trpela silno autoritatívnymi komplexmi.
Jeho dielo spojované s „newyorskou“ umeleckou školou, sa vyznačovalo abstraktným expresionizmom, ktorý sa v Spojených štátoch objavil po druhej svetovej vojne. Ako väčšina amerických abstraktných expresionistov, smeroval skôr k Jungovej než k Freudovej interpretácii psychoanalytiky, čo sa stalo kľúčovým vo výraze jeho diela.
Svojou činnosťou dal základy novej umeleckej generácii, ktorá stelesňovala ducha doby, jeho život je teda pre pochopenie diela kľúčovým. Pollockova práca bola akýmsi druhom duševného boja a vyžadovala si nadľudskú duševnú silu. Konfrontovať sa s prázdnym priestorom plátna a pokúšať sa naň premietnúť poriadok a zmysel je podľa neho reprezentatívny medzistupeň základnej existenciálnej krízy moderného človeka.
V roku 1923 jedenásťročný Jackson prvý raz navštívil indiánsku rezerváciu a objavil v nej nevšedné motívy abstrakcie nazvané „Primitívne umenie“ amerických indiánov. Počas leta 1927 vyšli najavo jeho sklony k alkoholizmu, umenie sa pre neho stalo spôsobom vybitia emócií, maľovať mu umožňovalo vyjadriť svoj vnútorný vesmír, oslobodiť sa od svojich úzkostí a hnevu.
V decembri 1937 absolvoval detoxikačnú kúru. V tom čase sa nadchol pre primitívne umenie. V októbri 1941 po prvý raz vystavoval v galérii McMillen, zhodou okolností v rovnaký čas ako Lee Krasnerová, ktorá sa neskôr stala jeho ženou. Zoznámil sa tiež s Peggy Guggenheimovou, ktorá sa pohybovala v surrealistických kruhoch a vlastnila galériu na Manhattane. Krasnerová však surrealizmus zanechala a keďže sa s Pollockom presťahovala na vidiek a prehnane sa začala upínať na prírodnú tvorbu.
Neskôr si Pollock osvojil takzvaný "drip painting" medzi rokmi 1947 až 1951 (žiadne zameranie na kompozíciu, nedeliteľne sa miešajúce rozdielne farby a ich plastické striedanie, silná energia a farebná bujnosť, jedinečný spôsob ťahov). 
Rosenberg vytvoril koncept „action painting“, ktorý sa prvý raz objavil v jeho článku z roku 1952 nazvanom „The American Action Painters“. V článku Rosenberg definuje maľbu ako akciu. S týmto poňatím umenia sa Pollock výrazne stotožnil.
Pollock sa nakoniec vrátil k alkoholizmu a zabil sa pri autonehode so svojou milenkou a jej priateľkou. 

</doc>
<doc id="63977" title="Motolice" url="https://sk.wikipedia.org/wiki?curid=63977">
Motolice

Motolice alebo staršie cicavice alebo skôr neformálne trematódy (lat. "Trematoda") patria do kmeňa ploskavcov. Sú to endoparazity so striedaním hostiteľov – medzihostiteľom býva obyčajne mäkkýš, definitívnym hostiteľom sú zväčša teplokrvné stavovce, u nich dochádza aj k pohlavnému rozmnožovaniu. Majú 2 prísavky – úplne vpredu ústnu a kúsok za ňou brušnú, prichytávaciu (zriedka chýba). Telo je lupeňovité, stlačené. Oči bývajú
vyvinuté len u miracídia (invázneho štádia), dospelé motolice sú bez očí.
Príklad životného cyklu.
Majú zložité životné cykly, ktoré si demonštrujeme na najznámejšom druhu motolica pečeňová ("Fasciola hepatica"): Z čreva napadnutej ovce alebo iného kopytníka sa dostávajú vajíčka s trusom von. Vo vode sa vajíčko otvára viečkom a liahne sa z neho miracídium – obrvená invázna larvička, ktorá má 1 pár protonefrídií, 1 očko (vzniklo splynutím dvoch) a vnútri tela zárodočné bunky. Vyhľadáva vodniaky z čeľadě vodniakovité (najmä druh "Galba truncatula"), v jeho tele stráca brvy a mení sa na nepohyblivú, ale rastúcu sporocystu. V sporocyste sa z každej zárodočnej bunky vyvinie zárodok novej generácie – rédie. Sporocysta praská a zaniká. Pohyblivé rédie zostávajú v tele vodniaka, majú už krátke vakovité črevo a v zadnej časti opäť zárodočné bunky. Z nich sa vyvinú definitívne invázne štádiá – cerkárie, ktoré už majú protonefrídie, rozvetvené črevo i chvostík, pomocou ktorého plávajú. Inštinktívne sa snažia doplávať čo najbližšie k brehu, vyliezajú na vegetáciu a zapuzdrujú sa v adoleskáriu. Konzumáciou rastlinstva s adoleskáriami sa nakazí bylinožravec.
Na Slovensku nás žije asi 200 druhov motolíc, ich presné určenie vyžaduje odborníka. V pečeni oviec a kôz parazituje "Dicrocoelium lanceolatum", medzihostiteľom sú slimáky z rodu "Helicella". K najväčším druhom patrí motolica veľká ("Fascioloides magna"), ktorá má až a parazituje u dobytka, koní a jeleňov. Medzihostiteľom sú druhy z čeľadě vodniakovité.
Schistostomiáza.
Nebezpečnými parazitmi človeka sú druhy z rodu "Schistosoma" (najmä "Schistosoma haematobium"), žijú hlavne v teplých krajinách. Vektorom sú slimáky z rodu "Bulinus". Ochorenie – schistozomóza sa prejavuje poškodením močového mechúra a môže sa končiť aj smrťou. Ide o druhé najvýznamnejšie parazitárne ochorenie človeka po malárii – ročne na schistozomózu zomiera asi 1 milión ľudí. Druhy z čeľade "Schistosomidae" sú (na rozdiel od ostatných motolíc) gonochoristi. U nás žije napr. "Bilharziella polonica", endoparazit kačíc.

</doc>
<doc id="64186" title="Vysoká (vrch vo Veporských vrchoch)" url="https://sk.wikipedia.org/wiki?curid=64186">
Vysoká (vrch vo Veporských vrchoch)

Vysoká je vrch () na strednom Slovensku vo Veporských vrchoch, ktorý je nečinnou sopkou. Nachádza sa nad obcou Ľubietová.
Leží v severovýchodnej časti Slovenského Rudohoria vo Veporských vrchoch v pohorí Čierťaž. Nachádza sa v oblasti, ktorá patrila k významným medeným a železným rudným revírom Slovenska.
Okolité územie je tvorené početnými útvarmi, skalnými prevismi či malými jaskynnými útvarmi. V južnej časti Vysokej sa nachádzali historicky najvýznamnejšie ložiská medenej rudy, ktorá sa tu ťažila niekoľko storočí. Osada Podlipa pod Vysokou je východiskom náučného banského chodníka, ktorý návštevníkov prevedie po pozostatkoch kedysi významných banských diel. Archeologické nálezy svedčia o tom, že okolie bolo osídlené už v dobe eneolitu (stredná doba kamenná) a v dobe bronzovej.
Vrch Vysoká, kedysi "Hohenstein", plnil v časoch tureckej nadvlády strážnu úlohu. Bola tu vybudovaná strážna veža so signálnym ohňom.

</doc>
<doc id="64198" title="Štátna pečať Slovenskej republiky" url="https://sk.wikipedia.org/wiki?curid=64198">
Štátna pečať Slovenskej republiky

Štátna pečať Slovenskej republiky je podľa zákona NR SR č. 63/1993 Z. z. o "štátnych symboloch Slovenskej republiky a ich používaní v znení neskorších predpisov" oficiálny štátny symbol Slovenskej republiky.
Popis a použitie.
Štátna pečať SR je okrúhla s priemerom 45 mm. V strede pečate je vyobrazený štátny znak Slovenska. Farby znaku sú vyznačené heraldickým šrafovaním. V medzikruží okolo štátneho znaku je umiestnený nápis SLOVENSKÁ REPUBLIKA. V dolnej časti pečate je lipový lístok. Štátna pečať je zadefinovaná aj v článku 9 Ústavy Slovenskej republiky.
Štátna pečať sa používa na originál listiny ústavy a ústavných zákonov Slovenskej republiky, medzinárodných zmlúv, poverovacích listín diplomatických zástupcov ako a v ďalších obvyklých prípadoch, v ktorých je jej použitie obvyklé.
Pečatidlo štátnej pečate uschováva prezident Slovenskej republiky.

</doc>
<doc id="64200" title="Imrich Kružliak" url="https://sk.wikipedia.org/wiki?curid=64200">
Imrich Kružliak

PhDr. Imrich Kružliak (pseudonymy Marian Žiar, Anton Prokop, mž, I. K. a i.; * 8. december 1914, Detva, Rakúsko-Uhorsko – † 1. február 2019, Unterhaching, Nemecko) bol významná osobnosť slovenského povojnového exilu, politik, krajanský pracovník, organizátor kultúrneho a politického života, redaktor, publicista, básnik katolíckej moderny, spisovateľ, historik, prekladateľ a exilový pracovník.
Životopis.
Ako svoj prvý detský zážitok si spomína na obesenie miestneho občana komunistickými povstalcami Bélu Kuna pred kostolom. Ľudovú školu vychodil v Detve, neskôr v Banskej Bystrici a gymnázium v Kláštore pod Znievom. Počas vysokoškolských štúdií v Bratislave bol jedným z najaktívnejších katolíckych študentských lídrov zo Svoradova. Bol činný vo viacerých katolíckych spolkoch. Najprv bol tajomníkom, neskôr podpredsedom Ústredia slovenského katolíckeho študentstva. Od roku 1938 bol organizačný, neskôr literárny tajomník Slovenskej ligy. V roku 1940 ukončil svoje vysokoškolské štúdiá na Filozofickej fakulte Univerzity Komenského (študijný program „staroveké dejiny a pomocné vedy historické“) a získal titul PhDr.
V rokoch 19401943 bol vedúcim Úradu slovenskej tlače, potom redaktorom periodík Bojovník a Národné noviny. V časoch slovenského vojnového štátu pracoval v jeho vrcholných orgánoch. Bol prednostom tlačového oddelenia na propagačnom odbore Úradu propagandy. Okrem toho bol ústredným tajomníkom HSĽS. Od októbra 1943 bol vedúci kultúrneho oddelenia na Generálnom sekretariáte HSĽS.
Po druhej svetovej vojne sa za katolícke hnutie výrazne angažoval v Demokratickej strane. Pri volebnom víťazstve nad KSS v roku 1946 bol volebným manažérom Demokratickej strany. V rokoch 19461947 bol tajomníkom Povereníctva SNR pre výživu a zásobovanie. V roku 1949 emigroval zo Slovenska pred komunistickou totalitou. Najprv pôsobil v Rakúsku (19491951), neskôr v Nemecku (od roku 1951). Zapojil sa do protikomunistického odboja v Bielej légii. V bavorskom Mníchove niekoľko desaťročí viedol kultúrnu časť rozhlasovej stanice Slobodná Európa, od roku 1972 bol šéfredaktorom exilového časopisu Horizont, od roku 1987 bol predsedom Spolku slovenských spisovateľov a umelcov v zahraničí.
Od Nežnej revolúcie v roku 1989 žil striedavo v Bratislave a Mníchove. Zasadzoval sa za vytvorenie samostatnej demokratickej Slovenskej republiky a po jej vzniku bol poradcom prezidenta Slovenskej republiky Michala Kováča.
Členstvo spolkoch a združeniach.
Imrich Kružliak bol okrem iného čestným predsedom Únie slovenských spisovateľov a umelcov v zahraničí, predsedom kultúrnej komisie Svetového kongresu Slovákov, členom Slovenského ústavu, členom PEN Centre of Writers in Exile a v slobodných pomeroch v roku 19921995 členom Predsedníctva Matice slovenskej.
Tvorba.
Pred emigráciou prispieval literárnymi príspevkami, publicistikou, glosami, úvahami a recenziami do mnohých slovenských periodík (Rozvoj, Elán, Kultúra, Slovák, Slovenská pravda, Národné noviny, Napred, Katolícke noviny, Verbum a iné), počas emigrácie publikoval články, preklady, recenzie, úvahy a glosy vo viacerých exilových časopisoch (Most, Rozhľady, Proměny, Slovák v Amerike, Jednota, Slobodné Slovensko, Hlasy z Ríma, Literárny almanach Slováka v Amerike, Horizont a iné). Prvé knižné literárne dielo vydal v roku 1955. Boli to verše slovenských básnikov prepašované z väzenia, ktoré vyšli pod názvom "Modlitby v putách" v Mníchove už v čase jeho exilu. Po Nežnej revolúcii pokračoval v publikovaní literárnych príspevkov, publicistiky, recenzií, úvah a glos v časopisoch Koridor, Literárny týždenník, Slovenské národné noviny, Slovenské pohľady, Katolícke noviny a ďalšie.

</doc>
<doc id="64561" title="Ryby" url="https://sk.wikipedia.org/wiki?curid=64561">
Ryby

Ryby - Ryby ("Pisces") môže byť:
. tvor, ktorý vie plávať
·       v biológii rôzne definovaná taxonomická jednotka zahŕňajúca určité vodné stavovce:
o  a) všetky bezčeľustnatce + všetky čeľustnatce okrem štvornožcov, pozri ryby (v najširšom zmysle)
o  b) plutvovce, teda všetky čeľustnatce okrem štvornožcov, pozri plutvovce
o  c) kostnaté ryby, pravé ryby ("Osteichthyes"), pozri ryby (Osteichthyes) [na slovenských školách sa používa tento význam c) ]
·       Ryby (súhvezdie)
·       Ryby (znamenie)
·       slovenský názov maďarskej obce Ipolyszög, pozri Ryba (Maďarsko)

</doc>
<doc id="64588" title="Pizza" url="https://sk.wikipedia.org/wiki?curid=64588">
Pizza

Pizza je jedlo z cesta talianskeho pôvodu. Typicky je tvorené tenkým cestom kruhového tvaru, na ktorom je zmes paradajkového pretlaku, syra a ďalších prídavných pochutín a potravín podľa receptu, ako napr. olivy, sardinky, šampiňóny, cibuľa, saláma, ančovičky. Tvar, ani hrúbka nie sú pravidlom. Pizzu je možné zakúpiť aj predpečenú a zmrazenú a potom ju rozmraziť.
História.
Prvý dokumentovaný výskyt pojmu pizza sa datuje okolo roku 1000 a to v dialekte z okolia talianskeho Neapolu. Znamená približne "tlačiť, ťahať" - vzťahujúc sa na pohyby rúk pri vhadzovaní pizze do pece a jej vyberanie.
Pizza sa považuje za pôvodný pokrm roľníkov z oblasti Kampánia pri Neapole. Avšak dôkazy pečenia ploských tenkých bochníkov kysnutého cesta na horúcom kameni pochádzajú ešte z čias Etruskov, obývajúcich okrem iného i taliansku oblasť. Na takúto placku cesta sa zvykli položiť rôzne oblohy z dostupných potravín a nazývali to "focaccia". O pár storočí neskôr sa iniciatívy pri vynachádzaní pizze chopili Gréci a skúsili položiť potraviny nie už na upečené cesto, ako to robievali Etruskovia, ale na čerstvo vyťahanú placku a zapiekli to spolu. Napokon Rimania pri dobyvateľských aktivitách v Európe sa na svojom ťažení v Grécku obslúžili zabehnutou technológiou a začali vhadzovať prvé prototypy pizze do pecí v celom Taliansku. Dokonca "Cato", žijúci v rokoch 234-149 pred Kr., opisuje grécku špecialitu - čo je typ prvej pizze: tenké kruhové cesto s olivovým olejom, medom, korením, pečené na kameni. Takto sa v rôznych podobách experimentovalo s pizzou (a jej rôznymi názvami) až do obdobia veľkého prevratu v jej príprave: do roku 1520, kedy boli do Talianska privezené prvé paradajky (rajčiaky) z Južnej Ameriky. Prevrat v technológii pizze bol pozvoľný, keďže Európania považovali južnú Ameriku a všetko z nej v prvých rokoch za jedovaté. Avšak vďaka patrí odvážlivcom, ktorí sa nebáli experimentovať s rajčinami. Chudoba v okolí Neapolu v tom čase tiež napomohla, pretože cesto s lacnými rajčiakmi (ktorým sa začalo v Taliansku dobre dariť) bolo jednoduché, cenovo prístupné a navyše chutné pre pospolitý ľud. Jedlo sa rýchlo rozšírilo, ale na prvú pizzériu si muselo ľudstvo počkať až do roku 1820, kedy v Neapoli a nazývala sa „Marotte“. Prvé dodávky pizze robil "Raffaele Esposito" v roku 1889 z reštaurácie Pizzeria Pietro il Pizzaiolo v Neapole a to pre kráľa Umberta I. a jeho manželku kráľovnú Margheritu, ktorí ňou boli nadšení. Esposito piekol tri druhy pizze, a to v národných farbách Talianska: s rajčiakmi, mozarellou a bazalkou. Či to bolo naozaj kvôli chuti alebo kvôli patriotistickej kráľovnej Margharite, nevedno, ale svoj názov Margherita si zachovala podnes a je na svete najobjednávanejšou pizzou vôbec.
O ďalší rozvoj pizze sa postarali talianski imigranti v Amerike, kam si svoju technológiu priniesli so sebou. Pizzu Margherita piekli s mozzarellou a oreganom. Časom ju začali pripravovať nie v peci ale na panvici a jej forma sa prispôsobila do roku 1945 americkému fast food štýlu. Prvá oficiálna americká pizza mala názov "Chicago-Style" a pochádza z roku 1943.
V roku 1948 sa začalo predávať prvé predpripravené pizza-cesto. V 50. až 60. rokoch sa v Amerike stala pizza štandardným fast food jedlom popri hot dogu a jablkovom koláči.

</doc>
<doc id="64795" title="Pedofília" url="https://sk.wikipedia.org/wiki?curid=64795">
Pedofília

Pedofília je v odbornom poňatí trvalá alebo dlhodobá náklonnosť či reaktivita s erotickým rozmerom prevažne alebo výlučne voči chlapcom alebo dievčatám, u ktorých ešte nie sú vyvinuté sekundárne pohlavné znaky. V štatistických manuáloch ([[Diagnostický a štatistický manuál mentálny[[Parafília|parafílie]], niektorí odborníci (napr. F. Berlin) ju zároveň označujú ako [[Sexuálna orientácia|sexuálnu orientáciu]]. Človek, u ktorého je takáto náklonnosť rozoznaná, je nazývaný "pedofil". Označenie pochádza z gréckeho slova "paidofilia" (παιδοφιλια) = láska k deťom, zloženého zo slov "pais" (παις) = dieťa, chlapec a "filia" (φιλια) = láska, priateľstvo. Pôvodne starogrécky výraz umelo zaviedol, ako súčasť psychiatrického termíne "pedophilia erotica", v roku 1886 v spise Psychopathia Sexualis viedenský psychiater [[Richard von Krafft-Ebing]].
V [[Antické Grécko|antickom Grécku]] údajne slovo používali niektorí básnici ako synonymum bežného výrazu [[pederastia]], a to z dôvodov skôr metrických, než významových. Slovo "pederastia" neoznačovalo ani trvalý osobnostný sklon, ani obyčajnú sexuálnu praktiku, ale "typ medziosobného vzťahu".
V neodbornom použití a najmä v masmédiách je často používaná pedofília v posunutom význame, ako označenie pre sexuálne aktivity s deťmi (prípadne vôbec s osobami pod tzv. zákonnou vekovou hranicou) alebo nakladanie s detskou [[Pornografia|pornografiou]] (výroby, vlastníctva, šírenie, užívanie).
Vzhľadom na neustálenosti a nepresnosti definície nemožno výskyt pedofílie v populácii vyčísliť spôsobom, ktorý by presahoval kontext konkrétnej metódy zisťovania.
[[Kategória:Psychiatria]]
[[Kategória:Sexualita]]
[[Kategória:Sexuálne úchylky]]
[[Kategória:Sexuálne poruchy]]

</doc>
<doc id="64800" title="Chitóny" url="https://sk.wikipedia.org/wiki?curid=64800">
Chitóny

Chitóny (staršie: chitony, štítonosiče; zastarano: bliaškonosné, slimáci chrobákovití, chrobákovci; lat. "Polyplacophora") sú trieda primitívnych mäkkýšov. Sú to podlhovasté mierne sploštené, bilaterálne súmerné mäkkýše. Na spodnej strane majú podlhovastú nohu, z chrbtovej strany sú kryté ôsmimi sčasti sa prekrývajúcimi štítkami, ktoré sú spojené väzivovou obrubou z okrajovej časti plášťa (perinotum). Štítky tvoria s epidermou i celým telom oveľa užší celok v porovnaní so schránkou podkmeňa "Conchifera", ktorá je za istých podmienok oddeliteľná od tela; systém štítkov u chitónov je teda skôr ektoskeletom než schránkou, najmä keď si uvedomíme fakt, že umožňuje živočíchovi značnú pohyblivosť. Majú už vytvorenú hlavu, nie je však zreteľne oddelená od tela. Nemajú oči, tykadlá ani statocystu, majú však už plášť, žiabre aj metanefrídie. V Stredomorí sú miestami hojné "Callochiton laevis" a "Chiton olivaceus".

</doc>
<doc id="64808" title="Abidjan" url="https://sk.wikipedia.org/wiki?curid=64808">
Abidjan

Abidjan alebo po slovensky staršie aj Abidžan je najväčšie mesto Pobrežia Slonoviny. Do roku 1983 bolo aj hlavným mestom. Dnes je administratívnym a obchodným centrom štátu, je považované za kultúrne centrum Západnej Afriky. Väčšina zahraničných zastupiteľstiev má sídlo práve v Abidjane.
Pôvod názvu "Abidjan".
Podľa legendy Ebrié, názov Abidjan pochádza z nedorozumenia. Starý muž, vracajúci sa zo svojho poľa s plnými rukami vetví, ktoré sa chystal použiť na opravu strechy svojho domu, stretol strateného európskeho výskumníka. Výskumník sa ho spýtal ako sa volá najbližšia dedina. Neschopný rozprávať jazykom bieleho muža si starý muž myslel, že sa ho pýta čo to robí. Vystrašený nečakaným stretnutím, starý muž utiekol, kričiac: "min-chan m'bidjan" čo v jazyku Ebrié znamená "Práve som rezal vetvy!". Biely muž si to zobral ako odpoveď na jeho otázku a zapísal si do notesa názov "Abidjan".
Mesto bolo založené v roku 1898.
Obyvateľstvo a jazyk.
Odhad populácie Abidjanu z roku 1995 je 2 793 000. Odhady populácie metropolitnej oblasti mesta z roku 2005 sú medzi 4 a 5 miliónov obyvateľov. Abidjan je obývaný širokou radou rôznych etník; ako úradný jazyk sa používa francúzština a Abidjan je tak tretie najväčšie francúzsky hovoriace mesto po Paríži a Kinshase. Hovorová „Abidjanská francúzština“ sa od spisovnej francúzštiny odlišuje predovšetkým výslovnosťou.
Geografia a susedia.
Abidjan je prístavné mesto ležiace na juhovýchodnom pobreží krajiny v Guinejskom zálive. Mesto leží v lagúne Ebiré. Skladá sa z častí Cocody, Deux Plateau (obchodná, najdrahšia štvrť v centre mesta), Treichville a Marcory na juhu, Abobo-Doume a Yapougon na západe a Boulay Island v strede lagúny. Na vzdialenejšom juhu je Port Bouët, miesto letiska a hlavného prístavu.
Podnebie.
Mesto ma tropickú monzúnovú klímu a podnebie s dlhými (máj až júl) a krátkymi daždivými (september až november) a dvoma suchými obdobiami. Počas daždivých období môže pršať nepretržite niekoľko dní alebo intenzívne viac ako hodinu. Množstvo zrážok je vysoké, okolo dvoch metrov vody za rok. Mesačné zrážky sú medzi a (od januára do júna) a teplota je takmer konštantná, okolo 27 stupňov Celzia. Stupeň vlhkosti dosahuje 80%.
Zaujímavé miesta.
V meste sa nachádza Abidjanská univerzita (založená v 1963). Ďalej tu sídli niekoľko technických škôl, národná knižnica a múzeum. Pamiatky zahŕňajú St Paul's Cathedral navrhnutú Aldom Spiritomom, Cocodské mestské múzeum súčasného umenia a Parc du Banco, múzeum starovekého umenia, rezerváciu dažďového pralesa. Obchodná štvrť Le Plateau je známa svojimi mrakodrapmi, ktoré sú v západnej Afrike netradičné.
Ekonomika.
V meste sídli hlavná burza krajiny Bourse Régionale des Valeurs Mobilières (BRVM).
Priemysel.
Dominuje textilný, potravinársky (predovšetkým pivovary, mlyny a konzervárne), elektrotechnický priemysel, výroba dopravných prostriedkov, cementárne, ropná rafinéria a výroba keramiky. V meste pôsobí americká spoločnosť Kalys Engineering, venujúca sa výrobe energie a biopalív.
Doprava.
Mesto je významným dopravným uzlom s prístavom a medzinárodným letiskom. Má cestné spojenie s Guineou, Burkina Faso a Ghanou. Technickou zaujímavosťou je cestno-železničný most spájajúci pevninu s Malým Bassamom, otvorený v roku 1958.
Vlaky na linke do Ouagadougou vychádzajú z viacerých staníc v meste, pričom najdôležitejšia je v Treichville. Trajekty majú linky do Treichville, Abobo-Doumé a Le Plateau.
Šport.
Futbal.
Futbal je jedným z najpopulárnejších športov. Abidjanským futbalovým klubom je ASEC Mimosas, ktorý je jedným z najúspešnejších klubov v krajine. V meste sídli futbalová Académie Sol Béni, významná organizácia vychovávajúca mladých talentovaných hráčov a rešpektovaná ako jedna z najvýznamnejších v západnej Afrike. K hráčom, ktorý sú jej odchovancami, patria Didier Drogba (Chelsea FC), Salomon Kalou (Chelsea FC), Kolo Turé, Aruna Dindane, Didier Zokora, Yaya Touré, Emmanuel Eboué, a Gilles Yapi Yapo. Všetci pôsobia alebo pôsobili v popredných európskych kluboch.
Rugby.
Abidjan je centrum rugby Pobrežia Slonoviny a veľa hráčov z Národného tímu pochádza odtiaľ. Začiatky rugby v Pobreží Slonoviny siahajú do 60-tich rokov 20. storočia. Za otca rugby v krajine sa považuje Francois Dali, jeho syn bol kapitánom národnej reprezentácie v 90tych rokoch.

</doc>
<doc id="64811" title="Carlo Dossi" url="https://sk.wikipedia.org/wiki?curid=64811">
Carlo Dossi

Carlo Alberto Pisani Dossi (* 27. marec 1849, Zenevredo, Taliansko – † 16. november 1910, Cardina) bol taliansky spisovateľ a diplomat.
Životopis.
Narodil sa v šľachtickej rodine v provincii Pavia a dostal vynikajúce vzdelanie. Od detstva sa veľmi zaujímal o literatúru, sám začal čoskoro písať. Ako 15 ročný napísal komédiu pre deti. 
Okrem literatúry ho zaujímala aj žurnalistika. V relatívne krátkom čase napísal viaceré svoje diela ("L'altrieri, Vita di Alberto Pisani a Note azzurre"), neskôr sa venoval politickej kariére. V roku 1870 začal pracovať na ministerstve zahraničných vecí v Ríme. 
Počas vlády Francesca Crispiho pôsobil ako diplomat. V roku 1892 bol vyslaný do Kolumbie, kde pôsobil na talianskom veľvyslanectve v Bogote. Počas svojho pôsobenia v Bogote sa oženil s Carlottou Borsani. 
V roku 1895 sa dostal na diplomatickú misiu do Atén, kde sa nadchol pre archeológiu. Nakoniec sa stal guvernérom v Eritrei. 
Po páde Crispiho vlády v roku 1896 ukončil diplomatickú kariéru a v roku 1901 sa vrátil so svojou ženou a tromi deťmi do vidieckeho domu v Como, kde sa zaoberal hlavne archeológiou. 
Carlo Dossi zomrel v roku 1910.

</doc>
<doc id="64839" title="Angelo d’Arrigo" url="https://sk.wikipedia.org/wiki?curid=64839">
Angelo d’Arrigo

Angelo d'Arrigo (* 3. apríl 1961, Paríž, Francúzsko – † 26. marec 2006, Comiso, Taliansko) bol taliansky znalec vtákov, pilot rogala a padákového klzáku (padáku). Preslávil sa najmä famóznymi projektami pri ktorých doprevádzal kŕdle vtákov so svojím ultraľahkým lietadlom, prekonal Himaláje s rogalom, preletel Andy s kondormi veľkými, a spolu so sokolom sťahovavým preletel Saharu a Stredozemné more.
Životopis.
Angelo d'Arrigo bol synom francúzskej matky a talianskeho otca. Keď vo veku 6 rokov pozoroval rogalo bolo mu jasné, že musí ovládnuť umenie letu. Absolvoval športové štúdium na „Université du Sport de Paris“. Neskôr pracoval v sicílskej Catánii ako učiteľ lyžovania, horský vodca a učiteľ lietania na rogale a na padákovom klzáku. S rogalom vyletel vyššie, ďalej a dlhšie ako ktorýkoľvek človek predtým. Stal sa dvojnásobným majstrom sveta v extrémnom lietaní a bol víťazom mnohých leteckých súťaží. 
»Metamorfóza«.
Po náraze na vedenie vysokého napätia (20 000 V) si následkom tvrdého pristátia zlomil stavec chrbtice. 6 mesiacov bol od pása dolu ochrnutý a nevedel, či niekedy v budúcnosti bude chodiť. Táto nehoda zmenila jeho postoj k lietaniu. Po rehabilitácii sa pokúšal napodobniť čo najvernejšie let vtákov. To znamenalo šikovné, inštinktívne a maximálne využitie termiky a vzdušných prúdov, bez technickej pomoci. Tento nový začiatok od roku 2000 nazval Metamorfóza, premena človeka na vtáčieho človeka. D'Arrigo odpozoroval od vtákov, ako vycítia vzdušné prúdy. K nacvičeniu tohto inštinktívneho chovania využil extrémne veterné pomery nad Etnou. V roku 2001 sa mu podaril spolu so sokolom sťahovavým menom Nike fantastický prelet cez Saharu a Stredozemné more až na Sicíliu.
D'Arrigo zmenil aj svoj životný cieľ, svoje letecké umenie venoval zväčša k zachovaniu vtáčích druhov zapísaných na červenom zozname ohrozených druhov. V lete roku 2003 letel so svojim ultraľahkým lietadlom pred kŕdľom divých husí (lat. Gruidae) z polárneho kruhu na Kaspické more, týmto chcel tomuto ohrozenému druhu sťahovavých vtákov ukázať novú cestu. Aby si ich pripútal k sebe (správanie podmieneného inštinktu), natiahol si vtáčiu masku cez rameno.
Jeho ďalšou ambíciou bolo postavenie lietajúceho modelu, ktorý koncipoval Leonardo da Vinci v roku 1510. V spolupráci s architektmi a mnohými inžiniermi použili na výstavbu modelu hliníkové rúrky pre kostru a tkaninu z umelých vlákien na plachtovie. Test v aerodynamickom tuneli potvrdil schopnosť modelu lietať. 
S dvoma nepálskymi stepnými orlami Chumi a Gaijy zo ZOO z Londýna a Moskvy trénoval dva roky na Etne, aby sa pripravil na prelet cez Himaláje. Extrémny chlad až do -50 °C, nedostatok kyslíka, vzostupné vetry na Mount Evereste a Jetstream, vzdušný prúd skoro vo výške s rýchlosťou až do /h, zvládol D'Arrigo v roku 2004 vďaka precíznej, minútovej príprave. Stal sa tak prvým, a zatiaľ jediným človekom, ktorý preletel Mount Everest na rogale.
Spolu s dvoma kondormi veľkými preletel začiatkom roka 2006 vo výške Aconcaguu a vulkán Tupungato v Andách a dosiahol tak výškový rekord s rogalom. Pre tento projekt si nechal na seba privyknúť dve kondorie mláďatá od ich vyliahnutia, a strávil s nimi prvé dva mesiace vo dne a v noci. Tak dlho trvá privyknutie (správanie podmieneného inštinktu) kondorov. Po prelete pustil oba vtáky do voľnej prírody, pretože tieto sú rovnako ohrozené vyhynutím.
Pád.
Angelo d'Arrigo zomrel 26. marca 2006 o 11:30 pri leteckej prehliadke v talianskom meste Comiso na Sicílii na odstavenej vojenskej základni. Spolu s bývalým pilotom F-104 talianskych vzdušných síl a demopilotom firmy Sky Arrow (Triest), generálom Guiliom De Marchisom sa zrútili v dvojmiestnom ultraľahkom lietadle typu Sky Arrow 650TNT z výšky do olivového hája. Obaja piloti, ktorí patrili k najskúsenejším pilotom ľahkých lietadiel zomreli na mieste. Štátny zástupca mesta Ragusa nariadil k zisteniu príčin havárie vyšetrovanie. D'Arrigo zanechal manželku a dve deti.

</doc>
<doc id="64866" title="Slon ázijský" url="https://sk.wikipedia.org/wiki?curid=64866">
Slon ázijský

Slon ázijský (iné názvy: slon indický, slon obyčajný; lat. "Elephas maximus"; staršie názvy: "Elephas asiaticus", "Elephas indicus") je druh z rodu "Elephas".
Charakteristika.
Ide o druhý najväčší žijúci druh slona. Má menšie uši než africké druhy slonov a iba jeden výbežok na konci chobota. Kly bývajú väčšinou malé, niektoré samice ich dokonca nemajú. Stoličky slona ázijského veľmi pripomínajú stoličky vyhynutého mamuta, čo naznačuje ich blízky príbuzenský vzťah. Slon ázijský oddávna slúži človeku; všetky jeho poddruhy sa krotia a využívajú v službách človeka.
V zajatí bola pozorovaná primitívna výroba a použitie konárov na odháňanie hmyzu.
Súhrnné informácie:
Pozri aj charakteristiku uvedenú v článku slon ázijský indický.
Poddruhy slona ázijského.
Členenie na poddruhy je sporné. Rôzni autori uvádzajú systematiku nasledovne: 
a) 3 poddruhy 
b) 4 poddruhy :
c) 6 poddruhov 
d) 7 recentných poddruhov (určených podľa geografie) :

</doc>
<doc id="65020" title="Chris Cornell" url="https://sk.wikipedia.org/wiki?curid=65020">
Chris Cornell

Chris Cornell (rod. Christopher John Boyle * 20. júl 1964, Seattle, Washington, USA – † 18. máj 2017, Detroit, Michigan, USA) bol od začiatku 90-tych rokov jednou z najvýznamnejších osobností rockovej hudby, bol predstaviteľom Seattleskej grunge scény, preslávil sa so skupinou Soundgarden, bol známy svojím špecifickým hlasom veľkého rozsahu a počas svojej kariéry vytvoril viaceré zásadné hudobné projekty. 18. mája 2017, 52-ročný Chris sa rozhodol spáchat’ samovraždu obesením.
Hudobná kariéra.
1981-1984.
Jeho hudobná kariéra začala v skupine Sheps, ktorú založili roku 1981 nespokojní študenti vysokej školy, budúci členovia Soundgarden hľadajúci speváka. Na inzerát sa im ozval práve 19-ročný Chris Cornell, ktorý ich očaril svojím jedinečným hlasom.
1984-1991.
Sheps sa rozpadli roku 1984 a Hiro Yamamoto, spoločne s Chrisom Cornellom založili Soundgarden, ku ktorým sa neskôr pridali ďalší hudobníci. Soundgarden je jednou zo skupín, ktoré zapríčinili v Seattli dovtedy nevídaný hudobný ruch a podnietili tým vznik novej najprv undergroundovej subkultúry, neskôr celého hudobného štýlu nazvaného grunge.
1991.
Rok 1991 bol pre Soundgarden zlomový a mimoriadne plodný. V tomto roku, prostredníctvom albumu Nevermind od skupiny Nirvana, prerazila seattleská scéna na čele s Nirvanou, Soundgarden, Pearl Jam, Alice in Chains a inými do sveta pop-kultúry a priniesla so sebou jednak špecifickú progresívnu hudbu, nový štýl módy a idey, s ktorými sa stotožňovala celá generácia.
Soundgarden v tomto roku vydali kvalitný album Badmotorfinger. Taktiež spolupracovali na kultovom filme Singles z prostredia Seattlu a k soundtracku, ktorý sa stal ďalšou ikonou grunge štýlu, nahral okrem iného Chris Cornell aj svoju úplne prvú sólovú skladbu Seasons. Ďalším mimoriadne kvalitným projektom a nemenej dôležitým pilierom grunge bol album Temple Of The Dog, na ktorom Chris Cornell spolupracoval s hudobníkmi skupiny Pearl Jam, Cornell piesne zložil i naspieval. Na piesni Hunger Strike si zaspieval spoločne s Eddie Vedderom z Pearl Jamu.
1994-1997.
V roku 1994 vydali Soundgarden komerčne najúspešnejší a hudobne veľmi silný album Superunknown, obsahujúci obrovský hit Black Hole Sun, definitívne sa tak zapísali medzi najvýznamnejšie skupiny 90-tych rokov. Roku 1997 sa však po vnútorných nezhodách v skupine rozpadli.
1999.
Po rozpade Soundgarden sa Chris Cornell venoval sólovej dráhe, čo vyvrcholilo albumom Euphoria Morning, ktorý v sebe spája viacero hudobných štýlov a odlišuje sa od tvorby Soundgarden, väzba ku grunge je však citelná. Album predstavuje nedocenený drahokam amerického rocku.
2001-2006.
V roku 2001 založil Chris Cornell spoločne s bývalými členmi skupiny Rage Against the Machine formáciu nazvanú Audioslave, zviditeľnili sa najmä prvým albumom z roku 2002 a tým že sa stali prvou americkou skupinou, ktorá koncertovala na Kube, tento slávny koncert sa odohral roku 2005. 
2006.
Chris Cornell naspieval pieseň k novému filmu James Bond: Casino Royal, pieseň k novej bondovke má názov You Know My Name a zároveň pripravuje pôdu pre druhy sólový projekt.
2007.
Chris vydáva svoj v poradí druhý sólový album Carry On.
2008.
Chris Cornell je nominovaný na cenu Grammy. S Hip-Hop/R´n´B producentom Timbalandom spolupracuje na svojom treťom sólovom albume.
2012.
Chris Cornell so skupinou Soundgarden naspieval pieseň k filmu The Avengers: Assemble (Avengeri: Pomstitelia). Skladba nesie názov Live To Rise a je zaradená na soundtrack k tomuto filmu.

</doc>
<doc id="65070" title="UFO" url="https://sk.wikipedia.org/wiki?curid=65070">
UFO

UFO (z , skratka "UFO" alebo pôvodne "UFOB"; iné názvy: ufo, neidentifikovaný lietajúci objekt, ľudovo lietajúci tanier) je úkaz alebo predmet pozorovaný na oblohe a v atmosfére Zeme, príp. na povrchu Zeme, ktorý neinformovaný alebo neskúsený pozorovateľ – pre dojem, že tento úkaz alebo predmet nemá prirodzený pôvod – pokladá za dopravný prostriedok mimozemskej civilizácie.
"Encyklopédia astronómie" (1987) ho v presnom zmysle definuje ako "„stimul pre jednotlivca al."[ebo]" skupinu podať správu o¨objekte pozorovanom na oblohe (prípadne na zemi), schopnom lietať, pre kt."[orý]" pozorovateľ nevie nájsť prirodzený pôvod a kt. mu svojou záhadnosťou dá dostatočný dôvod na to, aby o ňom podal správu príslušnej organizácií“". V roku 1953 United States Air Force ako prvé zaviedli výraz "Unidentified flying object" (skratka "UFOB") ako termín označujúci "„akýkoľvek vzdušný objekt, ktorý sa svojím správaním, aerodynamickou povahou alebo nezvyčajnými vlastnosťami nezhoduje so žiadnym v súčasnosti známym lietadlom alebo strelou s vlastným pohonom "[angl. missile]" alebo ktorý nemôže byť s istotou identifikovaný ako známy objekt“", pričom termín „známy objekt“ pre účely tejto definície "„zahŕňa balóny, astronomické telesá, vtáky a tak ďalej“".
Výskum.
Výskumom ufa sa zaoberá ufológia a paleoastronautika. Ide spravidla o súkromné aktivity. Dosť špecifická je problematika údajných kontaktov s posádkami UFO, ako aj problematika tzv. únosov (angl. abduction) do UFO a implantátov od posádky UFO, ktorej sa venujú niektorí psychológovia (napr. John Mack).
Moderný výskum UFO delí UFO na 6 hlavných kategórií:
Dejiny.
Zvláštne úkazy na nebi boli zaznamenané v celej histórii. Niektoré boli vysvetlené ako kométy, či meteory, iné ostali neobjasnené. Armáda Alexandra Veľkého v roku 329 pred Kr. videla „dva strieborné štíty“ na oblohe. 14. apríla 1561 obloha nad Norimbergom v Nemecku bola údajne zaplnená veľkým množstvom valcovitých a guľovitých objektov zdanlivo zapojených vo vzdušnej bitke.
UFO sa v minulosti vysvetľovalo ako zlé znamenia, anjeli, a iné náboženské znamenia. Za nadprirodzený fenomén hodný vedeckého výskumu sa začalo UFO považovať bezprostredne po 2. svetovej vojne, v období keď sa začal rozvíjať letecký priemysel, keď bol vytvorený aj výraz „UFO“ (pozri aj foo fighter).
Pravdepodobne najviac diskutovaným prípadom je prípad z 2. júna 1947 z mesta Roswell v Novom Mexiku v USA. Na oblohe bol vtedy pozorovaný predmet v tvare disku a miestny farmár vraj potom našiel na svojom pozemku vzdialenom asi od Roswellu vrak lietajúceho taniera. Oznámil svoj nález polícii, ktorá spoločne s armádou miesto obkľúčila, vrak odviezla na neznáme miesto a snažila sa celú vec utajiť pred verejnosťou. Ešte dlhé roky potom sa v novinách objavovali články, ktoré prinášali výpovede svedkov, ktorí sa údajne podieľali na výskume vraku a mŕtvej posádky lietajúceho taniera vykonávanom na leteckej základni Wright Field v Daytone. Udalosť sa stala námetom niekoľkých kníh i filmových predlôh, americká armáda dodnes celú záležitosť kategoricky popiera, vyhlasuje ju za výmysel senzáciechtivých novinárov; sama však dodnes niekoľkokrát zmenila oficiálnu verziu toho, čo sa v oblasti naozaj stalo.
Pokusy o vysvetlenie.
Vzhľadom na mimoriadny záujem médií boli vládami všetkých zainteresovaných štátov (predovšetkým USA) ustanovené rôzne komisie a výbory, ktoré mali vniesť jasno do otázky pôvodu nevysvetlených fenoménov UFO. Pravdepodobne najväčším z týchto projektov bol Projekt Blue Book, ktorý pod patronáciou a finančným zabezpečením vlády USA v rokoch 1952 – 1970 preskúmal viac ako 10 000 hlásení o výskyte UFO na území USA. Výsledkom tejto veľmi rozsiahlej odbornej štúdie však bolo konštatovanie, že vo viac ako 90 % prípadoch je možné hlásené pozorovania celkom racionálne vysvetliť prírodnými úkazmi. Napriek tomu však ostáva približne 3 % hlásení, pre ktoré nebolo nájdené uspokojivé vysvetlenie a zostávajú dodnes záhadou.
Racionálne vysvetliteľné úkazy.
Úkazy, ktoré sa zvyknú označovať ako UFO a majú racionálne vysvetlenie, sú napríklad:
Špekulatívne vysvetlenia.
Ak nie je možné vysvetliť nejaký úkaz hore uvedenými možnosťami, často sa naskytnú špekulatívne vysvetlenia, ako napríklad:

</doc>
<doc id="65271" title="Cirkevný odev" url="https://sk.wikipedia.org/wiki?curid=65271">
Cirkevný odev

Cirkevný odev je odev, ktorým sa vyjadruje príslušnosť alebo postavenie v nejakej cirkvi.
Katolícka cirkev.
V katolíckej cirkvi nosia cirkevný odev cirkevní hodnostári, klerici (s nižšími aj vyššími sväteniami) alebo zasvätené osoby. Delí sa na liturgický a neliturgický. 
V rímskokatolíckej cirkvi.
V rímskokatolíckej cirkvi je neliturgickým odevom je habit (podľa neho sa identifikuje príslušnosť k danému rehoľnému inštitútu) alebo reverenda (čierny neliturgický odev kňazov siahajúci po členky), prípadné civilný odev - rímska košeľa s kolárikom. Liturgický odev je alba, štóla, superpelíca, rocheta, mitra, dalmatika, ornát apod.
U cirkevných hodnostárov je reverenda upravená „odznakmi“, ktoré ukazujú, aký post zastáva daná osoba. Biskup nosí reverendu lemovanú fialovou farbou s fialovým cingulom, kardinál červenou. Táto reverenda u biskupa alebo kardinála môže byť celá v danej farbe. Pápež nosí reverendu bielej farby s bielym lemovaním.
Jediným liturgickým a aliturgickým odevom je u biskupov (prípadne u rehoľníkov) pokrievka hlavy tzv. "solideo" (prekl. "jedine Bohu"). Z hlavy sa dáva dole iba pri slávení Eucharistie.
V gréckokatolíckej cirkvi.
V gréckokatolíckej cirkvi sú neliturgickými odevmi podriasnik, riasa, mantia, skufia, kamilavka, klobuk (kamilavka so šlemom). Rehoľníci a rehoľníčky zvyknú nosiť habit, podobne ako je to v latinskej cirkvi.
Liturgickými odevmi sú u diakona stichár, narukávniky, orár; u kňaza: stichár (podriznik), epitrachil, pás (pojas), narukávniky, nábederník, felón a u biskupa: stichár, epitrachil, pás, narukávniky, sakkos, nábederník, omofor. Okrem toho si biskup pri liturgických úkonoch oblieka ešte mantiu a berie na seba kríž, panagiu, mitru a nosí biskupskú berlu. Biskup si pri niektorých liturgických sláveniach berie namiesto sakosu felón a namiesto mitry kamilavku. Liturgické odevy nosia aj klerici s nižšími sväteniami (čtec stichár, poddiakon stichár, orár, pás).
V letnično-charizmatických cirkvách.
V letnično-charizmatických cirvách kazatelia a kazateľky špeciálny cirkevný oddev nenosia. Zvyčajne majú oblečený oblek, prípadne iné slušné, zväčša konzervatívne oblečenie.
Evanjelická cirkev a.v..
V Evanjelickej cirkvi ide najmä o dva hlavné kusy odevu a tými sú luterák (talár) a kamža (alba), prípadne baret, podľa potreby. Nie sú civilným odevom a nemajú sa používať mimo Služieb Božích a úkonom s nimi spojenými. Kamža sa na luteráku smie používať výhradne v chráme, no samotný luterák sa môže za určitých okolností používať aj mimo chrámu - napríklad keď farár zastupuje cirkev na verejnosti.
Luterák / Talár.
Luterák je dlhé čierne rúcho s čiernym zamatovým golierom. Zakrýva telo od krku až po nohy a má dlhé rukávy. Na luteráku nesmú byť žiadne ozdoby, gombíky na zapínanie musia byť čierne. S pod čierneho zamatového goliera visia dve biele tabličky z plátna, ktoré taktiež nesmú mať žiadnu ozdobu, je povolený len biely vyšitý krížik. Samotný luterák - bez kamže sa používa na pohreboch, počas adventu, pôstu, pašiových Bohoslužbách a Nedele pokánia. Čierny dlhý luterák má symbolizovať prikrytie naších hriechov a slabostí. 
Tabličky.
Tabličky sa vyvinuli z goliera a v 19. storočí nabrali svoj význam. Ich symbolickou úlohou je pripomínať dve tabule Božích prikázaní. Nemali by byť zdobené čipkou alebo extravagantnou výšivkou.
Kamža / Alba.
Vyvinula sa zo spodnej časti odevu - tuniky, používanej v dobe vzniku kresťanstva v grécko-rímskom svete. Kamža sa nosí na luteráku a používa sa výhradne v chráme. Je z bieleho plátna, avšak nikdy z čipky alebo záclonoviny. Je bez rukávov a mala by byť čo najjednoduchšia, približne o 20cm kratšia, než luterák. Požívajú ju farári, námestní farári, seniori alebo biskupi. Diakoni ju nepoužívajú. Je obradným rúchom pre všetky nedele a sviatky na hlavných Bohoslužbách, okrem vyššie uvedených (obdobie pôstu, pohreby, advent, nedele pokánia), kedy sa používa samotný luterák. V zahraničních cirkvách sa na kamži používajú farebné liturgické stuhy, čo ale nie je praktikou na Slovensku. Belosť kamže má symbolizovať radosť, kresťanskú vieru, Spasiteľa, ktorý sa ako vzkriesený zjavil taktiež v bielom rúchu - tunike, taktiež symbolizuje nový život človeka očisteného od hriechov skrz obetu Ježiša Krista.
Baret.
Baret je pokrývka hlavy z čiernej zamatovej látky. Používa sa k luteráku mimo chrámu, podľa potreby (vonkajšie elementy -počasie). Zatiaľ čo kamža sa mimo chrámu nenosí. Je to štvorrohá pokrývka hlavy.

</doc>
<doc id="65281" title="Toboľsk" url="https://sk.wikipedia.org/wiki?curid=65281">
Toboľsk

Toboľsk je mesto v Rusku, administratívne centrum Toboľského rajónu, Ťumenskej oblasti. Toboľsk leží severovýchodne od mesta Ťumeň na sútoku riek Tobol a Irtyš.
Počet obyvateľstva je podľa oficiálnych podkladov federálnych štatistických orgánov 92 900 ľudí (podľa sčítania v roku 2002). Miestna štatistika na celom teritóriu, ktoré je podriadené mestu napočítava 115 000 až 117 000 ľudí. Okrem toho je vo sfére vplyvu mesta rad osád (napríklad Sumkino s asi 5000 obyvateľmi), ekonomicky spojených s mestom. Vcelku teda urbanizovaná zóna s mestským jadrom v centre má okolo 130140 tisíc obyvateľov.
Známe osobnosti

</doc>
<doc id="65337" title="Zoznam hudobných článkov/CH" url="https://sk.wikipedia.org/wiki?curid=65337">
Zoznam hudobných článkov/CH

Tento index bol automaticky vygenerovaný podľa tejto . Obsahuje 100 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
cha.
Chad Kroeger · Champagne Showers · Changed the Way You Kiss Me · Changes · Changing · Chant de Ralliement · Chant Down Babylon · Chaos by Design · Charged GBH · Charles Aznavour · Charles Gounod · Charleston (tanec) · Charlie Clouser · Charlie Harper (spevák) · Charlie Huhn · Charlie Parker · Charlie Puth · Charlie Simpson · Charlie Watts · Charlotte Ramplingová · Charly · Chasapiko · Chase &amp; Status · Chasing Cars
chc.
Chcem byť sám
che.
Cheek to Cheek (2014) · Cheers (Drink to That) · Cher (speváčka) · Cher Lloydová · Cherie Currie · Cherub Rock · Cheryl Lynnová · Chesney Hawkes · Chester Bennington · Chet Baker · Chevelle
chi.
Chibi · Chic · Chicago (hudobná skupina) · Chick Corea · Chickenfoot · Chiki liki tu-a · Children · Children of Bodom · Chillin (album) · Chillwave · China Anne McClainová · China Girl · Chinaski · Chinatown (Thin Lizzy) · Chinatown, My Chinatown · Chinese Democracy · Chip Taylor
chl.
Chlapčenský úsmev · Chlapec z ulice · Chloe Bennet
cho.
Chocolate Starfish and the Hotdog Flavored Water · Chodci sveta · Choďte sa hrať pred vlastný vchod · Chop Suey! · Chorál · Chorus Comenianus · Chorus Seraphicus
chr.
Chráň svoje bláznovstvá · Chris Andrews · Chris Barron · Chris Cornell · Chris Farlowe · Chris Fehn · Chris Martin · Chris Norman · Chris Pitman · Chris Rea · Chris Shiflett · Chris Spedding · Chris Willis · Christian Burns · Christian Coma · Christian Nørgaard (gitarista) · Christian Vander · Christina Aguilera (album) · Christina Aguilerová · Christina Applegatová · Christina Grimmie · Christina Milian · Christina Perriová · Christoph Brüx · Christoph Demantius · Christoph Willibald Gluck · Christopher Amott · Christopher Uckermann · Christopher Wolstenholme · Chromatics · Chrystyna Ivanivna Solovijová
chu.
Chuck Berry · Chuck E. Weiss · Chuck Garric · Chumbawamba · Church of Anthrax
chý.
Chýbaš mi...

</doc>
<doc id="65434" title="Slimáky" url="https://sk.wikipedia.org/wiki?curid=65434">
Slimáky

Slimáky alebo st"o"pkatooké alebo koncooké (lat. "Stylommatophora") sú rad pľucnatých ulitníkov. Majú dva páry tykadiel, zatiahnuteľných pomocou svalových retraktorov; oči sú na konci druhého, dlhšieho páru. Vajíčka majú blanitý obal, ktorý môže byť čiastočne inkrustovaný CaCO3. Schránka môže byť čiastočne alebo aj úplne redukovaná, vnútornostný vak sa v tom prípade sťahuje do nohy. Sú to suchozemské až semiakvatické druhy. V našej prírode žije do 200 druhov v asi 15 čeľadiach.
Systematika.
rad: slimáky/stopkatooké/koncooké ("Stylomatophora")

</doc>
<doc id="65521" title="Organizácia pre bezpečnosť a spoluprácu v Európe" url="https://sk.wikipedia.org/wiki?curid=65521">
Organizácia pre bezpečnosť a spoluprácu v Európe

Organizácia pre bezpečnosť a spoluprácu v Európe (OBSE) (, skrátene "OSCE") je medzinárodná bezpečnostná organizácia, ktorá vznikla transformáciou "Konferencie o bezpečnosti a spolupráci v Európe" (KBSE) v roku 1995. Zahŕňa 57 účastníckych štátov Európy, Strednej Ázie a Severnej Ameriky. Posledným členským štátom sa stalo Mongolsko.
Ciele.
Cieľom účastníckych krajín je podpora a rozvoj demokratickej spoločnosti rešpektujúcej ľudské práva a základné slobody, prevencia lokálnych konfliktov, obnova stability a mieru vo vojnových oblastiach, presadzovanie kolektívnej bezpečnosti, zabezpečenie sociálnej spravodlivosti a ochrana životného prostredia.
Inštitúcie.
Generálny tajomník, Sekretariát OBSE a Stredisko pre predchádzanie konfliktom sídli vo Viedni. Úrad vysokého komisára OBSE pre národnostné menšiny je v Haagu. Úrad OBSE pre demokratické inštitúcie a ľudské práva má sídlo vo Varšave.
Predsedníctvo v Organizácii pre bezpečnosť a spoluprácu v Európe.
V Organizácii pre bezpečnosť a spoluprácu v Európe funguje tzv. rotujúce predsedníctvo. V OBSE sa predsedníctvo strieda každý kalendárny rok, pričom minister zahraničných vecí predsedníckej krajiny zastáva funkciu úradujúceho predsedu. Kandidatúru Slovenska na predsedníctvo v roku 2019 v Organizácii pre bezpečnosť a spoluprácu v Európe schválilo 57 účastníckych štátov organizácie. Odhlasovali to ministri zahraničných vecí členských krajín na zasadnutí 23. ministerskej rady v Hamburgu 8.-9. decembra 2016. Slovenská republika sa od 1. januára 2018 stáva súčasťou predsedníckej trojky OBSE spoločne s Talianskom.
Slovenské predsedníctvo v OBSE v roku 2019.
Kandidatúru Slovenska na predsedníctvo v roku 2019 v Organizácii pre bezpečnosť a spoluprácu v Európe schválilo 57 účastníckych štátov organizácie. Odhlasovali to ministri zahraničných vecí členských krajín na zasadnutí 23. ministerskej rady v Hamburgu 8.-9. decembra 2016. Slovenská republika sa od 1. januára 2018 stáva súčasťou predsedníckej trojky OBSE spoločne s Talianskom.
Osobitným predstaviteľom ministra zahraničných vecí a európskych záležitostí SR pre predsedníctvo SR v OBSE sa od 1. januára stal štátny tajomník MZVaEZ SR Lukáš Parízek.
Slovensko sa v rámci trojky bude spolupodieľať na predsedaní OBSE s poradným hlasom pri prijímaní najvýznamnejších rozhodnutí organizácie, na čelo ktorej sa ako predsednícka krajina postaví v roku 2019. Medzi najdôležitejšie samostatné úlohy SR v roku 2018 bude patriť vedenie skupiny Stredomorských partnerov pre spoluprácu s OBSE. Nemenej dôležitým bude v októbri prevzatie vedenia komplikovaných rokovaní o rozpočte organizácie, jej autonómnych inštitúcií a misií.
Dejiny.
Dňa 1. augusta 1975 v Helsinkách 35 štátov podpísalo Záverečný helsinský akt, čím vznikla "Konferencia pre bezpečnosť a spoluprácu v Európe" (KBSE; prekladané aj ako Konferencia o bezpečnosti a spolupráci v Európe). Na summite v Budapešti 1994 sa formálne prijal nový názov OBSE, ktorý je platný od 1. januára 1995.
ZÁVEREČNÝ AKT OBSAHUJE:
1. Otázky týkajúce sa bezpečnosti v Európe
a) Deklarácia princípov, ktorými sa budú riadiť vzťahy medzi účastníckymi štátmi KBSE, prijatá v Helsinkách 1975. 
Deklaráciu tvorí 10 princípov: 
- zvrchovaná rovnosť, rešpektovanie práv vyplývajúcich zo zvrchovanosti
- zdržanie sa hrozby silou alebo použitia sily
- neporušiteľnosť hraníc
- územná celistvosť štátov
- mierové urovnanie sporov
- nezasahovanie do vnútorných záležitostí
- rešpektovanie ľudských práv a základných slobôd, vrátane slobody zmýšľania, svedomia, náboženstva a presvedčenia
- rovnoprávnosť a sebaurčenie národov
- spolupráca medzi štátmi
- svedomité plnenie záväzkov podľa medzinárodného práva
b) Záležitosti týkajúce sa uplatňovania uvedených zásad
2. Otázky týkajúce sa spolupráce v oblasti ekonomiky, vedy, techniky životného prostredia
3. Spolupráca v humanitnej oblasti a iných oblastí
4. Ďalšie kroky po konferencií 
a) V rámci podrobnej výmeny názorov
b) Organizovaním schôdzok zástupcov účastníckych štátov
Účastnícke štáty OBSE majú rovnaké práva. Rozhodnutia sa prijímajú väčšinovým hlasovaním. 

</doc>
<doc id="65612" title="Lastúrniky" url="https://sk.wikipedia.org/wiki?curid=65612">
Lastúrniky

Lastúrniky (iné názvy: zriedkavo korytníky, zastarano "lasturniky, lastúrnici, lastúrovci, lastury, mlže, mlži, mušle"; lat. "Bivalvia", "Lamellibranchia") sú trieda schránkovcov. Ich telo je ukryté v dvojchlopňovej schránke zloženej z lastúr, ktoré sú spojené pružným väzom, a väčšinou aj systémom zubov (cardo) na protiľahlom póle. Sú bilaterálne symetrické, u niektorých trvalo prisadnutých je symetria narušená (spodná lastúra je menšia, plochá). 
U lastúrnikov pozorujeme viaceré zjednodušenia v stavbe tela, ktoré sú dôsledkom prispôsobenia sa na pasívny prisadnutý, alebo iba málo pohyblivý spôsob života:
Anatómia.
Tráviaca sústava začína ústnym otvorom, nasleduje hltan, žalúdok s bielkovinovým kryštálom v slepom vaku, črevo a anus. Črevo tesne pred konečníkom obyčajne prechádza srdcovou komorou. 
Obehová sústava je jednoduchá: Srdce má 2 predsiene, do ktorých žiabrové artérie privádzajú okysličenú hemolymfu. Srdce ju vypudzuje hlavovou aortou dopredu, kde sa rozlieva v systéme lakún. Odkysličená hemolymfa sa zbiera v zberných vénach, ktoré ju vedú opäť do žiabier. 
Vylučovaciu sústavu tvorí pár kardiálnych metanefrídií (Bojanových orgánov), ktorých nefrostómy odvádzajú metabolity z dutiny perikardu. 
Rozmnožovanie a vývin.
Lastúrniky sú pôvodne gonochoristy, no vyskytujú sa aj hermafrodity. Párové gonády v primitívnejších prípadoch ústia do metanefrídií, u fylogeneticky vyšších majú vlastné vývody. Gonády nemajú žiadne akcesorické zariadenia ani kopulačný orgán, k oplodneniu dochádza vo vode. Vývin
je nepriamy cez larvu typu veliger, u "Unionoidea" cez glochídium.
Systematika.
Poznáme asi 10 000 druhov lastúrnikov. Delia sa na 8 radov, z nich však 6 je výlučne morských.

</doc>
<doc id="65638" title="Sopečný kráter" url="https://sk.wikipedia.org/wiki?curid=65638">
Sopečný kráter

Sopečný, alebo aj vulkanický kráter je sopečný útvar, odkiaľ je vyvrhovaná magma v podobe lávových prúdov a vulkanoklastov na povrch. Tvar krátera je približne kruhový, v jeho strede sa nachádza magmatický komín - miesto výstupu magmy z magmatického kozuba. Priemer krátera je značne variabilný, ako aj jeho hĺbka. Ak dôjde pri erupcii k prepadnutiu stien krátera, daný útvar sa nazýva kaldera. Len veľmi málo sopiek je tvorených iba kráterom bez výrazného prevýšenia, ale väčšina z nich má tvar hory s kráterom umiestneným na vrchole. Niekedy sa vyskytujú aj bočné, tzv. parazitické krátery, najmä ak je sopka príliš vysoká a vystupujúca magma si dokáže nájsť cestu na povrch aj inými spôsobmi.

</doc>
<doc id="65796" title="Biedermeier" url="https://sk.wikipedia.org/wiki?curid=65796">
Biedermeier

Biedermeier bolo obdobie neskorého klasicizmu v stredoeurópskom umení; celkový životný štýl stredných vrstiev ponapoleonskej a predmarcovej doby prvej polovice 19. storočia (1815 – 1845/1848) v strednej Európe.
Životný štýl stredných vrstiev bol poväčšine vzdialený od romantizmu a skôr bol ešte pod vplyvom puritanizmu pietizmu (v katolíckom a protestantskom zafarbení) z 18. storočia. Bol to životný štýl, kde city sa starostlivo kontrolovali a pôžitky uvážlivo obmedzovali.
Meštianstvo sa snažilo zachovať si starú idylu duševnej pohody alebo aspoň jej zdania, a to tak vzhľadom interiérov (solídny a elegantný nábytok bez výstrelkov, vychádzajúci z klasicistických vplyvov, uprednostňujúci účelnosť a estetický účinok konštrukcie, rozvoj bytového textilu, maľovaný porcelán, sklo a podobne, záľuba v ilúzii útulnosti, v kvetoch), ako aj kultúrnym obzorom. V maliarstve prevažujú mestské veduty, žanre, portrétne miniatúry, v sochárstve antikizujúca drobná plastika. V hudbe bol idolom tohto obdobia J. N. Hummel. Čoraz viac bol populárny valčík, hlavne vplyvom Lannera a Johanna Straussa st.
Vonkajší chod života meštianstva vykazoval iba stopy romantických vplyvov.
Odev v štýle Biedermeieru.
Tento odevný štýl vznikol vo Viedni a vďaka Viedenskému kongresu (1814) sa rozšíril do celého sveta. Bol typickým odevom pre mešťana nielen vo Viedni, ale aj na Slovensku (Uhorsko).
Mužský meštiansky odev – Spočíval v predpísanej uniforme pre zemanov aj mešťanov. Základom mužského odevu bol oblek s bielou košeľou. Táto košeľa mala veľmi vysoký golier, ktorý sa vystužoval škrobením. Na vrch tohto odevu muži nosili kabát, ktorý sa nazýval Atila, mal na sebe zdobenie hodvábnymi šnúrami (lampasy) a na zapínanie hodvábne gombíky. Nohavice boli úzke a tenké (nevýhoda v zimných obdobiach). Tento odev bol doplnený o čierne vysoké čižmy a čierny nízky klobúk alebo cylinder. Neskôr sa tento odev prestal na Slovensku nosiť, pretože pripomínal maďarský charakter.
Ženský meštiansky odev – Základom línie sa stal výrazný osí pás a poklesnuté plecia. Mohutné rukávy sa všívali do živôtika nižšie ako bolo prirodzené a živôtik bol vystužený kosticami. Osí pás zvýrazňovala veľká sukňa. Ako pokrývku hlavy ženy nosili cylindre, najmä k jazdeckým príležitostiam. Staršie ženy nosili na hlave čepce. Mlade slečny sa zdobili perlami a výšivkami z flitrov do kvetinových a prírodných ornamentov. Topánky, ktoré dámy nosili boli ploché a nízke, dokonca sa podobali dnešným balerínam. Častým doplnkom boli aj rukavičky alebo vejár.  

</doc>
<doc id="65804" title="Gorazd Zvonický" url="https://sk.wikipedia.org/wiki?curid=65804">
Gorazd Zvonický

Gorazd Zvonický, vlastným menom Andrej Šándor (* 29. jún 1913, Močarany (dnes mestská časť Michalovce) – † 27. júl 1995, Rím) bol slovenský básnik katolíckej moderny, katolícky kňaz, salezián, prekladateľ, editor edície Lýra, misionár, pedagóg a významný exilový pracovník. 
Životopis.
Vyrastal v chudobnom východoslovenskom maloroľníckom prostredí ako piate z ôsmich detí. Jeho talent a nadanie si všimla významná postava michalovského života – kňaz ThDr. Štefan Hlaváč, ktorý zariadil, aby šiel študovať do kňazského seminára k saleziánom. Večné sľuby saleziánskeho rehoľníka zložil 11. novembra 1940. V roku 1942 zmaturoval v Kláštore pod Znievom a od roku 1944 študoval teológiu vo Sv. Beňadiku a Sv. Kríži nad Hronom. Za saleziánskeho kňaza bol vysvätený 29. júna 1948 biskupom ThDr. Štefanom Trochtom. Počas povinnej vojenčiny sa zoznámil s básnikmi Jankom Silanom a Pavlom Ušákom Olivom, ktorí v ňom prebudili záujem o poéziu. Až do násilného zatvorenia biskupského seminára v Trnave (19. mája 1949) pôsobil ako školský radca. Zároveň bol redaktorom časopisu Mládež a misie. V júni 1949 bol menovaný za správcu farnosti v Michalovciach.
V noci z 13. na 14. apríla 1950 sa po zatknutí dostal do izolačného tábora pre duchovných v Podolínci. Tu spolu so stovkami iných rehoľníkov strávil niekoľko tvrdých mesiacov. V auguste 1950 sa mu podarilo z tábora utiecť. 22.októbra 1950 tajne prešiel hranice cez rieku Morava a odišiel do slobodného zahraničia. Po krátkom pobyte v Taliansku odišiel do Buenos Aires v Argentíne. Tu sa aktívne zapojil do práce v Spolku slovenských spisovateľov a Zahraničnej Matice slovenskej. Keď bol v roku 1963 založený Slovenský ústav sv. Cyrila a Metoda v Ríme, vrátil sa do Európy a zapojil sa do práce ústavu. Stal sa redaktorom básnickej edície Lýra, členom predsedníctva Slovenského ústavu v Ríme a profesorom humanitných vied na gymnáziu Antona Bernoláka pri Slovenskom ústave sv. Cyrila a Metoda. Tu pôsobil až do roku 1990. Počas celého svojho pôsobenia v exile spolupracoval s mnohými slovenskými periodikami. 
Gorazd Zvonický sa dožil pádu komunizmu. Po dlhých rokoch exilu mohol navštíviť rodné Slovensko, čo pre neho znamenalo obrovskú satisfakciu. Zomrel v Ríme a bol pochovaný v slovenskej hrobke na cintoríne Prima Porta na Via Flaminia. 29. júna 1996 boli jeho telesné pozostatky prenesené na Národný cintorín v Martine.
Zvonického písomná pozostalosť, ktorú zozbieral jeho žiak ThDr. Zlatko Kubanovič PhD., je uložená v Archíve Saleziánov dona Bosca, Bratislava (ASDB, BA).
Pri príležitosti 100. výročia jeho narodenia (2013) vyšla životopisná kniha "Zvuk zvonov - Gorazd Zvonický", ktorej autorom je jeho žiak Zlatko Kubanovič, životopisný film "Gorazd Zvonický známi/neznámy" (52 min.), režírovaný Borisom Voroňákom a Slovenská pošta vydala známku "Gorazd Zvonický (1913-1995)". Poštová známka vyšla z emisného radu "Osobnosti", v nominálnej hodnote 0,65 €.
V roku 1996 bola Okresná knižnica v Michalovciach premenovaná na Zemplínsku knižnicu Gorazda Zvonického.
Tvorba.
Literárnymi dielami prispieval do viacerých periodík, ako napr.: Rozvoj, Don Bosco, Saleziánske zvesti, Mládež a misie, Slovenské pohľady, Kultúra a iné. Venoval sa najmä písaniu poézie, no pokúšal sa písať i prózu ("Okolo kľúčovej dierky", "Keď mlčať nie je zlato") a okrem vlastnej tvorby tiež prekladal z taliančiny.

</doc>
<doc id="65944" title="Port-au-Prince" url="https://sk.wikipedia.org/wiki?curid=65944">
Port-au-Prince

Port-au-Prince [portoprens] je hlavné a najväčšie mesto karibského štátu Haiti. Podľa sčítania v roku 2015 malo mesto takmer 990 000 obyvateľov. Záliv, kde mesto leží, tvorí prirodzený prístav a Port-au-Prince je najväčší prístav na Haiti. V meste sa nachádza medzinárodné letisko, univerzita a prezidentský palác.
Od roku 1749, počas francúzskej nadvlády, je hlavným mestom. 12. januára 2010 zasiahlo mesto silné zemetrasenie, ktoré si vyžiadalo veľký počet ľudských životov a zničilo viaceré budovy.

</doc>
<doc id="65957" title="Nepísané právo" url="https://sk.wikipedia.org/wiki?curid=65957">
Nepísané právo

Nepísané právo je právo, ktoré nie je zachytené na pevnom substráte, ale existuje a podáva sa iba ústnou tradíciou a v nepriamych zdrojoch (napr. odborná právnická literatúra). Opakom je pojem písané právo.
Nepísané právo neposkytuje dostatočnú mieru právnej istoty a kontinentálne právo sa od neho na rozdiel od práva angloamerického (common law) odkláňa. Právne obyčaje nie sú prameňom slovenského práva, sú však aj naďalej významným prameňom práva napr. v medzinárodnom práve verejnom.

</doc>
<doc id="65973" title="Vrátna dolina" url="https://sk.wikipedia.org/wiki?curid=65973">
Vrátna dolina

Vrátna dolina alebo skrátene Vrátna je dolina v Krivánskej Malej Fatre, najväčšie stredisko letnej aj zimnej malofatranskej turistiky.
Poloha.
Vrátna dolina sa nachádza asi od mesta Žilina a od obce Terchová v Národnom parku Malá Fatra. Územie Vrátnej ohraničuje veniec vrcholov Boboty, Veľký Rozsutec, Stoh, Poludňový grúň, Chleb, Veľký Kriváň, Kraviarske, Baraniarky a Sokolie. Rozdeľuje sa na ďalšie dve doliny Starú a Novú dolinu, ktoré oddeľuje Grúň (). Pôsobivý je predovšetkým úzky vstupný kaňon Tiesňavy s viacerými vodopádmi, ktoré vytvára riečka Varínka, ktorá vyviera v závere doliny. Skaly z dolomitu vytvárajú zaujímavé útvary nazvané Skalné mesto, Mních, Ťava, Päť furmanov a iné.
Dejiny.
Počas prvej svetovej vojny bola Vrátna navštevovaná okrem botanikov iba drevorubačmi a zlatokopmi, ktorí skúmali najmä oblasť okolo Veľkého Rozsutca. Celé územie bolo vo vlastníctve grófskej rodiny Majláthovcov, ktorý ho používali ako lovný revír. Prvopočiatky lyžiarstva siahajú do obdobia od 1920 do 1930. Do druhej svetovej vojny bolo na území (okrem chaty pod Chlebom a chaty pod Rozsutcom) iba jedno turistické zariadenie v Štefanovej. Počas SNP boli tieto stavby fašistickým vojskom vypálené. Prvá bola na pôvodných základoch zrekonštruovaná chata pod Chlebom, v roku bola vybudovaná 1948 nová chata pod Sokolím a neskôr pod Rozsutcom a na Grúni. V roku 1950 bola postavená Chata Vrátna a sedačková lanovka. Od roku 1954 pôsobí vo Vrátnej Horská služba a od roku 1959 má v dolnej stanici sedačkovej lanovky svoju záchrannú stanicu. V roku 1966 bol postavený hotel Boboty, 1968 viaceré reštaurácie a autokemping Sokolie. V roku 1977 bola na Grúni zriadená elektrická prípojka a v roku 1978 bol na svahu Paseky postavený prvý lyžiarsky vlek. V roku 1982 boli dokončené lyžiarske vleky na Poludňovom Grúni a na Grúni.
Povodeň v roku 2014.
21. júla 2014 spadlo na ploche za hodinu a pol až 65 milimetrov zrážok. V časti Hromové sa podmáčal svah na ploche približne a zosunul sa. Vytvorilo sa umelé jazero, ktoré sa naplnilo vodou a jeho pretrhnutím vznikla prívalová vlna. Došlo ku vytvoreniu katastrofického hlinito-kamenitého prúdu, tzv. muru s objemom asi stotisíc kubických metrov materiálu. Hrúbka vrstvy prúdu dosiahla asi 5 m a ten spôsobil pohyb masy kamenia a hliny, ktorá zavalila dolnú stanicu lanovky, chatu a parkovisko.
Povodeň spôsobila značné materiálne škody. Bola poškodená časť obecného vodovodu, koryto potoka, cestná komunikácia v častiach Starý dvor a Tiesňavy a v centre obce. Voda značne poškodila Chatu Vrátna a dolnú stanicu lanovky. Bolo zničených 49 automobilov. K obetiam na životoch nedošlo. Predbežné škody sa odhadli na 10 mil. €.
Turistika.
Vo Vrátnej doline sa nachádza viacero lyžiarskych stredísk (Paseky, Poludňový grúň, Tížinka, Príslop, Oštiepková mulda a Chleb) s umelo zasnežovanými lyžiarskymi svahmi s dobrými podmienkami pre zjazdové lyžovanie, beh na lyžiach, snowboarding, skialpinizmus ale aj snowtubing a paragliding. V závere Starej doliny sa nachádza Chata Vrátna so sedačkovou lanovkou na Chleb, odkiaľ je jednoduchý prístup na hlavný hrebeň pohoria.
V lete je možné vybrať si z hustej siete značených turistických chodníkov niekoľkých obťažností. Hrebeňové túry uľahčia lanovky do Snilovského sedla a na Grúň. Strediskom turistického ruchu vo Vrátnej je bývalá pastierska osada Štefanová. 
Vrátna dolina ponúka ideálne podmienky na cykloturistiku. V oblasti Vrátnej je veľké množstvo ubytovacích a stravovacích možností.
Šport.
Vrátna je miesto pre viaceré športové podujatia. Vo Vrátnej sa konali cyklistické preteky, napríklad Majstrovstvá sveta cyklotrialu (2004) v Tiesňavách alebo Európsky pohár v cyklistike telesne a zrakovo postihnutých (2007). V zimnom období sa vo Vrátnej viackrát konal Európsky pohár v snowboardingu (2008, 2009, 2010).

</doc>
<doc id="66034" title="Marian Jaslovský" url="https://sk.wikipedia.org/wiki?curid=66034">
Marian Jaslovský

Marian Jaslovský (* 9. marec 1963) je slovenský publicista, novinár, hráč na flautu a saxofóny a príležitostný producent. Ako jediný zo slovenských hudobníkov hrá systematicky na dychovom syntetizátore Akai EWI.
Marian Jaslovský vyštudoval Filozofickú fakultu Univerzity Komenského, odbor hudobná veda. Pracoval ako dramaturg agentúry, flautista v ľudovom orchestri Vojenského umeleckého súboru, producent vydavateľstva Opus, šéfredaktor knižného vydavateľstva, redaktor magazínov Kankán a inZine, šéfredaktor gastronomického magazínu a profesionálny copywriter. V rokoch 2004 – 2011 bol redaktorom SME. Potom pracoval ako manažér a analytik sociálnych médií v spoločnosti Mindshare Slovakia a od februára 2019 pôsobí v občianskom združení Post Bellum.
Ako hudobník či producent spolupracoval s desiatkami známych hudobníkov a nahral viac ako 70 albumov. Je autorom a spoluautorom hudby k trom predstaveniam v divadle GUnaGU. Pracuje vo vlastnom nahrávacom štúdiu Dancing Sardine Factory.
Ako novinár/publicista spolupracoval s desiatkami médií. Od roku 2020 pre zaneprázdnenosť svoje novinárske aktivity hibernoval.
Napísal štyri knihy, na vydanie je pripravená piata - spomienky súčasníkov na Mariána Vargu.

</doc>
<doc id="66184" title="Pijavice" url="https://sk.wikipedia.org/wiki?curid=66184">
Pijavice

Pijavice ("Hirudinea") sú trieda obrúčkavcov. Sú to červovité až vakovité živočíchy so zdanlivo veľmi hustou segmentáciou, obrúčkovité zriasenie kože však nezodpovedá coelomovej segmentácii. Na jeden pravý coelomový segment pripadá 4 – 5 kožných obrúčok. Väčšina druhov má 2 prísavky: prednú ústnu a zadnú na konci tela. Telo sa skladá z 30 – 33 somitov, len veľmi vzácne (u prechodnej skupiny "Branchiobdellae") z menšieho počtu. V koži majú veľa pigmentu, sú väčšinou tmavo sfarbené.
Clitellum je nevýrazné a dá sa pozorovať len krátky čas v období rozmnožovania.
Anatómia.
Pijavice sú najodvodenejšia skupina obrúčkavcov. Parapódiá i štetiny podľahli úplnej redukcii, len veľmi zriedka sú zachované rudimentálne štetinky ("Acanthobdellae"). Čiastočne redukuje aj coelom, ktorý je potláčaný svalstvom a mezenchýmovým pojivom. Ostáva z neho systém štrbín (lakún), ktorý u vyšších pijavíc nahrádza obehovú sústavu, ktorá tiež sčasti alebo úplne zaniká. Pijavice sú dravce alebo ektoparazity, ktoré sa živia cicaním krvi. Črevo má veľa slepých lalokov a je roztiahnuteľné, a to obzvlášť u druhov cicajúcich krv – tieto môžu pri nacicaní niekoľkokrát zväčšiť objem tela. Väčšina druhov má niekoľko párov primitívnych jamkových očí.
Rozmnožovanie a vývin.
Všetky pijavice sú hermafrodity s dosť zložitými pohlavnými orgánmi, niektoré druhy majú aj svalnatý penis s prostatou. Gonády sú párové. K oplodneniu dochádza pomocou penisu alebo spermatofórmi, ktorých obal je chitinózny. Zakrátko na to kladú pijavice vajíčka, ktoré sú chránené kokónom (produkuje ho opäť clitellum). Kokón obsahuje aj výživné bielkovinové látky, ktoré sú výživou pre zárodky. Vývin je potom priamy. U niektorých druhov už pozorujeme starostlivosť o mláďatá.
Systematika.
Pijavice sa vo všetkých novších systémoch rozdeľujú do štyroch radov. Najnovšie je tendencia zaradiť k nim aj prechodnú skupinu "Branchiobdellae" (Matis et al., 1996).

</doc>
<doc id="66205" title="Paracelsus" url="https://sk.wikipedia.org/wiki?curid=66205">
Paracelsus

Paracelsus (narodený ako Theophrast von Hohenheim, plným menom Philippus Aureolus Theosphrastus Bombastus von Hohenheim) (* 1493, Einsiedeln, Švajčiarsko – † 24. september 1541, Salzburg, Rakúsko) bol švajčiarsky filozof a lekár, za svojho života označovaný ako „Luther medicíny“, inými prenasledovaný (najmä počas posledných dvanástich rokov života). Jeden zo zakladateľov iatrochémie.
Zapojil chémiu do služieb zdravia ľudu a založil lekársku vedu na pokuse a pozorovaní. Svet je podľa Paracelsa založený na prahmote stvorenej Bohom a samovyvíjajúci sa. Pri výklade sveta zastával Paracelsus antropocentrizmus a panpsychizmus: všetkým vo svete preniká tajomný duch archeus. Človek (mikrokozmos) ako časť prírody (makrokozmu) je v zásade schopný poznávať prírodu. Základom všetkého vedeckého poznania sú skúsenostné poznatky. Paracelsus objavil chemickú podstatu životných funkcií.
Pobyt na území Slovenska.
Územie Slovenska navštívil za účelom skúmania drahých kovov v roku 1521 (Banská Bystrica), 1526, 1527 (Smolník) a 1537 (Bratislava), čo pripomína aj pamätná tabuľa, umiestnená na Primaciálnom paláci zo strany Uršulínskej ulice s reliéfom postavy, miešajúcej nejaké prášky. Pod reliéfom je nápis „"In hac platea habitavit A.D. 1537 D. D. Paracelsus de Hohenheim"“ (Na tejto ulici býval roku Pána 1537 pán Paracelsus z Hohenheimu). Prijal ho aj richtár Michal Klee. Po dlhšom pobyte odišiel do Viedne a potom do Salzburgu, kde nečakane zomrel.

</doc>
<doc id="66314" title="Národný umelec (Česko-Slovensko)" url="https://sk.wikipedia.org/wiki?curid=66314">
Národný umelec (Česko-Slovensko)

Národný umelec bol titul zriadený zákonom č.130/1948 Zb. zo 6. mája 1948 a bol udeľovaný umelcom českej alebo slovenskej národnosti (od roku 1954 česko-slovenským občanom), ktorých „umelecké pôsobenie svojou zvlášť vynikajúcou úrovňou a svojim mimoriadnym významom trvalo obohatilo národnú kultúru“. Ešte pred platnosťou zákona vláda vymenovala celkovo 33 národných umelcov. Už na schôdzi vlády dňa 9. novembra 1945 v súvislosti s udelením čestného titulu maliarom Ludvíkovi Kubovi, Maxovi Švabinskému, Václavovi Špálovi a Václavovi Rabasovi vznikla požiadavka, aby bola vypracovaná norma pre riadny zákonný podklad pre udeľovanie tohto titulu. Titul udeľoval prezident republiky. Národný umelec mal právo nosiť čestný odznak.
Titul bol udeľovaný nielen za skutočné umelecké kvality, ale značný podiel na jeho udelení mala i umelcova politická konformita s vtedajším režimom. Národnému umelcovi patril tiež doživotný čestný dôchodok, ktorý sa rovnal platu vysokoškolského profesora. Toto zmenila novela zákona z roku 1954, keď doživotný dôchodok mohla a nemusela udeliť vláda. Aj vďaka tejto skutočnosti sa udeľovanie titulu stalo jedným z nástrojov politickej moci, ktorým usmerňovala umelecký život v Česko-Slovensku (od roku 1953 pribudol ako predstupeň k titulu národný umelec titul zaslúžilý umelec).
Dnes už sa titul neudeľuje. Bol zrušený v roku 1990 zákonom č. 404/1990 Zb.

</doc>
<doc id="66433" title="Dážďovky" url="https://sk.wikipedia.org/wiki?curid=66433">
Dážďovky

Dážďovky ("Lumbricina") sú podrad máloštetinavých obrúčkavcov, v niektorých deleniach ide o rad dážďovky alebo dážďovkotvaré ("Lumbricida").
Charakteristika.
Sú to väčšinou stredne veľké červy, žijú v pôde a v hnijúcom potoku. Niektoré sa zdržujú v mokrej bahnitej pôde močiarov, nežijú však priamo vo vode. Clitellum je u väčšiny druhov výrazné po celý život. Oči chýbajú, v koži sú však rozptýlené fotoreceptorické bunky. Majú 1 – 2 páry gonád, ich uloženie v určitých somitoch je dôležitým systematickým znakom. Hoci majú značnú regeneračnú schopnosť, rozpad (schizogenéza) nie je normálnym spôsobom nepohlavného rozmnožovania.
Všeobecne známym druhom je dážďovka zemná ("Lumbricus terrestris"). Pod vlhkou kôrou práchnivejúcich pňov žije dážďovka svietivá ("Eisenia lucens"), v hnoji a rôznych organických zvyškoch nájdeme príbuzný druh dážďovka hnojná ("Eisenia foetida"). V bahnitej pôde močiarov žije olivovozelený a dosť veľký druh kriodrilus bahenný ("Criodrilus lacuum"), má až 30 cm. Za endemity slovenskej fauny sú považované teplomilné druhy "Allobophora hraběi" a "Eisenia veneta" z okolia Nitry (Ferianc &amp; Korbel, 1972). Dážďovky zohrávajú veľkú úlohu pri prevzdušňovaní a zúrodňovaní pôdy.
Dážďovky vyliezajú počas dažďa na povrch zeme pretože sa dusia a len vyliezaním sa neutopia.

</doc>
<doc id="66464" title="Oxid siričitý" url="https://sk.wikipedia.org/wiki?curid=66464">
Oxid siričitý

Oxid siričitý (SO2) je bezfarebný reaktívny plyn, ktorý je jedovatý. Pri nízkych koncentráciách nemá pach, ale pri veľmi vysokých koncentráciách má ostrý štipľavý zápach. Okrem toho, že je obsiahnutý vo výfukových plynoch spaľovacích motorov, vzniká aj pri spaľovaní fosílnych palív alebo pri spracovávaní rúd obsahujúcich síru. Hlavnými zdrojmi produkujúcimi SO2 sú elektrárne spaľujúce fosílne palivá a priemyselné ohrievacie kotle.
Vplyv na živý organizmus.
Pôsobí dráždivo na sliznice dýchacích ciest a na očné spojivky. V koncentráciách, v akých je produkovaný spaľovacím motorom, nemá škodlivý vplyv na centrálny nervový systém. V prírode znemožňuje fotosyntézu rastlín. Má bieliace účinky.
Výroba.
Oxid siričitý vzniká spaľovaním (oxidáciou kyslíkom) síry. Síra horí svetlomodrým plameňom. Oxid siričitý sa prejavuje štipľavým zápachom.
Oxid siričitý patrí medzi kyselinotvorné oxidy. Reakciou oxidu siričitého s vodou vzniká kyselina siričitá
Použitie.
Používa sa na dezinfekciu vinárskych sudov, pivníc a obilia, pretože ničí mikroorganizmy. Potrebný je aj pri výrobe papiera a vo farbiarstve. Taktiež je rozšírený v potravinárstve napríklad ako antioxidačná látka pri konzervácií sušeného ovocia, zemiakových výrobkov a pod.
Vlastnosti.
Síce pri spaľovaní síry uniká oxid siričitý smerom hore, ale po ochladení, t. j. pri teplote 20 °C má hustotu väčšiu ako vzduch.

</doc>
<doc id="66470" title="Neurónová sieť" url="https://sk.wikipedia.org/wiki?curid=66470">
Neurónová sieť

Neurónová sieť je výpočtový model, zostavený na základe abstrakcie vlastností biologických nervových systémov. Základnou časťou neurónovej siete je model neurónu s N vstupmi a M výstupmi, ktorý spracúva informáciu podľa nasledovného pravidla:
oik+1 = f( formula_1 wijk × ojk − Θ ik+1 ) ; kde
Samotná neurónová sieť je zložená z viac vrstiev o rôznom počte neurónov, rôznym spôsobom poprepájaných. 
Rozdelenie.
V literatúre sa rozoznávajú rôzne architektúry: 
Každá z týchto architektúr je vhodná na iný typ úloh.
Vlastnosti.
Základnou vlastnosťou neurónových sietí je schopnosť abstrakcie pravidiel medzi vstupnými a výstupnými hodnotami prezentovanými vo vhodnej forme a následnou aplikáciou získaných pravidiel na akékoľvek vstupné hodnoty. Neurónové siete sa využívajú v regulačnej a simulačnej technike.
Proces abstrakcie sa nazýva učenie, a môže prebiehať s učiteľom alebo bez učiteľa. Počas tohto procesu sa aktualizujú hodnoty váhových spojení. V literatúre je popísaných niekoľko učiacich algoritmov. Po ukončení učenia, sa už hodnoty váh nemenia a sieť produkuje výstupy podľa uvedeného pravidla aplikovaného na vstupné hodnoty.
Použitie.
Niektorí ľudia tak silno veria že neurónové siete sú univerzálne ("neurofetišizmus"), a keď sa ukázalo že často nie sú, tak ich všeobecne zavrhnú. 
Neurónové siete sú len nástroj a ako každý nástroj sú optimálne len pre určitý druh úloh.
Softvér.
Pre výuku neurónových sietí existuje softvér "Stuttgart Neural Network Simulator" (SNNS). Pre simuláciu a vývoj sa využíva softvér MATLAB, presnejšie jedno z jeho rozšírení pre neurónové siete.

</doc>
<doc id="66589" title="Zoznam hudobných článkov/X" url="https://sk.wikipedia.org/wiki?curid=66589">
Zoznam hudobných článkov/X

Tento index bol automaticky vygenerovaný podľa tejto . Obsahuje 14 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
x?
X&amp;Y (album)
x.
X (album, Ed Sheeran) · X (album, Fermata) · X (album, Kylie Minogue) · X Factor (Slovensko) · X Gon’ Give It to Ya
xa.
Xandria · Xavier Naidoo
xi.
Xindl X
xl.
XLL
xx.
XXL (Billy Hollywood) · XXX Tape
xy.
Xylofón
xz.
Xzibit

</doc>
<doc id="66590" title="Lyrika" url="https://sk.wikipedia.org/wiki?curid=66590">
Lyrika

Lyrika je jeden z troch základných druhov umeleckej literatúry spolu s drámou a epikou.
V lyrike sa predvádza autorov vzťah ku skutočnosti ako bezprostredný zážitok, ako záznam faktov, vyjadrovanie subjektívnych reakcií, pocitov, nálad a myšlienok. Na rozdiel od epiky a drámy lyrika pri práci s témou nerešpektuje časovú následnosť (je nesujetová, nedejová). Čas v lyrike sa nepohybuje od minulosti k budúcnosti, nemá príznaky uplývania, lyrický zážitok pociťujeme ako trvale platný. Najvlastnejšou formou lyrického prejavu je verš.
Lyrická poézia je slohovo i tematicky bohato diferencovaná (lyrika subjektívna a lyrika objektívna; lyrika intímna, lyrika spoločenská, lyrika prírodná, lyrika reflexívna a podobne). Medzi lyrikou a ostatnými druhmi nie je príkra hranica, v konkrétnych literárnych dielach sa často jednotlivé druhové princípy prelínajú (napríklad lyrickoepické básnictvo, lyrizovaná próza, lyrická dráma).
Lyrické básne nemajú dej, básnik nimi vyjadruje svoje túžby, myšlienky a pocity.
Patria tu napríklad piesne, básne, ódy, žalmy, hymny, elégie, sonety.
Delenie.
podľa tematiky: 
podľa prístupu k realite:

</doc>
<doc id="66741" title="Kalvinizmus" url="https://sk.wikipedia.org/wiki?curid=66741">
Kalvinizmus

Kalvinizmus je druh protestantizmu založený Jánom Kalvínom v období reformácie. Kalvinizmus zvíťazil najprv v Ženeve a rýchlo nadobudol celoeurópsky význam, prenikol do Francúzska (hugenoti), Škótska, Anglicka (puritáni, kongregacionalisti), Uhorska, Čiech, Nemecka a inde. 
Charakteristickou črtou kalvinizmu je téza o predurčenosti: ľudia sa delia na vyvolených, ktorí sú ešte pred narodením Bohom vyvolení k nebeskej blaženosti, a na zavrhnutých, ktorí sú predurčení k odsúdeniu. Všetci ľudia vo svojom prirodzenom stave smerujú k večnému odsúdeniu v pekle, ale tí, ktorých k tomu Boh, na základe jeho milosti, predurčil, uveria v Krista, a nájdu tak záchranu. 
Ľudia, ponechaní vo vlastnom stave a neviere, pri poslednom súde dostanú to, čo im spravodlivo patrí a kam vo svojom živote smerovali. 
Kalvinizmus mal vplyv na rozvoj moderného kapitalizmu, a tým sa vo svojom diele "Protestantská etika a duch kapitalizmu" (orig. "Die protestantische Ethik und der „Geist“ des Kapitalismus", 1905) zaoberal sociológ Max Weber.
Päť bodov kalvinizmu.
Nasledujúcich päť bodov, ktoré sú známe aj pod anglickým akronymom TULIP (tulipán), bolo prijatých na Dordrechtskej synode v rokoch 1618 – 19. Boli koncipované ako odpoveď na päť bodov učenia arminiánov v rámci teologickej debaty o povahe Božej milosti a o predestinácii. Nepredstavujú preto súhrn celého učenia Kalvína (ktorý sa niektorým z týchto bodov vo svojich spisoch ani nevenoval) alebo kalvinizmu. 

</doc>
<doc id="66780" title="Zimný štadión Vladimíra Dzurillu" url="https://sk.wikipedia.org/wiki?curid=66780">
Zimný štadión Vladimíra Dzurillu

Zimný štadión Vladimíra Dzurillu je zimný štadión v Bratislave v mestskej časti Ružinov na Ružinovskej ulici 4 neďaleko Štrkoveckého jazera. Jeho kapacita je okolo 3 500 ľudí. Hala je domovským stánkom HK Ružinov 99 Bratislava a bola dočasným domovom pre hokejistov HC Slovan Bratislava, počas rekonštrukcie zimného štadiónu Ondreja Nepelu.
Od roku 2016 sa stal Zimný štadión V. Dzurilu domácim stánkom pre hokejový klub HC OSMOS Bratislava, ktorý od sezóny 2017/18 pôsobí v ST. Nicolaus Lige (1. hokejová liga). 
Okrem toho na štadióne pôsobí aj hokejová akadémia Zdena Cígera.
V roku 2008 bola dostavaná tréningová hala, ktorú oficiálne otvorili 15. mája 2009. Obe haly hostili Majstrovstvá sveta v ľadovom hokeji žien do 18 rokov v roku 2020.

</doc>
<doc id="66898" title="Leopard snežný" url="https://sk.wikipedia.org/wiki?curid=66898">
Leopard snežný

Leopard snežný (iné názvy: irbis vrchovský, ľudovo alebo pomiestne irbis, ľudovo snežný leopard; lat. "Panthera uncia" alebo staršie "Uncia uncia") je druh mačkovitej šelmy s dlhou hustou srsťou. Novšie sa zaraďuje do rodu "Panthera", staršie sa zaraďoval ako jediný druh monotypického rodu irbis ("Uncia").
Charakteristika.
Má podobne širokú škálu potravy ako leopard škvrnitý. Dokáže zdolať aj jaka alebo somára, no zväčša loví menšie druhy – divé ovce, kozy, svište, pískavky, zajace a vtáky. V jednom brlohu máva 4 – 5 mláďat. Leopard snežný je prenasledovaný pre kožuch a za útoky na dobytok. Je zaradený do zoznamu zraniteľných druhov.
Výskyt.
Vyskytuje sa v pohoriach Strednej Ázie. Preferuje horské oblasti a hornaté stepi, skalnaté krovinaté planiny a otvorené ihličnaté lesy vo výškach od 3 000 do 
Odľahlé horské oblasti v Strednej Ázii, ktoré sú domovom tejto šelmy, znemožňujú presnejšie stanoviť početnosť populácie. Jeho populácia sa odhaduje od 4 do 6,5 tisíc jedincov.

</doc>
<doc id="66921" title="Šupinavce" url="https://sk.wikipedia.org/wiki?curid=66921">
Šupinavce

Šupinavce alebo šupinovce alebo šupinotvaré (lat. "Pholidota") sú podrad či rad cicavcov.
Tvarom tela sa podobajú na pásavce a mravčiare, telo majú pokryté prekrývajúcimi sa šupinami, ktoré slúžia ako pancier a zároveň ako maskovanie. Nemajú zuby, korisť (mravce a termity) zbierajú jazykom (vyplaziteľný až na 25 cm) a potravu „prežúvajú“ silnou svalovinou žalúdka. Šupinavce sa vyskytujú v južnej Ázii a v Afrike, v habitatoch siahajúcich od saván po lesy. Existuje 8 druhov šupinavcov.

</doc>
<doc id="66931" title="Leopard škvrnitý" url="https://sk.wikipedia.org/wiki?curid=66931">
Leopard škvrnitý

Leopard škvrnitý (iné názvy: leopard, panter, pardál; zastarano: "levhart" alebo "levopard" ; lat. "Panthera pardus") je mäsožravý cicavec z čeľade mačkovité. 
Leopard škvrnitý je výzorom a potravou veľmi premenlivý a veľmi rozšírený (strava zahŕňa chrobáky lajniaky či veľké cicavce). Veľká korisť mu vystačí na 2 týždne. Rodia sa v priemere 2 mláďatá po 90 - 105 dňoch gravidity. Mláďatá sa rodia slepé. Veľká hlava má silné čeľustné svaly, ktoré umožňujú zahryznúť sa do koristi, usmrtiť ju a roztrhať, aj plecia a predné nohy sú veľmi svalnaté. Leopard je vynikajúci lezec a vďaka nesmiernej sile vytiahne korisť na korunu stromu, kde ju hneď požiera alebo si ju skryje na neskôr. 
U leoparda škvrnitého sa vyskytuje melanizmus. Výsledkom genetickej mutácie je to, že koža a srsť obsahuje veľa tmavého pigmentu-melanínu. Melanické leopardy, známe ako „čierne pantery“, žijú hlavne vo vlhkých hustých pralesoch a voľakedy sa považovali za samostatný druh. Na púšťach sú leopardy krémovožlté, v trávnatých oblastiach tmavožlté.

</doc>
<doc id="67153" title="Josef Kajetán Tyl" url="https://sk.wikipedia.org/wiki?curid=67153">
Josef Kajetán Tyl

Josef Kajetán Tyl (* 4. február 1808, Kutná Hora – † 11. júl 1856, Plzeň) bol český dramatik a spisovateľ.
Študoval gymnázium v Prahe (od r. 1822), v roku 1827 študoval v Hradci Králove, kde sa stretol s V. K. Klicperom. Po ukončení gymnázia šiel študovať filozofiu do Prahy. Štúdium ale nedokončil.
Oženil sa s Magdalenou Forchheinovou. Vo voľnom čase sa venoval divadlu a novinárčeniu.
Od roku 1833 viedol redakciu časopisu "Jindy a Nyni", tento časopis sa v roku 1834 premenoval na "Kwěty".
Rovnako vydával časopis "Vlastimil" a "Pražský Posel". V roku 1849 sa pokúsil založiť noviny pre dediny – "Sedlské noviny", ale tento projekt stroskotal.
Získal cenu Matice české a zlatý prsteň za literatúru. 
V roku 1848 sa aj politicky angažoval. Bol zvolený za poslanca do ríšského snemu, kde si urobil veľmi veľa nepriateľov.
Zomrel ako chudobný človek v Plzni.

</doc>
<doc id="67161" title="Obratník Raka" url="https://sk.wikipedia.org/wiki?curid=67161">
Obratník Raka

Obratník Raka je špecifická rovnobežka na severnej pologuli (23° 27' 16" severnej geografickej šírky), ktorá spája najsevernejšie miesta na Zemi, v ktorých Slnko vrcholí v nadhlavníku (slnečné lúče dopadajú v čase obeda kolmo na zemský povrch) – ohraničuje ekliptiku zo severu. Len raz do roka nastáva tento jav – 21. júna – tento deň voláme aj deň letného slnovratu.
Z juhu ohraničuje ekliptiku Obratník Kozorožca.
Obratník Raka zodpovedá rovnobežke so zemepisnou šírkou 23° 26' 22" sev. š.,
Obratník Kozorožca zodpovedá rovnobežke so zemepisnou šírkou 23° 26' 22" juž. š.

</doc>
<doc id="67165" title="Rodinné právo" url="https://sk.wikipedia.org/wiki?curid=67165">
Rodinné právo

Rodinné právo upravuje najmä práva a povinnosti osobnej povahy medzi manželmi, medzi rodičmi, deťmi a ďalšími členmi rodiny. Úprava čisto majetkových vzťahov absentuje. Ak aj rodinné právo upravuje niektorý majetkový vzťah, je neodlučne spätý s osobným vzťahom. Napr. inštitút výživného je majetkovým vzťahom, ale môže vzniknúť len medzi rodičom a dieťaťom, ktorý je s ním súvisiacim vzťahom osobným. Rovnako to platí aj pre bezpodielové spoluvlastníctvo manželov, ktoré môže vzniknúť len medzi manželmi.
Rodinné právo nie je osobitné odvetvie práva. Patrí do systému všeobecného súkromného práva, t. j. do občianskeho práva. Vo vyspelých štátoch kontinentálneho právneho systému rodinnoprávne vzťahy sú priamo upravené v občianskych zákonníkoch. Plánovaná rekodifikácia slovenského súkromného práva (Občianskeho zákonníka) počíta s jednotnou úpravou občianskeho i rodinného práva.
Aj keď je rodinné právo súkromným právom, jeho právne normy majú v prevažnej miere kogentný charakter (zákonom daný, od ktorého sa nemožno odchýliť).
Charakteristickými znakmi rodinného práva sú predovšetkým:
Hlavným prameňom rodinného práva je zákon č. 36/2005 Z. z. o rodine, ktorý je rozdelený na niekoľko častí, ktoré sú predmetnou úpravou aj celého rodinného práva:
Od roku 2012, kedy sa začali povinne zverejňovať všetky rozhodnutia súdov, tvorí do roku 2016 rodinné právo 13.6% všetkých súdnych rozhodnutí, z nich 4.2% tvoria rozhodnutia týkajúce sa vyživovacích povinností, 3% starostlivosti o maloletých, 2.8% rozvodov a 3.6% rozhodnutia týkajúce sa ostatných oblastí rodinného práva. Rozhodnutia z oblasti rodinné právo sú teda druhá najfrekventovanejšia oblasť právnej úpravy rozhodovaná slovenskými súdmi. V Česku existuje viacero organizácií a spoločností zaoberajúcich sa špeciálne spormi o určenie výžvného a jeho vymáhaním, na Slovensku podobné iniciatívy ešte len začínajú.

</doc>
<doc id="67186" title="Sitno (hrad)" url="https://sk.wikipedia.org/wiki?curid=67186">
Sitno (hrad)

Sitno (-normovaný názov) alebo Sitniansky hrad je stredoveká hradná zrúcanina z 13. storočia situovaná na rovnomennom vrchu () v pohorí Štiavnické vrchy.
Dejiny.
Vrchol Sitna so strmými skalnými stenami na severe a juhozápade bol výhodným miestom na obranu pred nepriateľom už v praveku. Z tohto obdobia pochádza mohutné opevnenie, ktoré malo priečny val oddeľujúci kultovú časť hradiska od akropoly, v stredoveku už nevyužívaný. V prvej polovici 13. storočia vzniká rozsiahle opevnené hradisko obkolesujúce vrcholovú časť Sitna až po strmé skaliská. V jeho najzraniteľnejšej časti bol postavený hrad, ktorého hlavnou úlohou bolo strážiť najľahšie prístupy a súčasne slúžil ako posledné útočisko obrancov hradiska. V 16. storočí boli dobudované a spevnené múry barbakánu stojaceho pred hradom. Jeho úlohou bolo po prelomení obrany chrániť vchod do hradu pred priamou delostreleckou paľbou. Strely sa potom odrážali od šikmých mohutných stien budovy. Pri barbakáne sa nachádza cisterna na vodu vytesaná do skalného podložia.
V roku 1548 obliehalo hrad kráľovské vojsko, aby ho vyrvalo z rúk lúpežného rytiera Melichara Balassu. V čase tureckého nebezpečenstva hrad spravovali vojenskí kapitáni, až ho kapitánovi Jánovi Krušičovi udelili do vlastníctva. V roku 1629 sa dostal Sitniansky hrad do trvalej držby rodiny Koháryovcov, ktorí ho potom vlastnili až do jeho zániku. V roku 1703 sa hradu zmocnili kurucké vojská Františka Rákocziho II., ktoré ho na konci protihabsburských povstaní pri opustení v roku 1710 úplne zničili. Hrad aj opevnenie sa stali zdrojom stavebného materiálu pre rozhľadňu na Sitne a kaštieľ vo Svätom Antone. Po vymretí Koháryovcov prešiel s celým panstvom do vlastníctva Coburgovcov.
V súčasnosti sú na základoch barbakánu rozmiestnené kamene z portálu hradného vchodu a praveké žarnovy.
Exteriér.
Na vrchu Sitno stál historický kamenný hrad s opevnením, ktoré obkolesovalo celú vrcholovú plošinu od hradu až po strmé neprístupné skaly na severnom a juhozápadnom okraji. Múry boli vybudované na základoch valového opevnenia hradiska, ktoré malo aj priečny val, v stredoveku nevyužívaný. Ten oddeľoval časť hradiska na akropole a mohol slúžiť ako druhá obranná línia. Z hradu zostali zvyšky obvodového muriva a základov, z ktorých možno usudzovať, že hrad sa skladal z dvoch častí. Na severne položenej hornej strane stál pravdepodobne hradný palác, ku ktorému viedlo ešte i dnes viditeľné do skaly vytesané schodište, južne bol položený dolný hrad, ako o tom nasvedčujú zvyšky jeho obvodových múrov. Zo západnej prístupnej strany sa tiahne šijová priekopa, za ktorou sú náznakovo zrekonštruované časti barbakánu a vpravo je v skale vytesaná cisterna na vodu, ktorá bola na nádvorí. Na barbakáne mohli byť aj strieľne a pravdepodobne bol dosť vysoký. Vchod do hradu bol z jeho bočnej strany, chránený pred útočníkmi.
Súčasný stav.
Hrad je v súčasnosti ruina splývajúca so skalou, na ktorej je vystavaný. Začiatkom tohto storočia začali dobrovoľníci s archeologickým výskumom a konzerváciou hradných ruín. Dnes máte možnosť vidieť polohu barbakánu, cisterny na vodu, ako aj vstup do hradu. Na hrade je ešte veľa práce, ale vďaka prácam už niektoré múry umožňujú základnú predstavu o rozložení stredovekého hradu. Určite si pozrite aj plochu hradiska – na niektorých miestach sú stopy po stavbách a len prechádzka po okraji vrcholovej plošiny vám dá predstavu o rozsiahlosti a mohutnosti tejto stavby.

</doc>
<doc id="67297" title="Rzeszów" url="https://sk.wikipedia.org/wiki?curid=67297">
Rzeszów

Rzeszów (po slovensky zriedkavo: "Rešov" ; lat. "Resovia", nem. "Reichshof", po jidiš "Reisha", lit. "Žešova", ukr. "Ряшiв") je mesto na juhovýchode Poľska s počtom obyvateľov 196 821 (2020). Mestský štatút mu bol udelený v roku 1354. Rzeszów je hlavným mestom Podkarpatského vojvodstva (od roku 1999), predtým Rzeszowského vojvodstva (1945 – 1998). V roku 2004 mesto Rzeszów usporiadalo Stredoeurópsku olympiádu v informatike (CEOI).
Poloha.
Rzeszów sa rozprestiera na brehoch rieky Wisłok. Nachádza sa v samom srdci Sandomierskieho údolia. Rzeszów je tiež hlavným mestom Podkarpatského vojvodstva a sídlom Rzeszowskeho okresu.
Dejiny.
Územie mesta bolo obývané už v období neolitu. Prvá zmienka o Rzeszówe pochádza z roku 1354, kedy mu kráľ Kazimír Veľký udelil mestské práva. Dlhý čas patril panstvu šľachtickej rodiny Lubomirskych, jednej z najdôležitejších v Poľsku. Nebyť preslávených výročných trhov, Rzeszów by bol iba jedným z miest na obchodnej trase do Uhorska. V roku 1658 Jerzy Sebastian Lubomirski založil piaristickú školu, druhú strednú školu v Poľsku. Počas 19. storočia Rzeszów začal strácať význam v prospech Przemyślu.
Mesto sa začalo rozvíjať v roku 1937 a to najmä vďaka zbrojnému priemyslu: Państwowe Zakłady Lotnicze, vyrábajúce lietadlové motory a Hipolit Cegielskieho fabrika na kanóny.
Roku 1944 sa stal Rzeszów hlavným mestom vojvodstva a najdôležitejším mestom juhovýchodného Poľska. Počas nasledujúcich 30 rokoch bolo vybudovaných mnoho tovární. V súčasnosti Rzeszów neustále rastie, k mestu sa pripájajú nové osady a je vidieť veľa práce na modernizácií.
Vzdelanie.
Rzeszów je najväčším univerzitným centrom juhovýchodného Poľska. Nachádza sa tu niekoľko stredných škôl a univerzít:
Doprava.
Cestná.
Rzeszów sa nachádza na medzinárodnej diaľnici číslo 4, ktorá spája Nemecko a Ukrajinu. Doprava je rušná, no je odklonená od centra mesta.
Letecká.
Letisko Rzeszów-Jasionka sa nachádza na severe mesta v osade Jasionka. Pravidelné lety zahŕňajú destinácie Varšava (WAW) a Liverpool, Londýn (Luton), Londýn (Stansted), Dublin, Bristol, Birmingham, East Midlands, Liverpool, New York (John F. Kennedy), New York (Newark Liberty), Frankfurt nad Mohanom (Frankfurt Ren-Men), Gdańsk
Autobusová.
Rzeszów je vstupom do Beskýd, mnoho autobusov smeruje do Sanoku.
Železničná.
Rzeszów je kúsok od hlavnej železničnej trate zo Sliezska k poľskej východnej hranici a ďalej na Ukrajinu. Veľká železničná stanica bola postavená v 19. storočí. Existuje tiež jedinečná, neelektrifikovaná železničná trať do Jasla.

</doc>
<doc id="67307" title="Puberta" url="https://sk.wikipedia.org/wiki?curid=67307">
Puberta

Puberta (iné názvy: pubescencia, pubertálne obdobie, čiastočné synonymum: adolescencia) označuje proces, počas ktorého prebiehajú fyzické zmeny, vďaka ktorým sa z detského tela stáva dospelý jedinec schopný rozmnožovania. Jedinec v puberte sa volá pubescent. V užšom zmysle puberta nezahŕňa tzv. predpubertu.
Charakteristika.
Puberta (vrátane predpuberty) trvá približne medzi desiatym až pätnástym rokom u dievčat, u chlapcov začína zhruba o rok neskoršie. U dievčat sa prejavuje rastom ochlpenia v oblasti prirodzenia, rastom pŕs a počiatkami menštruácie. U chlapcov sa prejavuje naberaním svalovej hmoty, rastom ochlpenia a fúzov, mutovaním hlasu a prvým výronom semena (polúcia). Obdobie pohlavného dozrievania sa spája s nástupom funkcie pohlavných žliaz. V prvej polovici puberty sa zrýchli rast, ktorý je na jej konci prakticky ukončený. 
Po puberte sú jedinci schopní sa rozmnožovať. Pubescenti kladú väčší dôraz na samostatnosť a uvedomovanie si vlastnej osobnosti, zvýrazňuje sa ich citová stránka a sexuálne záujmy. Kvôli prudkým zmenám v organizme sú v tomto období dospievajúci značne zraniteľní.

</doc>
<doc id="67328" title="Gabriel Bonnot de Mably" url="https://sk.wikipedia.org/wiki?curid=67328">
Gabriel Bonnot de Mably

Gabriel Bonnot de Mably (* 14. marec 1709, Grenoble, Francúzsko – † 2. apríl 1785, Paríž) bol francúzsky historik a politický mysliteľ. Patril ku prirodzeno-právnym a egalitárnym filozofom francúzskeho osvietenstva. Spolu s Rousseaom a Montesqueim sa stali vzorom pre legislatívu Francúzskej revolúcie. Mably navrhol ústavnú reformu Poľska a v závere svojho života napísal kritiku americkej ústavy. Mably predložil rovnostársky program zmiernenia majetkovej nerovnosti. Uznával právo ľudu na revolúciu, v prípade, že zákony a občianske práva nie sú v spoločnosti garantované a nie je možná iná, zákonná cesta. Vo svojej antropologickej koncepcii zdôrazňuje existenciu prirodzených spoločenských vlastností človeka; tie predurčila príroda k nastoleniu šťastnej a rovnostárskej spoločnosti. 
Život.
Narodil sa šľachtickej rodine, v meste Grenoble. Mablyho bratom bol osvietenský filozof Condillac a bratrancom encyklopedista Jean le Rond d‘Alembert. Osobne sa poznal Rousseauom, ktorý vychovával jeho synovcov. Vzdelanie získal na jezuitskej škole v Lyone a v seminári Saint-Sulpice. Neskôr vstúpil do diplomatického zboru u kardinála Tencina. Po negatívnych skúsenostiach s dobovou spoločnosťou sa rozchádza s ideológiou aristokracie, aj s ideológiou liberalizmu a aktívne začína písať. Venuje sa otázkam republikánstva, rovnosti, prirodzeného stavu, ale aj histórii a filozofii dejín. Zomiera vo veku 76 rokov, 4 roky pred revolúciou, ktorú vo svojom diele predvídal. 
Dielo.
Preklady
MABLY, G. B.: "Výbor z díla." Filosofická knihovna. Praha: Státní nakladatelství politické literatury, 1958
MABLY, G. B.: O zákonodarstve čiže zásady zákonov. In: ZAMAROVSKÝ, V., HANZEL, L. (ed.): "Utopisti". Bratislava: Slovenské vydavateľstvo politickej literatúry, 1961 

</doc>
<doc id="67343" title="Čeľustnatky" url="https://sk.wikipedia.org/wiki?curid=67343">
Čeľustnatky

Čeľustnatky (iné názvy: čeľustnaté pijavice, pijavice čeľustnaté , čeľustnaté ; "Gnathobdellae") je rad pijavíc. Ústa majú v prednej prísavke, vyzbrojené troma chitinóznymi ozubenými čeľusťami; chobot chýba. Krv je červená. Oplodnenie sa uskutočňuje pomocou penisu. 
Najznámejším druhom je pijavica lekárska ("Hirudo medicinalis"}. Je tmavá s červenohnedým mramorovaním. V minulosti ju chovali a používali na vyciciavanie krvných podliatín. Táto tradícia sa v niektorých častiach Európy opäť vracia, pretože použitím pijavíc sa dosahujú veľmi pozitívne liečebné výsledky. Tento druh je však vzácny – žije len na niekoľkých lokalitách na juhu Slovenska. K dravým druhom patrí pijavica veľká ("Haemopis sanguisuga"), ktorá sa živí menšími vodnými
živočíchmi.

</doc>
<doc id="67486" title="Fénixov rád" url="https://sk.wikipedia.org/wiki?curid=67486">
Fénixov rád

Fénixov rád je fiktívna tajná organizácia vo svete Harryho Pottera, založená Albusom Dumbledorom orientovaná proti lordovi Voldemortovi a smrťožrútom. Má približne 20 členov. Jej sídlom je dom Siriusa Blacka na Grimmauldovom námestí číslo dvanásť v Londýne neskôr Brlohom - domom Weasleyovcov.
Členom je aj McGonagallová, Snape, Molly a Arthur Weasley aj ich synovia Bill a Charlie, aj keď ten pracuje pre rád v Rumunsku. Ďalšími členmi sú Remus Lupin, ten je v prestrojení v podsvetí a zisťuje informácie pre rád u vlkolakov, aurorka Nymphadora Tonksová, ktorá je radšej keď ju volajú Tonksová, auror Kingsley, Alastor Moody ktorého volajú Divooký Moody (pretože má jedno oko iné), Rubeus Hagrid (polobor), Aberfort Dumbledore (Dumbledorov brat) bratia Preweteovci, Dedalus Diggle, Hestia Jonesová ,James a Lily Potterovci, manželia McKinnonovci. 
Členmi boli Alice Longbottomová a manžel Frank, ktorých mučila Bellatrix Lestrangeová (rod. Blacková), Sirius Black, ňou zabitý na Ministerstve (Oddelenie záhad), Harryho rodičia Lily a James, osobne zabití Voldemortom, ďalej Emmeline Vanceová, Edgar Bones, Marlen McKinnonová a iní.
Snažia sa sledovať smrťožrútov a zisťovať čo robia. Rád je často spomínaný v piatej knihe série "Harry Potter a Fénixov rád", kde pôsobí v utajení, pretože ministerstvo mágie odmieta uznať, že Temný pán sa vrátil.
V knihe Harry Potter a Dary smrti (7. diel- posledný) Rád sťahuje Harryho Pottera a jeho príbuzných na bezpečnejšie miesto, kde budú mimo dosahu Voldemorta a jeho stúpencov- Smrťožrútov.

</doc>
<doc id="67740" title="Dumbledorova armáda" url="https://sk.wikipedia.org/wiki?curid=67740">
Dumbledorova armáda

Dumbledorovú armádu (DA, znamená aj Dobrovolná asociácia) založil v podstate Harry Potter ale nápad to bol Hermiony Grangerovej. Takisto vymyslela názov. Pracovníčka ministerstva a ich nová (už v poradí piata učiteľka obrany proti čiernej mágií) Dolores J. Umdridgeová odmietla učiť prax a pri výuke chce postupovať iba podľa teoretických osnov v učebnici povolenej Ministerstvom mágie. Tak sa niektorí študenti dohodnú, že sa budú učiť sami, konkrétnejšie od Harryho. Harryho si vybrali aj vzhľadom na jeho predchádzajúce skúsenosti v boji s baziliskom, odvracaní dementorov, súbojom s Voldemortom a pod. 
Harry ich učí Patronusa, omračovanie, alebo ako odzbrojiť čarodejníka od prútika. 
Schádzali sa v tajnej núdzovej miestnosti, na ktorú ich upozornil škriatok Dobby. Po dlhom snorení ju však prof. Umbridgeová za pomoci Inkvizíčnej čaty (Slizolinčania) vypátra. 

</doc>
<doc id="67741" title="Emu hnedý" url="https://sk.wikipedia.org/wiki?curid=67741">
Emu hnedý

Emu hnedý ("Dromaius novaehollandiae") je najväčší autochtónny vták Austrálie. Má chumáčovité, voľne splývajúce sivohnedé perie, mohutné nohy a krátke krídla. Je veľmi spoločenský, žije vo voľných kŕdľoch, ktoré pozostávajú z desiatok jedincov. Živí sa predovšetkým semenami a plodmi, v čase nedostatku prejde pri hľadaní potravy veľké vzdialenosti. V Tasmánii už emu vyhynul, ale na austrálskej pevnine mu prospieva pestovanie obilnín. V niektorých oblastiach ho farmári dokonca považujú za škodcu.
Chov v Zoo.
Emu hnedý je najčastejším chovancom z radu bežcov v zoologických záhradách po celom svete. 
Na Slovensku ho chovajú všetky zoologické záhrady a vo všetkých zaznamenali aj úspešné odchovy. Štatisticky najdlhšie, takmer od svojho vzniku ho chová Národná Zoo Bojnice, ktorá odchovala takmer tri stovky mláďat a patrí k historicky najúspešnejším v jeho odchove v zoologických záhradách Európy. Významným chovateľom je od 90-ych rokov minulého storočia aj ZOO Košice , kde odchovali už takmer 60 mláďat a Zoo Spišská Nová Ves.
Z českých zoo sa s ním stretne návštevník takmer v každej zoo. Svetovo najslávnejším chovateľom je ZOO Zlín-Lešná, kde ich chovajú kontinuálne už viac než sto rokov. 

</doc>
<doc id="67777" title="Vodopád" url="https://sk.wikipedia.org/wiki?curid=67777">
Vodopád

Vodopád tvoria zvislé alebo subvertikálne stupne (skalné prahy) v riečnom koryte, cez ktoré prepadá vodný tok. 
Skalný stupeň je miesto, kde sa krivka pozdĺžneho profilu riečiska náhle lomí v dôsledku rôznej odolnosti skalného podkladu (horniny voči erózii), v dôsledku tektonických zlomov alebo náhlym prehradením toku. Výška stupňa môže byť rôzna od niekoľkých decimetrov po niekoľko metrov.
Vodopády pôsobením spätnej erózie ustupujú dozadu proti toku. Eróznym rozrušovaním skalných stupňov môžu aj zaniknúť. Postupne sa zmenšuje ich výška a tiež sklon skalných stupňov. Z vodopádov môžu postupne vznikať kaskády a prahy. Na úpätí vodopádu padajúca voda a pohybujúce sa štrky a piesky často vymodelujú miskovité priehlbne - tzv. krútňavové hrnce, známe napríklad z vodopádov v tiesňavách Slovenského raja, Malej Fatry a Jarabinského prielomu v Ľubovnianskej vrchovine.
Na Slovensku sa väčšinou vyskytujú menšie vodopády v priemere dosahujúce výšku od 2 do 5 m. Často ide o stupňovité vodopády, prechádzajúce do kaskád. Najväčší je Kmeťov vodopád s výškou 80 m.
Všetky prírodné vodopády Slovenska, v ktorých vodný tok pôsobením prírodných síl bez zásahu človeka padá z výšky nad 3 metre alebo preteká cez prírodný skalný útvar súvislým alebo kaskádovitým skalným zrázom strmým viac ako 75 stupňov, sú chránené zákonom.

</doc>
<doc id="67834" title="Louis Adamic" url="https://sk.wikipedia.org/wiki?curid=67834">
Louis Adamic

Louis Adamic (vlastným menom "Luj Adamič") (* 21. marec 1899, Blato, Slovinsko – † 4. september 1951, Milford, New Jersey, USA) bol americký spisovateľ slovinského pôvodu.
Pre svoje pôsobenie v protirakúskom hnutí bol nútený roku 1913 emigrovať do USA. V 1. svetovej vojne bojoval v americkej armáde. Začínal prekladmi juhoslovanských autorov, no neskôr sa venoval hlavne vlastnej tvorbe. 
Vo svojich dielach podával svoje spomienky z detstva, pohľad „emigranta“ na Ameriku, ale i pohľad na politické dianie v USA a Juhoslávii, pričom sa snažil o spopularizovanie Tita. Po 2. svetovej vojne bol vyšetrovaný Výborom pre protiamerickú činnosť. Kvôli zhoršujúcemu sa zdraviu ukončil svoj život samovraždou, pričom existujú nepotvrdené špekulácie, že mohol byť zavraždený sovietskymi agentmi.

</doc>
<doc id="67842" title="Štefan Hríb" url="https://sk.wikipedia.org/wiki?curid=67842">
Štefan Hríb

Ing. Štefan Hríb (* 9. január 1965, Bratislava) je slovenský novinár a moderátor, šéfredaktor časopisu .týždeň.
Životopis.
Štefan Hríb sa narodil 9. januára 1965 v Bratislave a vyrastal v bratislavskej Petržalke. V rokoch 19791983 študoval na gymnáziu, potom v rokoch 19841988 na Elektrotechnickej fakulte Slovenskej vysokej školy technickej v Bratislave, odbor mikroelektronika. Po skončení školy pracoval tri roky ako výskumný pracovník v Elektrotechnickom ústave Slovenskej akadémie vied.
Od roku 1991 bol korešpondentom českých Lidových novín. V rokoch 19931998 bol moderátorom a komentátorom Rádia Slobodná Európa v Mníchove a v Prahe a v rokoch 19992004 pôsobil ako šéfredaktor týždenníka "Domino fórum". Od konca roku 2004 je šéfredaktorom a spoluzakladateľom časopisu ".týždeň".
Dielo.
V novembri 2013 vyšla kniha Hríbových rozhovorov s bývalým arcibiskupom Róbertom Bezákom "Medzi nebom a peklom".
Pod lampou.
Štefan Hríb je tiež dlhoročným moderátorom diskusnej relácie "Pod lampou" (neskôr "Večer pod lampou"). Vysielanie relácie začalo v januári 2004 na verejnoprávnej Slovenskej televízii. V priebehu rokov prešlo vysielanie viacerými slovenskými médiami, v poslednej dobe je dostupné online a prostredníctvom TV NOE.

</doc>
<doc id="67844" title="Kokot (Štúrovo)" url="https://sk.wikipedia.org/wiki?curid=67844">
Kokot (Štúrovo)

Kokot (iné názvy: Cacat, Chokot, Kokat, Kakat, Kakath, Gockern a podobne) bola osada a hrad na území dnešného Štúrova. Hrad aj osada boli zničené Turkami (ÚGKK SR uvádza vpád v roku 1543), neskôr bola v 40. rokoch 16. storočia v jej tesnej blízkosti založená nová osada „Parkán“ (t. j. podľa názvu „opevnenie“), z ktorej sa vyvinulo postupne i vlastné Štúrovo, ako ho poznáme dnes. Samotný názov Kokot sa ale používal až do 19. storočia ako hovorový alternatívny názov pre (celé?) Štúrovo (vtedy oficiálne v maďarčine Párkany).
Osada bola založená ako rybárska osada. Prvá zmienka je z roku 1075 ako „Kokot“, ďalšie zmienky sú už aj v podobe "Chokot" a pod.

</doc>
<doc id="67845" title="Medveď hnedý" url="https://sk.wikipedia.org/wiki?curid=67845">
Medveď hnedý

Medveď hnedý (zastarano "medveď obyčajný"; ) je druh cicavca z čeľade medveďovitých. Je to najrozšírenejší druh medveďa na svete. Obýva celú Holarktídu. Podľa Medzinárodnej únie na ochranu prírody a prírodných zdrojov medveď hnedý patrí medzi najmenej ohrozené druhy, celková populácia je stabilná. Výskyt na Slovensku bol doIožený na 32,7 % územia.
Opis a charakteristika.
Dospelý medveď dorastá do dĺžky od 200 až do 300 cm. Chvost meria 5 až 20 cm a dosahuje hmotnosti od 100 až po 350 kg. Medvede hnedé sú silne stavané s typickým svalnatým hrbom v oblasti lopatiek. Na labách má nestiahnuteľné pazúry. Pohlavný dimorfizmus vo veľkosti je veľmi malý, ale samce bývajú dvakrát ťažšie ako samice, ktoré majú menšie a ľahšie kosti. Srsť medveďov hnedých je tmavohnedá, blond až čierna. Vo voľnej prírode sa dožívajú 25 rokov, v zajatí o niečo viac.
Výskyt.
Medveď hnedý je najrozšírenejší druh medveďa. V závislosti od potravy a domovu sa výrazne líši jeho veľkosť. Na prežitie potrebuje veľké otvorené plochy(aj keď v Európe a Ázii žije v lesoch), čo vysvetľuje životaschopné populácie v izolovaných územiach v Yukone a na Aljaške. Ničenie biotopov v Severnej Amerike a v Európe zapríčinilo drastický pokles jeho populácie. Podľa Medzinárodnej únie na ochranu prírody a prírodných zdrojov medveď hnedý patrí medzi najmenej ohrozené druhy, celková populácia je stabilná.
Rozšírenie a stav na Slovensku.
Zo 429 mapovacích kvadrátov DFS sa celkovo vyskytol v 141 (32,7 % rozlohy Slovenska, do roku 1964 len v 58, 13,5 %) v nadmorských výškach 170 (Veľké Zálužie) – (Solisko vo Vysokých Tatrách).
Ekosozologický status od roku 2001 "LR" - menej ohrozený.
Odhadovaná veľkosť populácie v rokoch 20072012 bola 700900 jedincov (alpský bioregión). Krátkodobý trend za posledných 12 rokov (20002012) aj dlhodobý trend od roku 1988 (19882012) boli "stúpajúce". Kvalita biotopov bola vyhodnotená ako "dobrá", rozloha vhodných biotopov z krátkodobého aj dlhodobého pohľadu takisto ako "stúpajúca".
Z pohľadu výskytu v Karpatoch bol v rámci projektu Bioregio v roku 2014 vypracovaný návrh ekosozologického statusu za celé pohorie ako aj za Slovensko "VU" - zraniteľný.
Odhadovaná veľkosť populácie v rokoch 20132018 bola 9001 300 (alpský bioregión). Krátkodobý trend veľkosti populácie za posledných 12 rokov (20072018) bol "stúpajúci".
Správanie.
Pre svoju veľkosť, silu a nepredvídateľné správanie bol dlho nebezpečenstvom pre ľudí a dobytok. Medvede grizly bývajú agresívnejšie, pretože sa vyvinuli na otvorených priestranstvách, kde pri sebaobrane nemajú veľa možností nájsť si bezpečný úkryt. Najnebezpečnejšie sú medvedice s medvieďatami. Našťastie sa medvede vyvarujú stretnutiam s ľuďmi. Na zadné nohy sa stavajú, aby mali lepší rozhľad, či sa v blízkosti nenachádza nebezpečenstvo alebo potrava. Mláďatá vrhnú počas zimného spánku. Veľmi dobre sa cítia vo vode – často trávia hodiny pri vodopádoch alebo v plytkej vode čakajúc na korisť. Takto striehnu aj na lososy plávajúce proti prúdu na neresiská. Do ryby sa zahryzne mocnými čeľusťami alebo ju omráči labou.
Potrava.
Medveď hnedý je všežravec – pazúrmi vyhrabáva korene a hľuzy – ale v prípade dostupnosti konzumuje aj mäso. Základný zdroj proteínov pre medvede hnedé, žijúce pri pobreží je losos. Keď je v zime nedostatok potravy, prečkáva tým, že sa až na 6 mesiacov skryje do brlohu a hibernuje. Kvôli tomuto zimnému spánku sa musí intenzívne vykrmovať od jari do jesene.
Poddruhy.
Rozoznávame viacero poddruhov alebo rás medveďa hnedého. Stále však prebiehajú diskusie o ich systematickom postavení, keďže skôr ako o poddruhy môže ísť o veľkostné odchýlky, spôsobené inou potravou.
Medveď hnedý (Ursus arctos):
Útoky na človeka.
13.6.2021 zabil medveď v doline Banskô v Liptovskej Lúžnej 57-ročného muža. Na mieste nálezu sa našli stopy medveďa a pitva potvrdila, že úmrtie bolo spôsobené zraneniami od medveďa.
Ochrana.
Je zákonom chránený, spoločenská hodnota je 5 000 € (Vyhláška MŽP č. 170/2021).
Medveď hnedý je druh európskeho významu, ktorý sa vyskytuje v 66 územiach európskeho významu, kde z celkové odhadovaného počtu žije 500800 jedincov.
Druh je zaradený do Bernského dohovoru (Príloha II) a smernici o biotopoch (Príloha II a IV). 
Medveďa hnedého ohrozujú tri významné faktory, nadmerný výrub v zmiešaných a ihličnatých lesoch, vyrušovanie a nediferencovaný regulačný lov.

</doc>
<doc id="67853" title="Citadela" url="https://sk.wikipedia.org/wiki?curid=67853">
Citadela

Citadela (z taliančiny "cittàdella" = malé mesto) bola mimoriadne opevnená hlavná časť mestskej pevnosti. Bývala na jej okraji, často na vyvýšenine, chránená aj voči iným častiam vlastnej obrannej sústavy (napr. voči mestu ju chránili priekopy a oddeľovalo palebné predpolie – esplanáda). 
Citadela bola najmä v renesančnom období spojená s palácom vládcu. Zároveň bola poslednou fortifikačnou líniou, do ktorej sa utiahli obrancovia mesta. Mesto, ktoré obsadili útočníci, ale citadela zostala v rukách obrancov, sa považovalo za nedobyté.
Príkladom barokovej citadely na území Slovenska bola citadela v Košiciach. Existovala však iba tri desaťročia (začiatok stavby v roku 1671, zdemolovaná po roku 1700).

</doc>
<doc id="68075" title="Kvet" url="https://sk.wikipedia.org/wiki?curid=68075">
Kvet

Kvet (po latinsky "anthos", "flos") je orgán rastlín (papradí a všetkých zložitejších rastlín) v podobe skrátenej stonky (letorastu), na ktorej je prisadnutý súbor premenených (cudzím slovom metamorfovaných) listov slúžiacich na pohlavné rozmnožovanie. V užšom zmysle sa o kvete hovorí len u krytosemenných rastlín.
Kvety obsahujú rastlinné reprodukčné orgány, ktorých konečnou funkciou je produkcia semien, ktoré predstavujú nasledujúcu generáciu týchto rastlín. Spomínané „premenené listy“ sú listy počas evolúcie premenené tak, aby mohli účelne a efektívne plniť svoju funkciu.
Súbor kvetov na spoločnej stonke sa nazýva súkvetie. Grafické znázornenie stavby kvetu je kvetný diagram.
Najmenší kvet má "Wolffia" (asi ), najväčší "Rafflesia" (až 1 meter veľký). Zo stredoeurópskych druhov má najväčší kvet asi lekno (až vyše ).
Druhy kvetov.
Podľa zoskupení:
Podľa pohlavia:
Podľa umiestnenia kvetných častí na kvetnom lôžku:

</doc>
<doc id="68111" title="Verejný ochranca práv" url="https://sk.wikipedia.org/wiki?curid=68111">
Verejný ochranca práv

Verejný ochranca práv alebo (mimo Slovenska aj) ombudsman (zo švédskeho ombud: „hovorca, predstaviteľ, poverenec, dôverník“) je nezávislý ústavný orgán (úradník), ktorý na základe podnetov (sťažností občanov) alebo z vlastnej iniciatívy kontroluje a namieta výkon činnosti exekutívy a ďalších orgánov štátnej správy a samosprávy, a prípadne aj preveruje zneužívanie verejnej moci, bez toho, aby tieto negatíva mohol meniť alebo odstrániť. Spravidla sa zodpovedá len parlamentu (je jeho „poverencom“). 
Rozsah pôsobnosti a jeho právomoci sa však v jednotlivých krajinách líšia. Funkcia vznikla vo Švédsku a existuje aj na Slovensku (zákon 564/2001), kde Pavla Kandráča vystriedala 28. marca 2012 Jana Dubovcová., ktorú zase 28. marca 2017 vystriedala Mária Patakyová.
Dejiny.
Funkciu zriadil švédsky kráľ Karol XII. v roku 1713, kedy poveril ombudsmana dohľadom nad správaním kráľovských úradníkov počas jeho exilu v Turecku. Neskôr sa tento úradník stal vo Švédsku kancelárom justície. V roku 1809 inštitút zakotvili aj vo švédskej ústave. V dvadsiatom storočí prenikol úrad ombudsmana do štátov takmer celého sveta. Mimo škandinávskych krajín vznikol najskôr v Nemecku (1959).
Rozšírenie.
Začiatkom 90-tych rokov existoval asi v 60 štátoch, okolo roku 2000 existoval už v 111 štátoch, v monarchiách (Švédsko, Nórsko, Holandsko, Dánsko), republikách (Francúzsko, Fínsko, Rakúsko), štátoch s anglo-americkým právnym systémom (Spojené kráľovstvo, USA, Kanada), afrických štátoch (Ghana, Nigéria), štátoch Ázie (Filipíny, Izrael, Pakistan), či v Austrálii. Oneskorene vznikol aj v štátoch budujúcich demokraciu (Španielsko, Portugalsko, Poľsko, Maďarsko, Litva, Lotyšsko, Rusko, Rumunsko, Slovinsko, Slovensko, Česko, atď.).
Jeho pomenovanie, postavenie a náplň činnosti sa mení podľa krajiny: Vo Francúzsku sa ombudsman napríklad označuje ako "mediateur", v Portugalsku ako "provedor de justica", v Španielsku ako "defensor del pueblo", v Holandsku ako "nationale ombudsman", v Poľsku ako "rzecznik praw obywatelskich", v Česku ako "veřejný ochránce práv", na Slovensku ako "verejný ochranca práv".

</doc>
<doc id="68117" title="Transpirácia (botanika)" url="https://sk.wikipedia.org/wiki?curid=68117">
Transpirácia (botanika)

Transpirácia je výdaj čistej (destilovanej) vody rastlinou vo forme vodnej pary. Túto vlastnosť má každá živá suchozemská rastlina. Transpirácia sa uskutočňuje v dôsledku poklesu vodného potenciálu medzi transpirujúcim povrchom a priľahlou vrstvou vzduchu. Najintenzívnejšie transpirujú listy.
Transpiráciou sa rastlina zbavuje prebytočnej vody a ochladzuje sa. Intenzita transpirácie závisí od množstva vonkajších a vnútorných podmienok (vek rastliny, druh, obsah vody v bunkách a iné). Ak faktory okolitého prostredia (veľká vlhkosť vzduchu) neumožňujú, aby prebiehala transpirácia, rastlina prejde na výdaj vody v kvapalnom skupenstve: gutáciu. Tanspiráciu rozdeľujeme na kutikulárnu a prieduchovú. Transpirovaná voda sa v rastline nahrádza vodou prijatou koreňmi.
Typy transpirácie.
Kutikulárna (pokožková) transpirácia.
Voda z listov sa vyparuje cez kutikulu. Je zvyčajne oveľa menej intenzívna ako prieduchová transpirácia a na rozdiel od prieduchovej je neregulovateľná. Znížením vlhkosti vzduchu z 95 % na 50 % sa kutikulárna transpirácia zvýši 5 až 6-krát. 
Prieduchová (stomatárna) transpirácia.
Prieduchová alebo stomatárna transpirácia je výdaj vody cez prieduchy (stómy). Voda sa odparuje z tenkostenných buniek špongiového parenchýmu do medzibunkových priestorov a cez prieduchy prechádza von. Vďaka tomu sa z prieduchových štrbín sa vždy uvoľňuje väčšie množstvo vody, ako by uvoľnila otvorená voľná hladina s rovnakou plochou. Stomatárna transpirácia je zvyčajne omnoho intenzívnejšia ako kutikulárna, ale ich vzájomný pomer sa môže meniť pod vplyvom vonkajších faktorov. Stomatárnu transpiráciu môže rastlina regulovať rôznym stupňom otvorenia prieduchovej štrbiny. 
Intenzita stomatárnej transpirácie veľmi závisí od veľkosti prieduchovej štrbiny, ako aj od počtu prieduchov na rastline. Súhrnná plocha prieduchových štrbín tvorí približne 0,6 až 1 % celkovej listovej plochy, u niektorých rastlín sa však zistili hodnoty až do 3,6 %. Intenzita výdaja vody závisí od veľkosti štrbiny. U väčšiny rastlín možno pozorovať denný rytmus otvárania prieduchov; ráno sa otvárajú a večer zatvárajú. V tme je zvyčajne transpirácia mnohonásobne nižšia než za svetla. Intenzívnejšie však na vyvolanie ich zatvorenia pôsobí deficit vody: ak rastline chýba voda, prieduchy sa uzavrú aj na svetle. Uzavretie prieduchov dokáže vyvolať tiež ultrafialové žiarenie. 
Intenzita transpirácie.
Intenzita transpirácie je množstvo vody, ktorú rastlina vyparí z jednotky plochy na 1 m2 za jednotku času. Napr.: 1 m2 porastu pšenice vyparí za 4 mesiace 200-250 l vody, 1 ha lesa denne 25 000 až 30 000 l vody. Medzi vnútorné faktory pôsobiace na intenzitu transpirácie možno zaradiť ontogenetické štádium rastliny. V čase kvitnutia rastliny transpirujú veľmi intenzívne, pretože vtedy je ich transpiračná plocha maximálna. 
Na intenzitu transpirácie vplývajú tieto ekologické faktory:
Poznáme aj ďalšie ekologické faktory schopné meniť intenzitu transpirácie, napr. intenzívne otrasy transpiráciu zvyšujú, preto je nutné prepravovať rastliny opatrne. Znížiť intenzitu transpirácie môžu tzv. antitranspiračné látky, napr. karbonylkyanid, ktorý spôsobí zatvorenie prieduchov. Látky zo skupiny alkoholov zase znížia transpiráciu tak, že vytvoria na povrchu listov tenkú vrstvu. Intenzita transpirácie sa vyjadruje množstvom vody, ktorú rastlina vyparí za časovú jednotku. Na meranie intenzity transpirácie sa používa prístroj potometer.
Transpiračný kvocient.
Transpiračný koeficient je množstvo vody vyjadrené v gramoch, ktoré je potrebné na produkciu jedného gramu sušiny za vegetačné obdobie. Táto hodnota má význam v ekológii aj v poľnohospodárstve. Podľa nej možno určiť produktivitu biomasy rastlín. Len približne 0,01 až 0,08 vytranspirovanej vody rastlina použije na tvorbu sušiny. Transpiračný koeficient ovplyvňujú nielen vonkajšie faktory, ale aj druh rastliny. Podľa veľkosti transpiračného koeficientu možno rastliny rozdeliť na druhy s nízkym (napr. kukurica 180 gramov), stredne vysokým (obilniny, napr. pšenica 389 gramov, jačmeň 470 gramov), vysokým (zeleniny) a veľmi vysokým (buriny) transpiračným koeficientom. 

</doc>
<doc id="68136" title="Kojšovská hoľa (vrch)" url="https://sk.wikipedia.org/wiki?curid=68136">
Kojšovská hoľa (vrch)

Kojšovská hoľa (, ) () je najvyšší vrch rovnomenného geomorfologického podcelku vo Volovských vrchoch.
Kojšovská hoľa úboč s nadmorskou výškou je najvyšším bodom okresu Košice-okolie.
Polohopis.
Vypína sa medzi obcami Kojšov, Opátka, Zlatá Idka a Prakovce, približne západne od Košíc. Je to výrazný krajinársky jedinečný hôľny vrchol zarastený vresom, čučoriedím a brusničím s kruhovým výhľadom do okolia. Vybieha mierne na sever z hlavného hrebeňa pohoria.
Poskytuje výborné lyžiarske terény, najmä na južných svahoch, kde je rozsiahly lyžiarsky areál Skipark Erika, s vybudovanou sedačkovou lanovkou a lyžiarskym vlekom.
Približne pod vrcholom Kojšovskej hole v nadmorskej výške stojí horská chata Erika, ktorá je druhou najvyššie postavenou chatou v Košickom kraji. Pri vrcholovej stanici lyžiarskych vlekov sa nachádza čajovňa Katka.
Meteorologická a radarová stanica.
Na vrchole hole sídli meteorologická a radarová stanica Slovenského hydrometeorologického ústavu, zabezpečujúca monitoring poveternostných podmienok. Nachádzal sa tu polarimetrický rádiolokátor RDR250-GC Doppler Weather Radar od výrobcu Radtec a Gamik. V júni 2015 ho nahradil nový dualpolarizačný rádiolokátor, umožňujúci určovať hranicu a intenzitu zrážok a hornú hranicu rádioecha vo štvorcoch 4x4, resp. 2x2 km. Merania prebiehajú každých 15 minút a efektívny dosah radaru je 300 km. Radar je súčasťou povodňového predpovedného a varovného systému (POVAPSYS), ďalšie tri stanoviská sú na Malom Javorníku, Špaňom laze a Kubínskej holi.

</doc>
<doc id="68175" title="Hypatia" url="https://sk.wikipedia.org/wiki?curid=68175">
Hypatia

Hypatia (; * 350 – 370, Alexandria – † 415, Alexandria) bola pohanská helenistická novoplatónska filozofka, astronómka a matematička, žijúca na prelome štvrtého a piateho storočia v egyptskej Alexandrii, vtedy súčasti Rímskej, resp. novovznikajúcej Východorímskej ríše. Bola poprednou mysliteľkou novoplatónskej školy v Alexandrii, kde učila filozofiu a astronómiu. Je prvou ženou matematičkou, ktorej život je v rozumnej miere zaznamenaný. Počas života bola známa ako učiteľka a poradkyňa. Napísala komentár k Diofantovmu dielu "Arithmetica", ktorý sa mohol čiastočne zachovať vložený do Diofantovho originálneho diela, a komentár k pojednaniu Apollónia z Pergy o kužeľosečkách, ktorý sa nezachoval. Mnoho ľudí tiež na základe názvu komentára jej otca Theóna k tretej knihy "Almagestu" verí, že Hypatia mohla upraviť aj text Ptolemaiovho "Almagestu".
Hypatia je známa tým, že konštruovala astroláby a hustomery; avšak nevynašla ich, pretože sa používali už dlho pred jej narodením. Hoci bola pohankou, tolerovala kresťanov a učila aj kresťanských žiakov, vrátane neskoršieho biskupa Synesia. Staroveké pramene hovoria o tom, že bola obľúbená medzi pohanmi aj kresťanmi a vytvorila si veľký vplyv na politickú elitu Alexandrie. Ku koncu života radila Orestesovi, rímskemu prefektovi Alexandrie, ktorý mal spor s biskupom Kyrillom. Šírilo sa o nej, že to ona bráni Orestesovi zmieriť sa s Kyrillom a v marci roku 415 bola zavraždená zberbou spomedzi kresťanov, vedenou lektorom menom Peter.
Vražda Hypatie šokovala a vytvorila z nej „mučeníčku pohanstva“. Viedla budúcich novoplatonikov, ako bol Damaskios, k tomu, aby sa stali horlivejšími v kritike kresťanstva. Od 18. storočia (najmä v deistických a osvietenských kruhoch) sa život Hypatie opakovane objavuje ako predmet interpretácií autorov novovekej a modernej literatúry, ktorí si o nej často vytvárajú svoj vlastný a skutočnosti nie úplne zodpovedajúci obraz. Stáva sa symbolom kritiky katolicizmu, hoci žila v období prvotnej cirkvi a katolicizmus, pravoslávie, ani protestantizmus ešte neexistovali. V 19. storočí Hypatiu európska literatúra, zvlášť novela Charlesa Kingsleyho "Hypatia" z roku 1853, romantizuje ako „poslednú z Helénov“. V 20. storočí sa Hypatia začína zobrazovať ako ikona boja za ženské práva a predchodkyňa pre feministické hnutie. Koncom dvadsiateho storočia niektoré zobrazenia spojili jej smrť so zničením Alexandrijskej knižnice napriek historickému faktu, že Alexandrijská knižnica neexistovala už počas Hypatiinho života.

</doc>
<doc id="68192" title="NGC 4625" url="https://sk.wikipedia.org/wiki?curid=68192">
NGC 4625

NGC 4625 je trpasličia galaxia v súhvezdí Poľovné psy, ktorú objavil britsko-nemecký astronóm William Herschel 9. apríla 1787. Je označovaná ako Magellanova špirálová galaxia kvôli jej podobnosti Magellanovým mrakom (formálne typ Sm). Jej zdanlivá hviezdna veľkosť je 12,3.
Na rozdiel od väčšiny špirálových galaxií má iba jedno špirálové rameno. Pravdepodobne interaguje s galaxiou NGC 4618, ktorá má podobnú štruktúru. Bola formulovaná hypotéza, že jej asymetrická štruktúra je spôsobená touto interakciou. U interagujúcich galaxií sa vyskytuje bežne. Z pozorovaní neutrálneho vodíka v NGC 4618 a NGC 4625 to ale nevyzerá, že by NGC 4625 bola ovplyvnená gravitačnou interakciou. To by mohlo naznačovať, že jej štruktúra s jedným špirálovým ramenom je výsledkom vnútorných procesov v galaxii samotnej.
Na ultrafialových snímkoch je vidieť štyrikrát väčší disk, kde pokračuje jej špirálové rameno. Tento rozšírený disk je tvorený horúcimi modrými hviezdami. Porovnanie viditeľných a UV farieb naznačuje, že väčšina z nich práve vzniká, čo nám dáva príležitosť skúmať fyziku tvorby hviezd za podobných podmienok ako pri tvorbe disku našej galaxie.

</doc>
<doc id="68407" title="Autotrofný organizmus" url="https://sk.wikipedia.org/wiki?curid=68407">
Autotrofný organizmus

Autotrofné organizmy sú organizmy vytvárajúce látky pre svoj život a rast pomocou autotrofie.
Podľa formy energie, ktoru z prostredia prijímajú a využívajú ich môžeme zaradiť do dvoch skupín:
Zelené rastliny a fotosyntetizujúce baktérie.
Sú schopné pomocou asimilačných farbív prijímať svetelnú energiu a transformovať ju na energiu chemických väzieb zo súčasnej syntézy organických látok. V prípade zelených rastlín sa tento proces nazýva fotosyntéza (fotoautotrofia).
Nezelené mikroorganizmy.
Nezelené mikroorganizmy nemajú asimilačné farbivá, a preto využívajú na syntézu organických látok chemickú energiu. Tento proces sa preto nazýva chemosyntéza (chemoautotrogia).

</doc>
<doc id="68411" title="Japončina" url="https://sk.wikipedia.org/wiki?curid=68411">
Japončina

Japončina (, ) – alebo pre tých, ktorí ju považujú za viacero jazykov, japonské jazyky – je jazyk z jazykovej skupiny japonsko-rjúkjuských jazykov (pre tých, ktorí považujú rjúkjuštinu za nárečie japončiny, je japončina izolovaný jazyk).
Jazyk používa vyše 127 miliónov ľudí hlavne v Japonsku, ale aj v japonských emigračných komunitách po celom svete. Japončina je aglutinujúci jazyk s prvkami flexie. Integrálnou súčasťou japončiny je keigo – systém zdvorilostného oslovovania, ktorý odráža hierarchický charakter japonskej spoločnosti. Pomocou slovesných tvarov a špecifickej slovnej zásoby sa naznačuje vzájomné postavenie hovoriaceho a poslucháča. Zvuková zásoba japončiny je relatívne malá a má systém japonského výškového akcentu, ktorým sa rozlišuje význam slov a ktorý vznikol v 8. storočí.
Písmo.
Systém zápisu japonského jazyka je pomerne komplikovaný. Pri zápise sa používajú tri druhy písma súčasne – čínske znakové písmo (po japonsky kandži) a dva sylabáry (slabičné abecedy) zvané hiragana a katakana. Na zápis podstatných mien a koreňov slov sa používa písmo kandži. Častice a ohýbané koncovky slovies a prídavných mien sa zapisujú pomocou hiragany. Katakana má funkciu našej "kurzívy" a najčastejšie sa ňou prepisujú slová cudzieho pôvodu, hlavne anglicizmy. 
Kandži sa na japonských ostrovoch začalo udomácňovať približne od 6. storočia po Kr. Grafémy hiragany a katakany vznikli v období Heian zrýchleným a zjednodušeným zápisom čínskych znakov. Hiragana sa niekedy nazýva aj – ženská ruka, pretože bola zo začiatku používaná výhradne ženami. Japonské slabičné abecedy súhrnne nazývame kana ().
Transkripcia japončiny pomocou latinky (po japonsky "rómadži") sa v modernom jazyku používa najmä v menách spoločností, v reklame a pri zápise do počítača.
Na zápis čísel sa používajú arabské číslice, ale aj čínske znaky. S čínskymi číslicami sa možno najčastejšie stretnúť v ručne písanej korešpondencii a v japonských adresách.
Slovná zásoba.
Japonská slovná zásoba je značne ovplyvnená výpožičkami slov z iných jazykov. Počet výpožičiek z čínštiny alebo slov vytvorený na čínskom základe tvorí okolo 60 % celkovej slovnej zásoby. Od neskorého 19. storočia prebrala japončina aj nespočetné množstvo slov zo západných jazykov, najmä z angličtiny.
Gramatika.
Rod a číslo.
V japončine sa rody explicitne nevyjadrujú, no v niektorých prípadoch (v novinových správach) je možné vyjadriť rod podstatných mien pomocou znakových prípon/predpôn napr. (študent) → (študentka). Množné číslo sa, rovnako ako rod, explicitne neuvádza, no možno ho vyjadriť zdvojením podstatného mena napr. (hora) → (hory) alebo, v prípade osobných zámen, pomocou prípon "-tači", "-tomo", "-ra", "-gata" atď. 
Množstvo bytostí a vecí sa vyjadruje pomocou numeratívov, ktoré sa pripájajú k natívnym japonským alebo sinojaponským číslovkám. Numeratívy vyjadrujú nielen počet bytostí a predmetov, ale aj ich vonkajšie vlastnosti. Čítania numeratívov sú často nepravidelné.
Časy.
V japončine vo všeobecnosti rozlišujeme dva časy: minulý a neminulý.
Slovosled.
Vetné vzťahy medzi vetnými členmi sa v japonskej vete určujú pomocou pádových častíc. Slovosled nie je pevný ako napríklad v angličtine, no vo väčšine prípadov platí konštrukcia: podmet – predmet – prísudok. V hovorenej japončine sa môžeme stretnúť aj s úplne opačným slovosledom. Podmet, podobne ako v slovenčine, býva často zamlčaný.
Slovosled typu: podmet – predmet – prísudok. Napríklad veta "„Pán Tanaka je jablko.“" má v japončine slovosled: 
Otázka sa tvorí pridaním opytovacej častice „ka“ na koniec vety.
Príklad: 
Osobné zámená.
"Jednotné číslo:"
JA
TY 
ON
ONA
"Množné číslo:"
MY
VY
ONI
ONY
Číslovky.
Čísla napísané v kandži: 
0 – rei
1 – iči 
2 – ni 
3 – san
4 – jon/ši
5 – go
6 – roku
7 – nana/šiči
8 – 　hači
9 – 　kjú/ku
10 – 　džú
100 – 　hjaku
1 000 – 　sen
10 000 – 　man (ičiman)
1 000 000 – 　hjakuman
10 000 000 – 　senman
100 000 000 – 　oku (ičioku)
príklady:
11 – džúiči
12 – džúni
19 – džúku
20 – nidžú
40 – jondžú
91 – kjúdžúiči

</doc>
<doc id="68457" title="Hodžovo námestie" url="https://sk.wikipedia.org/wiki?curid=68457">
Hodžovo námestie

Hodžovo námestie je námestie v Bratislave v mestskej časti Staré Mesto. 
V období socializmu – do 1. apríla 1991 malo názov Mierové námestie, a takmer všetci starší Bratislavčania ho dodnes nazývajú "Mierko". V súčasnosti je pomenované podľa národného buditeľa Michala Miloslava Hodžu (1811 – 1870).
Patrí medzi najznámejšie námestia, nachádza sa tu sídlo prezidenta Slovenskej republiky - Grasalkovičov palác. Pred ním sa nachádza "Fontána mieru", ktorú navrhol architekt Tibor Bártfay. Je tu situovaný i štvorhviezdičkový hotel Crowne Plaza a Tatracentrum, oproti novostavba Astoria Palace. Pod Hodžovým námestím sa nachádza zrekonštruovaný podchod, pôvodný bol z roku 1978. V podchode sa nachádzajú rôzne prevádzky.

</doc>
<doc id="68672" title="Stonka" url="https://sk.wikipedia.org/wiki?curid=68672">
Stonka

Stonka (po lat.: "caulom") je nadzemný orgán vyšších rastlín spájajúci koreň s listom a s kvetom. Jej rast je zvyčajne neohraničený. Je rozčlenená na články, medzičlánky (kde sa predlžuje) a uzliny (nódy), z ktorých vyrastajú listy.
Anatómia stonky.
Vegetačný vrchol stonky.
Vegetačný vrchol stonky je tvorený jednou veľkou iniciálnou bunkou nazývanou terminála, alebo väčším počtom buniek (meristematické pletivo).
Pokožka - Epiderma.
Pokožku tvoria krycie pletivá. Je tvorená jednou vrstvou tesne k sebe priliehajúcich buniek, je prerušovaná štrbinami prieduchov. Na vonkajšej strane je pokrytá kutikulou. Pokožkové bunky môžu vybiehať v trichómy a emergencie.
Primárna kôra.
Primárna kôra má 3 vrstvy:
Stredný valec.
Obvod stredného valca tvorí pericykel. Oddeľuje škrobovú pošvu od cievnych zväzkov, ktoré tvoria vodivé pletivá. Môžu tvoriť všetky typy okrem radiálnych cievnych zväzkov. V strede je vyplnený stredný valec stržňom, ktorý je tvorený parenchymatickými bunkami a vychádzajú z neho primárne stržňové lúče.
Druhotná stavba stonky - druhotné hrubnutie stonky.
Druhotné hrubnutie stonky sa uskutočňuje len u nahosemenných a dvojklíčnolistových rastlín, pričom u jednoklíčnolistových je známe len u niektorých stromových druhov. Nastáva u rastlín s otvorenými cievnymi zväzkami činnosťou sekundárnych meristémov kambia a felogénu. (Kambium sa neobmedzuje len na cievne zväzky, ale vzniká aj z parenchymatických buniek stržňových lúčov ležiacich na tom istom polomere ako zväzkové kambium a nazývame ho medzizväzkové (interfascikulárne) kambium. Jeho splynutím s fascikulárnym kambiom vzniká súvislý dutý valec druhotného delivého pletiva, ktorý sa pri priečnom reze javí ako súvislý kruh tzv. kambiálny kruh)
Kambium funguje dvojstranne
Na jar tvorí drevo, ktorého bunky sú veľké, tenkostenné nazývame jarné drevo - je mäkkšie a svetlejšie.-beľ
V lete, najmä ku koncu leta, tvorí drevo, ktorého bunky sú hrubostenné, tmavšie a nazývame ho letné drevo - je tmavšie, tvrdšie a pevnejšie.-jadro
Z tohto vyplývajú rozdiely medzi jarným a letným drevom, ktoré môžeme vidieť ako ostrú hranicu a tieto odlišné prírastky za jednotlivé vegetačné obdobia sa javia ako sústredné kružnice na priereze stoniek (kmeňov) a nazývajú sa letokruhy (podľa nich môžeme približne určiť vek stromu).
Počas rastu stonky (kmeňa) sa na vedení roztokov postupne podieľajú len vonkajšie roky, tj. ich cievne zväzky, zatiaľ čo vnútorné prírastky dreva (staršie) postupne prestávajú plniť svoju funkciu a odumierajú. Cievy tohto odumretého dreva sa upchávajú "thylami" - vakovitými výrastkami susedných buniek. V bunkových stenách a dutinách dreva sa ukladajú triesloviny, silice, živice a farbivá, ktoré drevo chránia pred rozkladom a dodávajú mu tmavé zafarbenie. Tieto odumreté tmavé časti dreva tvoria v kmeni tzv. jadro (duramen). Vonkajšie živé, svetlejšie bunky tvori tzv. beľ (splint).
Kmene stromov so značným množstvom odumretého dreva sú v praxi označované ako „zrelé drevo“
Felogén funguje dvojstranne
U niektorých druhotne hrubnúcich rastlín napr. ruží, javorov pretrváva pokožka na stonke niekoľko rokov a zväčšuje svoju plochu delením buniek. U väčšiny ostatných drevín sa však pokožka pri hrubnúcej stonke roztrhá a odumiera a tak pokožka a prvotná kôra bývajú spravidla už v prvom roku nahradené druhotnou kôrou (periderma). Na povrchu kmeňa a konárov sa tak postupne vytvára ochranná vrstva skorkovatelých buniek nazývaná borka, ktorú tvoria odumreté bunky kôry.
V korku, podobne ako v pokožkových bunkách existujú prieduchy. Sú to šošovicovité útvary "lenticely", umožňujúce výmenu plynov. So vznikom borky spravidla zanikajú lenticely, ktoré sa zachovávajú len výnimočne pri niektorých stromoch ako napr. čerešňa.
Hospodársky význam stonky.
Nadzemné aj podzemné časti stonky mnohých rastlín majú veľký hospodársky význam. Významnou potravou ľudí a zvierat sú nadzemné aj podzemné časti stonkové hľuzy napr. zemiaky. reďkovka, kaleráb, špargľa, mladé výhonky bambusu. Zo stonky cukrovej repy sa vyrába cukor, z ľanu a konope sa získava textilné vlákno.
Najvýznamnejšia je však druhotne hrubnúca stonka drevín. Získavame z nej niekoľko základných surovín:

</doc>
<doc id="68895" title="Open-source softvér" url="https://sk.wikipedia.org/wiki?curid=68895">
Open-source softvér

Open-source softvér je počítačový softvér, ktorého zdrojový kód je prístupný pod takou licenciou, ktorá umožňuje študovanie, poprípade vkladanie zmien a vylepšení do zdrojového kódu a poťažmo do softvéru a umožňuje ďalšiu redistribúciu v modifikovanej alebo nezmenenej forme. Je to význačný príklad open source vývoja. Na týchto projektoch sa týmto spôsobom môže podieľať hocikto z celého sveta. Každý do projektu môže pridať svoj nápad. 
Názov „open source“ (slovensky otvorený zdroj) najskôr navrhla skupina ľudí pôsobiacich v oblasti „free" softvéru, ktorí kritizovali politickú a morálnu filozofiu vyplývajúcu z pojme „free softvér“, čo v angličtine znamená slobodný, voľný, bezplatný a snažili sa preformulovať názov tak, aby vyhovoval aj komerčnejšiemu zameraniu. Eric Raymond bol obzvlášť aktívny v snahe popularizovať tento vtedy nový názov a prvýkrát verejne vyzval komunitu slobodného softvéru, aby prijala názov „open source“, 8. februára 1998. Krátko nato, koncom februára 1998, v spolupráci s Bruceom Perensom založil iniciatívu Open Source Initiative ako vzdelávaciu, ochrannú a sprievodnú organizáciu.
Medzi najznámejšie open source projekty patrí vývoj Linuxu a jednotlivých distribúcií. Distribúcie sú tvorené ako pre bežných používateľov, tak aj pre profesionálov. Medzi známe distribúcie patria:
Ďalším významným open source projektom je balík kancelárskych aplikáciíOpenOffice.org a LibreOffice.org. Notepad++ je poznámkový blok s mnohými funkciami aj pre programátorov
Ďalšie open-source softvér je:

</doc>
<doc id="69102" title="Edita Gruberová" url="https://sk.wikipedia.org/wiki?curid=69102">
Edita Gruberová

Edita Gruberová (* 23. december 1946, Bratislava) je slovenská sopranistka. 
Študovala na Konzervatóriu a Vysokej škole múzických umení v Bratislave. Debutovala v roku 1968 v úlohe "Rosiny" v opere "Barbier zo Sevilly". Po ukončení štúdia spievala v Štátnej opere v Banskej Bystrici; v roku 1970 dostala angažmán vo Viedenskej štátnej opere ako "Kráľovná noci" v "Čarovnej flaute". Jej medzinárodná kariéra ako koloratúrnej speváčky, predovšetkým v belkantovom odbore, sa začala v roku 1974, keď úspešne spievala "Kráľovnú noci" v Glyndebourne (Spojené kráľovstvo) a rok neskôr v Salzburgu. Nasledovali vystúpenia v newyorskej Metropolitan Opera, Milánskej La Scale, v Royal Opera House v Londýne, v parížskej Národnej opere, bavorskej Štátnej opere a v rade ďalších. Gruberová je čestnou členkou Viedenskej štátnej opery.

</doc>
<doc id="69115" title="Ján Kostra" url="https://sk.wikipedia.org/wiki?curid=69115">
Ján Kostra

Ján Kostra (pseudonymy Ján Medník, Ján Robur, Kristián Benko [spoločný pseudonym s Kristou Bendovou] a i.) (* 4. december 1910, Turčianska Štiavnička – † 5. november 1975, Bratislava) bol slovenský básnik, maliar, esejista, prekladateľ a autor literatúry pre deti a mládež. Bol manželom spisovateliek Kristy Bendovej a Hany Ponickej .
Životopis.
Pochádzal z rodiny maloroľníka a vzdelanie získaval v Žiline, v rokoch 1928 – 1934 študoval na umeleckej priemyslovke a na Filozofickej fakulte Karlovej univerzity v Prahe, a pomedzi to ešte v rokoch 1930 – 1933 študoval architektúru na Českom vysokom učení technickom v Prahe. V roku 1934 však štúdium prerušil a už nedokončil. Počas štúdií v Česku sa stal členom slovenského spolku Detvan, ako i literárnej skupiny pokrokovo orientovaných vysokoškolákov v Prahe R-10. Počas štúdií pracoval v Dělnické divadelní obci české a bol tiež členom ich dramatického súboru, s ktorým sa zúčastnil v roku 1933 na Divadelnom festivale v Moskve. Po ukončení vojenskej služby sa usadil v Bratislave, kde pracoval v rokoch 1936 – 1937 ako úradník v banke a v rokoch 1937 – 1938 ako redaktor v Robotníckych novinách. V rokoch 1938 – 1942 bol redaktorom Slovenského rozhlasu v Prešove a Bratislave; v tejto činnosti pokračoval aj po skončení 2. svetovej vojny. V rokoch 1949 – 1956 sa stal tajomníkom slovenskej sekcie Zväzu československých spisovateľov a v rokoch 1952 – 1953 šéfredaktorom týždenníka Kultúrny život, neskôr pracoval v časopise Slovenské pohľady. Od roku 1956 sa venoval výlučne literárnej práci.
Tvorba.
Svojou tvorbou sa radí k zakladateľom modernej slovenskej lyriky s mimoriadnym zmyslom pre čistotu tvaru a estetickosť slova. Prvé verše začal publikovať už ako stredoškolák. Svoje diela uverejňoval spočiatku najmä časopisecky (DAV, Svojeť, Mladé Slovensko, Slovenské pohľady, Elán, Slovenské smery, Tvorba, Kultúrny život, Národná obroda, Pravda, Nové slovo a iné). Jeho básne boli prevratne čisté, pritom nenapodobiteľne erotické. V jeho veršoch sa stretávame so všeobecným obdivom k ženám, ktoré sa vďaka jeho hlbokej úcte a láske k matke stávajú preň takmer božstvom. a predstaviteľom impresionisticko-senzuálnej poézie. Jeho tvorbu ovplyvňovali ako slovenskí (Laco Novomeský, Ján Smrek), tak i českí básnici (Vítězslav Nezval, no najmä Jiří Wolker).
Takmer celý život sa venoval aj výtvarnej tvorbe. Svoje diela však považoval za intímnu vec. Jeho básnická zbierka "Ave Eva" z roku 1943 vyšla s jeho vlastnými ilustráciami. Písal tiež eseje o modernej slovenskej maľbe, napr. o Ľudovítovi Fullovi.

</doc>
<doc id="69121" title="Fudžisan" url="https://sk.wikipedia.org/wiki?curid=69121">
Fudžisan

Fudžisan (doslova „vrch Fudži“) (niekedy nesprávne označovaná ako Fudžijama), skrátene Fudži, je najvyššia sopka a zároveň aj najvyšší vrch () v Japonsku. Nachádza sa na okraji ostrova Honšú, pri pobreží Pacifiku, na západ od Tokia, odkiaľ sa dá pri dobrej viditeľnosti pozorovať voľným okom. Fudži je symbolom Japonska, je častým cieľom turistov a vďačným objektom fotoaparátov.
V okolí sa nachádza niekoľko jazier (Kavaguči, Jamanaka, Sai, Motosu, Šoji a Aši), ktoré sú spolu s horou súčasťou národného parku Fudži-Hakone-Izu.
Prvý výstup je datovaný na rok 663 neznámym mníchom. Ročne na sopku vystúpi približne 200 000 ľudí, z toho asi 30 % cudzincov. Veľa výstupov je realizovaných ešte v noci, kvôli sledovaniu východu Slnka na vrchole. Samotný výstup trvá 3 až 7 hodín, zostup 2 až 5 hodín. Až do epochy Meidži bol ženám zakázaný výstup na horu. Fudži bola tiež sídlom samurajov, blízko súčasného mesta Gotemba mali svoj výcvikový tábor.
Geológia.
Eruptívna história mala niekoľko fáz. Prvá, "Sen-komitake" vytvorila andezitové jadro. Po nej nasledovala fáza "Komitake", tvorená bazaltovými vrstvami, neskôr prekrytá fázou "Old Fudži" (pred 100 000 rokmi). Posledná fáza bola "New Fudži", ktorá vyformovala súčasný vrchol hory a začala pred 10 000 rokmi.
Sopka je v súčasnosti klasifikovaná ako aktívna, ale s veľmi malou pravdepodobnosťou erupcie.

</doc>
<doc id="69123" title="Vuelta a España" url="https://sk.wikipedia.org/wiki?curid=69123">
Vuelta a España

Vuelta a España (doslova „okružná jazda po Španielsku“), často skrátene Vuelta, sú etapové cyklistické preteky profesionálnych cyklistov, ktoré sa konajú koncom augusta až začiatkom septembra v Španielsku. V hodnotení cyklistických pretekov ProTour podľa Medzinárodnej cyklistickej únie (UCI) je Vuelta a España spolu s pretekmi Giro d´Italia zaradený do druhej najvyššej kategórie B.
Slováci na Vuelta l’España.
Ako prvý Slovák v ére samostatnosti štartoval na pretekoch Matej Jurčo (Domina Vacanze) v roku 2005. V roku 2010 obsadill Peter Velits (HTC Highroad) v celkovom hodnotení 2. miesto.
Dejiny.
Zakladateľom Vuelty a España je Juan Pujol, vydavateľ denníka Informaciones, ktorý chcel organizovaním cyklistických pretekov propagovať svoje noviny. Inšpiráciu čerpal z pretekov Tour de France a Giro d´Italia, ktoré takisto vznikli ako propagačná akcia časopisu a novín ("L'Auto" a "La Gazzetta dello Sport").
Prvý ročník Vuelty sa uskutočnil v roku 1935, zúčastnilo sa ho 50 cyklistov, ktorí museli prekonať 3 411 kilometrov v 14. etapách - priemerná dĺžka jednej etapy bola 240 kilometrov. Prvé ročníky sa nekonali s pravidelnou ročnou periodicitou, až od roku 1955 sa Vuelta koná každoročne. Mnoho rokov sa preteky uskutočňovali v jarných mesiacoch, až v 90. rokoch 20. storočia boli preložené na koniec leta a začiatok jesene aby nekolidovali s pretekmi Giro d´Italia.
Vedúci pretekár v celkovom poradí má oblečený "Jersey rojo" (červený dres), čo je španielsky ekvivalent k "žltému dresu" na Tour de France.

</doc>
<doc id="69154" title="Alexandr Michajlovič Ovečkin" url="https://sk.wikipedia.org/wiki?curid=69154">
Alexandr Michajlovič Ovečkin

 
 
 
 
 
 
 
 
 
Alexander Michajlovič Ovečkin (; * 17. september 1985, Moskva, Rusko) je ruský profesionálny hokejista, hrajúci v zámorskej NHL za klub Washington Capitals, kde je kapitánom.
Klubový hokej.
Už v šestnástich rokoch debutoval v ruskej superlige za OHK Dinamo Moskva. V sezóne 2003/04 vyhral ocenenie za najlepšieho ľavého krídelníka ligy a tiež sa stal najmladším najproduktívnejším hráčom v histórii Dinama. V roku 2004 bol prvou voľbou draftu, vybral si ho klub Washington Capitals. V lockoutovej sezóne 2004/05 pôsobil v materskom klube OHK Dinamo Moskva, kde nazbieral 27 bodov (13+14) v 37 zápasoch. Vo svojej nováčikovskej sezóne 2005/06 v NHL, nastúpil v 81 zápasoch (52 gólov, 54 asistencií). V roku 2008 sa upísal Washingtonu na 13 rokov za 124 mil. USD (v prepočte vyše 2,8 miliardy korún). Zmluva mu vyprší po sezóne 2020/21. Počas výluky v zámorskej NHL v sezóne 2012/13 obliekal dres Dinama Moskva.
Reprezentácia.
Reprezentoval Rusko na MS 2004, 2005 (bronz), 2006, 2007 (bronz), 2008 (zlato), MS 2010 (striebro) a taktiež na ZOH 2006 a na ZOH 2010. Nosí dres číslo 8.

</doc>
<doc id="69284" title="CHK Metallurg (Magnitogorsk)" url="https://sk.wikipedia.org/wiki?curid=69284">
CHK Metallurg (Magnitogorsk)

Metallurg Magnitogorsk () je ruský hokejový klub, účastník Východnej konferencie v Kontinentálnej hokejovej lige. V sezónach 2013-14 a 2015-16 získali Gagarinov pohár pre víťaza play-off KHL.
Informácie o klube.
Hokejový klub Metallurg Magnitogorsk bol založený v roku 1955. Najvyššiu ruskú súťaž hrá od sezóny 1992/1993. Magnitogorsk hrá svoje domáce zápasy od roku 2007 v Metallurg Ice Arena, ktorá ma kapacitu 7800 divákov. Medzi najväčšie úspechy klubu patria tri ruské majstrovské tituly, a víťazstvo v Spenglerovom pohári v roku 2005. V Kontinentálnej hokejovej lige hrá klub od jej samotného vzniku, sezóny 2008/2009. Najproduktívnejším hráčom v histórii klubu je Jevgeni Koreškov, ktorý v 458 zápasoch zaznamenal 353 kanadských bodov.

</doc>
<doc id="69329" title="Anton Tkáč" url="https://sk.wikipedia.org/wiki?curid=69329">
Anton Tkáč

 
 
 
 
 
Anton Tkáč (* 30. marec 1951, Lozorno) je bývalý slovenský cyklista, reprezentant Československa v dráhovej cyklistike.
Kariéra.
Najvýraznejšia postava slovenskej dráhovej cyklistiky. V sedemdesiatych rokoch 20. storočia jeden z najlepších svetových šprintérov, vynikal obrovskou silou a výbušnosťou. Budúci olympijský víťaz začínal s atletikou, prvé žiacke náborové preteky vyhral na požičanom bicykli . Dráhovej cyklistike sa začal venovať v oddieli Slovan Bratislava, jeho prvým trénerom bol Igor Stiassny. V roku 1968 v Prostějove získal dva tituly dorasteneckého majstra republiky v šprinte a v pevnom kilometri. Talentovaného mladíka si všimli tréneri reprezentácie Luboš Puklický a Jaromír Žák a v roku 1969 prvýkrát štartoval na majstrovstvách sveta v Brne. V disciplíne 1 km s pevným štartom obsadil ôsme miesto, o rok neskôr v Leicestri získal bronzovú medailu . Na olympijské hry 1972 v Mníchove cestoval po zranení, výsledkom bolo len 13. miesto, zároveň bol členom družstva stíhačov, ktoré sa neprebojovalo z kvalifikácie. Sklamanie z neúspechu a následné vyradenie z reprezentačného tímu spôsobilo, že Anton prestal na niekoľko mesiacov trénovať. Impulzom pre Tkáčov návrat na cyklistický ovál bolo víťazstvo kamaráta a klubového kolegu zo Slovana krasokorčuliara Ondreja Nepelu na MS 1973 v Bratislave. 
Tréner Jaromír Žák ho opäť povolal do reprezentácie, Anton presedlal na šprint. Na MS 1973 skončil ôsmy, o rok neskôr už obliekol dúhový dres majstra sveta, keď vo finále porazil reprezentanta ZSSR Sergeja Kravcova.
Na olympijských hrách 1976 v Montreale zdolal postupne Stanley Smitha z Barbadosu, Kanaďana Gordona Singletona, Trevora Gadda z Veľkej Británie a Dána Nielsa Fredborga. V semifinále vyradil reprezentanta NDR Hansa-Jürgena Geschkeho a 24. júla 1976 nastúpil vo finále proti trojnásobnému olympijskému víťazovi a viacnásobnému majstrovi sveta Francúzovi Danielovi Morelonovi. V dramatickom súboji rozhodol v tretej jazde Tkáč o svojom triumfe, stal sa olympijským víťazom a zároveň majstrom sveta. Tretí raz triumfoval na MS 1978 v Mníchove, keď na ceste za zlatom vyradil v kategórii amatérov postupne trojicu šprintérov NDR Lutza Hesslicha, Christiana Dreschera a vo finále Emanuela Raascha. Kariéru ukončil na OH 1980 v Moskve, do semifinále sa prebojoval cez Austrálčana Henricka Tuckera, v obhajobe olympijského zlata mu však zabránil Francúz Yave Cahard, zverenec Tkáčovho dlhoročného súpera Daniela Morelona. V dueli o bronz neuspel proti domácemu reprezentantovi Sergejovi Kopylovovi.
V rokoch 1976 a 1978 bol zvolený československým športovcom roka.
Po ukončení pretekárskej kariéry pôsobil ako tréner reprezentácie Československa v dráhovej cyklistike. V rokoch 2001 až 2011 bol prezidentom Slovenského zväzu cyklistiky.
Ocenenia.
Zaujímavosť: v ankete "Český cyklista storočia" obsadil 3. miesto

</doc>
<doc id="69337" title="Chajim Weizmann" url="https://sk.wikipedia.org/wiki?curid=69337">
Chajim Weizmann

Dr. Chajim Azriel Weizmann, (* 27. november 1874, Motoľ, Bielorusko – † 9. november 1952, Rechovot, Izrael) bol chemik, sionista a prvý izraelský prezident.
Životopis.
Narodil sa v Bielorusku (vtedy Rusku) ako tretie z pätnástich detí. V detstve získal tradičné židovské náboženské vzdelanie a absolvoval strednú školu v meste Pinsk. V roku 1892 odišiel do Nemecka, kde absolvoval vysokoškolské štúdium chémie v Darmstadte a Berlíne. Tam nadviazal kontakty so skupinou židovských študentov-sionistov z Ruska. Weizmann sa síce nezúčastnil na Prvom sionistickom kongrese, ktorý zorganizoval Theodor Herzl v Bazileji v roku 1897, ale od roku 1898 bol prítomný takmer na každom sionistickom zhromaždení. V roku 1899 získal doktorát z chémie vo Freiburgu. 
V roku 1901 získal prácu v Ženeve, tam aj spoznal medičku Veru Kacmanovú, s ktorou sa v roku 1904 oženil. V tom istom roku dostal prácu na univerzite v anglickom Manchesteri. V roku 1910 dostal britské občianstvo. 
V roku 1915, začiatkom prvej svetovej vojny, zavládla núdza o acetón (propanón, CH3COCH3), ktorý sa používal na výrobu výbušnín. Dovtedy sa acetón získaval z hornín. Chajima Weizmanna britské námorníctvo poverilo úlohou nájsť alternatívny spôsob výroby acetónu. Weizmannovi sa to podarilo za pomoci baktérie, ktorá bola neskôr na jeho počesť pomenovaná "Clostridium acetobutylicum Weizmann".
Na Šiestom sionistickom kongrese v roku 1903 Weizmann tvrdo kritizoval Herzlov plán na založenie židovského štátu v Ugande. Na Ôsmom kongrese v roku 1907 prišiel s myšlienkou tzv. "„syntetického sionizmu“", ktorý by spájal politické aktivity, ako aj osídľovanie územia Palestíny. V tom istom roku ju aj po prvýkrát navštívil.
V roku 1948 sa už starý a chorý Chajim Weizmann stal prvým izraelským prezidentom. V roku 1952 zomrel a na vlastnú žiadosť bol pochovaný na záhrade svojho domu, ktorý stojí v areáli Weizmannovho inštitútu vied. Jeho synovec Ezer Weizmann bol v rokoch 1993-2000 siedmym prezidentom Izraela.

</doc>
<doc id="69351" title="Linka 1 (parížske metro)" url="https://sk.wikipedia.org/wiki?curid=69351">
Linka 1 (parížske metro)

Linka je jedna z liniek Parížskeho metra. Je najstaršia, preto je značená ako jedna z prvých. Vedie pod triedou Champs-Élysées a prepája tak spolu východ a západ mesta, vrátane supermodernej štvrte La Défense. Je označovaná okrovou farbou a ročne prepraví 161,6 miliónov cestujúcich.
Historický vývoj.
Výstavbou tejto linky na prelome 19. a 20. storočia začala história celého parížskeho metra. Jej prvý úsek viedol medzi stanicami Porte de Vincennes a Porte Maillot. Vzhľadom na veľmi primitívne stavebné technológie (linka je položená veľmi plytko – iba niekoľko metrov pod povrchom), nebolo možné kopať pod vodou, teda trasa sledovala parížske ulice, navyše sa vo veľkej miere používalo ešte aj drevo. Linka bola postavená ako hĺbená s bočnými nástupišťami.
Na prvom úseku, otvorenom 19. júla 1900, sa tak po dvoch rokoch stavebných prác nachádzalo celkom 8 stanic. Ale plánovaných ich bolo 18, 10 ďalších bolo otvorených až v auguste a septembri toho istého roku. Sprevádzkovanie bolo načasované aby bol celý systém predaný do používania pred veľkou výstavou. Na novú linku boli nasadené drevené vozne podobné električkám poháňané elektrickým prúdom.
K menším predĺženiam a úpravám došlo ešte pred druhou svetovou vojnou, o ďalších niekoľko desiatok rokov neskôr, v roku 1963, bola linka prebudovaná tak, aby bola umožnená prevádzka vozňov metra na pneumatikách. Zároveň boli rozšírené aj stanice, takže mohli byť nasadené dlhšie vlaky. Posledné predĺženie prebehlo v roku 1992 a to západným smerom pod Grande Arche v štvrti La Défense. V budúcnosti sa ráta s modernizáciou a automatizáciou vozňov metra, bude to však veľmi ťažká úloha, vzhľadom na to, že prvá linka v sieti je najvyťaženejšia a že práce budú prebiehať za prevádzky.

</doc>
<doc id="69359" title="Linka 3 (parížske metro)" url="https://sk.wikipedia.org/wiki?curid=69359">
Linka 3 (parížske metro)

Linka je jedna z liniek Parížskeho metra.
Popis linky.
Linka spája mestá Levallois-Perret a Bagnole s významnými miestami v centre Paríža, vedie západo-východným smerom. Označovaná je hnedo-zelenou farbou. Linka je dlhá a má 25 staníc. Medzistaničné úseky sú relatívne krátke, priemer je . Ročne táto linka prepraví 87 600 000 cestujúcich.
História linky.
Prvý úsek tejto linky bol sprevádzkovaný už 10. októbra roku 1904. Spájal cintorín Père Lachaise a Villiers. Jeho výstavba trvala dlhšie ako sa predpokladalo, hlavne vďaka prekládke rôznych vedení (elektrina, plyn). Už nasledujúci rok bola predĺžená, pre cestujúcich bola otvorená stanica Gambetta. Do prvej svetovej vojny sa trasa rozširovala najmä západným smerom, na východnom boli tiež otvorené niektoré nové úseky, avšak omnoho kratšie. V roku 1967 práve na linke , ako na prvej z celej siete, boli nasadené novšie vozne, dodnes stále používané na väčšine linkách (boli však postupne modernizované). Roku 1971 bol sprevádzkovaný nový úsek do stanice Gallileni, zároveň bola trať v smere Gambetta – Porte des Lillas od linky oddelená a preznačená ako .

</doc>
<doc id="69407" title="Bruce Springsteen" url="https://sk.wikipedia.org/wiki?curid=69407">
Bruce Springsteen

Bruce Frederick Joseph Springsteen (* 23. september 1949, Long Branch, New Jersey, USA), prezývaný "The Boss" je americký spevák-skladateľ, textár a gitarista. Jeho najúspešnejších štúdiových albumov "Born in the U.S.A." a "Born to Run" sa predalo v USA viac ako 65 miliónov kópií a celosvetovo 200 miliónov kópií. Bruce Springsteen získal množstvo ocenení, vrátane 20 cien Grammy, 2 zlatých glóbusov a Oscara. V zozname 500 najlepších albumov všetkých čias, ktorý v roku 2003 vydal časopis "Rolling Stone" má Bruce Springsteen osem zo svojich osemnástich vydaných štúdiových albumov.
Životopis.
Od raného detstva sa chcel presadiť ako rockový hudobník a už ako šestnásťročný hral v kaviarňach newyorskej štvrti Greenwich Village, podobne ako Bob Dylan vo svojich začiatkoch. S Dylanom ho spájal aj John Hammond – šéf spoločnosti Columbia, ktorý v roku 1961 odštartoval Dylanovu kariéru. Aj Springsteen na neho zapôsobil a okamžite s ním podpísal zmluvu na prvý album. Nádejný, folkovo orientovaný debutový album "Greetings from Asbury Park, N.J." bol vydaný v roku 1973, ale úspech sa zatiaľ nedostavil.
Springsteen však naďalej vytrvalo koncertoval po celom východnom pobreží a pre svoj druhý album zostavil stálu sprievodnú skupinu E-Street Band. Koncerty boli veľmi úspešné a tretí album "Born to Run" už sprevádzala mohutná reklamná kampaň. 
V roku 1984, kedy už mal Springsteen prezývku The Boss, vyšiel album "Born in the U.S.A.", ktorý býva označovaný ako jeden z najlepších albumov 80-tych rokov. V roku 1994 zostavil Springsteen album "Greatest Hits", na ktorý pridal okrem piesne „Streets of Philadelphia“ z oscarového filmu "Philadelphia" s Tomom Hanksom, ďalšie štyri nové skladby. V roku 1995 nahral kompletne akustický album "The Ghost of Tom Joad", inšpirovaný knihou Johna Steinbecka, za ktorý získal cenu Grammy v kategórii Best Contemporary Folk Album.

</doc>
<doc id="69414" title="Linka 3bis (parížske metro)" url="https://sk.wikipedia.org/wiki?curid=69414">
Linka 3bis (parížske metro)

Linka je jedna z liniek Parížskeho metra. Je najkratšia a vznikla ako vetva linky , označuje sa tyrkysovou až svetlo modrou farbou. 
Popis linky.
Dnešné stanice, ktoré sa na linke nachádzajú, boli otvorené ako súčasť linky už v roku 1921. O päťdesiat rokov neskôr, roku 1971, bola linka rozvetvená, takže starý úsek Porte des Lillas – Gambetta sa stal jednou z vetví. Aby bola udržaná prehľadnosť v sieti, bola linka odpojená od hlavnej a označená ako . V budúcnosti sa plánuje zjednotenie s neďalekou linkou . Všetky stanice na tejto linke sú položené hlboko pod zemou a prístupné iba pomocou eskalátorov. Dĺžka trasy je a sú tu nasadené trojvozňové súpravy.

</doc>
<doc id="69420" title="List (botanika)" url="https://sk.wikipedia.org/wiki?curid=69420">
List (botanika)

List (lat. "Phylloma") je bočný orgán rastliny. Jeho rast je na rozdiel od stonky a koreňa obmedzený. Obsahuje zelené farbivo chlorofyl, ktoré umožňuje priebeh procesu fotosyntézy. Spolu so stonkou tvorí jednotný celok, označovaný ako výhonok ("frons").
Funkcie.
List okrem toho môže vykonávať aj iné funkcie a vznikajú tak tzv. metamorfózy. Tieto zmeny sú obvykle výsledkom adaptácie rastliny na určité podmienky prostredia, v ktorých je rastlina schopná existovať.
Kategórie listov.
V priebehu vývinu rastliny, vyrastá na stonke niekoľko typov listov s rozličným umiestnením a to:
Anatómia listu.
Pokožka - epidermis.
Pokožka listu je tvorená jednou vrstvou tesne k sebe priliehajúcich buniek, ktoré väčšinou neobsahujú chlorofyl. Na vonkajšej strane listu sa nachádza kutikula a na spodnej sa nachádzajú prieduchy. Prieduchy sa môžu nachádzať aj na vrchnej strane listu ale len u vodných rastlín a niektorých suchozemských. Suchomilné rastliny majú prieduchy ponorené pod úroveň pokožky, vlhkomilné rastliny ich majú nad úrovňou pokožky. Najväčšie prieduchy sa nachádzajú u jednoklíčnolistových rastlín. Na okraji listov sa nachádzajú tzv. hydatódy.
Listový mezofyl.
Listový mezofyl je u väčšiny rastlín rozlíšený na
Mezofyl je u vodných rastlín vyplnení vzduchom a nazýva sa aerenchým. Mezofyl sukulentov (rastliny, ktoré žijú na suchu) tvoria bunky, ktoré uskladňujú vodu.
Žilnatina (venatio) listov.
Súbor cievnych zväzkov prebiehajúcich listom sa nazýva žilnatina listu. Tvoria ju žily. Cievne zväzky prechádzajú zo stonky do listov a majú v súlade s usporiadaním cievnych zväzkov v stonke drevo orientované k vrchnej strane a lyko k spodnej strane listu. Cievne zväzky su často sprevádzané sklerenchymatickými povrazcami, ktoré ich vystužujú. V listoch niektorých druhov rastlín sa nachádza iba jediná žila (väčšina ihličnatých rastlín, vodný mor), čepeľou iných prebieha väčšie množstvo žíl - listová žilnatina, ktorá nielen rozvádza roztoky v liste, ale aj mechanickou oporou jemných pretív jeho čepele.
Morfológia listu - vonkajšia stavba listu.
U väčšiny rastlín je vnútorná stavba listovej čepele iná na vrchnej ako na spodnej strane. List je zvonka rozlíšený na líce a rub tzv bifaciálny list (dorziventrálny) nachádza sa u dvojklíčnolistových rastlín.
Zriedkavejšie sú listy na oboch stranách rovnaké takéto listy sa nazývajú monofaciálne (ekvifaciálne), sú typické pre výslnné, tropické, väčšinou jednoklíčnolistové rastliny napr. tulipán.
Po morfologickej stránke môžeme na liste rozoznať tri základné časti:
Pošva.
Pošva je rozšírená spodná časť listu, ktorá obrastá stonku v mieste, kde sa list pripája ku stonke. Všeobecne je vyvinutá u jednoklíčnolistých, z dvojklíčnolistých, kde je vzácnejšia, vyznačujú sa s ňou najmä iskerníkovité, ružovité a mrkvovité rastliny…
Pošvy tráv bývajú rozšírené v ušká. Časti ušiek bývajú metamorfované na blanitý jazýček.
Stopka (petiolus).
Stopka je zúžená časť listov, ktorá spája čepeľ so stonkou.
Listy, ktoré majú stopku výrazne vyvinutú sa nazývajú stopkaté listy, listy bez stopiek nazývame sediace listy. Ak sú sediace listy na báze čepele srdcovito vykrojené a laloky čepele objímajú stonku nazývame ich listy objímavé a ak stonka listom zdanlivo prerastá hovoríme o prerastených listoch.
Čepeľ (lamina).
Čepeľ je hlavnou časťou listu a preberá asimilačnú a transpiračnú funkciu. U rôznych druhov rastlín býva veľmi rozmanitého tvaru, ale pre určitý druh je tento tvar stály a charakteristický a využíva sa pri opise rastliny, aj keď sa niekedy vplyvom vonkajších podmienok stanovišťa môže zmeniť.
Morfológia rozoznáva veľké množstvo rôznych listových foriem a to ako podľa členenia listovej čepele, tak aj podľa tvaru či celkového obrysu.:
Tvary listovej čepele.
Podľa tvaru čepele rozlišujeme : "list okrúhly, elipsový, vajcovitý, obrátene vajcovitý, predĺžený, kopijovitý, obrátene kopijovitý, klinovitý, kosoštvorcovitý, ihlicovitý, srdcovitý, obličkovitý, šípovitý, vyhnutý, štítovitý".
Listy jednoduché.
Medzi jednoduchými listami rozlišujeme:
Listy zložené.
Majú čepeľ rozdelenú na samostatné navzájom nesúvisiace časti tzv. lístky, ktoré mávajú najčastejšie krátku stopôčku ako napr. agát. U niektorých druhov rastlín býva rozdelená aj čepielka lístkov na jednotlivé lístočky a vytvárajú tak tzv. viacnásobné zložené listy.
Hospodársky význam listu.
Listy rastlín majú význam najmä ako krmivá a zelenina bohatá na vitamíny a stopové prvky, napr. trávy, bôbovité a iné krmoviny, kapusta, šalát, špenát, cibuľa, rebarbora. Listy mnohých rastlín poskytujú korenie ako napr. „bôbkový list“, vavrín, tymian, majorán. Iné zas poskytujú liečivá napr. náprstník, mäta, durman, čierne ríbezle, pŕhľava. Niektoré z nich sa upravujú na čaj alebo tabak.

</doc>
<doc id="69567" title="Delfín skákavý" url="https://sk.wikipedia.org/wiki?curid=69567">
Delfín skákavý

Delfín skákavý (lat. "Tursiops truncatus") je morský cicavec z čeľade delfínovité "(Delphinidae)."
Výskyt.
Delfín skákavý je rozšírený podobne ako jeho príbuzný delfín obyčajný vo všetkých moriach teplého a mierneho pásu západnej a východnej pologule. Možno sa s ním stretnúť v Stredozemnom aj Čiernom mori. Na severe tiahne až k brehom Škandinávie a Grónska, na juhu zasahuje až k juhoamerickému, austrálskemu a novozélandskému pobrežiu.
V skutočnosti pravdepodobne jestvujú 2 druhy: "Tursiops truncatus", rozšírený celosvetovo, a menší "Tursiops aduncus", ktorého výskyt sa obmedzuje na pobrežné vody Indie a západného Pacifiku. Je možné, že existujú aj ďalšie druhy, vzhľadom na veľkú variabilitu oblastí a habitatov.
Opis a spôsob života.
Jedince vyskytujúce sa v pobrežných vodách tropických oblastí merajú v priemere 2 metre a majú relatívne veľké prsné plutvy, chrbtovú aj chvostovú plutvu. V otvorených a chladnejších oceánoch a moriach má proporciálne menšie telové výbežky a je takmer dvakrát dlhší. Hmotnosť dospelých jedincov je 200 – , len vzácne sa môžu vyskytnúť exempláre vážiace cez . V závislosti od oblasti výskytu sa líši aj ich psychológia. To zahŕňa aj sociálne skupiny, lovecké metódy, skoky, premety a zvukové prejavy. Svoje rodové meno dostal podľa typického vyskakovania nad hladinu. Dokáže elegantným spôsobom vyskočiť do výšky 3 – 4 metrov, pričom dĺžka skoku býva až 10 metrov. Vo vode môže vyvinúť rýchlosť 35 – /h. Všeobecné sfarbenie druhu je tmavosivý alebo čierny chrbát a svetlejšie brucho. Indivíduá sa líšia odtieňom a vzorovaním. Delfín skákavý vďačí za svoj celosvetový výskyt (okrem polárnych oblastí) svojej všestrannej prispôsobivosti. Živí sa rozličnými rybami, mäkkýšmi, hlavonožcami a kôrovcami ktoré chytá pomocou zubov v krátkom a robustnom zobci. Má 18 – 27 párov malých kolíkovitých zubov v oboch čeľustiach.

</doc>
<doc id="69572" title="Hlístovce" url="https://sk.wikipedia.org/wiki?curid=69572">
Hlístovce

Hlístovce (iné názvy: hlísty v širšom zmysle, staršie: škrkavky v širšom zmysle, mimo taxonómie: nematódy, zriedkavo [bohemizmus]: "hlístice"; lat. "Nematoda, Nematodes, Nemates, Nemata") sú taxón zvliekavcov, obyčajne presnejšie hodnotený ako kmeň či trieda, menej často ako rad; o rôznych spôsoboch zaradenia hlístovcov v systéme pozri v kapitole Systematika. 
Sú to červovité živočíchy s úplne redukovaným obrvením.
Anatómia.
Telo je kryté trojvrstvovou kutikulou (stredná vrstva môže byť sčasti potlačená), v kutikule dominujú bielkoviny chemicky blízke kolagénu. Pod kutikulou je epidermis (pokožka), ktorý môže byť: 
Nasleduje kožnosvalový vak, ktorý je menej kompaktný, tvorený longitudálnou (pozdĺžnou) hladkou svalovinou. Dýchacia i obehová sústava chýbajú (pokiaľ pseudocoel, v ktorom voľne prúdi hemolymfa, nepovažujeme za obehovú sústavu). Parazity dýchajú anaeróbne, rozkladom cukrov.
Tráviaca sústava.
Tráviaca sústava je rúrkovitá. Terminálne ústa majú 3 alebo 6 pier. V ústnej dutine sú často rôzne kutikulárne útvary – tŕne, zúbky a pod. Nasleduje svalnatý hltan (pharynx) s trojbokým prierezom, ktorý má na konci často rozšíreninu (tzv. bulbus). Nasleduje rúrkovité endodermálne črevo a anus, obyčajne so subterminálnou polohou.
Nervová sústava.
Nervová sústava je pásového typu. Receptory sú málo vyvinuté, v prednej časti tela môžu byť zmyslové papily a tŕniky, vzácne sa vyskytujú jamkové oči.
Vylučovanie.
U mnohých druhov nachádzame na brušnej strane vačkovitú exkréčnu dutinku. Parazity majú často aj systém kanálikov v bočných lištách; sú spojené trubicovitou spojkou, takže majú tvar písmena H. Pred prepojením ústia spoločným vývodom von. Oba exkréčne systémy sú jednobunkové a ich funkcia nie je ešte presne známa. Kratochvíl (1973) ich považuje za modifikované protonefrídie.
Dýchacia sústava.
Sústava chýba, ale ektoparazity dýchajú celým povrchom tela a endoparazity majú anaeróbne dýchanie.
Rozmnožovanie a vývin.
Sú gonochoristy s častým pohlavným dimorfizmom. Oplodnenie je vnútorné, samce majú prídavné kopulačné orgány: kutikulárne tŕne (spikuly) alebo „kopulačnú plachtičku“ (bursa copulatrix), ktorá je kutikulárnou duplikatúrou. Spermie majú hlavičku a chvostík s veľkou mitochondriou, no u niektorých druhov sa pohybujú améboidným spôsobom. Brázdenie vajíčok je extrémne determinované – už juvenilné štádiá majú definitívny počet buniek (eutélia), dospelé hlístovce teda dorastajú iba zväčšovaním buniek. Preto je ich regeneračná schopnosť nepatrná. I keď juvenilné štádiá bývajú niekedy označované ako „cenogenetické larvy“, ich vývin je v podstate priamy. Juvenilné štádiá sa v priebehu vývinu 3 až 5-krát zvliekajú z kutikuly (podobne ako článkonožce), podobajú sa od začiatku na dospelé, len majú inak utvárané niektoré orgány alebo žijú v inom substráte
Diverzita.
Poznáme asi 42 000 druhov hlístovcov, je to teda tretí najpočetnejší kmeň živočíšnej ríše po článkonožcoch a mäkkýšoch. 
Systematika.
Zaradenie v systéme.
Hlístovce sa tradične spravidla zaraďovali do okrúhlovcov (Nemathelminthes, príp. Aschelminthes)
alebo do taxónu Pseudocoelomata, pričom okrúhlovce a Pseudocoelomata je u niektorých autorov jeden a ten istý taxón. O zaradení okrúhlovcov v systéme živočíchov pozri článok okrúhlovce.
Alternatívne sa hlístovce zaraďovali bez medzistupňov:
Okolo roku 2000 sa v niektorých slovenských zdrojoch (napr. V. Franc 2005) hlístovce zaraďovali pod zvliekavce (Ecdysozoa), ktoré sa zaraďovali pod špirálovce (Spiralia), ktoré sa zaraďovali pod prvoústovce. 
V súčasnosti sa hlístovce obyčajne zaraďujú do zvliekavcov, ktoré však (na rozdiel od vyššie spomínaných slovenských systémov okolo r. 2000) nepatria pod špirálovce, ale patria priamo pod prvoústovce. V rámci zvliekavcov hlístovce spravidla presnejšie patria do taxónu Cycloneuralia a v rámci neho do taxónu Nematoida .
Vnútorná systematika.
"Vysvetlivky: Znak / oddeľuje úplné synonymá. A, B, C...označujú rôzne významy toho istého názvu."
Tradičná systematika (do zač. 21. stor.).
Systematika tohto kmeňa bola vždy problematická. Napríklad v 2. polovici 20. stor. bol kmeň obyčajne rozdeľovaný do dvoch tried: prevažne (alebo aspoň v juvenilných štádiách) voľne žijúce "Adenophorea" a parazitické "Secernentea". Toto rozdelenie však nikdy nebolo nesporné. Presnejšie vyzeral systém takto:
kmeň hlístovce (Nematoda):
Poznámky: 
Súčasná systematika.
kmeň hlístovce (Nematoda):

</doc>
<doc id="69617" title="Sidney Crosby" url="https://sk.wikipedia.org/wiki?curid=69617">
Sidney Crosby

Sidney Crosby, ONS (* 7. august 1987, Halifax, Kanada) je kanadský hokejový útočník, ktorý hrá v National Hockey League (NHL). Crosby bol draftovaný celkovo prvý klubom Pittsburgh Penguins z Quebec Major Junior Hockey League (QMJHL). Počas jeho dvoch rokov major junior kariére s Rimouski Océanic, sa zaslúžil o ocenenie CHL Player of the Year a viedol jeho klub na Memorial Cupe 2005. Prezývaný „Next One“ bol jedným z najuznávanejších v drafte v histórií hokeja
Klubový hokej.
Svoj prvý zápas v NHL odohral 5. októbra 2005 proti New Jersey Devils. Penguins prehrali 1 – 5 a Crosby si pripísal jednu asistenciu na gól Marka Recchiho.
Počas začiatkoch svojej kariéry v NHL mal možnosť nastupovať po boku legendy Maria Lemieux. Nanešťastie musel ale Lemieux ukončiť svoju kariéru kvôli nepravidelnému rytmu srdca. 16. decembra 2006 vymenoval tréner Michel Therien Crosbyho ako alternatívneho kapitána tímu. Tento ťah vnímali viacerí odborníci vrátane Dona Cherryho kriticky, tvrdili, že Crosby si túto pozíciu zatiaľ nezaslúži.
Vo svojej nováčikovskej sezóne 2005/06 zaznamenal 39 gólov a 63 asistencií a potvrdil tak povesť „zázračného dieťaťa“. Ziskom 102 vytvoril aj rekord pre najviac bodov pre nováčika v klube Penguins. Crosby sa stal najmladším hráčom histórie, ktorému sa podarilo prekonať hranicu 100 bodov a zároveň len siedmym nováčikom, ktorému sa to podarilo. 
Spolu skončil Crosby šiesty v tabuľke strelcov a siedmy v počte asistencií. Z kanadských hráčov boli vyššie iba Dany Heatley a Joe Thornton. Spolu s Alexandrom Ovečkinom mali výbornú nováčikovskú sezónu, Calder Trophy pre najlepšieho nováčika NHL nakoniec získal Ovečkin. V roku 2009 ako najmladší kapitán v histórii doviedol svoj tým k víťazstvu v Stanley Cupu. V sezóne 2015/2016 získal svoj druhý Stanley Cup, stal sa nejužiitočnejším hráčom play-off a o rok titul znovu získal.
Detstvo a dospievanie.
Crosby sa narodil v Grace Maternity Hospital v Halifax, Nové Škótsko, 7. augusta 1987 Troyovi a Trine Crosby. Crosbyho číslo na drese (#87) a 2007 kontrakt (8, miliónov dolárov ročne) odráža sa to aj na jeho dátume narodenia (7/8/87). Crosby vyrastal neďaleko Cole Harbour, s mladšou sestrou Taylor. Jeho otec bol brankár, ktorý hral za Verdun Junior Canadiens v Quebec Major Junior Hockey League (QMJHL). Troy hral na Memorial Cup v 1985 a bol draftovaný z 240-teho miesta Montreal Canadiens v 1984, ale niekedy nehral v NHL. Dospievaním Sidney obdivoval Steva Yzermana a ako aj jeho otec, bol fanúšikom Kanady.
Crosby začal hrať hokej sám od seba v jeho suteréne. Ako dvojročný strieľal opakovane puky do sušičky bielizne a korčuľovať začal od troch rokov.
Od 12 – 15 roku života, Crosby sa zúčastnil Astral Drive Junior High School. Bol výborným študentom a podľa predsedu "úžasným vzor, ktorý bol naozaj láskavý k študentom v učení centra a k deťom so špeciálnymi potrebami." Keď mal 15, Sidney sa prepísal k Shattuck-Saint Mary's v Farigault, Minnesota, kde hral s jeho školským hokejovým programom. Zatiaľ čo hral pre Rimouski Océanic v QMJHL, Crosby navštevoval a promoval roku 2005 v Harrison Trimble High School v Moncton, New Brunswick.
Reprezentácia.
Len čo bolo jasné, že jeho klub nepostúpi do play-off, prisľúbil reprezentačnému trénerovi Marcovi Habscheidovi účasť na Majstrovstvách sveta v lotyšskej Rige, kde bol podľa očakávania najväčšou hviezdou svojho mužstva, zaznamenal v 9 zápasoch 16 bodov za 8 gólov a 8 asistencií. Na drese nosil číslo 87. Crosbymu sa podarilo získať najcennejší kov na olympiáde vo Vancouveri, pričom strelil víťazný gól v predĺžení vo finálovom zápase Kanady proti USA. Na ZOH 2014 získal tiež zlatú olympijskú medailu. To bol už kapitán Kanadskej reprezentácie. Po zisku zlatej medaily z Majstrovstiev sveta v roku 2015 v Prahe sa stal členom prestížneho Triple Gold Clubu. V roku 2016 doviedol tím Kanady ako osvedčený kapitán a súčasne najužitočnejší hráč turnaja k víťazstvu vo Svetovom pohári v Toronte.

</doc>
<doc id="69853" title="Linka 11 (parížske metro)" url="https://sk.wikipedia.org/wiki?curid=69853">
Linka 11 (parížske metro)

Linka je jedna z liniek Parížskeho metra. Označuje sa vždy tmavohnedou farbou. Na úseku dlhom je 13 staníc. Ročne prepraví 45,1 miliónov cestujúcích.
Charakter linky.
Linka spája jeden z hlavných prestupných bodov v meste – Châtelet – so severnou časťou mesta; druhá konečná stanica nesie názov Mairie des Lilas a nachádza sa v štvrti Les Lilas. Okrem liniek a je najkratšia v celom systéme. Nebola totiž, na rozdiel od ostatných liniek metra zahrnutá v plánoch z 19. storočia. Vznikla v 30. rokoch 20. storočia ako náhrada za lanovku v Belleville a zároveň tiež ako modernizácia tohto dopravného smeru. Jej výstavba bola odhlasovaná už v roku 1922, pre verejnosť bola otvorená v roku 1935. Od roku 1956 na nej premávajú vlaky s s pneumatikami. V súčasnosti sa predlžuje zo stanice Mairie des Lilas východným smerom do mesta Rosny-sous-Bois. Nový úsek bude mať dĺžku .
Stanice.
Châtelet ⇒ Hôtel de Ville ⇒ Rambuteau ⇒ Arts et Métiers ⇒ République ⇒ Goncourt ⇒ Belleville ⇒ Pyrénées ⇒ Jourdain ⇒ Place des Fêtes ⇒ Télégraphe ⇒ Porte des Lilas ⇒ Mairie des Lilas

</doc>
<doc id="69860" title="Linka 14 (parížske metro)" url="https://sk.wikipedia.org/wiki?curid=69860">
Linka 14 (parížske metro)

Linka je jedna z liniek Parížskeho metra. Je najnovšia, preto má najvyššie číslo a zároveň tiež jedna z najkratších. Spája zhruba centrum mesta s Latinskou štvrťou, vedie aj pod riekou Seinou, a je označená tmavofialovou farbou. Prevádzka vlakov je plne automatizovaná.
Historický vývoj.
Linka existovala už v prvej polovici 20. storočia, ale bola na inom mieste. V roku 1930 sa zlúčila s linkou na novú linku , dnes jednu z najdlhších liniek spájajúcu sever a juh mesta. Súčasná linka vznikla až v 90. rokoch, s prvými stavebnými prácami sa začalo roku 1989, medzi rokmi 1993 a 1995 sa razili tunely. Prvý jej úsek medzi dopravným uzlom "Madeleine" a "Bibliothèque François Mitterrand" bol slavnostne otvorený 15. októbra 1998. Išlo o mimoriadnu udalosť, pretože po prvýkrát bolo sprevádzkované automatické metro v takom rozsahu. Od 16. decembra 2003 je trasa predĺžená tiež severným smerom, do stanice Saint-Lazare a 15. júna 2007 bolo otvorene južné predĺženie do stanice "Olympiades".
V roku 2017 sa začala výstavba predĺženia trate po stanicu Mairie de Saint-Ouen. Dĺžka nového úseku - 5,8 km a má 4 stanice. Nové stanice, okrem Porte de Clichy boli otvorene 14. decembra 2020.
Charakter linky.
Linka je oproti ostatným v celej sieti veľmi odlišná. Koľajisko je od nástupiska oddelené bezpečnostnými stenami, aby nehrozil pád cestujúceho a prípadné jeho ohrozenie. Sedem staníc je prestupných, jedna nie. Prestupy sú riešené prepojením jednotlivých nástupísk, ležiacich nad sebou, tunelmi pre peších. Linka je dlhá a priemerná vzdialenosť medzi stanicami je . Ročne štrnástu linku využije 64 100 000 cestujúcich.

</doc>
<doc id="69861" title="Gregor Mendel" url="https://sk.wikipedia.org/wiki?curid=69861">
Gregor Mendel

Gregor Johann Mendel (* 20. júl 1822, Hynčice – † 6. január 1884, Brno) bol sliezsky prírodovedec a biológ nemeckej národnosti pôsobiaci na Morave ako opát augustiniánskeho kláštora v Brne, zakladateľ genetiky.
Životopis.
Narodil sa v Hynčiciach ( v rakúskom Sliezsku, dnes súčasť obce Vražné v okrese Nový Jičín v Česku) v roľníckej rodine. Mendel žil v dvojjazyčnom prostredí a rovnako ako nemecky hovoril plynule aj po česky. Zvyčajne je uvádzaný ako príslušník rakúskej (resp. dobovo nemeckej) národnosti. Ako 21-ročný vstúpil do augustiniánskeho kláštora v Brne a ako mních dostal meno Gregor. V roku 1868 bol zvolený za opáta jeho kláštora a preláta. Zomrel po vážnej chorobe 6. januára 1884. Pochovaný je na brnianskom Ústrednom cintoríne v hrobke augustiniánov. Rekviem v kostole vtedy dirigoval mladý český hudobný skladateľ Leoš Janáček.
Mendel si pri rastlinách priekopnícky všímal jednotlivé znaky. Delil ich do párov, z ktorých sa v potomstve vyskytne vždy buď ten, alebo onen (princíp komplementarity). Sformuloval tri po ňom nazvané zákony dedičnosti. V nich naplno rozvinul pojmy ako dominantný a recesívny znak, faktory dedičnosti (gény) a ich alternatívne formy (alely). Preukázal, že rôzne znaky sa dedia nezávisle v konkrétnych číselných pomeroch.
Mendelovi súčasníci spomedzi biológov jeho prácu ignorovali aj preto, že používal matematickú teóriu pravdepodobnosti, o ktorej nemali potuchy. Mendel si však veril. Odrážajú to slová na jeho pomníku: „Môj čas príde". Satisfakciu mu posmrtne v roku 1900 poskytli poprední biológovia – Carl Correns v Nemecku, Hugo de Vries v Holandsku a Erich von Tschermak-Seysenegg v Rakúsku. Jeho zákony dedičnosti potvrdili, prijali a ukázali, že platia pre rastliny aj pre živočíchy.
Pri výskumoch ho údajne sčasti motivovalo úsilie nájsť argumenty proti vtedy uverejnenej teórii evolúcie Charlesa Darwina (otvorenú diskusiu o evolúcii v rámci rímskokatolíckej cirkvi pripustil až pápež Pius XII. v roku 1951). Sám sa o evolúciu veľmi zaujímal, najmä o skoršie názory francúzskeho prírodovedca J. B. de Lamarcka, hoci zotrval pri teologickom pohľade na svet. Vzdelaní augustiniánski mnísi z jeho kláštora však názory Darwina a prvých evolucionistov darwinovskej školy kompetentne poznali a ich diela mali v knižnici.
Položil základy genetiky ako vednej disciplíny. Skúmal zákonitosti, spôsob a pravidlá dedenia jednotlivých znakov u organizmov, pri krížení hybridov (najmä hrachu "Pisum sativum"). Z kvantitatívneho hľadiska a na základe matematických a štatistických vyhodnotení pomerov u hybridov, ktoré získal v jednotlivých dcérskych generáciách, sa mu podarilo objaviť všeobecne platné pravidlá. Mendel krížil rastliny tak, že štetcom prenášal peľ na bliznu materského organizmu, z ktorého odstránil tyčinky, aby nenastalo samoopelenie. Aby ani hmyz dodatočne neopelil rastlinu, obalil kvet papierom alebo gázou. Pri svojich pokusoch používal dve dedičnosti: dedičnosť s úplnou dominanciou (dominantný gén úplne prevláda nad recesívnym génom) a dedičnosť s neúplnou dominanciou (dominantný gén úplne nepotlačí recesívny gén, a preto sa naraz objaví nový znak ako výsledok zmiešania obidvoch génov).
Mendelove zákony.
Pokusy, ktoré vykonal Mendel s hrachom, a matematicko-štatistické vyhodnotenie výsledkov ho priviedli k niektorým zákonitostiam, ktoré sa v genetike označujú ako Mendelove zákony dedičnosti:
Monohybridizmus.
Keď Mendel krížil hrach s guľatými semenami s odrodami s hranatými semenami, v generácii F1 (prvá dcérska generácia) boli všetky jedince rovnaké. Keď skrížil príslušníkov generácie F1, dostal v generácii F2 (druhá dcérska generácia) väčšiu časť guľatých a menšiu časť hranatých semien. Pri veľkom počte krížencov zistil, že ich pomer bol 3:1.
Mendel ako meteorológ.
Od roku 1862 až do svojej choroby robil Mendel veľmi kvalitné každodenné pozorovania pre Meteorologický ústav vo Viedni. Z trinástich Mendelových publikácií sa deväť týka meteorológie. Jeho meno nesie aj prvá česká stanica na
Antarktíde. Okrem toho, že založil genetiku a definoval Mendelove zákony dedičnosti, svojimi prácami spoluzaložil ďalší vedný odbor – bioštatistiku.
Dielo.
"Versuche über Pflanzenhybriden", 1866.

</doc>
<doc id="69968" title="Národný park Malá Fatra" url="https://sk.wikipedia.org/wiki?curid=69968">
Národný park Malá Fatra

Národný park Malá Fatra je národný park, ktorý sa nachádza na severe Slovenska v Krivánskej Malej Fatre, severnej časti pohoria Malá Fatra.
Pestré geologické zloženie a značná relatívna výška pohoria podmieňujú existenciu bohatstva rastlinnej a živočíšnej ríše i pestrosť foriem reliéfu. Najvyšším vrcholom je Veľký Kriváň Výrazným vrcholom je Veľký Rozsutec, ktorý sa nachádza aj v logu národného parku.
Asi 83% územia zaberajú lesy, prevažne zmiešané s prevahou listnatých drevín, najmä buka. 
Geologické podložie, členitý reliéf a veľké rozpätie nadmorských výšok podmienili pestrosť rastlinstva. V území bolo doteraz zistených viac ako 900 druhov vyšších rastlín. Z toho je 22 druhov západokarpatských endemitov, 14 karpatských endemitov, 15 karpatských subendemitov a 1 vlastný endemit Malej Fatry, jarabina Margittaiho.
Vznik Národného parku Malá Fatra.
Malá Fatra zažila v šesťdesiatych rokoch 20. storočia prudký nárast civilizačných vplyvov. Preto bola 3. januára 1967 vyhlásené za chránenú krajinnú oblasť. 1. apríla 1968 bol ako prvým vedúcim v histórii CHKO poverený Pg. Pavel Janáčik. 1. apríla 1988 bola CHKO Malá Fatra kategorizovaná ako Národný park Malá Fatra. Sídlo Správy Národného parku Malá Fatra je vo Varíne.
Maloplošné chránené územia.
V správe Národného parku sa nachádzajú tieto maloplošné chránené územia.

</doc>
<doc id="70081" title="Karlova univerzita" url="https://sk.wikipedia.org/wiki?curid=70081">
Karlova univerzita

Karlova univerzita (, skratka UK) je najstaršia univerzita v strednej Európe a popredná česká vysoká škola. V súčasnosti sa skladá zo 17 fakúlt, väčšina ktorých sídli v Prahe, dve fakulty v Hradci Králové a jedna v Plzni, ďalej z štyroch vysokoškolských ústavov, piatich ďalších pracovísk a piatich celouniverzitných účelových zariadení.
Založenie.
Presný deň založenia univerzity je predmetom sporov, čo sa odvíja od otázky, ktorý z dvoch komplementárnych právnych aktov je primárny z hľadiska jej formálnej existencie. Drvivá väčšina literatúry už od Ottovho slovníka naučného uvádza 7. apríl 1348 ako deň založenia. Menšinový názor však obhajuje 26. január 1347 s touto argumentáciou:
V spore o investitúru získala rímskokatolícka cirkev nezávislosť na štáte. Štát naplno rešpektoval autonómiu Cirkvi, vrátane oprávnenia zakladať vlastné právnické osoby, napr. cirkevné rády. Na potvrdenie svetských imunít cirkevných právnických osôb však bolo zvyčajne nevyhnutné i rozhodnutie svetskej moci. Tak aj pražská univerzita bola ako každá cirkevná korporácia založená rozhodnutím Cirkvi, konkrétne bullou pápeža Klementa VI. vydanou v Avignone 26. januára 1347. Po vzniku univerzity potvrdila exempciu zo svetskej moci listina rímskeho a českého kráľa Karola IV. zo 7. apríla 1348.
Univerzita bola založená ako úplná, t. j. vtedy so všetkými štyrmi fakultami – prípravnou fakultou slobodných umení (dnešnou filozofickou) a pokračovacími fakultami: právnickou, lekárskou a teologickou.
Akademická obec univerzity bola rozdelená na štyri tzv. univerzitné národy: český, bavorský, saský a poľský. V roku 1403 bolo na univerzite zakázané šíriť učenie Johna Wyclifa, ktoré získavalo stále väčšiu popularitu. V roku 1409 upravil kráľ Václav IV. Kutnohorským dekrétom rozhodovacie právomoci v prospech českého národa, čo viedlo k odchodu niektorých profesorov a študentov na univerzitu v Lipsku.
Názov.
Pražská univerzita pôvodne žiadny názov nemala. Čoskoro sa však vžil názov "Univerzita Karlova" (Universitas Carolina). Po (nútenom) spojení Karolina a Klementina bola univerzita roku 1654 premenovaná na "Univerzitu Karlo-Ferdinandovu" (Universitas Carolo-Ferdinandea). V roku 1882 sa zákonom č. 24/1882 r. z. rozdelila na dve časti. Jedna sa nazývala „Česká univerzita Karlo-Ferdinandova“ a druhá „Nemecká univerzita Karlo-Ferdinandova“.
Zákon č. 135/1920 Zb. z. a n., o pomere pražských univerzít, sa potom v § 1 al. 2 stanovilo: „Mená oboch pražských univerzít, ustanovené zákonom zo dňa 28. februára 1882, č. 24 r. z.: „Česká univerzita Karlo-Ferdinandova“ a „Nemecká univerzita Karlo-Ferdinandova“ sa rušia. Českej univerzite vracia sa meno „Univerzita Karlova“. O názve nemeckej univerzity rozhodne sa zvláštnym zákonom.“ Tak sa potom aj stalo – nemecká univerzita sa až do roku 1945 nazývala "Deutsche Universität zu Prag" (zanikla na základe zákona č. 122/1945 Zb.)
Podľa zákona č. 172/1990 Zb. sa univerzita od roku 1990 nazýva „Univerzita Karlova v Praze“; zákon č. 111/1998 Sb. toto meno potvrdil.
Dnešný stav.
UK pripravuje odborníkov pre širokú oblasť humanitných vied, prírodných vied a vied o umení, ďalej teológov, fyzikov a matematikov, právnikov, diplomatov, lekárov, farmaceutov, filológov, tlmočníkov a prekladateľov, knihovníkov, žurnalistov, učiteľov a i. špecialistov a pracovníkov.
Univerzita mala v roku 2012 okolo 53 000 študentov (z toho cca 8 000 doktorandov) študujúcich v približne 300 študijných programoch, ktoré zastrešovali dovedna 642 odborov. Počet študentov Karlovej univerzity predstavuje približne šestinu všetkých vysokoškolských študentov v Česku. Študenti-cudzinci predstavovali v roku 2011 asi 18 % študujúcich UK. Študentov so občianstvom Slovenskej republiky bolo 7 % (t. j. približne 3 700). Akademických pracovníkov mala univerzita v roku 2012 takmer 4 500.
Finančné výnosy univerzity v roku 2011 dosahovali čiastku 8,4 miliardy českých korún.
Svojej akademickej obci univerzita tiež poskytuje viacero podporných služieb (ubytovanie, stravovanie, knižnice, vydavateľstvo, IT).

</doc>
<doc id="70131" title="Coelurosauria" url="https://sk.wikipedia.org/wiki?curid=70131">
Coelurosauria

Coelurosauria je skupina vtákovitých dravých dinosaurov, ktoré už od primitívnych foriem dokázateľne disponovali tzv. protoperím, čo je primitívne perie podobné srsti.
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z Coelurosauria vyňaté vtáky (tvoria samostatnú triedu blanovcov). 
Systematika.
Coelurosauria patrí do veľkej skupiny dravých dinosaurov, Theropoda, v rámci ktorej spolu so skupinou Carnosauria vytvára podskupinu Tetanurae. Samotná Coelurosauria pozostáva s niekoľkých primitívnych skupín (Ornitholestidae, Compsognathidae, Tyrannosauroidea) a dvoch hlavných podskupín – Arctometatarsalia a Maniraptora. 
Primitívne celurosaury.
Primitívne formy Coelurosauria predstavovali zvyčajne malé a menšie dravce s dlhými chvostami a pomerne malými hlavami. Rozoznávame tri podskupiny:
Ornitholestidae (stredná až vrchná jura) boli menšie vtákovité celurosaury s dvoma typmi zubov. Patrí sem napríklad Ornitholestes. 
Compsognathidae (vrchná jura až spodná krieda) boli svojho času pomerne hojné, malé vtákovité dravé dinosaury s výrazne dlhými chvostami a jemnými prednými končatinami. Z viacerých známych rodov treba spomenúť aspoň rody Compsognathus a Sinosauropteryx.
Tyrannosauroidea je skupina zahŕňajúca čeľaď Tyrannosauridae a primitívnejšie druhy, ktoré jej z vývojového hľadiska predchádzali a ktoré zároveň pripomínali zástupcov Coompsognathidae a Ornitholestidae až na sklon k zakrpateniu tretieho prstu predných končatín. V rámci Tyrannosauridae už vidíme charakteristické znaky tyranosaurov – išlo o zvyčajne veľmi rýchle dravce s veľkými pevnými hlavami, silnými zubami (uspôsobenými na lámanie kostí), mocným žuvacím svalstvom, krátkym trupom a chvostom a najmä krátkymi dvojprstými prednými končatinami. Tyrannosauridae boli počas celej vrchnej kriedy dominantnými veľkými dravcami severnej pologule. Najznámejší zástupca je Tyrannosaurus.
Arctometatarsalia.
Arctometatarsalia je skupina pozostávajúca z kriedových teropodov s malými hlavami a tendenciou k strácaniu zubov. Delí sa na Ornithomimosauria a Alverezsauridae. 
Ornithomimosauria.
Ornithomimosauria je skupina teropodov, ktorej zástupcovia boli úspešní najmä koncom kriedy. Tieto dinosaury sú niekedy zvaní „pštrosie dinosaury“. Výzorom totiž pripomínali pštrosy - mávali dlhé krky, malé bezzubé hlavy s rohovinovým zobákom a behavé zadné končatiny. Ornitomimosaury boli všežravé a bylinožravé. Je ironické, že ich primitívny zástupca – Pelecanimimus – mal najviac zubov zo všetkých teropodov. Vyspelé ornitomimosaury (Ornithomimidae), ako napríklad Gallimimus a Struthiomimus, sa na seba až zarážajúco podobali, pričom ich rozoznávanie je založené na niekoľkých anatomických detailoch a proporciách nôh.
Alvarezsauridae.
Alvarezsauridae boli, podobne ako Ornithomimosauria, dlhonohé teropody stavané na rýchlosť, vyskytujúce sa počas obdobia kriedy. Na rozdiel od pštrosích dinosaurov však alvarezsauridy nemali dlhé krky, kým ich predné končatiny boli silne skrátené, len s jedným, zato však silným prstom, čo dobre vidieť napr. na rode Mononykus.
Vývojové vzťahy Alvarezsauridae s inými skupinami celurosaurov sú problematické. Táto čeľaď bola dokonca dlhú dobu radená medzi vtáky.
Maniraptora.
Maniraptora je skupina veľmi vtákovitých dinosaurov, ktorých prvotní zástupcovia (napríklad Pedopenna) zrejme žili na stromoch. Delí sa na Enigmosauria, Deinonychosauria a Avialae (vtáky).

</doc>
<doc id="70248" title="Ľvov" url="https://sk.wikipedia.org/wiki?curid=70248">
Ľvov

Ľvov (; ; ; ; ) je najväčšie mesto západnej Ukrajiny, kultúrne, ekonomické a správne stredisko Ľvovskej oblasti. Leží pri hraniciach s Poľskom (cca 65 km). Od novembra roku 1918 do septembra roku 1939 patrilo do Poľska. Historické centrum mesta patrí do Svetového dedičstva UNESCO.
História.
Mesto Ľvov založilo v roku 1250 knieža Daniel Romanovič (Haličský), ktorý ho nazval podľa svojho syna Leva. V roku 1349 ho dobyli poľské vojská kráľa Kazimíra III. Veľkého a odvtedy sa mesto stalo jedným zo stredísk poľskej kultúry a vzdelanosti. Postupne v ňom prevládli obyvatelia poľského pôvodu a rímskokatolíckeho náboženstva. Usádzali sa tu aj Nemci a Židia. V roku 1649 a 1655/1656 ho obliehali ukrajinskí kozáci Bohdana Chmeľnyckého a dvakrát ho obliehali aj švédske vojská (1656, 1704). V roku 1772 sa po prvom delení Poľska stalo súčasťou habsburskej monarchie (Rakúska). V rámci Rakúska mala Halič určitú formu autonómie a stala sa centrom poľského a ukrajinského národného života a kultúry. Práve v tomto čase sa obyvatelia Haliče kultúrne vzdialili od svojich ukrajinských pravoslávnych bratov, ktorí žili v Ruskom impériu. V rokoch prvej svetovej vojny bolo mesto krátko obsadené ruskou cárskou armádou a neskôr boľševickou armádou. Po porážke Rakúska a boľševického Ruska 1. novembra 1918 Ľvov sa stal hlavným mestom Západoukrajinskej ľudovej republiky. Potom – súčasťou obnoveného Poľského štátu (1919 – 1939), stalo sa tretím najväčším mestom Poľska. V rokoch 1939 až 1941 bolo súčasťou Sovietskeho zväzu a v rokoch 1941 až 1944 sa stalo časťou Generálneho gouvernementu (okupovaného nacistami). V tomto čase bolo aj strediskom ukrajinských nacionalistov, ktorí sa snažili o nezávislosť Ukrajiny od Sovietskeho zväzu, Nemecka i Poľska (banderovci). V roku 1944 sa mesto opäť stalo súčasťou Sovietskeho zväzu (Ukrajinskej sovietskej socialistickej republiky). Bolo vysťahované väčšinové poľské obyvateľstvo a do mesta sa hromadne prisťahovali Ukrajinci a čiastočne aj Rusi. Od roku 1991 je Ľvov súčasťou nezávislej Ukrajiny.
Administratívne členenie.
Ľvov je rozdelený na 6 správnych obvodov („rajónov“):
Obyvateľstvo.
Etnické zloženie.
Väčšinu obyvateľstva podľa sčítania obyvateľstva v roku 2002 tvorili Ukrajinci. Ich percentuálny podiel predstavoval 88,1 % obyvateľov mesta. Ukrajinskú väčšinu získal Ľvov po likvidácii židovskej komunity počas nacistickej okupácie a odsune poľskej komunity po roku 1945. V roku 1931 tvorili Poliaci až 63,5 % obyvateľov mesta a Ľvov bol po Varšave a Krakove tretím najväčším poľským mestom. Dnes žije v meste veľmi málo Poliakov (0,9 %). V meste žijú aj Rusi (8,9 %) a Bielorusi (0,4 %). Malé komunity predstavujú aj Židia (0,3 %) a Arméni (0,1 %). V roku 1931 bol v meste aj vysoký počet obyvateľov židovského pôvodu. Predstavovali 24,1 % obyvateľov mesta.
Náboženské zloženie.
Po náboženskej stránke žije veľká časť obyvateľov, ktorá sa hlási k Ukrajinskej gréckokatolíckej cirkvi (zjednotenej s Rímom, uniati). Predstavujú asi 35 % obyvateľov mesta a Ľvov patrí k tradičným baštám gréckych katolíkov na Ukrajine. Pravoslávnych, ktorí patria pod patriarchát Kyjev je asi 9 % a pravoslávnych patriacich pod patriarchát Moskva je asi 11,5 %. K rímskym katolíkom sa hlási asi 6 % obyvateľov. Malé skupiny tvoria aj baptisti, Svedkovia Jehovovi, pentekostalisti, židia, moslimovia, či príslušníci arménskej gregoriánskej cirkvi. Preto je v meste veľa chrámov rôznych vierovyznaní. Časť obyvateľstva nevyznáva nijaké náboženstvo.
Historické pamiatky.
V meste Ľvov sa nachádza veľké množstvo chrámov cirkví rôznych vierovyznaní. V tomto meste sa akoby stretával západný rímskokatolícky svet reprezentovaný silnou poľskou komunitou s východným gréckokatolíckym a pravoslávnym svetom ukrajinského obyvateľstva. Až do vysídlenia Poliakov po druhej svetovej vojne tu existovalo mnoho rímskokatolíckych chrámov. Dnes je z nich iba málo v rukách rímskych katolíkov, pretože príslušníkov tohto náboženstva tu žije v porovnaní sa stavom z roku 1930 oveľa menej. Preto bývalé rímskokatolícke chrámy sú v rukách gréckokatolíckej, pravoslávnej alebo iných cirkví. V minulosti bolo v meste aj veľa funkčných synagóg. Po likvidácii židovského obyvateľstva ich zostalo iba torzo. Väčšina chrámov v meste patrí Ukrajinskej gréckokatolíckej cirkvi (zjednotenej s Rímom, uniati) alebo Ukrajinskej pravoslávnej cirkvi (patriarcháty Kyjev i Moskva).

</doc>
<doc id="70304" title="Háďatká" url="https://sk.wikipedia.org/wiki?curid=70304">
Háďatká

Háďatká (lat. "Anguillulata", "Rhabditoidea", "Rhabditida") sú v starých systémoch rad hlístovcov. Sú to drobné hlístovce, veľké 0,2 – 5 mm. Sú parazity rastlín, alebo žijú na kvasiacich látkach, ako napr. háďatko octové ("Anguillula aceti"). Mnohé po vyschnutí substrátu upadajú do anabiózy a v tomto štádiu sú veľmi odolné ("Anguina tritici"). Keď sa masovo rozmnožia, stávajú sa vážnymi škodcami rastlín napr.: háďatko cibuľové ("Ditylenchus allii"), háďatko repné ("Heterodera schachti"), háďatko zemiakové ("Heterodera rostochiensis"), silne polyfágny druh je háďatko zhubné ("Ditylenchus dipsaci"), ktoré parazituje až v 250 druhoch rastlín. Háďatko pšeničné ("Anguina tritici") je známe výnimočnou odolnosťou v štádiu anabiózy dokáže prežiť údajne až 30 rokov a potom opäť spôsobiť nákazu.

</doc>
<doc id="70443" title="Mrle" url="https://sk.wikipedia.org/wiki?curid=70443">
Mrle

Mrle (latinské názvy pozri nižšie) sú taxón hlístovcov. 
Zaradenie v systéme.
V tradičných systémoch sú mrle obyčajne klasifikované ako rad mrle (lat. Oxyurida alebo Oxyuroidea alebo Oxyurata) hlístovcov, i keď v niektorých systémoch sú zaradené ako súčasť radu hlísty/škrkavky (lat. Ascaridida) alebo ojedinele (Ivaškin 1961) ako súčasť hádatiek (Rhabditida, Anguillulata).
V novších systémoch sú mrle klasifikované:
Porovnaj Systematiku v článku hlístovce.
Charakteristika.
Sú to parazity stavovcov, menej hmyzu. Vývin prebieha bez medzihostiteľa aj bez migrácie juvenilných štádií telom hostiteľa. Hltan je vzadu rozšírený v bulbus. 
Medzi zástupcov patrí napr. mrľa ľudská ("Enterobius vermicularis"), dlhá asi 12 mm. Parazituje v hrubom čreve človeka, najmä detí. Samička vylieza v noci klásť vajíčka do okolia konečníka. Nákaza sa pozná tak, že deti sa škrabú, pri tom sa im nepatrné vajíčka dostávajú pod nechty a pod., pri hre dochádza opäť k samonákaze alebo k nákaze kamaráta (súrodenca). Slabý výskyt sa často ani nezistí, pri hromadnej nákaze sa môžu dostaviť anemické príznaky. Prevenciou je dodržovanie hygieny. V čreve koní parazituje mrľa konská ("Oxyuris equi"), ktorá je dlhá asi 150 mm. Pri hromadnom výskyte
majú zvieratá črevné katary a hnačky, sú nepokojné a trú si oblasť konečníka o okolité predmety, čím
zamorujú okolie vajíčkami. V čreve hydiny i divo žijúcich hrabavcov žije mrľa slepačia ("Heterakis gallinae"), dlhá asi 10 mm. Spôsobuje tráviace ťažkosti, zníženie znášky vajec a celkové oslabenie organizmu.

</doc>
<doc id="70446" title="Hlísty (Ascaridida)" url="https://sk.wikipedia.org/wiki?curid=70446">
Hlísty (Ascaridida)

Hlísty (staršie: škrkavky, zriedkavo: askarídy; latinské názvy pozri nižšie) sú taxón hlístovcov. 
Zaradenie v systéme.
V tradičných systémoch sú klasifikované ako rad hlísty (lat. Ascaridida alebo Ascaroidea alebo Ascarata) hlístovcov. 
V novších systémoch sú klasifikované:
V niektorých starších systémoch hlísty zahŕňali aj mrle - o tých pozri samostatný článok.
Charakteristika.
Sú to parazity stavovcov, hlavne cicavcov a vtákov. Ústa majú 3 pery, rozšírenie hltanu (bulbus) chýba. Väčšina druhov počas svojho vývinu migruje v tele hostiteľa. Do tejto kategórie patrí aj hlísta detská ("Ascaris lumbricoides"). Ďalšie druhy spôsobujú vážne parazitárne ochorenia zvierat – u koní je to hlísta konská ("Parascaris equorum"), u ošípaných hlísta prasacia ("Ascaris suum"), u hydiny hlísta slepačia ("Ascaridia galli"), u holubov hlísta holubia ("Ascaridia columbae").

</doc>
<doc id="70583" title="Mechovce" url="https://sk.wikipedia.org/wiki?curid=70583">
Mechovce

Mechovce (iné názvy: [ako rad aj] mechovcotvaré, machovce, [ako rad aj] machovcotvaré, staršie háčikovce, strongyláty; latinské názvy pozri nižšie) sú taxón hlístovcov. 
Zaradenie v systéme.
V tradičných systémoch sú obyčajne klasifikované ako rad mechovce (lat. Strongylida, Strongyloidea, Strongylata) hlístovcov, i keď v dávnejších systémoch boli niekedy zaraďované ako súčasť radu háďatká (Anguillulata).
V novších systémoch sú mechovce klasifikované ako nadčeľaď mechovce (Strongyloidea) patriaca do radu rabditotvaré (Rhabditida), a to buď rabditotvaré v užšom alebo rabditotvaré v širšom zmysle. 
Porovnaj Systematiku v článku hlístovce.
Charakteristika.
Sú to parazity homoiotermných stavovcov. Ústa sú s kutikulárnymi tŕňmi, lištami a pod., u samcov je výrazná bursa kopulatrix. Vývin prebieha buď cez medzihostiteľa – biohelminty, alebo bez neho v pôde – geohelminty. Inváznym štádiom je „larva“ tretieho instaru. Mechovce spôsobujú závažné ochorenia zvierat i človeka.
Mechovec ľudský/machovec dvanástnikový/staršie:machovec egyptský ("Ancylostoma duodenale") spôsobuje tzv. banícku chorobu. Juvenilné štádiá žijú v pôde, kde je vlhko a teplo, napr. v baniach. Do tela človeka sa dostávajú často cez drobné ranky na rukách. Potom absolvujú podobnú cestu, ako hlísta detská. Pri slabšej nákaze sa prejavujú anémiou, slabosťou, krvácaním. Hromadná nákaza môže spôsobiť vážne zdravotné problémy až smrť. Podobné ochorenie človeka, ale i ďalších cicavcov (psov, mačiek a ošípaných) spôsobuje "Strongyloides stercoralis". Z geohelmintov mechovec psí/machovec psí ("Ancylostoma caninum") – parazituje v tráviacej sústave mačkovitých a psovitých šeliem (a vzácne i u človeka), u oviec je to "Chabertia ovina", u husí "Amidostomum anseris".
Na rozhraní geo a biohelmintov je zrastenec priedušnicový ("Syngamus trachea"). Parazituje v priedušnici hrabavých vtákov, ktoré sa nakazia buď priamo vajíčkami, alebo cez tzv. rezervoárového
živočícha (obyčajne dážďovku), kde sa juvenilné štádiá hromadia, no nevyvíjajú. Pri silnejšej nákaze vtáky hynú. K typickým biohelmintom patria mechovce parazitujúce v pľúcach, napr. "Müllerius capillaris" (u oviec a kôz, medzihostiteľom sú slimáky) a "Metastrongylus elongatus" (u ošípaných, medzihostiteľom sú dážďovky). Pri hromadnej nákaze poškodzujú pľúca a zvieratá hynú.

</doc>
<doc id="70629" title="Vlasovky" url="https://sk.wikipedia.org/wiki?curid=70629">
Vlasovky

Vlasovky je taxón hlístovcov. Podrobnosti o zaradení v systéme pozri nižšie.
Zaradenie v systéme.
V tradičných systémoch sú vlasovky obyčajne klasifikované ako rad vlasovky (lat. Dracunculida alebo Dracunculoidea alebo Dracunculata) patriaci do hlístovcov. Niekedy sa síce vlasovky radili do radu hlístovcov nazývaného vlasovce (Filiarata), ale časť autorov (v ČSSR napr. už Kratochvíl 1973) ich už v minulosti zaraďovala do samostatného radu. V starších systémoch vlasovky spravidla zahŕňali aj dnešnú nadčeľaď Camallanoidea (ktorá dnes patrí inde v rámci hlístovcov), čo sa niekedy prejavilo aj v tom, že sa celé takto chápané vlasovky po latinsky nazývali Camallanida, Camallanoidea či Camallanata.
V novších systémoch sú vlasovky klasifikované:
Porovnaj Systematiku v článku hlístovce.
Charakteristika.
Majú štíhly hltan s redukovanou svalovinou a nediferencované ústa. Medzihostiteľom sú drobné kôrovce. Známym parazitom trópov je vlasovec medinský ("Dracunculus medinensis"). Samička je veľmi štíhla – pri dĺžke asi 1 m je hrubá len asi 1 mm. Pod kožou ľudí spôsobuje nápadné vredy. Parazit sa môže pri poranení alebo rozškrabaní postihnutého miesta dostať na povrch. Starovekí liečitelia sa v takýchto prípadoch pokúšali navinúť ho na paličku a vytiahnuť z tkaniva von, čo nebolo vždy úspešné, lebo tenký živočích sa ľahko pretrhne. Týmto spôsobom vznikol lekársky symbol: „had“ omotaný okolo palice je v skutočnosti "Dracunculus medinensis".

</doc>
<doc id="70636" title="Vlasovce" url="https://sk.wikipedia.org/wiki?curid=70636">
Vlasovce

Vlasovce (iné názvy: vlasovcotvaré, filárie, vláknovky; lat. "Filarioidea, Filari(i)da") sú veľký taxón (nadčeľaď, rad a pod.) hlístovcov. Majú už vyvinuté ústa (zväčša bez pier), hltan je svalnatý, bez bulbu. Medzihostiteľmi (a súčasne prenášačmi) sú krv cicajúce článkonožce, v ktorých sa vyvíjajú veľmi drobné juvenilné štádiá – mikrofilárie.
Vlasovec miazgový ("Wuchereria bancrofti") žije v lymfatickom obehu ľudí. Parazit spôsobuje mohutné opuchy na končatinách – choroba sa nazýva elefantiáza („slonia noha“). Vyskytuje sa v
trópoch, prenášajú ju komáre. Dnes je úspešne liečiteľná.
Vlasovec očný ("Loa (= Filaria) loa") žije v podkožnom väzive, kde sa môže premiestňovať a objaviť sa aj v oku. Pri slabšej nákaze spôsobuje nebolestivé hrče. Vyskytuje sa v trópoch. Mikrofilárie prenášajú ovady z rodu "Chrysops". Orgány brušnej dutiny a miešok (scrotum) u koní napáda vlasovec konský ("Setaria equina"). Prenášajú ho ovady, najmä z rodu "Tabanus".

</doc>
<doc id="70638" title="Nitkovky" url="https://sk.wikipedia.org/wiki?curid=70638">
Nitkovky

Nitkovky (iné názvy: nitkovkotvaré, nitkovce, nitkovcotvaré; staršie: tenkohlavce, trichocefaly; lat. Trichurida, Trichurata, Trichuroidea, Trichocephalida, Trichocephalata, Trichinelllida) sú rad hlístovcov. 
Charakteristika.
Ich hltan je kapilárovitý, bez svaloviny. Zadnú tretinu tela majú výrazne zhrubnutú. V dospelosti parazitujú u cicavcov a vtákov. 
Bežným parazitom človeka je druh nitkovka črevná/tenkohlavec ľudský/tenkohlavec bičíkovitý ("Trichuris trichiura"), dlhý asi 5 cm. Slabšie nákazy sa vôbec neprejavia, pri silných môže dôjsť ku komplikáciám, čo býva zriedka. 
Nebezpečným parazitom človeka a iných cicavcov je svalovec špirálovitý ("Trichinella spiralis"). Svalovce žijú najprv v čreve, kde nespôsobujú väčšiu ujmu organizmu. Tu pohlavne dospievajú a dochádza ku kopulácii. Samičky potom prenikajú do lymfatických ciest, kde jej telo opúšťajú drobné mikrofilárie. Tieto sa krvou dostávajú do dobre prekrvených svalov (jazyk, bránica, medzirebrové svaly), a tu sa medzi svalovými vláknami zapuzdrujú. Pri hromadnej nákaze dochádza k poškodeniu svalstva a k smrti. Svalovce sú veľkým problémom v severských krajinách, kde sa vyskytli epidémie s vysokou mortalitou. Riziko trichinelózy je vo vyspelých krajinách minimálne vďaka veterinárnej kontrole i dôkladnej tepelnej príprave mäsových výrobkov.

</doc>
<doc id="70641" title="Michigan" url="https://sk.wikipedia.org/wiki?curid=70641">
Michigan

Michigan je štát Spojených štátov v regiónoch Veľkých jazier a Upper Midwest. Jeho názov pochádza z odžibvejského slova "mishigami," čo znamená „veľká voda“ alebo „veľké jazero“. S počtom obyvateľov približne 10 miliónov je Michigan desiatym najľudnatejším štátom, jedenástym najrozsiahlejším štátom podľa rozlohy a najväčším podľa rozlohy východne od rieky Mississippi. Jeho hlavným mestom je Lansing a najväčším mestom je Detroit. Metro Detroit patrí medzi najľudnatejšie a najväčšie metropolitné ekonomiky v krajine. 
Michigan je jediný štát, ktorý sa skladá z dvoch polostrovov. Dolný polostrov má tvar palčiaku. Horný polostrov (často nazývaný aj „U.P.“) je od Dolného polostrova oddelený úžinou Mackinac, asi 8 km dlhým kanálom, ktorý spája Hurónske jazero s Michiganským jazerom. Mackinac Bridge spája polostrovy. Michigan má najdlhšie sladkovodné pobrežie zo všetkých politických útvarov na svete a je ohraničený štyrmi z piatich Veľkých jazier a jazerom svätej Kláry. Má tiež 64 980 vnútrozemských jazier a rybníkov.
Táto oblasť bola tisíce rokov obsadená sledom indiánskych kmeňov. Obývaný domorodcami, Métismi a francúzskymi prieskumníkmi v 17. storočí bol vyhlásený za súčasť kolónie Nového Francúzska. Po porážke Francúzska vo francúzskej a indiánskej vojne v roku 1762 sa región dostal pod britskú nadvládu. Po porážke Británie v americkej vojne za nezávislosť prenechala Británia toto územie novým nezávislým štátom. Táto oblasť bola súčasťou väčšieho severozápadného teritória až do roku 1800, kedy sa západný Michigan stal súčasťou Indianskeho teritória. Michiganské teritórium vzniklo v roku 1805, ale na severnej hranici s Kanadou sa dohodlo až po britsko-americkej vojne. Michigan bol prijatý do Únie v roku 1837 ako 26. štát; taktiež ako slobodný. Čoskoro sa stal dôležitým centrom priemyslu a obchodu v oblasti Veľkých jazier a obľúbeným cieľom emigrantov na konci 19. a na začiatku 20. storočia; prisťahovalectvo z mnohých európskych krajín do Michiganu bolo v tom čase tiež najrušnejšie, najmä pre tých, ktorí emigrovali z Fínska, Macedónska a Holandska.
Hoci Michigan vyvinul rozmanitú ekonomiku, je všeobecne známy ako centrum amerického automobilového priemyslu, ktorý sa na začiatku 20. storočia vyvinul na hlavnú ekonomickú silu. Sídlia v nej tri hlavné automobilové spoločnosti v krajine (ktorých ústredie je v Metro Detroit). Horný polostrov je síce riedko osídlený, ale je dôležitý pre cestovný ruch kvôli bohatstvu prírodných zdrojov. Dolný polostrov je centrom priemyselnej výroby, lesníctva, poľnohospodárstva, služieb a špičkových technológií.
Dejiny.
Keď pricestovali prví európski prieskumníci, najľudnatejšími kmeňmi boli Algonkinovia, medzi ktorých patrili skupiny Anišinabe v Odžibve (v USA označovaný ako „Chippewa“), Odaawaa/Odawa (Ottawa) a Boodewaadamii/Bodéwadmi (Potawatomi). Tieto tri národy mierovo koexistovali ako súčasť voľnej konfederácie zvanej Rada troch ohňov. Najväčší boli Odžibvejovia, ktorých počet sa odhaduje na 25 000 až 35 000 obyvateľov.
Odžibvejovia vznikli na hornom polostrove Michiganu a v severnom a strednom Michigane a obývali tiež Ontário a južnú Manitobu v Kanade; a taktiež severný Wisconsin a severnú a stredosevernú Minnesotu. Ottawovia žili predovšetkým na juh od Mackinacskej úžiny v severnom, západnom a južnom Michigane, ale tiež v južnom Ontáriu, severnom Ohiu a východnom Wisconsine. Potawatomiovia žilo v južnom a západnom Michigane, a taktiež v severnej a strednej Indiane, severnom Illinoise, južnom Wisconsine a v južnom Ontáriu. Ďalšími kmeňmi Algonkinoviov v Michigane na juhu a východe boli Mascoutenovia, Menomineeovia, Miamiovia, Saukovia a Meskwakiovia (Fox). Wyandotovia v tejto oblasti hovorili po Iroquoiansky; boli historický známy pre Francúzov ako Huróni. 
17. storočie.
Francúzski "voyageurovia" a "coureurs des bosiovia" preskúmali a usadili sa v Michigane v 17. storočí. Prvými Európanmi, ktorí sa dostali do Michiganu, boli expedícia Étienne Brûlé v roku 1622. Prvá stála európska osada bola založená v roku 1668 na mieste, kde Père Jacques Marquette založil Sault Ste. Marie v Michigane ako základňu pre katolícke misie. Misionári v rokoch 1671 – 1675 založili odľahlé stanice v Saint Ignace a Marquette. Jezuitskí misionári boli indiánskym obyvateľstvom tejto oblasti dobre prijatí, s malými problémami alebo nepriateľstvom. V roku 1679 postavil Robert Cavelier, Sieur de la Salle Fort Miami v dnešnom St. Joseph. V roku 1691 založili Francúzi v dnešnom meste Niles obchodnú stanicu a Fort St. Joseph pozdĺž rieky St. Joseph.
Mestá.
Hlavným mestom Michiganu je Lansing, ktorý má 114 947 obyvateľov.
Tabuľka najväčších miest v Michigane: 

</doc>
<doc id="70651" title="Gorali (poľsko-slovenské pomedzie)" url="https://sk.wikipedia.org/wiki?curid=70651">
Gorali (poľsko-slovenské pomedzie)

Gorali alebo staršie aj Horali (jazykové poznámky pozri v článku Gorali) sú etnografická skupina žijúca jednak na česko-poľsko-slovenskom pomedzí zhruba medzi Jablunkovom v Česku (vrátane) a severným Spišom na Slovensku (vrátane) a jednak v malých enklávach v (ostatnom) Poľsku, na (ostatnom) Slovensku a na rumunsko-ukrajinských hraniciach. Na území Slovenska (a územiach prv patriacich k Uhorsku, ale dnes pripojených k Poľsku) sa Gorali najneskôr od 18. storočia sami považovali za Slovákov.
Gorali sú charakteristickí špecifickým goralským nárečím poľského pôvodu, ako aj prevažne valašským folklórom.
Podskupiny:

</doc>
<doc id="70654" title="Spoločenský tanec" url="https://sk.wikipedia.org/wiki?curid=70654">
Spoločenský tanec

Spoločenský tanec je druh tanca.
Delenie.
Základné delenie je:
Dejiny.
Spoločenské tance, ako ich poznáme dnes, vznikli z dvoch odlišných typov tancov: zo štandardných tancov a z latinskoamerických tancov. 
Štandardné tance sa objavili na scéne ako prvé. Za svoju existenciu vďačia novým melódiam, pôvodom z Ameriky, odkiaľ sa dostali ďalej do sveta, ktorý začiatkom 20. storočia celkom očarili. Nove melódie afroamerického pôvodu dostali názov ragtime. Americké tanečné publikum okamžite reagovalo na tuto vzrušujúcu hudbu vytvorenú z mnohých divokých neznámych tancov, ktoré dostali také nezvyčajné mena ako : Grizzly Bear, Turkey Trot, Bunny Hug, Shimmy, Black Bottom, Charleston. Charleston sa stal za krátky čas módnym hitom, ale ostatne tance skoro vyšli z módy. Napriek tomu ragtime a ďalšie rafinovane hudobne štýly, ktoré vznikli o niekoľko rokov po ňom, revolucionalizovali základnú štruktúru spoločenských tancov na celom svete. Dovtedy učili francúzski taneční majstri tance založené na piatich pozíciách nohy, ktoré sa používali aj v klasickom balete. Ragtime znamenal začiatok “ spoločného “ tanca partnerov založeného na prirodzenom pohybe ako pri chôdzi. 
Základ spoločenskej tanečnej scény teraz tvorí 10 tancov, ktoré sú zároveň zaraďované do medzinárodných súťaží. Sú to: anglický valčík, viedenský valčík, slowfox, quickstep, tango (tzv. štandardné tance) a samba, cha-cha, rumba, pasodoble, jive (tzv. latinskoamerické tance).

</doc>
<doc id="70707" title="Tango (tanec)" url="https://sk.wikipedia.org/wiki?curid=70707">
Tango (tanec)

Tango je druh štandardného tanca.
Tango, tanec, ktorý si generácie tanečníkov odovzdávali z pokolenia na pokolenie, sa zrodil v slumoch a biednych uličkách Argentíny. Viac ako storočie bol pokladaný za priveľmi hriešny pre spoločenské sály. Začiatkom 19. storočia sa po istých zmenách a úpravách stal v Európe veľmi oblubený a módny. Hoci je to prekvapujuce, nie je tažke naučiť sa ho tancovať. Tanečník veľmi ľahko zvládne základné tanečné figúry. Avšak tajomstvo zmocnenia sa dráhy tanga spočíva v zaujatí správneho postavenia a v dosiahnutí nepolapiteľného mačacieho pohybu.
UNESCO.
V roku 2009 bola modrotlač zapísaná na zoznam nehmotného kultúrne dedičstva ľudstva UNESCO. Zápis je spoločný pre Argentínu a Uruguaj.

</doc>
<doc id="70725" title="František Lízna" url="https://sk.wikipedia.org/wiki?curid=70725">
František Lízna

František Lízna SJ (* 11. júl 1941, Jevíčko – † 4. marec 2021, Olomouc) bol český jezuitský kňaz aktívny v sociálnom apoštoláte. 
Pochádzal z komunistickým režimom prenasledovanej rodiny. Do Spoločnosti Ježišovej vstúpil roku 1968, na kňaza bol vysvätený roku 1974, až do roku 1989 však nedostal štátny súhlas na činnosť a pracoval v zdravotníctve ako ošetrovateľ. Roku 1977 patril k signatárom Charty 77. Komunistickou vládou bol štyrikrát väznený (za strhnutie vlajky, pokus o emigráciu a dvakrát za tvorbu a šírenie samizdatu). 
Po roku 1989 sa stal rektorom kostola ľudovo nazvaného „U jezuitů“ v Brne, kde pôsobil až do roku 1995. Staral sa o chorých, väzňov, bezdomovcov a Rómov – zo solidarity si do občianskeho preukazu nechal zapísať rómsku národnosť. V roku 1995 požiadal nadriadených o preloženie - buď do rómskeho geta Chánov, na Ukrajinu alebo do väzenia. Bol pridelený ako duchovný do väznice Mírov. Po príchode žiadal vlastnú celu, aby mohol byť väzňom k dispozícii 24 hodín denne, to však české zákony neumožňujú a Lízna sa tak musel uspokojiť s farou v neďalekých Vyšehorkách, kde zároveň pôsobil ako farár.
V roku 2001 Lízna obdržal druhé najvyššie štátne vyznamenanie ČR, Rad TGM za vynikajúce zásluhy o rozvoj demokracie a ľudských práv. Počas svojho života absolvoval niekoľko peších pútí: Santiago de Compostela, Sevastopoľ (Krym), Rím, ale aj pútne miesta v Poľsku, na Slovensku atď.

</doc>
<doc id="70858" title="Olli Jokinen" url="https://sk.wikipedia.org/wiki?curid=70858">
Olli Jokinen

Oli Jokinen (* 5. december 1978, Kuopio, Fínsko) je bývalý fínsky hokejový útočník. Nie je rodina s Jussim Jokinenom.
Je považovaný za najlepšieho fínskeho športovca vôbec.
Klubový hokej.
Je odchovancom KalPa Kuopio. Od ročníka 1997/98 pôsobí v zámorí. Od sezóny 2000/01 (s výnimkou lockoutu) bol hráčom klubu NHL Florida Panthers, kde patrol k lídrom v útoku. V priebehu sezóny 2007/2008 bol počas draftu vymenený do tímu Phoenix Coyotes za obrancov Keith Ballard a Nick Boynton.
4. marca 2009 bol vymenený do tímu Calgary Flames spolu s výberom 3. kola draftu 2009 za Matthew Lombardiho, Brandona Prusta a výber v 1. kole draftu 2009.
V roku 2010 hral za New York Rangers avšak sa vrátil do Calgary.
Reprezentácia.
Reprezentoval Fínsko na MS 1997, 1998 (striebro), 1999 (striebro), 2000 (bronz), 2002, 2003, 2004, 2005, 2006 (bronz) a 2008. Zúčastnil sa aj ZOH 2002 a ZOH 2006 (bronz). Nosí reprezentačný dres číslo 12.

</doc>
<doc id="70875" title="Juan Luís Vives" url="https://sk.wikipedia.org/wiki?curid=70875">
Juan Luís Vives

Juan Luís Vives (* 6. marec 1492, Valencia, Španielsko – † 6. máj 1540, Bruggy, Belgicko) bol španielsky filozof, historik, právnik, filológ, pedagóg, a teológ, predstaviteľ humanizmu. Pôsobil ako profesor v Leuvene a Oxforde.
Vives bol odporca scholastiky a Aristotela, autoritárstva a neplodnej špekulácie.
Bol pôvodom zo židovskej rodiny, ktorá prestúpila ku katolicizmu. Väčšinu svojho života strávil mimo Španielska.
Študoval v Paríži a Leuvene, kde sa spriatelil s Erazmom Rotterdamským.
Vives kritizuje tradičný spôsob pestovania vied, žiada, aby sa filozofia obrátila bezprostredne k prírode, snaží sa vypracovať účinnejšiu metódu poznania opierajúcu sa o skúsenosť.
Ani o duši nemožno špekulovať, ale treba skúmať skutočné duševné procesy: netreba sa pýtať, čo duša je, ale aké má vlastnosti a ako pôsobí; preto Vivesa pokladajú za priekopníka empirickej psychológie.

</doc>
<doc id="70963" title="Chiméry (Subterbranchialia)" url="https://sk.wikipedia.org/wiki?curid=70963">
Chiméry (Subterbranchialia)

Chiméry alebo chimérovce (lat. "Subterbranchialia", "Holocephali", "Euchondrocephali") sú podtrieda drsnokožcov.
Charakteristika.
Od pásožiabrovcov sa odlišujú tým, že hornú čeľusť majú napevno pripojenú k lebke. Žijú len v mori. Majú chrupkovitú kostru, vajíčka kladú v rohovinových puzdrách. Majú len jeden žiabrový otvor (tým sa podobajú na kostnaté ryby) prikrytý chrupkovitými skrelami. V čreve nemajú špirálovitú riasu.
Najznámejšia je chiméra hlavatá (Chimaera monstrosa) z čeľade chimérovité, ktorá ma na konci chvosta charakteristické jemné vlákno. Je dlhá 90 cm, rozšírená v severovýchodnej časti Atlantického oceána. Konzumuje bentické živočíchy. Zostupuje do veľkých hĺbok.
Systematika.
Táto systematika je prevažne podľa Nelson 2006, slovenské názvy podľa Matoušek-Trnka 1997.

</doc>
<doc id="70971" title="Kľučevská sopka" url="https://sk.wikipedia.org/wiki?curid=70971">
Kľučevská sopka

Kľučevská sopka je najvyššia (4 835 m) aktívna sopka na polostrove Kamčatka. Nachádza sa asi na sever od mesta Petropavlovsk-Kamčatskij a asi od Beringovho mora. Sopka tvorí, spolu so svojimi susedmi (Kameň, Bezymiannyj, Udina, Zimina a Uškovskij) jeden vulkanický masív, ktorý tvorí samostatnú skupinu vo východnej vulkanickej zóne polostrova.
Je to najaktívnejšia sopka polostrova a zároveň aj jedna z najaktívnejších sopiek na Zemi. Prvá historicky zaznamenaná erupcia je z roku 1697 a hoci je jej vek len 6 000 rokov, za posledných 3 000 rokov eruptovala viac než stokrát. Tvorená je prevažne bazaltovými horninami, vyvrhovanými explozívnymi, ale aj efuzívnymi erupciami z hlavného, resp. parazitických kráterov, ktorých je na svahoch sopky minimálne 30. Samotný vrcholový kráter má priemer približne 700 m a jeho morfológia je menená častými erupciami.

</doc>
