<doc id="565921" title="Zvolenská župa (Česko-Slovensko, 1923 – 1928)" url="https://sk.wikipedia.org/wiki?curid=565921">
Zvolenská župa (Česko-Slovensko, 1923 – 1928)

Zvolenská župa alebo Župa XVIII. alebo Zvolenská veľžupa bola jednotka územnej správy a samosprávy zavedená v prvorepublikovom Česko-Slovensku v rámci župného zriadenia roku 1920. Do praxe bola uvedená až roku 1923 a zrušená v rámci reformy štátnej správy už v roku 1927.
Vznik a zrušenie župy.
Po zániku Uhorska v roku 1918 bola pôvodná uhorská Zvolenská župa prevedená v nezmenenom územnom rozsahu do administratívneho systému Česko-slovenskej republiky. Toto provizórne postuhorské usporiadanie trvalo len do roku 1920. Vtedy bolo zákonom "o zriadení župných a okresných úradov v republike Československej", prijatým 29. februára 1920 rozdelené celé územie Česko-Slovenska do 21 žúp. Jednou z nich bola aj Zvolenská župa, teraz vymedzená v nových hraniciach ako jedna zo šiestich žúp zriadených na území Slovenska. V porovnaní s historickými (uhorskými) župami bol ich rozsah väčší a preto sa im na Slovensku hovorilo veľžupy. Zvolenská župa mala poradové číslo XVIII (formálne označenie Župa XVIII). Zákon stanovil vznik župného úradu na čele s županom a župného zastupiteľstva ako samosprávneho zboru. Pri župnom zastupiteľstve mal zriadiť župný výbor, župnú finančnú komisiu a ďalšie komisie. Zvolenská župa mala byť súčasťou nadregionálneho župného zväzu v hraniciach celého Slovenska.
Župné zriadenie čelilo od začiatku silnej kritike a bolo do praxe uvedené až roku 1923 iba na Slovensku. 30. septembra 1923 sa tu konali voľby do župných zastupiteľstiev. 14. júla 1927 bol prijatý "Zákon o organizácii politickej správy", rušiaci župy a zavádzajúci krajinské zriadenie. Zvolenská župa sa stala súčasťou Slovenskej krajiny. Na rozdiel od českých krajín, kde hranice žúp boli zachované aspoň ako vymedzenie volebných krajov pre voľby do Poslaneckej snemovne Národného zhromaždenia, boli župy ako správne jednotky na Slovenskú úplne eliminované.
Územné vymedzenie župy.
Zvolenská župa zahŕňala rozsiahle územia stredného a južného Slovenska, od masívu Nízkych Tatier, cez Banskú Bystricu a Zvolen až na juh k štátnej hranici s Maďarskom. Skladala sa z 13 okresov.
Okresy.
Pri vzniku mala Zvolenská župa týchto 13 okresov:

</doc>
<doc id="565927" title="Superintendent" url="https://sk.wikipedia.org/wiki?curid=565927">
Superintendent

Superintendent () je cirkevný hodnostár v evanjelických cirkvách spravujúci - dozorujúci pridelené cirkevné územie takzvanú superintendentúru.
Česko.
Tu sa používa tento výraz pre dané funkcie aj v súčasnosti, historicky sa používal aj v Sliezskej cirkvi evanjelickej augsburského vyznania, bol to historický výraz z dôb Rakúsko-Uhorska.
Anglicko.
V Anglicku, ale aj anglicky hovoriacich krajinách sa výraz používa aj vo svetskej oblasti pre vyššie funkcie vo verejnej správe a priemysle.

</doc>
<doc id="565957" title="François Fiedler" url="https://sk.wikipedia.org/wiki?curid=565957">
François Fiedler

François Fiedler (* 15. február 1921, Košice† 21. október 2001, Saint-Germain-Laval) bol jeden z najvýznamnejších maliarov v skupine Aimé Maeght.
Životopis.
Po dosiahnutí titulu z výtvarného umenia na Akadémii v Budapešti sa košický rodák François Fiedler v roku 1946 presťahoval so svojou prvou ženou do Paríža. Jeho manželka však o 6 mesiacov na to umrela a Fiedler ostal sám v krajine, v ktorej nemal žiadnych priateľov a reč sotva ovládal. Aby sa uživil, maľoval pre múzeá oficiálne kópie slávnych obrazov ako aj vlastné figuratívne maľby.
V roku 1950 sa na neho usmialo šťastie, keď Fiedlerovu tvorbu objavil Joan Miró v malej parížskej galérii a bol ňou doslova ohromený. Z umelcov sa stali dobrí priatelia a dokonca pracovali v jednom ateliéri. Práve Miró dal Fiedlerovi prezývku "maliar svetiel" a predstavil jeho tvorbu slávnemu zberateľovi a obchodníkovi s umením Aimé Maeghtovi, ktorý zastupoval v tom čase najväčších umelcov tej doby – Giacometti, Brach, César, Ubac, Tal-Coat, Miró a Chagall.
Počas svojej dlhej kariéry bol François pravidelne vystavovaný individuálne alebo s najvýznamnejšími súčasníkmi v rámci skupiny "Maeght". Po smrti Aimé Maeghta si Fiedlera vzal pod patronát známy parížsky fotograf Daniel Kramer a pokračoval v podpore umelcových malieb na plátno.
Fiedler po svojej smrti v roku 2001 zanechal rôznorodé a veľké skupiny prác, vrátane desiatok olejomalieb, monotypov a litografií. Jeho diela sú vystavované v najprestížnejších múzeách a galériách po celom svete, vrátane Maeght Fondation v Paríži alebo Guggenheim Museum v New York City.

</doc>
<doc id="566303" title="Ústav anorganickej chémie Slovenskej akadémie vied" url="https://sk.wikipedia.org/wiki?curid=566303">
Ústav anorganickej chémie Slovenskej akadémie vied

Ústav anorganickej chémie Slovenskej akadémie vied (skr. ÚACH SAV) je jeden z ústavov 2. oddelenia (živá príroda a chemické vedy) Slovenskej akadémie vied.
Dejiny.
Ústav anorganickej chémie vznikol v novembri 1952 ako Komisia anorganickej chémie z rozhodnutia Zboru povereníkov., následne od 30. novembra 1953 bola premenovaná na Laboratórium anorganickej chémie. Laboratórium bolo od 1. januára 1955 súčasť (od roku 1957 ako Oddelenie anorganickej chémie) Ústavu chemickej technológie organických látok (Chemický ústav SAV). Rozhodnutím predsedníctva SAV vznikol k 1. januáru 1960 z oddelenia samostatný Ústav anorganickej chémie. Ten bol od 1. januára 1962 do 31. marca 1990 súčasť Vedeckého kolégia chémie SAV a Vedeckého kolégia organickej chémie a biochémie ČSAV. Od 1. apríla 1990 je ústav samostanou súčasťou SAV.
V roku 1953 mal ústav 7, 1958 36, 1965 70, 1970 100 a 1980 103 pracovníkov. K 31. decembru 2014 mal ústav 95 pracovníkov, z toho vedeckých 55.
Výskum.
Pôvodne sa „vedecká koncepcia … orientovala na potreby vtedajšieho priemyslu, predovšetkým na chemické postupy spracovania anorganických surovín, napríklad bentonitov, žiaruvzdorných materiálov a cementov“ a výskum z oblasti výroby hliníka.
Súčasné výskumné zamerania sú najmä:
Progresívnym keramickým materiálom sa venujú výskumníci pod vedením Pavla Šajgalíka, Zoltána Lenčéša a Zděnka Páneka (iniciátor výskumu). Tradičnému výskumu ílových materiálov a infračervenej spektroskopii sa venujú Peter Komadel, Jana Madejová, Juraj Bujdák a spolupracovníci na oddelení hydrosilikátov. Roztavené anorganické soli, ktoré sú dôležité pri výrobe kovov (hliník, horčík, niób, tantal), skúmajú Miroslav Boča a iní. Vladimir Malkin, Oľga Malkina a Jozef Noga sa spolu so spolupracovníkmi venujú výpočtovým metódam, ktoré slúžia na riešenie Diracovej rovnice a konkrétne na zlepšovanie pochopenia interakcií NMR spektier ťažkých prvkov. V Trenčíne bol pod vedením Dušana Galuska v rámci projektu NATO Science for Peace and Security vyvinutý transparentný pancier a pod vedením Mareka Lišku optimalizujú proces výroby skla.
Členenie.
Ústav je rozdelený na štyri oddelenia (+ jedno detašované pracovisko v Trenčíne):

</doc>
<doc id="566362" title="Bořek Šípek" url="https://sk.wikipedia.org/wiki?curid=566362">
Bořek Šípek

Prof. Ing. arch. Bořek Šípek (* 14. jún 1949, Praha – † 13. február 2016) bol svetoznámy český výtvarník, architekt, dizajnér a vysokoškolský učiteľ, známy najmä ako tvorca sklenených umeleckých objektov a nábytku alebo ako hlavný architekt správy Pražského hradu z obdobia prezidenta Václava Havla (19922002). Bol tiež umeleckým riaditeľom spoločnosti "Czech Deco Team" – združenia architektov, dizajnérov, výrobcov a dovozcov dizajnového nábytku.
Životopis.
Detstvo Bořka Šípka ovplyvnilo smerom k samostatnosti a zodpovednosti. Ako sedemročný sa musel vyrovnať so smrťou svojho otca a o deväť rokov neskôr zomrela aj jeho matka. (Obaja jeho rodičia zomreli na rakovinu.) Bořkovým poručníkom sa stal René Roubíček, sklársky majster, ktorý prispel k tomu, že si Bořek Šípek na prahu dospelosti zvolil sklárstvo ako svoj odbor.
V roku 1968, po absolvovaní umeleckej priemyslovky, ako devätnásťročný emigroval so svojou sestrou. V Nemecku pôsobil do roku 1983. Tu vyštudoval architektúru (v Hamburgu) a zároveň s tým študoval aj filozofiu (v Stuttgarte). V roku 1979 získal doktorát na Fakulte architektúry na Technickej univerzite v Delfách. Hovoril piatimi jazykmi.
V roku 1983 presídlil do Amsterdamu. Tam založil vlastné architektonické a dizajnové štúdio "Aletrego". V Holandsku sa oženil s anglickou tanečnicou a choreografkou Bambi Uden. Z manželstva sa narodili synovia Milan a Dalibor. Na začiatku 80. rokov si Šípka vybrala v Holandsku talianska dizajnérska nábytkárska firma Driade ako jedného zo svojich dvorných návrhárov.
V roku 1989 založil v Prahe svoje nové umelecké štúdio. V Novom Bore v roku 1991 potom s Petrom Novotným a Liborom Fafalom založili sklársku firmu "Ajeto". V roku 1990 sa vrátil do Prahy, bol menovaný profesorom architektúry a dizajnu, pôsobil na Vysokej škole umeleckopriemyselnej v Prahe (VŠUP), túto činnosť ukončil v roku 1998.
V rokoch 19922002 pôsobil vo funkcii hlavného architekta správy Pražského hradu, kde pracoval na obnove hradných interiérov. Pre priateľa Václava Havla vytvoril rad artefaktov. Stal sa jediným výtvarníkom, ktorý po Josipovi Plečnikovi zasiahol do architektonickej a výtvarnej podoby hradných interiérov: pre reprezentatívne priestory Hradu pod jeho vedením vznikli unikátne lustre a ďalšie svietidlá, vázy, súbory nápojového skla, sklenené súčasti nábytku a ďalšie interiérové vybavenie.
V roku 1999 bol menovaný profesorom architektúry a dizajnu na Univerzite priemyselného dizajnu vo Viedni. V roku 2004 vytvoril scénu a kostýmy pre operu Nagano. V roku 2007 vytvoril výhry pre súťaž ČT "O korunu kráľa Karla" (viď foto). V septembri 2008 inštaloval prvú veľkú výstavu českých umelcov v čínskom Pekingu. V marci 2012 otvoril novú skláreň v Novom Bore – "Studio Anežka" ako miesto výroby svojich sklenených objektov a originálneho dizajnového skla. V roku 2013 vystavoval v rámci kolekcie svietidiel firmy Lasvit na veľtrhu Salone Internazionale del Mobile v Miláne, výstave Tortona Design Week a veľtrhu Index v Dubaji.
Žil v Prahe a v rokoch 2005 až 2012 bol dekanom Fakulty umení a architektúry Technickej univerzity v Liberci. Tu založil nový študijný odbor „Environmental Design“.
Jeho partnerkou bola speváčka Leona Machálková, ktorá mu 11. januára 2003 v Thajsku porodila syna Artura. Od roku 2015 trpel rakovinou pankreasu.
Jeho diela je možné nájsť v mnohých stálych zbierkach svetových galérií a múzeí (New York, Amsterdam, Paríž, Londýn, Soul, Bejrút, Tokio, Bangkok, Šanghaj) a pod. Práce Bořka Šípka sú tiež v súkromných zbierkach aj zbierkach radu umelcov, vlastní ich napríklad Mick Jagger, Bob Dylan, Karl Lagerfeld a Jean-Paul Gaultier. Jeho návrhy využívajú talianske značky (Driade, Alessi a iné), aj ďalšie svetové firmy: Leitner Interier Designer, Vitra, Rosenthal, Sevres, Editions Steltman alebo Franz Wittmann Möbelwerkstätten.

</doc>
<doc id="566424" title="Róbert Halák" url="https://sk.wikipedia.org/wiki?curid=566424">
Róbert Halák

Róbert Halák (* 4. september 1977, Šaľa) je slovenský divadelný a televízny herec. Od marca 2020 je poslancom Národnej rady Slovenskej republiky za stranu OBYČAJNÍ ĽUDIA a nezávislé osobnosti.
Biografia.
Narodil sa 4. septembra 1977 v Šali. Vyrastal v dedine Vlčany, kde aj navštevoval základnú školu v rokoch 1984-1992. V roku 1992 ho neprijali na Bratislavské konzervatórium, tak nastúpil na SPŠCH v Šali. V roku 1993 ho už na druhý raz prijali a tak od septembra nastúpil do prvého ročníka hudobno-dramatického odboru, kde v roku 1997 zmaturoval. Počas štúdia hosťoval v divadle Nová scéna.
Od roku 1997 je členom umeleckého súboru divadla Nová scéna v Bratislave. V roku 2008 získal cenu Literárneho Fondu za postavu Tonyho, West Side Story.
Divadlo.
Účinkovanie v nasledovných predstaveniach:

</doc>
<doc id="566467" title="René Théophile Hyacinthe Laënnec" url="https://sk.wikipedia.org/wiki?curid=566467">
René Théophile Hyacinthe Laënnec

René Théophile Hyacinthe Laënnec (* 17. február 1781, Quimper, Francúzsko† 13. august 1826, Ploaré) bol francúzsky lekár, vynálezca stetoskopu.
Životopis.
Študoval v Nantes a pôsobil potom od roku 1799 ako ránhojič v západnej armáde. Od roku 1800 si ďalej rozširoval vzdelanie riadnym štúdiom medicíny v Paríži v nemocnici "Charite"jeho učiteľom bol preslávený Jean-Nicolas Corvisarta v roku 1804 sa stal lekárom.
V roku 1816 nastúpil do Neckerovej nemocnice v Paríži. Tu sústavne pracoval na zvýšení možností diagnostiky, najmä chorôb pľúc a srdca. Za tým účelom vyvinul nástrojstetoskop zvyšujúci intenzitu zvukov pri počúvaní. Zásadným spôsobom tak rozšíril diagnostické hranice fyziológie a najmä patológie kardiopulmonálneho systému. Sústavné pozorovanie uložil do svojho životného diela "Traité de l'auscultation Mediate" (Paríž 1819, 2 zväzky; celkom 4 vydaniaposledné v roku 1836). V roku 1823 sa stal profesorom na Collège de France, a nasledujúcim rokom prednostom internej kliniky. Zomrel na pľúcnu tuberkulózu.
Spolu s Leopoldom von Auengruberom a Corvisartom stal sa zakladateľom klasickej fyzikálnej diagnostiky modernej medicíny. V roku 1868 bola na jeho počesť postavená socha v jeho rodnom meste.
Popri objave stetoskopu ako prvý popísal cirhózu pečene a dodnes obraz jednej chorobnej zmeny pečene nesie jeho meno (Laënnecova žltá atrofia pečene). Jedna zo 4 lekárskych fakúlt University Claude Bernarda v Lyone je po ňom pomenovaná na jeho počesť.

</doc>
<doc id="566649" title="Ateliér zvukového umenia" url="https://sk.wikipedia.org/wiki?curid=566649">
Ateliér zvukového umenia

Ateliér zvukového umenia vznikol v júli 2015 v rámci "Ateliéru grafiky a experimentálnej tvorby", ktorý vedie prof. PhDr. Peter Rónai, akad. mal.
Ateliér grafiky a experimentálnej tvorby je jedným zo štyroch ateliérov "Katedry výtvarných umení a intermédií" Fakulty umení Technickej univerzity v Košiciach.
História.
Myšlienka vzniku ateliéru zvukového umenia ako súčasti slovenského edukačného procesu sa zrodila začiatkom deväťdesiatych rokov minulého storočia. Profesor Juraj Bartusz, ktorý do roku 1999 viedol ateliér slobodnej kreativity na VŠVU v Bratislave už vtedy vážne spolu s akademickým maliarom Zbyňkom Prokopom uvažoval o možnostiach výučby soundartu na Slovensku. S cieľom spolupracovať oslovili hudobného skladateľa Petra Machajdíka, s ktorým sa poznali z predchádzajúcej spolupráce so súborom Transmusic Comp. (Adamčiak, Machajdík, Murin). Tá sa však kvôli Machajdíkovmu presťahovaniu sa do Berlína, kde v roku 1992 získal prestížny rezidenčný pobyt od nadácie DAAD, nemohla uskutočniť. Napriek tomu však idea vzniku ateliéru zvukového umenia nikdy neprestala existovať a jej iniciátori sa jej realizácii nikdy nevzdali. Počas posledných dvoch desaťročí bolo vynaložené množstvo energie na to, aby sa soundart na Slovensku vyučoval. Keďže prof. Bartusz so Zbyňkom Prokopom po niekoľkoročnom pôsobení v Bratislave prešli na novovzniknutú Fakultu umení Technickej univerzity v Košiciach, kde stáli pri zrode "Ateliéru slobodnej kreativity 3D", začalo sa zintezívňovanie snáh o vytvorenie ateliéru soundartu presúvať do metropoly východného Slovenska. Peter Machajdík túto myšlienku podporoval z viacerých dôvodov. Po príchode do Berlína mal možnosť tvorivej činnosti v Elektronickom štúdiu tamojšej Technickej univerzity, vďaka ktorej spoznal celý rad umelcov, zaoberajúcich sa touto relatívne novou formou umenia. Taktiež videl, že tento druh umenia majú vo svojom študijnom programe predovšetkým vysoké školy so zameraním na výtvarné umenie, a nie hudobné akadémie. Zrodila sa teda akási pohnútka vytvoriť niečo obdobné aj v slovenských podmienkach. Keďže jediný záujem o vznik ateliéru v tom čase prichádzal z Košíc, podarilo sa tento zámer obhájiť aj pred umelecko-vedeckou radou Fakulty umení Technickej univerzity, ktorá túto myšlienku uvítala a schválila.
Historický prvý semester, ktorý trval od septembra 2015, mal za úlohu predovšetkým zasadenie existencie zvukového umenia – soundartu do povedomia študentov Fakulty umení. Išlo o takzvaný otvorený ateliér, do ktorého sa mohli prihlásiť študenti rôznych študijných odborov – maliari, grafici, architekti, dizajnéri, sochári. Nakoľko v rámci vysokoškolského edukačného systému na Slovensku ide o celkom nový predmet a ani väčšina študentov umeleckých škôl o tomto druhu umenia príliš veľa nevie, pozostávali úvodné stretnutia so študentmi z oboznamovania sa s možnosťami a formami soundartu, jeho históriou a kontextom v rámci umenia 20. a 21. storočia, presahmi do iných druhov umenia a do oblasti architektúry, ekológie, psychológie, dizajnu a environmentalistiky.

</doc>
<doc id="566691" title="MBK Lučenec" url="https://sk.wikipedia.org/wiki?curid=566691">
MBK Lučenec

MBK Lučenec je slovenský mužský basketbalový klub . Po ôsmich rokoch sa Lučenec vrátil medzi elitu slovenského basketbalu a v sezóne 2016/17 obsadil 7. miesto, ktoré zaručilo klubu postup do playoff. V ňom zverenci trénera Kurillu podľahli neskoršiemu majstrovi - bratislavskému Interu.
Klub sa z viacerých dôvodov rozhodol nepodať prihlášku do sezóny 2017/18. Znamená to, že v Lučenci bude mužský vrcholový basketbal opäť absentovať a jeho budúcnosť ostáva neznáma. V poslednej sezóne 2016/17 klub obsadil 7. miesto po základnej časti, a vypadol v štvrťfinále playoff.

</doc>
<doc id="566776" title="Európska migračná kríza" url="https://sk.wikipedia.org/wiki?curid=566776">
Európska migračná kríza

Európska migračná kríza (tiež označovaná ako európska utečenecká kríza) je medzinárodná humanitárna a politická kríza v Európskej únii (EÚ) prebiehajúca od roku 2014 spôsobená veľkým počtom imigrantov - ako ekonomických migrantov, tak utečencov - smerujúcich do EÚ. V roku 2014 militantná teroristická organizácia organizácia Islamský štát ovláda rozsiahle časti Iraku a Sýrie, na ktorých území vyhlásila kalifát. Navyše od roku 2011 prebieha občianska vojna v Sýrii, ktorá si doteraz vyžiadala vyše 570 000 obetí. 
Priebeh migrácie.
Vrchol dosiahla kríza v roku 2015, keď len do Nemecka prišlo viac ako 1 a pol milióna migrantov. V roku 2016 bol počet migrantov v Nemecku viac ako milión, z ktorých 3/4 (750 000) žiadali o azyl. Pokiaľ v roku 2015 a 2016 bol počet žiadateľov o azyl v Nemecku násobne väčší ako vo Francúzsku, Španielsku a Taliansku, od roku 2017 sa počet migrantov aj počet žiadateľov znížil v EÚ asi na polovicu a Nemecko aj keď zostalo na prvom mieste je dobiehané Španielskom. V roku 2019 požiadalo o azyl v EÚ 612 700 nových žiadateľov zo 152 krajín. Najviac Udelených azylov bolo z krajín Sýria, Afganistan a Venezuela. 
Migranti sa do centrálnych častí Európy dostávajú po dvoch hlavných migračných trasách - balkánskej trase z Turecka cez Egejské more a Balkán do strednej Európy a stredomorskej trase zo severnej Afriky cez Stredozemné more do Talianska. Najčastejším cieľom imigrantov sú štáty západnej a severnej Európy, predovšetkým Nemecko, ďalej Švédsko, Rakúsko, Francúzsko a štáty Beneluxu. Podľa údajov OSN tvoria najväčšiu časť žiadateľov o azyl ľudia z krajín Blízkeho a Stredného východu (hlavne Sýrie, Afganistanu, Iraku), subsaharskej Afriky a západného Balkánu.
Migračná kríza.
Rozmer celoeurópskej politickej krízy jav nadobudol v apríli roku 2015, kedy sa v Stredozemnom mori počas krátkej doby potopilo niekoľko lodí s migrantmi, celkom sa utopilo asi 1 200 ľudí a začalo sa uvažovať o zavedení systému na prerozdeľovanie utečencov. V priebehu letných mesiacov dochádzalo k postupnému prehlbovaniu krízy a k jej rozšíreniu do oblasti strednej Európy. Najvážnejšie situácia v priebehu roka 2015 nastala počas septembra a októbra, kedy bol počet utečencov, prichádzajúcich najmä po Balkánskej migračnej trase, najvyššia. Teroristické útoky v Paríži v novembri 2015 a násilnosti počas silvestrovských oslavách v Nemecku obrátili pozornosť k dovtedy prehliadaným bezpečnostným rizikám spojeným s krízou. Záver roka 2015 priniesol v porovnaní s predchádzajúcimi mesiacmi zníženie počtu nových žiadateľov o azyl, ktoré pretrvávalo aj na začiatku roka 2016. Podľa Eurostatu za celý rok 2015 prijali členské štáty EÚ celkom 1 221 855 žiadostí o azyl. Koncom roku 2016 sa udial teroristický útok v Berlíne, pri ktorom kamión vrazil do davu ľudí na vianočných trhoch.
Slovensko.
Aj na Slovensku využili radikáli nespokojnosť verejnosti z prílivu ilegálnych migrantov a utečencov. Hlavné masy ľudí smerovali po dopravných ťahoch medzi Budapešťou a Viedňou, teda mimo územia Slovenska. Slovenská vláda sa vyjadrila k možnému príchodu imigrantov z Maďarska s nevôľou a posilnila policajné kontroly na južnej hranici. Maďarský pohraničný plot bol vztýčený na južnej hranici Maďarska v lete 2015. Na jar 2016 na rakúsko-slovenskej hranici prebehla policajná akcia pod dozorom ministra Kaliňáka. Podľa DenníkaN patrila do série predvolebných cvičení proti utečencom v rámci volebného hesla Smeru „Chránime Slovensko“. Fico tvrdí, že je pripravený plotom chrániť hranice s Rakúskom či s Maďarskom. V rámci povinne dobrovoľného prerozdelenia 40 000 migrantov z Talianska a Grécka do ďalších krajín EÚ sa Slovensko rozhodlo prijať len kresťanských utečencov. V reakcii na schválenie kvót na prerozdeľovanie utečencov podalo Slovensko koncom septembra žalobu na súdnom dvore EÚ a slovenských premiér oznámil, že kvóty nebudú na Slovensku nikdy rešpektované. S neskoršou podporou ostatných krajín V4 sa tak aj stala a azylová politika povinného rozdeľovania kvót bola zmenená.

</doc>
<doc id="566863" title="Ólafur Arnalds" url="https://sk.wikipedia.org/wiki?curid=566863">
Ólafur Arnalds

Ólafur Arnalds (* 3. november 1986, Mosfellsbær, Island) je multiinštrumentalista a producent pochádzajúci z mesta Mosfellsbær neďaleko Reykjavíku na Islande. Vo svojej hudbe spája sláčikové nástroje a klavír, spoločne s elektronickou a beatovou hudbou, z ktorých vytvára zmes ambientnej, elektronickej a popovej hudby. Pôvodne bol bubeník hardcorepunkových a metalových kapiel Fighting Shit a Celestine. Je držiteľom ceny BAFTA za hudbu k britskému televíznemu seriálu – Broadchurch.
V roku 2009 sformoval elektronický techno projekt "Kiasmos", spoločne s Janusom Rasmussenom z islandské skupiny Bloodgroup. Na jeseň roku 2014 im vyšiel rovnomenný debutový album.
Diskografia.
Štúdiové albumy:
EP:
Filmová hudba:

</doc>
<doc id="566959" title="Vajce" url="https://sk.wikipedia.org/wiki?curid=566959">
Vajce

Vajce (mimo biológie aj: vajíčko) je vajcová bunka vtákov alebo vajcorodých stavovcov (napr. plazov či vajcorodých cicavcov) spolu s jej ochrannými obalmi. 
Na obrázku vpravo je 8. – 11. vajcová bunka (t. j. vajíčko v zoologickom zmysle), 7. je primárny obal, ostatné čísla (okrem 14. a prípadne okrem 4. a 13.) sú terciárny obal (terciárny obal zahŕňa aj bielko). 
Vajce vzniká v tele samice z oplodneného vajíčka a obsahuje všetko podstatné na narodenie a ďalší vývoj jedinca. Matka kladie jedno alebo viac vajec do vhodného prostredia, kde sa nejaký čas vyvíja samostatne až do vyliahnutia. U vajcorodých sa vajce vyvíja v tele matky a mláďatá sa liahnu tesne pred znesením (pôrodom), v jeho priebehu alebo hneď potom. Vzhľad vajec sa líši podľa živočíšneho druhu, ale ich obsah je vždy chránený pevnejším povrchom. Tvrdému a pórovitému povrchu vajca sa hovorí škrupina. Zo zárodočného terčíku sa môže vyvinúť mláďa, ale nemusí, ak je vajce neoplodnené. Zárodočnému terčíku sa hovorí očko alebo zárodok.

</doc>
<doc id="566974" title="BPzV" url="https://sk.wikipedia.org/wiki?curid=566974">
BPzV

BPzV Svatava je československé bojové prieskumné obojživelné vozidlo určené k vedeniu prieskumnej alebo bojovej činnosti v tyle protivníka, skonštruované na základe bojového vozidla pechoty BVP-1. Jeho vývoj začal v roku 1984, a v roku 1987 bol vyrobený prvý prototyp a nasledujúci rok bol stroj zavedený do výzbroje Československej ľudovej armády. Jeho hlavná zbraň je kanón kalibru s napojeným guľometom, výzbroj ďalej tvorí protitankový raketový komplet 9K11 Maljutka, štyri pancierové päste RPG-75 a dvanásť ručných granátov. Vozidlo je vybavené vrhačom dymových granátov, nočným pozorovacím prístrojom, rádiolokátorom, rádiolokačným pátračom, navigačným zariadeným, prostriedky protichemického prieskumu, rádiostanicou a ďalším vybavením. Dokopy bolo vyrobených 200 kusov.
Modernizácia BPsV ISTAR.
V roku 2013 Ministerstvo obrany SR predstavilo modernizáciu pôvodných, na Slovensku vyrábaných bojových vozidiel sovietskej konštrukcie BMP-2. Takto modernizované vozidlo dostalo označenie BVP-M2 SKCZ. Následné vojskové skúšky preukázali veľké problémy tejto modernizácie a ukázalo sa, že takáto rozsiahla modernizácia je slepou uličkou. Na základe neúspešných vojskových skúšiek, Ozbrojené sily Slovenskej republiky odmietli vozidlo zaradiť do výzbroje.
Ministerstvo obrany SR sa následne rozhodlo pre zmenu prístupu pri modernizácii vozidiel sovietskej konštrukcie radu BMP a pristúpilo k modernizácii 35 kusov vozidiel v menšom rozsahu. Celkovo bolo modernizovaných 18 vozidiel na štandard BPsVI (Bojové Prieskumné Vozidlo ISTAR) a 17 vozidiel na štandard BVP-M. Na modernizácií sa podieľali spoločnosti Konštrukta Defence, EVPÚ a MSM Land Systems Division Trenčín, súčasť spoločnosti MSM Group. BPsVI je určené pre prieskumný prápor ISTAR 2. prešovskej mechanizovanej brigády.
Modernizácia vozidla spočíva v generálnej oprave podvozku, vrátane motora a prevodového ústrojenstva, vozidlo prešlo kompletnou vnútornou ergonomickou prestavbou ‒ modernizovaný a humanizovaný bol kompletný interiér vozidla, vrátane osadenia nezávislého kúrenia a klimatizácie. Pôvodnú jednoosobovú vežu so kanónom 2A28 a ručne riadenou PTRS Maljutka nahradila gyroskopicky stabilizovaná bezposádková veže Turra 30 s rýchlopalným kanónom 2A42, guľometom PKTM kalibru a dvoma PTRS Konkurs. Veža pritom vie odpaľovať aj izraelské PTRS Spike. Zásoba vo veži vezenej munície je 330 ks pri munície a 600 ks pri nábojoch kalibru . Vodič ma k dispozícii nový periskopický kombinovaný pozorovací prístroj vodiča DND-5F. Osádka vozidla je spojená hovorovým zariadením RF-7800I americkej spoločnosti Harris. Súčasťou modernizácie je aj meteostanica a navigačné zariadenie Kestrel-5500. Gyroskopické stabilizovanie veže a systém riadenia paľby (SRP) so streleckým zameriavačom, výrazne zvyšuje presnosť streľby. Zameriavacie systémy sú vybavené infračervenou kamerou Tilde A z rozlíšením 640x480 pixelov od spoločnosti Leonardo a TV kamerou a laserovým diaľkomerom. Nový je aj detektor ožiarenia od Izraelskej firmy Elbit, ktorý spolupracuje s ôsmymi kusmi zadymovacích granátov a to v plne automatickom režime (SOFT-KILL). Zvýšená bola aj odolnosť spodnej časti (dna) proti účinkom mín a IED s tým, že posádka sedí na proti-mínových sedačkách s ochranou dľa úrovne 2 STANAG 4569. BPsVI získala aj pozemný rádiolokátor FLIR Ranger R20S s dosahom , ktorý na tuto vzdialenosť dokáže odhaliť idúce vozidlo alebo na pohybujúceho sa človeka. BPsVI môže vypúšťať drony RQ-11 Raven, ktorého súčasť je laserový značkovač a výdrž vo vzduchu je 60 – 90 minút. Rýchlosť letu dronu je /hod a dosah cca .

</doc>
<doc id="567090" title="Swetlikov dom" url="https://sk.wikipedia.org/wiki?curid=567090">
Swetlikov dom

Swetlikov dom je schodiskový, nárožný meštiansky dom v Bratislave v Starom Meste na Štefánikovej 5 a 7 pri ulici Tolstého 1 a 3 v pamiatkovej zóne, má súpisné číslo 879. Je to národná kultúrna pamiatka č. NKP 465/0, ktorá bola vyhlásená v roku 1980. 
Bol to novorenesančný bytový dom, ktorý bol postavený v rokoch 1878 – 1879. Pred rokom 1908 bol upravovaný a tiež v rokoch 1997 – 1998. Pôdorys je trojkrídlový, dispozícia je dvojtraktová, má 3 podlažia, podkrovie a pivnicu. Autormi domu boli Ferdinand Kittler a L. Gratzl, autormi prestavby pred rokom 1908 boli Pittel a Brausewetter.

</doc>
<doc id="567541" title="Mlynárka dlhochvostá" url="https://sk.wikipedia.org/wiki?curid=567541">
Mlynárka dlhochvostá

Mlynárka dlhochvostá alebo mlynárik chvostnatý (lat. "Aegithalos caudatus") je malý druh spevavca, patrí do čeľade mlynárkovité. Obýva celú Európu, na celom Slovensku hniezdi i zimuje, obýva krovinaté okraje lesov do , sady, parky a záhrady s bohatým podrastom. Podľa Medzinárodnej únie na ochranu prírody a prírodných zdrojov mlynárka dlhochvostá patrí medzi najmenej ohrozené druhy, celková populácia je stabilná, podlieha výkyvom vďaka rôznym kombináciám počasia v zime, rozširovania jej areálu a skutočnosti, že bol zaznamenaný pokles v dekáde 20112020. V rokoch 19822013 bol u európskej populácie zaznamenaný stabilný stav.
Opis.
Mlynárka dlhochvostá meria 12 – a váži 6,5 – 10 g.
Hlas.
Mlynárka dlhochvostá sa ozýva ostrým trojslabičným volaním "ti-ti-ti", "zizirri". Spev je jednoduché opakovanie volania. Veľmi ľahko sa dá rozoznať na základe suchého hlasu "cerr" ktorý kombinuje mľaskavým "tek".
Výskyt a stav na Slovensku.
Ako hniezdič aj ako zimujúca bola zistená v 93,5 % mapovacích kvadrátov.
Odhadovaný počet hniezdiacich párov je 60 000 - 120 000, zimujúcich jedincov 200 000 - 400 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 žiadny. V roku 1998 žiadny. V roku 2001 žiadny. V roku 2014 LC - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Biotop.
Mlynárka dlhochvostá žije v okrajových častiach listnatých a zmiešaných lesov, v miestach kde je veľa kríkov a mladín a v porastoch vŕb pri potokoch. Obľubuje miesta s rozptýlenou parkovou zeleňou. V lužných lesoch pri rieke Dunaj dosahovala hustotu 0,2 - 1 pár / 10 ha, v dubovo-hrabových lesoch 1,2 páru / 10 ha a v Badínskom pralese 0,6 páru / 10 ha.
Hniezdenie.
Obaja rodičia stavajú veľké hniezdo z lišajníkov, machov a pavučín. Hniezdo má vajcovitý tvar s bočným vchodom v hornej časti. S hniezdením začínajú uprostred marca a samotné hniezdo stavajú asi 10 dní. Vnútro vystiela samička perím, ktorá potom denne znáša žltkastobiele vajíčko s načervenalými škvrnami. Celkovo ich býva 6 - 10 (12) a sedí na nich len sama 12 - 13 dní. Po vyliahnutí mláďat sa o ne starajú už obaja rodičia 15 - 16 dní. Mláďatá vyletia z hniezda v máji.
Potrava.
Živí sa drobným hmyzom, ich larvami a kuklami. Vyhľadáva vošky, mravce a pavúky.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). 

</doc>
<doc id="567553" title="Tori Kellyová" url="https://sk.wikipedia.org/wiki?curid=567553">
Tori Kellyová

Victoria Loren „Tori“ Kellyová (* 14. december 1992, Wildomar, Kalifornia, Spojené štáty) je americká speváčka a skladateľka. Postupne získala uznanie po tom, čo v 14 rokoch začala uverejňovať svoje videá na YouTube. Keď mala 16, uchádzala sa o účinkovanie v speváckej šou "American Idol". Zo súťaže bola vyradená a začala pracovať na svojej vlastnej hudbe. V roku 2012 vydala svoje prvé EP s názvom "Handmade Songs By Tori Kelly", ktoré sama produkovala, zložila aj zmixovala. Nasledujúci rok jej manažér Scooter Braun uvidel jej videá na YouTube a predstavil ju vydavateľstvu Capitol Records, s ktorým podpísala zmluvu v septembri. Torino druhé EP s názvom "Foreword" vyšlo v októbri 2013 ako jej prvé vydanie s vydavateľstvom. 
23. júna 2015 vydala svoj debutový album "Unbreakable Smile." Prvý singel „Nobody Love“ vyšiel na jar a dostal sa do rebríčka "Billboard" Hot 100. Tori bola nominovaná na Cenu Grammy pre najlepšieho nováčika 58. ročníka Grammy Awards. Nadabovala postavu Meent v animovanom filme "Sing" (2016). Jej druhý štúdiový album "Hiding Place" (2018) dosiahol číslo 35 v rebríčku "Billboard" 200 a získal ceny Grammy – za najlepší gospelový album a za najlepší gospelový výkon alebo pieseň. V roku 2019 vydala svoj tretí štúdiový album "Inspired By True Events".

</doc>
<doc id="567681" title="Reformovaná kresťanská cirkev na Slovensku" url="https://sk.wikipedia.org/wiki?curid=567681">
Reformovaná kresťanská cirkev na Slovensku

Reformovaná kresťanská cirkev na Slovensku alebo Kalvínska cirkev, skratka RKC je kresťanská protestantská cirkev, ktorej vznik sa na Slovensku datuje do roku 1567, keď sa konala jej prvá synoda v Debrecíne. Táto synoda sa prihlásila k reformačnému smeru reprezentovanému Jánom Kalvínom, hlásajúcemu tzv. kalvinizmus. S ostatnými reformovanými cirkvami vyznáva dve vyznania viery, a to Heidelberský katechizmus z roku 1563 a Druhé helvétske vyznanie viery z roku 1567. Cirkev vyznáva štyri reformačné solas.
Cirkev je rozšírená prevažne v južných oblastiach Slovenska, absolútnu väčšinu jej veriacich tvoria občania maďarskej národnosti. Cirkev je organizačne rozdelená na jeden dištrikt s deviatimi seniorátmi. Od 1. januára 2021 je biskupom cirkvi Róbert Géresi.
Viera.
Reformovaná cirkev verí v jedného Boha v troch osobách: Boh Otec, Syn a Duch Svätý. Cirkev vysluhuje dve sviatosti: Krst a Večeru Pánovu. Narozdiel od evanjelikov neveria v reálnu prítomnosť Krista vo Večeri Pánovej, ale veria že spásonosná sila Tela a Krvi Kristovej sú v chlebe a víne prítomné. Pri Večeri Pánovej sa taktiež vysluhuje rozhrešenie. V reformovaných kostoloch nenájdeme žiadne obrazy ani sochy. 
Organizácia cirkvi.
RKC má synodálno-presbyteriálny charakter. Synoda je najvyšší zákonodarný orgán, ktorý je tvorený 17 ordinovanými a 17 laickými poslancami. Synoda zo svojich radov volí Predsedníctvo synody a Synodnú radu, ktorá sa skladá zo 7 ordinovaných a 7 laických členov.
Základnou organizačnou zložkou RKC je cirkevný zbor, na ktorého čele je presbyterstvo, vedené duchovným pastierom a kurátorom. Cirkevné zbory sú združené do 9 seniorátov. Senioráty sú riadené valnými zhromaždeniami na čele so seniormi a seniorálnymi kurátormi.
Historicky je RKC dvojjazyčná. Dva senioráty majú úradnú reč slovenčinu a sedem má úradnú reč maďarčinu.
Štatistika.
Pri poslednom sčítaní obyvateľstva v roku 2011 sa k Reformovanej kresťanskej cirkvi prihlásilo 98 797 (1,83 %) obyvateľov .
Národnostné zloženie veriacich.
údaje: "Sčítanie" "obyvateľstva" "SR", 2011
Príslušníci Reformovanej kresťanskej cirkvi sú jedinou náboženskou skupinou na území Slovenska, v ktorej neprevažujú veriaci slovenskej národnosti, ale prevažná časť jej členov sú obyvatelia maďarskej národnosti. 
Obce s najvyšším počtom veriacich.
údaje: "Sčítanie obyvateľstva SR, 2001"
Obce s najvyšším percentuálnym počtom veriacich.
údaje: "Sčítanie" "obyvateľstva" "SR", "2001"
Vedenie cirkvi.
Reformovaná cirkev na Slovensku je jedna z mála reformovaných (kalvínskych) cirkví, na ktorej čele stojí biskup.
Sídlo kancelárie Synody a Biskupského úradu.
Jókaiho 34
945 01 Komárno
tel: 035/7701826

</doc>
<doc id="567790" title="Lipovský hrad" url="https://sk.wikipedia.org/wiki?curid=567790">
Lipovský hrad

Lipovský hrad nazývaný aj "Zámčisko", "Jazvečia hora" alebo aj "Varhoška" je hradná zrúcanina na Šariši, v západnej časti okresu Prešov.
Charakteristika.
Zvyšky niekdajšieho hradu sa nachádzajú v nadmorskej výške a nad terén sa vypínajú západne od obce Lipovce. Hrad je prvýkrát písomne doložený z roku 1262, dal ho postaviť kráľ Ondrej II. Bola to ranogotická stavba a plnil obrannú funkciu. Zbúraný bol koncom kuruckých vojen v roku 1591.
Celý areál hradu je verejne prístupný, ale ešte nebol predmetom archeologického výskumu. Nevedie k nemu značkovaný turistický chodník. Najpohodlnejší prístup je od štátnej cesty Lipovce – Lačnov, západne od Lipoviec, kde je kríž a malý včelín. Dnes je tam inštalovaná aj informačná tabuľa propagujúca cestovný ruch s názvom: Prešovská hradná cesta.
Povesť o hrade.
O Lipovskom hrade napísal povesť, "Nerovná láska na Lipovskom hrade", spisovateľ Ján Domasta. Výňatok z povesti: … „Hanka ukáže do hlbočiny pod cestou: tam nám bude najlepšie. Tam nás pochovajte. Dievka moja, čo to vravíš?! – hrozí sa mať. – Nemáš na to právo! Nesmieš siahnuť ani na svoj, ani na chlapcov život! – A na čo mám právo? … Na čo? … Bozkáva dieťa, slzami ho kropí, slzami ho máča. Keď nás nepozývajú dnu, ostaneme tu… Naveky tu ostaneme! … Skamenieme, aby nás tvoj otec denne vídal, aby ho denne výčitky umárali! … Hrad spustol. Len skamenená Hanka je podnes pred ním, akoby chcela po celé veky rozprávať o svojej veľkej, pokorenej láske.“

</doc>
<doc id="567844" title="Obišovský hrad" url="https://sk.wikipedia.org/wiki?curid=567844">
Obišovský hrad

Obišovský hrad (-normovaný názov; iné názvy: hrad Obišovce, staršie: Zámčisko) je hrad - zrúcanina v pohorí Čiernej hory.
Poloha.
Zvyšky zrúcanín hradu ležia severne od obce Obišovce, v časti Stráža, v nadmorskej výške () na mieste zvanom Zámčisko v katastrálnom území obce Obišovce.
Prístup.
Na hrad sa dostanete priamo z Ličartoviec alebo z Obišoviec od údolia Svinky.
Dejiny.
Obišovský hrad alebo aj Zámčisko, tiež Stráža, leží v nadmorskej výške 360 metrov. Dodnes sa tam zachovali stopy po hradnom vale. Staroveké hradisko Stráža poskytovalo svoje útočisko už v rímskej dobe, v 2. - 3. storočí. Na hradisku Stráža sa našli vzácne archeologické artefakty. Tieto fakty opisuje aj historik Pavel Dvořák, ktorý v svojej práci píše: ... „Doba bronzová je časom revolúcie vojenstva. ... už v mladšej a neskorej bronzovej dobe žili na Slovensku naozajstní profesionálni bojovníci, pravekí rytieri oblečení do bronzového brnenia, ktorí útočili na bojových bronzových vozoch tak ako hrdinovia z homérskych spevov. Bronzové koleso, ktoré sa našlo v Obišovciach (dostalo sa až do anglického Manchestru, kde ho za druhej svetovej vojny zničilo nacistické bombardovanie, má európsky význam,“ ... 
Súčasný stav.
Dnešné ruiny Obišovského hradu sú pozostatkom pevnosti postavenej v 13. storočí na mieste starého slovanského hradiska drienovskými pánmi z rodu Abovcov. Obišovský hrad patrí k najstarším a zanikol v 15. storočí v čase tzv. hradoborectva. V súčasnej dobe na hrade prebiehajú konzervačné práce.
Okolie.
Blízke hrady:

</doc>
<doc id="568058" title="Prehľad úspechov slovenskej atletiky" url="https://sk.wikipedia.org/wiki?curid=568058">
Prehľad úspechov slovenskej atletiky

Prehľad úspechov slovenskej atletiky sumarizuje prehľad medailí slovenských atlétov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
Medailisti z olympijských hier.
Najlepšie umiestnenia v ére samostanosti
Medailisti z majstrovstiev sveta.
Kráľovná športu atletika usporiadala svoje prvé majstrovstvá sveta až v roku 1983 v Helsinkách, dovtedy sa najlepší svetoví atléti stretávali len v rámci olympijských hier. Na premiérovom šampionáte si výborne počínala výprava Česko-Slovenska, so ziskom 9 medailí (4 – 3 – 3) obsadila 4. miesto v hodnotení krajín hneď za atletickými veľmocami NDR, USA a ZSSR. K tomuto úspechu prispeli aj slovenskí atléti , prvý majster sveta v hode diskom Imrich Bugár, členka striebornej štafety Zuzana Moravčíková a tak isto strieborný chodec Jozef Pribilinec, ktorý si rovnaký kov priviezol aj o štyri roky neskôr z Ríma. V ére samostatnosti sa naša atletika tešila z prvej medaily v roku 1997 zásluhou prekážkara Igora Kováča. Ďalšie medaily bronzového lesku získali kladivári Libor Charfreitag a Martina Hrašnová, prvé zlato vybojoval v roku 2015 na MS v Pekingu pokračovateľ slovenskej chodeckej tradície Matej Tóth.
Slováci v reprezentácii Československa
Medailisti v ére samostatnosti
Medailisti z halových majstrovstiev sveta.
Halové MS mali svoju premiéru v roku 1987 v americkom Indianapolise, všetky tri medaily pre výpravu Československa vybojovali slovenskí atléti, strieborné Jozef Pribilinec a osemstovkárka Gabriela Sedláková, bronz výškar Ján Zvara.
Najlepšie výsledky v ére samostatnosti
Medailisti z majstrovstiev Európy.
K medailovej bilancii Československa prispeli slovenskí atléti na majstrovstvách Európy ziskom 5 zlatých, 4 strieborných a 4 bronzových medailí. Najlepším výsledkom v ére samostatnosti bolo až do roku 2010 štvrté miesto vytrvalca Róberta Štefka na ME 1994 v Helsinkách. Na ME 2010 vystúpil po 20 rokoch na stupne víťazov atlét zo Slovenska, Libor Charfreitag sa stal európskym šampiónom v hode kladivom.
Slováci v reprezentácii Československa
Medailisti v ére samostatnosti
Medailisti z halových majstrovstiev Európy.
Prvým slovenským halovým majstrom Európy sa stal v roku 1972 osemstovkár Jozef Plachý, ďalšie tituly vybojovali diaľkárka Eva Murková a dvakrát chodec Jozef Pribilinec. Pre samostatné Slovensko získal zlato guliar Mikuláš Konopka , dve bronzové medaily pridala trojskokanka Dana Velďáková.
Slováci v reprezentácii Československa
Medailisti v ére samostatnosti
Ďalšie úspechy.
Reprezentovali Európu v Kontinentálnom (Svetovom) pohári
"Kontinentálny pohár IAAF" (v rokoch 1977 – 2006 "Svetový pohár") je súťaž atletických družstiev – výberov jednotlivých kontinentov, do ktorých bývajú nominovaní najlepší atléti vo svojich disciplínach. V minulosti mali česť reprezentovať výber Európy viacerí slovenskí atléti.
Reprezentovali Európu v stretnutí Európa-Amerika, Európa-USA
Svetoví rekordéri zo Slovenska

</doc>
<doc id="568066" title="Debničkovanie" url="https://sk.wikipedia.org/wiki?curid=568066">
Debničkovanie

Debničkovanie (nespisovne: bedničkovanie) je predajný systém, ktorý spočíva v dodávkach potravín (zelenina, ovocie, mliečne výrobky a pod.) od lokálnych prvovýrobcov (fariem) priamo k spotrebiteľom. Tento systém vznikol v 60. rokoch 20. storočia v západnej Európe. S rozšírením internetu sa využíva objednávanie dodávok prostredníctvom internetových obchodov. Dodávateľ („debničkár“) potraviny zozbierané od prvovýrobcov uskladní vo vlastnom sklade a podľa objednávok zákazníkov ich rozdelí do debničiek (príp. papierových tašiek), ktoré im následne doručí.

</doc>
<doc id="568079" title="Tvoja tvár znie povedome" url="https://sk.wikipedia.org/wiki?curid=568079">
Tvoja tvár znie povedome

Tvoja tvár znie povedome je týždenný seriál televízie Markíza, v ktorom osem známych slovenských interpretov napodobňuje svetoznáme hviezdy. Tento formát s pôvodným názvom „"Tu cara me suena"“ vznikol v Španielsku a prvýkrát bol odvysielaný v roku 2011. Víťazom prvej série sa stal Lukáš Adamec. Víťazkou druhej série sa stala Mária Čírová. Týždeň po skončení finále druhej série, TV Markíza vydala špeciálne vydanie. Víťazom tretej série sa stal Peter Brajerčík. Víťazom štvrtej série sa stal Dárius Koči. Víťazom piatej série sa stal Dávid Hartl.
Víťazom šiestej série sa stal Martin Klinčúch.
Formát.
Každý zo súťažiacich si v každom kole vyžreboval jednu známu osobnosť, ktorú v nasledujúcom týždni napodobnil. Slúžil im k tomu profesionálny tím maskérov, tanečníkov a odborníkov na spev a herectvo. Ich úlohou bolo napodobniť ju tak, aby zaujala porotu, ktorá na konci večera rozdala body od 1 až po 8. Súťažiaci, ktorý mal za večer najviac hlasov, vyhral a pridelil 1000€ ľubovoľnej charitatívnej spoločnosti. V prípade remízy rozhodla porota. O víťazovi tiež rozhodovali sami súťažiaci, pretože každý z nich má ešte päť špeciálnych bodov, ktoré udelil jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami hlasov postúpili do finále. O celkovom víťazovi rozhodla porota vo finálovom kole. Víťaz obdržal 3000€ a odovzdal ich ľubovoľnej charite.
Prvá séria.
Prvá séria televíznej show Tvoja tvár znie povedome sa začala vysielať na Markíze 6. marca 2016 a víťaz bol predstavený v poslednom dieli odvysielanom 1. mája 2016. Moderátorom sa stal Martin „Pyco” Rausch a porotcami sa stali Daniel Dangl, Zuzana Fialová a Mário „Kuly” Kollár, ku ktorým sa každý diel pridal špeciálny hosť.
Súťažiaci.
Víťazom prvej série sa stal Lukáš Adamec, ktorý daroval šek v hodnote 3000 € Detskému fondu Slovenskej republiky.
Druhá séria.
Druhá séria zábavnej šou odštartovala opäť v nedeľu 4. septembra 2016 o 20:30 na TV Markíza a skončila 6. novembra. Počas série pomohli súťažiacim, súťažiaci z 1. série. Moderátorom sa stal Martin „Pyco” Rausch a porotcami sa stali Daniel Dangl, Zuzana Fialová a Mário „Kuly” Kollár, ku ktorým sa každý diel pridal špeciálny hosť.
Súťažiaci.
Víťazkou sa stála Mária Čírová, ktorá darovala šek v hodnote 3000 € fondu Deti s rakovinou.
Tretia séria.
V októbri 2016 TV Markíza potvrdila 3. sériu show, ktorá odštartovala v nedeľu 5. marca 2017 o 20:30 na TV Markíza a skončila 8. mája.
Počas tretej série sme mohli vidieť aj súťažiacich z 1. a 2. série. Moderátorom sa opäť stal Martin „Pyco“ Rausch a do poroty opäť zasadli Daniel Dangl, Zuzana Fialová, Mário „Kuly“ Kollár ku ktorým sa pridal Juraj „Šoko“ Tabaček.
Súťažiaci.
Víťazom sa stal Peter Brajerčík, ktorý daroval šek v hodnote 3000 € občianskemu združeniu Iskierka.
Štvrtá séria.
Štvrtá séria zábavnej šou sa začala vysielať na Markíze 9. septembra 2018 a skončila 11. novembra 2018. Natáčanie prebiehalo v bratislavskej Inchebe, štúdiu Zweng a Apollo Klube. Moderátorom sa opäť stal Martin „Pyco“ Rausch. Do porty opäť zasadli Daniel Dangl, Zuzana Fialová a Mário „Kuly“ Kollár, ku ktorým sa pridal Andrej Bičan.
Súťažiaci.
Víťazom sa stal Dárius Koči, ktorý daroval šek v hodnote 3000 € fondu Bodka.
Piata séria.
Markíza priniesla na jeseň 2019 ďalšiu, už piatu sériu zábavnej šou Tvoja tvár znie povedome. Piata séria zábavnej show sa začala vysielať na Markíze 8. septembra 2019 a skončila 10. novembra 2019. Moderátorom sa stal súťažiaci zo štvrtej série Martin Nikodým. Do poroty zasadli Daniel Dangl, Zuzana Fialová, Mário „Kuly” Kollár ku ktorým sa pridala Zuzana Kubovčíková Šebová.
Súťažiaci.
Víťazom sa stal Dávid Hartl, ktorý daroval šek v hodnote 3000 € fondu Klubu detskej nádeje.
Šiesta séria.
Markíza počítala s 6. sériou od septembra 2020, napokon po vypuknutí koronakrízy z plánov zišlo. V januári 2021 oficiálne potvrdila plány na uvedenie v jarnej sezóne 2021. Moderátorom sa opäť stal Martin Nikodým. Do poroty po piatich sériách viac nezasadli Daniel Dangl a Zuzana Fialová, z ostatných rokov ostávajú a do poroty zasadli Mário „Kuly” Kollár a Zuzana Kubovčíková Šebová, ku ktorým sa pridala Lujza Garajová Schrameková.
Súťažiaci.
Víťazom sa stal Martin Klinčúch, ktorý daroval šek v hodnote 3000€ neziskovej organizácii Svetielko pomoci.
Vo špeciáli "Tvoja MINI tvár znie povedome" Martin Nikodým odovzdal šek od Nadácie Markíza v hodnote 5000€ Centru pre deti a rodinu v Žitavciach.

</doc>
<doc id="568183" title="Sofijska kotlovina" url="https://sk.wikipedia.org/wiki?curid=568183">
Sofijska kotlovina

Sofijska kotlovina (, doslova "Sofijská kotlina"), známa aj ako Sofijsko pole (, doslova "Sofijské pole") je geomorfologická jednotka v Oblasti Sofia a v Sofijskej oblasti v juhozápadnom Bulharsku.
Charakteristika.
Vymedzenie a rozmery.
Jedná sa o rozľahlú kotlinu v západnej časti Bulharska na území ktorej sa rozprestiera hlavné mesto Sofia. Zo severu je ohraničená pohorím Sofijska planina () (časť Západnej Starej planiny), zo západu, juhozápadu a juhu pohoria Viskjar (), Ľulin () a Vitoša () a z juhovýchodu pohoriami Lozenska planina () a Plana ()
Dĺžka kotliny je v severozápadno-juhovýchodnom smere približne a a šírka sa pohybuje od do . Zaberá územie s rozlohou približne . Priemerná nadmorská výška na území kotliny je , pričom toto platí pre rozsiahlu strednú rovinatú časť (práve táto časť kotliny je tzv. Sofijsko pole, aj keď tento názov sa používa aj ako synonymum slova Sofijska kotlovina). Okrajové časti majú pahorkatinový charakter a nadmorská výška sa v nich pohybuje okolo . Veľkú časť zaberá bulharská metropola Sofia a jej predmestia, ktoré sčasti zasahujú až do blízkych pohorí. Z juhu na sever preteká kotlinou najdlhšia bulharská rieka Iskar.
Geológia, klíma, vodstvo a prírodné bohatstvo.
Kotlina tvorila v období pliocénu dno sladkovodného jazera. Základovú časť kotliny tak tvoria zeminy a piesky z tohto obdobia. Jazero bolo zavodňované riekou Iskăr a v oblasti kotliny tak ostalo z minulosti aj množstvo riečnych nánosov, ktoré ďalej utvárali povrch. Najviditeľnejšie sú na okrajoch, pri úpätiach pohorí s ktorými kotlina susedí a ktoré dávajú okrajom kotliny pahorkatinový charakter. Na mnohých miestach sa vyskytujú aj blatá. Povrch je charakteristický vysokým stupňom erózie. Severná okrajová časť na ktorú nadväzuje Stará planina je tvorená vrstvami bridlíc z obdobia paleozoika a pieskоvcami, vápencami a zlepencami z obdobia jury a triasu. Naproti tomu južná okrajová časť je tvorená na západ od rieky Iskăr predovšetkým pyroklastikmi z obdobia vrchnej kriedy a na východ od rieky Iskăr pieskovcami a zlepencami z obdobia triasu.
Podnebie je mierne kontinentálne. V zimnom období sú tu charakteristické teplotné inverzie, pre obdobie jari sú typické prejavy tzv. fönu. Priemerná ročná teplota je 910°C, v januári je dlhodobý priemer okolo -2°C a v júli okolo 20°C. Ročný úhrn zrážok predstavuje približne 550560 mm.
Sofijska kotlovina je odvodňovaná riekou Iskăr a jej mnohými prítokmi, z ktorých najvýznamnejšie sú rieky "Blato" () a "Lesnovska reka" (). Pôdy v doline sú od černozeme v rovinatých nížinných oblastiach, po málo úrodné gaštanové pôdy v periférnych vyšších polohách. Kotlinu charakterizujú veľké zásoby podzemných vôd a množstvo minerálnych a krasových prameňov. Najvýznamnejšie vyvieračky minerálnych prameňov sa nachádzajú v mestách Bankja a Sofia, ako aj v dedinách Pančarevo, Železnica, Bistrica, Rudarci ale aj v iných. Na území kotliny sa nachádzajú náleziská lignitu pri Sofii a pri Slivnici a nálezisko mangánových rúd pri dedine Požarevo.
Obývané miesta a hospodárstvo.
Oblasť je veľmi husto obývaná. V kotline sa nachádza teritórium hlavného mesta Sofie, ako aj mnohých ďalších miest a dedín. Počet obyvateľov kotliny sa aj neustále zvyšuje a to v podstate vo všetkých obývaných sídlach. Kotlina je významným dopravným uzlom Bulharska. Územie kotliny je odlesnené. Pôda je úrodná, pričom ju z veľkej časti tvorí černozem. Okrem zastavanej plochy je územie kotliny tvorené predovšetkým lúkami a obhospodarovanou pôdou. Pestujú sa predovšetkým obilniny, krmoviny a zelenina. Rozšírený je aj chov hospodárskych zvierat.

</doc>
<doc id="568217" title="Marianna Némethová-Krajčírová" url="https://sk.wikipedia.org/wiki?curid=568217">
Marianna Némethová-Krajčírová

 
 
 
 
 
Marianna Némethová-Krajčírová (* 1. jún 1948, Košice) je bývalá slovenská športová gymnastka, reprezentantka Československa, najväčšia osobnosť v histórii slovenskej športovej gymnastiky.
Kariéra.
Účastníčka troch olympiád, osem rokov stabilná členka reprezentačného tímu Československa, dlhé roky československá gymnastická „dvojka“ za najväčšou hviezdou 60. rokov 20. storočia Věrou Čáslavskou. Debutovala ako 16-ročná na OH 1964 v Tokiu, kde prispela k zisku strieborných medailí. Na majstrovstvách sveta 1966 v Dortmunde sa v súťaži družstiev pričinila o historické víťazstvo nad sovietskymi gymnastkami. Individuálne sa presadila na majstrovstvách Európy 1967, bronzové medaily získala vo viacboji jednotlivkýň a v cvičení na bradlách, štvrtá bola v preskoku a v prostných, piatu priečku obsadila v cvičení na kladine. Na OH 1968 v Méxicu obhájilo družstvo Československa strieborné pozície z Tokia, keď tímu ZSSR podľahlo tesne len o 65 tisícin bodu. Vo viacboji obsadila Krajčírová deviate a v preskoku štvrté miesto.
Na majstrovstvách sveta 1970 v Ľubľane priviedla Marianna Némethová-Krajčírová ako kapitánka družstvo Československa k bronzovým medailám. Kariéru ukončila na OH 1972 v Mníchove. Venovala sa trénerskej práci v Bratislave, od roku 1992 pôsobí v talianskom meste Pavone del Mella neďaleko Brescie.

</doc>
<doc id="568327" title="Ivan Bohuš" url="https://sk.wikipedia.org/wiki?curid=568327">
Ivan Bohuš

Ivan Bohuš (* 27. november 1924, Dechtáre – † 11. júl 2018, Tatranská Lomnica) bol slovenský historik, vedec, muzeológ, publicista, bývalý pracovník Múzea TANAPu v Tatranskej Lomnici špecializujúci sa na históriu Vysokých Tatier a podtatranského kraja.
Zo životopisu.
Narodil sa v Dechtároch pri Liptovskom Mikuláši, jednej z obcí zaniknutých pri výstavbe Liptovskej Mary. Od roku 1942 bol dobrovoľným horským záchranárom, od roku 1945 tajomníkom Záchranného zboru Klubu slovenských turistov a lyžiarov. V roku 1948 bol iniciátorom založenia Tatranskej horskej služby. V rokoch 19491957 bol riaditeľom Tatranského múzea v Poprade. V roku 1957 zakladal Múzeum TANAPu v Tatranskej Lomnici, kde bol jeho riaditeľom do roku 1967. V roku 1950 bol jeden zo zakladateľov Tatranskej horskej služby.
V rokoch 19461948 bol externým redaktorom Tatranského vysielania Československého rozhlasu v Košiciach. V roku 1952 založil a do roku 1955 bol redaktorom bulletinu "Tatranské múzeum", v rokoch 1952 1960 bol členom predsedníctva Zväzu slovenských múzeí a v rokoch 19571959 redaktorom jeho celoslovenského orgánu "Múzeum".
Zaoberal sa históriou horolezectva, tatranskej turistiky, horského vodcovstva. Je autorom desiatok publikácii, zaoberajúcich sa históriou Vysokých Tatier. V slovenských, českých i poľských periodikách a vedeckých, populárno - náučných časopisoch publikoval vyše 2 300 článkov a historických štúdií. Bol spoluautorom mnohých textov v turistických sprievodcoch a publikáciách o Vysokých Tatrách.
Ocenenia.
Za muzeologickú činnosť bol ocenený viacerými vyznamenaniami. Za výskum a publikovanie dejín protifašistického odboja vo Vysokých Tatrách bol ocenený dvomi "Pamätnými medailami SNP". Matica slovenská mu udelila "Medailu Ľudovíta V. Riznera". Je prvým čestným členom "Spišského dejepisného spolku", v roku 2000 sa stal prvým laureátom "Ceny mesta Vysoké Tatry" za celoživotné dielo a v roku 2005 prvým laureátom "Ceny MUDr. Mikuláša Szontágha" za cedloživotné zásluhy o Vysoké Tatry. V roku 2007 bola mu odovzdaná ako prvému zahraničnému Slovákovi poľská literárna cena "Nagroda Literacka im. Waldislawa Krygowsiego" za rok 2005. V roku 2011 bol ocenený za celoživotné dielo "Cenou predsedu Prešovského samosprávneho kraja". Ivan Bohuš je nositeľom "Zlatého a Čestného odznaku Horskej služby" a laureátom, vyznamenania "Za zásluhy Horskej služby".

</doc>
<doc id="568352" title="Clash Royale" url="https://sk.wikipedia.org/wiki?curid=568352">
Clash Royale

Clash Royale je tzv. freemium (zadarmo, ale s prémiovou menou) mobilná stratégia vyvíjaná a vydaná firmou Supercell, ktorá sídli v Helsinkách vo Fínsku. Hra kombinuje prvky z hier s kartami a tower defense hier (obrana veží). "Clash Royale" má spoločné základy a princípy s hrou Clash of Clans od Supercellu.
2. marca 2016 bola hra celosvetovo vydaná pre iOS a Android.
Do hry boli pridané sezóny. Teraz je sezóna 23. Je možné zakúpiť si Pass Royale, ktorý ponúka rôzne výhody vrátane neobmedzeného vstupu do Special Challenges. 

</doc>
<doc id="568405" title="Július Andráši (horolezec)" url="https://sk.wikipedia.org/wiki?curid=568405">
Július Andráši (horolezec)

Július Andráši (* 23. marec 1925, Košice† 13. júl 1995, Dolný Smokovec) bol slovenský horolezec, horský záchranár a publicista.
Životopis.
Július Andráši s horolezectvom začínal v roku 1946 spolu s priateľom Arnom Puškášom. Po ukončení štúdií prišiel v roku 1949 do Vysokých Tatier, do Starého Smokovca. V roku 1950 sa stal horským vodcom prvej triedy a začal pracovať ako horský záchranár v novovytvorenej Tatranskej horskej službe. V rokoch 19551960 bol jej náčelníkom. Od roku 1962 do roku 1970 bol pracovníkom observatória na Lomnickom štíte. Potom pracoval v zariadeniach cestového ruchu vo Vysokých Tatrách.
Od roku 1952 publikoval články v mnohých slovenských časopisoch zaoberajúcich sa horolezectvom a turistikou – "Krásy Slovenska, Horolezec, Tatranské noviny a Vysoké Tatry". Napísal a vydal viacero turistických a horolezeckých sprievodcov.

</doc>
<doc id="568533" title="Vláda Slovenskej republiky od 23. marca 2016 do 22. marca 2018" url="https://sk.wikipedia.org/wiki?curid=568533">
Vláda Slovenskej republiky od 23. marca 2016 do 22. marca 2018

Vláda Slovenskej republiky od 23. marca 2016 do 22. marca 2018 resp. tretia vláda Roberta Fica bola vláda Slovenskej republiky, ktorá vznikla po parlamentných voľbách, ktoré sa na Slovensku uskutočnili 5. marca 2016. Prezident SR Andrej Kiska vymenoval podľa čl. 102 ods. 1 pís. g) Ústavy Slovenskej republiky predsedu vlády Roberta Fica a ostatných členov vlády a poveril ich riadením ministerstiev dňa 23. marca 2016 krátko po tom, ako Robert Fico podal demisiu do rúk prezidenta SR Andreja Kisku, čím ukončila svoju činnosť Druhá vláda Roberta Fica.
Po vražde investigatívneho novinára Jána Kuciaka a jeho snúbenice sa vláda dostala do krízy, kvôli prepojeniu mafie na koaličnú stranu SMER-SD, ktorá vyvrcholila 15. marca 2018 demisiou premiéra Roberta Fica a vlády. Prezident SR demisiu prijal a zároveň poveril vládu vykonávaním jej funkcie až do vymenovania novej vlády. Keďže v parlamente sa nenašla ústavná väčšina (90 poslancov), ktorá by podporila ústavný zákon o skrátení volebného obdobia NR SR, na základe ktorého by sa konali predčasné voľby do NR SR, prezident následne poveril zostavením novej vlády Petra Pellegriniho (SMER-SD), ktorý prezidentovi predložil 79 podpisov poslancov, ktorí majú nový kabinet podporiť.
Peter Pellegrini oznámil prezidentovi návrh zloženia svojej vlády, ale prezident ho pri takomto návrhu odmietol vymenovať za premiéra. Po odmietnutí prvého návrhu zloženia vlády, predložil prezidentovi Pellegrini svoj druhý návrh. Po rozhovoroch s kandidátmi na ministrov v tomto návrhu, prezident 22. marca 2018 vymenoval vládu Petra Pellegriniho, čím skončila tretia vláda Roberta Fica.
Činnosť vlády.
Zmeny v obsadení postov vo vláde.
Počas augusta 2016, krátko po mimoriadnom sneme strany #SIEŤ, kde bol za nového predsedu zvolený vtedajší minister dopravy Roman Brecely, oznámila pätica poslancov tejto strany, že vystupujú zo strany #SIEŤ, pričom následne vstúpili do poslaneckého klubu strany MOST – HÍD. Týmto presunom poslancov NR SR už poslanecký klub strany MOST – HÍD tvorilo 15 poslancov, čo si vyžiadalo zmeny v rozdelení jednotlivých postov vo vláde a na ministerstvách.
31. augusta 2016 prezident SR Andrej Kiska prijal demisiu dovtedajšieho ministra dopravy, výstavby a regionálneho rozvoja SR Romana Brecelyho a do funkcie vymenoval Árpáda Érseka, ktorý pôsobil na ministerstve ako štátny tajomník za stranu MOST – HÍD.
1. septembra 2016 na Bratislavskom hrade bola podpísaná nová koaličná dohoda predsedami strán SMER-SD, MOST – HÍD a SNS, čím sa utvorila nová trojkoalícia namiesto pôvodnej štvorkoalície. Dvaja ostavajúci poslanci za stranu #SIEŤ Radoslav Procházka a Alena Bašistová oznámili, že budú naďalej podporovať programové vyhlásenie vlády SR, aj keď už nebudú ďalej súčasťou vládnej koalície. V novembri 2016 sa Radoslav Procházka vzdal poslaneckého mandátu a nahradila ho Zuzana Zimenová, ktorá nepodporuje vládu SR. Strane #SIEŤ má teda v parlamente len jedného poslanca.
V auguste 2017 vypukla vládna kríza, spôsobená kauzou v súvislosti s kontroverzným rozdeľovaním eurofondov na ministerstve školstva, vedy, výskumu a športu SR. Vzájomná komunikácia medzi lídrami koaličných strán bola pre vzájomné nezhody na bode mrazu a Andrej Danko, predseda Národnej rady SR a líder SNS vypovedal koaličnú zmluvu k 1. septembru 2017. Kríza vyvrcholila abdikáciou ministra Petra Plavčana, nominanta SNS, ku 31. augustu 2017. Prezident SR Andrej Kiska preto 1. septembra dočasne poveril riadením daného ministerstva Gabrielu Matečnú, ministerku poľnohospodárstva a rozvoja vidieka SR. Lídri koaličných strán Robert Fico (SMER-SD), Andrej Danko (SNS) a Béla Bugár (MOST-HÍD) podpísali dodatok ku koaličnej zmluve, čím sa skončila vládna kríza. 13. septembra vymenoval prezident SR do funkcie ministra školstva, vedy, výskumu a športu SR riaditeľku Prognostického ústavu Slovenskej akadémie vied Martinu Lubyovú.
5. marca 2018 prezident Kiska prijal demisiu Mareka Maďariča (SMER-SD), ktorý 28. februára 2018 oznámil, že odstupuje z funkcie ministra kultúry SR. Dôvodom abdikácie bola vražda novinára Jána Kuciaka a Martiny Kušnírovej. Rezort kultúry viedol do 7. marca 2018.
12. marca 2018 minister vnútra Robert Kaliňák (SMER-SD) oznámil, že končí vo funkcii ministra vnútra. Do uznesenia vlády podať demisiu, ktoré vláda schválila 15. marca 2018, svoju demisiu prezidentovi nepodal a zostal tak ministrom až do konca celej vlády.

</doc>
<doc id="568565" title="Oleg Svátek" url="https://sk.wikipedia.org/wiki?curid=568565">
Oleg Svátek

Oleg Svátek (* 3. február 1888† 1. október 1941) bol česko-slovenský generál, legionár za 1. svetovej vojny a člen Obrany národa.
Vojenská kariéra.
Počas 1. svetovej vojny pôsobil ako dôstojník česko-slovenských légií v Rusku. Do Česko-Slovenska sa vrátil v roku 1920. Potom zastával rôzne veliteľské funkcie v česko-slovenskej armáde a v rokoch 19351938 bol veliteľom 12. divízie v Užhorode. V marci 1939 velil statočnej obrane Podkarpatskej Rusi pred maďarskými silami. V marci 1939, hneď na začiatku nemeckej okupácie, stál pri zrode vojenskej odbojovej organizácie Obrana národa vo funkcii veliteľa Krajského vojenského veliteľstva Praha juhozápad.
4. septembra 1941 bol Oleg Svátek na záhrade svojho domu v ulici Nad Koukolkou prepadnutý a po potýčke zatknutý gestapom a 1. októbra, v čase stanného práva, bol popravený v kasárňach Ruzyně.

</doc>
<doc id="568708" title="Vojenský cintorín Olomouc-Černovír" url="https://sk.wikipedia.org/wiki?curid=568708">
Vojenský cintorín Olomouc-Černovír

Vojenský cintorín v Olomouci, miestnej časti Černovír je kultúrna pamiatka v mieste, kde boli pochovávaní vojaci, ktorí zomreli vo vojenskej nemocnici v Kláštornom Hradisku, neskôr aj obete bojov počas vojen. Cintorín bol založený v roku 1869 z bývalého civilného pohrebiska. Cintorín je unikátny v tom, že tu sú na jednom mieste pochovaní vojaci niekoľkých rôznych vyznaní, moslimovia, židia, pravoslávni, a najväčšia časť patrí katolíckym a protestantským kresťanom. Tieto časti cintorína sú od seba oddelené stromami na samostatné polia. Na cintoríne boli postavené dve kaplnky, jedna s kopulou pre kresťanov, druhá v tvare malej mešity pre padlých moslimského vyznania. Vysvätenia kaplnky sa 16. decembra 1917 zúčastnil osobne aj posledný cisár Karol I. Počas prvej svetovej vojny boli vojaci pochovávaní po dvoch do jedného hrobu, bez ohľadu na národnosť, hodnosť a štátnu príslušnosť. Poslední pochovaní tu boli nemeckí vojaci medzi rokmi 1939 - 1945, po tomto roku sa tu pochovávalo už len sporadicky a cintorín spustol. V 50. rokoch 20. storočia boli kríže označujúce hroby vytrhané a postupne rozkradnuté, hroby boli pre ľahšie kosenie trávy zarovnané.
Je chránený ako kultúrna pamiatka Českej republiky.

</doc>
<doc id="568735" title="Prehľad úspechov slovenského alpského lyžovania" url="https://sk.wikipedia.org/wiki?curid=568735">
Prehľad úspechov slovenského alpského lyžovania

Prehľad úspechov slovenského alpského lyžovania sumarizuje prehľad medailí a úspechov slovenských alpských lyžiarov na vrcholných svetových a európskych podujatiach v ére samostatnosti, ako aj v reprezentácii Československa.
Olympijské hry.
Najlepšie umiestnenia slovenských zjazdárov
Medailisti z majstrovstiev sveta.
Ďalšie najlepšie individuálne umiestnenia slovenských zjazdárov
Svetový pohár.
Jana Šoltýsová ako prvá zjazdárka z východnej Európy vyhrala preteky Svetového pohára, 17. decembra 1980 vyhrala zjazd v rakúskom Altenmarkte. Po 32 rokoch ju napodobnila Veronika Velez-Zuzulová, keď triumfovala v slalome v Semmeringu . Treťou Slovenkou s víťazstvom v pretekoch SP sa stala v sezóne 2015/2016 Petra Vlhová . Historický úspech dosiahli Veronika Velez-Zuzulová a Petra Vlhová na pretekoch vo Flachau, obe sa postavili na stupne víťazov . Ešte lepší výsledok zaznamenali Slovenky 3. januára 2017 v Záhrebe, keď obsadili prvé dve priečky. Zatiaľ jediný slovenský zjazdár – muž vystúpil na stupne víťazov 24. januára 1982, Ivan Pacák obsadil druhé miesto v kombinácii v švajčiarskom Wengene .
Víťazi pretekov SP

</doc>
<doc id="568995" title="Geografia Maďarska" url="https://sk.wikipedia.org/wiki?curid=568995">
Geografia Maďarska

Maďarsko je štát ležiaci v strednej Európe. Na severe susedí so Slovenskom, na východe s Ukrajinou, na juhovýchode s Rumunskom, na juhu so Srbskom a Chorvátskom a na západe s Rakúskom a Slovinskom.
Maďarsko leží v pomerne rovinatom kraji vo Veľkej uhorskej nížine, ktorá je na západ od východných Karpát a na západe Maďarska je Malá dunajská kotlina. Na severe Maďarska je krajina už ľahko kopcovitá, hlavne u východných hraníc so Slovenskom. Najvyššie vrchy Maďarska tvorí pohorie Matra, kde sa nachádza aj najvyšší vrch Kékes s nadmorskou výškou Vysoké kopce nájdeme aj pri meste Miškovec v pohorí Bukové vrchy, kde sa pestuje známe tokajské víno. Okolie Budapešti je tiež kopcovité.
Pohoria.
Nižšie nasleduje tabuľka najvyšších pohorí Maďarska.
Rieky a jazerá.
Hlavnou riekou je bez pochyby Dunaj, ktorý preteká hlavným mestom a celým stredom Maďarska. Na severe tvorí čiastočne hranicu so Slovenskom. Do Dunaja sa vlieva rieka Rába, pretekajúca mestom Győr. Ďalej je potom rieka Concó alebo Karasica. Ďalšiu dôležitú úlohu v Maďarsku hrá rieka Tisa (). Tá síce v Maďarsku nepramení, ale na území Maďarska je už veľmi široká.
Jazerá
Najznámejším jazerom v Maďarsku je Balaton. Balaton je najväčšie jazero v strednej Európe. Ďalej potom jazerá Kis-Balaton, Velence, termálne jazero Hévíz, pri meste Segedín je jazero Feher a pri meste Šopron je Neziderské jazero (maďarsky Fertő-tó). Neziderské jazero má ale väčšinu svojej rozlohy v susednom Rakúsku.
Národné parky.
Na území Maďarska sa nachádza celkom 10 národných parkov. Napr. pri Balatone nájdeme národný park Keszthelyi, pri Neziderskom jazere (Fertő-tó) je n. p. Fertő-Hanság, pri rieke Dráva, tvoriacej hranicu s Chorvátskom je n. p. Duna-Dráva. V južnom Maďarsku sú potom n. p. Kiskunsági pri meste Kecskemét a na východe národné parky Hortobágy a Bükk. Na severe leží národný park Duna–Ipoly.

</doc>
<doc id="569048" title="Göncský okres" url="https://sk.wikipedia.org/wiki?curid=569048">
Göncský okres

Göncský okres () je okres v severovýchodnom Maďarsku v Boršodsko-abovsko-zemplínskej župe. Jeho správnym centrom je mesto Gönc. Okres patrí k najchudobnejším regiónom Maďarska, miestna nezamestnanosť presahuje dokonca 20%. Na jeho území sa nachádza niekoľko pamiatok. Jednou z nich je hrad Regéc alebo 900 rokov starý kostol v obci Göncruszka. Rozloha okresu je 549,60 km².
Sídla a ľudia.
V okrese je celkom 30 obcí, z toho dve mestá. V tabuľke sú počty obyvateľov v januári roku 2012.
V januári roku 2012 žilo v okrese 18 722 obyvateľov. Obyvatelia sa zaoberajú predovšetkým poľnohospodárstvom (vínna réva, ovocie, pšenica, kukurica) a živočíšnou výrobou.

</doc>
<doc id="569067" title="Bijeljina" url="https://sk.wikipedia.org/wiki?curid=569067">
Bijeljina

Bijeljina () je mesto na severovýchode Bosny a Hercegoviny, v republike Srbskej, v regióne Semberija. V roku 2013 malo podľa sčítania ľudu 45 291 obyvateľov. Podľa počtu obyvateľov je druhé najväčšie v Republike srbskej a šieste najväčšie v Bosne a Hercegovine.
Dejiny.
Bijeljina je prvýkrát spomínaná v roku 1446. Evliya Çelebi opísal v 17. storočí Bijeljinu ako mesto s piatimi stovkami domami a piatimi veľkými obytnými štvrťami (Mahal). V roku 1838 získalo mesto prvú školu, a v roku 1902 tu bola otvorená prvá európska škola západného typu; potom, čo sa mesto stalo súčasťou Rakúsko-Uhorska. V základnej škole v Bijeljine učil tiež Jovan Dučić.
Bijeljina je jedným z prvých miest, kde v roku 1992 došlo k stretom na začiatku vojny v Bosne a Hercegovine.
Obyvateľstvo.
V roku 1991 mala Bijeljina celkom 36 414 obyvateľov, ktorí sa v sčítaní ľudu, uskutočnenom tesne pred vypuknutím bosnianskeho konfliktu v 90. rokoch, prihlásili k nasledujúcim národnostným skupinám:
Po skončení vojny došlo k homogenizácii národnostného zloženia obyvateľstva. Do Bijeljiny prišli Srbi z miest, odkiaľ boli vyhnaní bosnianskou armádou (Tuzla, Zenica, Sarajevo). Z Bijeljiny odišli Bosniaci, ktorí boli vytlačení srbskými silami. Počet obyvateľov mesta sa po vojne vplyvom vnútorných presídľovaní obyvateľstva zvýšil o 30-40%.

</doc>
<doc id="569180" title="Oto Žarnay" url="https://sk.wikipedia.org/wiki?curid=569180">
Oto Žarnay

Mgr. Oto Žarnay (* 18. marec 1969, Košice) je slovenský učiteľ, protikorupčný aktivista a politik. Od roku 2016 do roku 2020 bol poslancom Národnej rady SR, kam kandidoval za hnutie OĽaNO. Vo februári 2017 z poslaneckého klubu OĽaNO vystúpil a koncom roka stál pri zrode novej politickej strany SPOLU – občianska demokracia.
Život.
Oto Žarnay vyštudoval odbor slovenský jazyk - občianska náuka. Pracoval ako jazykový redaktor, pomocný vychovávateľ v ústave pre telesne postihnutú mládež, učiteľ a korektor.
Medializovaná výpoveď zo školy.
Oto Žarnay pracoval ako učiteľ na Obchodnej akadémie na Polárnej 1 v Košiciach, bol tu zároveň predsedom Rady školy. Upozornil, že škola platí viac než 400 € mesačne za externé právne služby. Nebola mu poskytnutná odpoveď, na aké právne úkony boli náklady vynaložené. Podľa kontroly Útvaru hlavného kontrolóra Košického samosprávneho kraja škola na právne úkony použila neefektívne celkom 12 000 €. Zmluva o právnom zastúpení vypršala a nebola predĺžená.
Po medializovaní kauzy bol z mieta prepustený. O miesto prišiel v máji 2013 „z organizačných dôvodov“. Žarnay sa so školou súdil o neplatnosť výpovede, od septembra 2014 pracoval ako jazykový korektor v jednom košickom denníku.V máji 2019 okresný súd rozhodol v jeho prospech, nový riaditeľ školy Michal Potoma uviedol, že po výkone funkcie poslanca má naďalej pracovné miesto v škole.
Biela vrana.
V marci 2014 podal vo veci trestné oznámenie spolu s poslancom Jánom Mičovským. V júli 2014 poslal otvorený list predsedovi vlády Robertovi Ficovi v ktorom ho žiada o zaujatie stanoviska ku kauze. 
V septembri 2014 vyjadrila osobnú podporu Zuzana Wienk z Aliancie Fair-play so slovami: „"Toto nie je lokálny prípad jedného učiteľa, ale ukazuje, že systém korupcie a moci sa tu môže vysporiadať s akýmkoľvek poctivým človekom, ktorý bráni verejný záujem a prostriedky. Môže dokonca zabezpečiť, aby tento človek nielen stratil prácu, ale ani si ju nenašiel následne, čo je do neba volajúca drzosť. Občania by mali tento prípad veľmi pozorne sledovať,"“ Záujem o stretnutie so Žarnayom a zriaďovateľom školy vyjadril vtedajší minister školstva Peter Pellegrini (SMER-SD).
Vo februári 2016 vyšetrovanie Najvyššieho kontrolného úradu našlo v škole aj ďalšie pochybenia typu: „"Kontrolóri NKÚ zistili viaceré pochybenia vo verejnom obstarávaní, pričom sporné poskytnutie právnych služieb škole sa ukázalo ako nepotrebné."“
Za svoje protikorupčné aktivity dostal ocenenie Biela vrana za rok 2013.
Politik.
Komunálna politika.
V období rokov 2014 a 2018 pôsobil ako člen mestského zastupiteľstva v Košiciach, ako nezávislý kandidát.
Voľby do Europarlamentu.
V roku 2014 bol nominovaný na kandidáta strany Obyčajní ľudia a nezávislé osobnosti (OĽANO) pre voľby do Európskeho parlamentu. Kandidoval na 3. mieste kandidátky. So ziskom 6 430 prednostných hlasov sa umiestnil na 5. mieste v rámci strany. Do Europarlamentu nebol zvolený.
Poslanec.
Vo voľbách do NR SR v marci 2016 kandidoval na 5. mieste kandidátky OĽaNO, a po zohľadnení preferenčných hlasov zaujal 6te z 10 mandátov poslancov tejto strany. V Národnej rade pôsobil ako člen výboru pre nezlučiteľnosť funkcií a výboru pre verejnú správu a regionálny rozvoj. Vo februári 2017 z poslaneckého kľubu OĽaNO-NOVA odišiel spolu s Vierou Dubačovou, dôvodom boli blížiace sa župné voľby 2017, a tiež údajná väčšia sympatickosť nezávislých kandidátov.
Strana SPOLU.
V apríli 2017 iniciovali Miroslav Beblavý, Jozef Mihál, Katarína Macháčková, Zuzana Zimenová, Simona Petrík a Viera Dubačová založenie novej strany, zverejnili výzvu "Vráťme Slovensko ľuďom". Strana SPOLU – občianska demokracia bola zaregistrovaná v januári 2018. 
Na ustanovujúcom sneme strany, ktorý sa konal 14. apríla 2018 v Poprade, bol Žarnay zvolený za predsedu Etickej komisie strany.
V parlamentných voľbách vo februári 2020 kandidoval na 33. mieste kandidátky koalície PS/SPOLU. Vo voľbách získal 3 370 hlasov, po zohľadnení preferenčných hlasov sa umiestnil na 28. mieste kandidátky. Kvôli výsledku koalície sa do parlamentu nedostal.

</doc>
<doc id="569298" title="EuroVelo" url="https://sk.wikipedia.org/wiki?curid=569298">
EuroVelo

EuroVelo je sieť európskych cyklotrás, ktorú spravuje Európska cyklistická federácia (ECF) ako projekt 17 diaľkových trás naprieč celým európskym kontinentom. Celková dĺžka projektovaných trás je cez 90 000 km, z ktorých bolo v novembri 2019 cez 45 000 km v prevádzke.
Trasy projektu EuroVelo sú určené pre cykloturistiku po Európe, ale sú tiež používané pre miestne cestovanie. Trasy sú tvorené ako existujúcimi cyklotrasami a cestami, tak aj s navrhovanými a plánovanými cyklistickými chodníkmi, ktoré sú potrebné pre ich prepojenie. Doteraz nie je žiadna z trás úplne dokončená, niektoré trasy sú dokončené viac, iné menej.
Projekt EuroVelo momentálne nie je financovaný Európskou úniou, projekt by však v budúcnosti rád podporu EÚ získal.
História.
Myšlienka vytvorenia siete medzinárodných cyklistických trás pokrývajúcich Európu sa zrodila v roku 1995. Pôvodne ju koordinovali ECF, De Frie Fugle (Dánsko) a Sustrans (Spojené kráľovstvo) a pôvodným plánom bolo vytvorenie 12 cyklistických trás naprieč Európou. Od augusta 2007 prebrala za tento projekt plnú zodpovednosť ECF.
Doteraz poslednou trasou, ktorá pribudla do siete je EuroVelo 14 - Vody strednej Európy, ktorá vedie cez Rakúsko a Maďarsko.

</doc>
<doc id="569301" title="Cyklistická trasa" url="https://sk.wikipedia.org/wiki?curid=569301">
Cyklistická trasa

Cyklistická trasa alebo cyklotrasa je trasa pre cyklistov označená orientačným dopravným alebo turistickým značením. Cyklotrasa by mala účelne spájať miesta, medzi ktorými možno predpokladať cyklistickú dopravu, a to komunikáciami, ktoré sú vhodné pre jazdu na cestnom bicykli.
Cyklistická trasa môže byť vedená miestami po chodníku pre cyklistov, miestami po vozovke alebo vyhradenom vyhradenom jazdnom pruhu. Bežné cyklotrasy by mali byť vedené len po pozemných komunikáciách s povrchom cestnej kvality, niektoré sú vedené aj po nespevnených cestách v teréne.
Pre cyklistické trasy s prevažujúcim turistickým účelom sa používa aj označenie cykloturistická trasa. To sa niekedy používa aj v zúženom význame iba pre necestné trasy v náročnejšom teréne: v praxi sa náročnejšie trasy nevhodné pre cestné bicykle označujú skratkou MTB (mountain bike, horský bicykel).

</doc>
<doc id="569302" title="Ján Mičovský (politik)" url="https://sk.wikipedia.org/wiki?curid=569302">
Ján Mičovský (politik)

Ing. Ján Mičovský CSc. (* 26. december 1954) je slovenský lesník, protikorupčný aktivista. Bol ministrom pôdohospodárstva a rozvoja vidieka SR vo vláde Eduarda Hegera a Igora Matoviča.
Život.
Vzdelanie a zamestnanie.
V roku 1974 ukončil drevársku priemyslovku vo Zvolene. V roku 1980 Lesnícku fakultu Vysokej školy lesníckej a drevárskej (dnešná Technická univerzita vo Zvolene). V roku 1990 absolvoval Lesnícku fakultu Vysokej školy zemědělskej v Brne (dnešná Mendelova univerzita v Brne). Do roku 1998 pracoval vo Východoslovenských lesoch v závodoch Medzilaborce a Humenné. Potom pracoval tri roky v spoločnosti Burza GOLD, sro., a od roku 2001 v štátnom podniku Lesy Slovenskej republiky. Neskôr pracoval pre Magistrát mesta Košice.
Aktivizmus.
V roku 2009 upozornil na neefektívne nakladanie s majetkom svojho zamestnávateľa, Lesov SR.
„"Za principiálny a morálny postoj, neúnavnosť a schopnosť mobilizovať verejnú pozornosť a podporu tomuto prípadu"“ bol ocenený cenou Biela vrana za rok 2010.
V marci 2014 podal s Otom Žarnayom trestné oznámenie. Potom ako Žarnay upozornil na nehospodárne použitie peňazí bol prepustený z práce.
V decembri 2014 Mičovský upozornil na opätovné manipulovanie s verejným obstarávaním odvozu dreva. Pravidlá súťaže boli, podľa neho nastavené tak, aby proftovali veľkí odvozcovia. Cena odvozu stúpla z 4,26 € za meter kubický na 6,33 € za to isté množstvo. Pri odvoze 1,3 milióna kubíkov tak vznikol rozdiel až 11 miliónov €. Lesy SR naňho podali trestné oznámenie za ohováranie. 
Od roku 2018 je spájaný s farmárskymi protestami organizovanými Františkom Oravcom, ktorý pred parlamentnými voľbami 2020 založil stranu Máme toho dosť! 
Parlamentné pôsobenie.
Vo voľbách do NR SR v marci 2012 kandidoval na 10. mieste kandidátky OĽaNO, ziskom 6 827 preferenčných hlasov sa dostal na mandátové 11. miesto.
Vo voľbách do NR SR v marci 2016 kandidoval na 144. mieste kandidátky OĽaNO, ziskom 5 574 nedosiahol hranicu potrebnú na zvolenie do parlamentu.
Vo voľbách do NR SR vo februári 2020 kandidoval na 8. mieste kandidátky OĽaNO, ziskom 12 488 preferenčných hlasov sa dostal na mandátové 18. miesto.
Minister pôdohospodárstva.
Po parlamentných voľbách v roku 2020, ktoré vyhrala strana OĽaNO bol 21. marca 2020 vymenovaný do funkcie Ministra pôdohospodárstva a rozvoja vidieka SR.
Ako minister čelil kritike pre svoju nedôraznosť a odchod kľúčových poradcov. Kritizovali ho napr. farmári združení v 
Slovenskej poľnohospodárskej a potravinárskej komore za neodbornosť, nekoncepčnosť rozhodnutí a vytvárania nervozity a chaosu.
Kvôli podozreniam z korupcie šéfky Pôdohospodárskej platobnej agentúry Gabriely Bartošovej 25. mája 2021 oznámil, že odstúpi z funkcie. 7. júna vyhlásil, že svoju demisiu berie späť. Toho istého dňa však premiér Heger vyhlásil, že nasledujúci deň vymenuje prezidentka Samuela Vlčana do jeho funkcie. Prezidentka prijala demisiu Mičovského 8. júna 2021 a za jeho nástupcu vymenovala Samuela Vlčana. Do Národnej rady Slovenskej republiky sa vrátil ako poslanec 15. júna 2021 namiesto jeho náhradníka Vojtecha Tótha.

</doc>
<doc id="569330" title="Svetový luteránsky zväz" url="https://sk.wikipedia.org/wiki?curid=569330">
Svetový luteránsky zväz

Svetový luteránsky zväz (SLZ) (, ) je celosvetová spoločnosť 145 cirkví naväzujúcich na učenie Martina Luthera, ktorá reprezentuje viac sko 72 miliónov kresťanov v 98 krajinách. SLZ vznikol roku 1947 v Lunde zmenou Svetového luteránskeho dohovoru (V jazyku|eng|The Lutheran World Convention) na federáciu evanjelických cirkví. Valné zhromaždenie prijalo Ústavu SLZ.
História.
Ako reakcia na utrpenie a utečenectvo spôsobené I. svetovú vojnu sa vytvoril Svetový luteránsky dohovor, s potrebou riešiť tieto problémy. Mal zasadania v rokoch 1923, 1929, a 1935. Efektivita však bola obmedzená, čo bolo spôsobené aj tým, že nemal schválenú ústavu.
Roku 1947 na zhromaždení zvolanom do Švédska do mesta Lund, sa SLD vyvinil a reorganizoval na SLZ a bola prijatá jeho ústava. Toto slobodné zoskupenie cirkví na princípe federácie, nemohlo diktovat alebo zasahovať do autonómie jednotlivých členských cirkví. V prvých rokoch sa podielalo najmä pri pomoci utečencom a ostatným trpiacim vojnou.
Aktivity SLZ zahŕňajú misijnú činnosť, sociálnu starostlivost a vzdelávanie. Cez teologické štúdie a diskusie podporuje luteránske priateľstvo, súdržnosť a ekumenické aktivity. Od svojich začiatkoch sa snaží o široké zapajanie žien do činnosti SLZ a aj riadenia jeho výkonných výborov. A tiež aj mládeže.
V roku 2010 v Štuttgarte valné zhromaždenie zvolilo do Riadiaceho grémia viac ako 50% viceprezidentov ženského pohlavia.
Hlavné hodnoty ktorými sa riadi činnosť SLZ sú:
Valné zhromaždenia, ich témy a zvolení prezidenti.
Valné zhromaždenie je navyšším orgánom SLZ. Zvoláva ho prezident v období od 6 do 7 rokov. Účastnia sa ho zástupcovia všetkých členských cirkví. Účastníci valného zhromaždenia rozhodujú o smerovaní SLZ pre nasledujúce obdobie, vymieňajú si skúsenosti s problémami cirkví a ich riešeniami, spolupracujú a oslavujú kultúrnu diverzitu.
Prezident.
Prezident predsedá Valnému zhromaždeniu, Rade a Riadiacemu grémiu. On alebo ona dohliada na život a prácu SLZ v spolupráci s generálnym tajomníkom.
Valné zhromaždenie ho volí na 7 ročné služobné obdobie.
Generálny tajomník.
Generálny tajomník plní rozhodnutia valného zhromaždenia a rady a riadi gerálny sekretariát, ktorý sídli v Ženeve. Je volený radou na obdobie 7 rokov. Riadi aj ekumenické oddelenie sekretariátu.
Rada.
Riadi SLZ medzi valnými zhromaždeniami. Členovia rady sú volení valným zhromaždením.
Rada volí Generálneho tajomníka a riadi jeho prácu. Schádza sa raz do roka.
Rada je tvorená:
Funkčné obdobie členov končí ukončením nasledujúceho valného zhromaždenia
Riadiace grémium.
Grémium sa skladá z:
Pri členoch je okrem geografickej príslušnosti brané v úvahu aj vyvážené zastúpenie mužov a žien.
Grémium vymenúva programových a riadiacich pracovníkov s výnimkou Predsedov výborov, ktorí sú menovaní Radou. Pôsobí ako správna rada SLZ a výbor zamestnancov.

</doc>
<doc id="569382" title="Znak Náhorného Karabachu" url="https://sk.wikipedia.org/wiki?curid=569382">
Znak Náhorného Karabachu

Na znaku Náhorného Karabachu je vyobrazený červený orol s bielou hlavou so vznášajúcou sa korunou nad hlavou. Na dolnej časti znaku je vinič. Nad orlicou je vychádzajúce slnko symbolizujúce úsvit nového štátu. V orlovi je erb ktorý má na vrchu modro-bielu panorámu hôr (Kaukaz ktorý obklopuje krajinu) a na dolnej časti je zvislá vlajka Náhorného Karabachu. Uprostred erbu sú dve zlaté sochy (pomníky padlým ktorí šli bojovať za Arménsko). Okolo celého znaku je zlatá stuha ktorá má na začiatku a konci obilniny. Na zlatej stuhe je nápis „Lernayin Karabach Arzach Hanrapetutiun“ t.j. Sláva Náhornej Karabašskej republiky.

</doc>
<doc id="569386" title="Českobratrská církev evangelická" url="https://sk.wikipedia.org/wiki?curid=569386">
Českobratrská církev evangelická

Českobratrská církev evangelická (ČCE alebo CČBE) je kresťanská cirkev pôsobiaca na území Česka. Pri sčítaní ľudu v roku 2001 sa k nej hlásilo 117 212 obyvateľov Česka, podľa sčítania ľudu z roku 2011 sa k nej hlásilo 51 936 obyvateľov, čo z nej robí najväčšiu protestantskú cirkev v krajine. Cirkev vydáva časopis "Český bratr" (od roku 1924)
Dejiny.
Cirkev naväzuje na tradície cirkvi evanjelickej augsburského (luteránskeho) i helvétskeho (reformovaného) vyznania. Augsburské aj helvétske cirkvi boli v Čechách jediné dve protestantské cirkvi povolené Tolerančným patentom roku 1781. Požiadavky únie evanjelických zborov oboch vyznaní sa silno ozvali už v roku 1848, k zlúčeniu českých zborov však došlo až po vyhlásení Československej republiky, a to slobodným rozhodnutím zástupcov všetkých českých zborov na generálnom sneme v decembri 1918. Novo vzniknutá únia okrem svojich augsburských a helvétskych tradícií chápala sama seba aj ako pokračovateľku tradície českej reformácie, husitského hnutia, cirkev pod obojím a Jednoty bratskej. Svojím dnešným názvom Českobratrská církev evangelická programovo naznačuje svoju náväznosť na prvú (domácu) i druhú (svetovú) reformáciu, tak aj to, že za svoje pravidlo viery a života uznáva evanjelium Ježiša Krista, dosvedčované v Písme Starého i Nového zákona.
Štruktúra cirkvi.
Českobratrskú cirkev evangelickú tvoria zbory na troch úrovniach:
Spravovaná je spôsobom presbyterno-synodálnym.
Farný zbor.
Farný zbor je základná jednotka cirkvi, spravovaný staršovstvom (presbyterstvom), ktoré je volené z členov zboru zborovým zhromaždením, ktoré volí aj farára. O­n a jeden z presbyterov – kurátorov – sú spoločne predstaviteľmi zboru a jeho štatutárnymi zástupcami. Cirkev tvorí 264 zborov.
Seniorátny zbor.
Seniorátny zbor (seniorát) je spoločenstvo zborov spojených v určitom obvode k spoločnej cirkevnej činnosti a správe. O jeho veciach rozhoduje seniorátne zhromaždenie zvané konvent, ktorého členmi sú poslanci príslušných zborov, volení na štvorročné funkčné obdobie. Konvent volí rovnakým dielom z presbyterov a farárov na šesťročné obdobie seniorátny výbor na čele so seniorom a seniorátnym kurátorom. Sídlom seniorátu je vždy zbor, kde je senior farárom.
Cirkev tvorí 14 seniorátov:
Všeobecný zbor.
Najvyššou úrovňou správy cirkvi je všeobecný zbor, čiže celá cirkev. Cirkev spravuje Synodná rada, čo je 6 volených osôb (3 farári a 3 laici), najvyšším zákonodárnym a riadiacim zhromaždením (parlamentom), zloženým z volených poslancov, je synoda. Menom celej cirkvi jednajú synodný senior a synodný kurátor.
Vzdelávanie.
Od začiatku protestantstva sa na vzdelanie a výuku kládol veľký dôraz. Prvé evanjelické školy vznikali už od tolerančného patentu a v 19. storočí a bolo ich viac ako 100.
Vysokoškolské vzdelávanie kazateľov i laikov zaisťuje Evanjelická teologická fakulta Karlovej univerzity.
Stredné a vyššie odborné vzdelanie zaisťujú tieto Evanjelické akadémie:
Cirkev tiež prevádzkuje jednu základnú školu; Bratská škola v Prahe.
Diakonia.
V roku 1989 bola obnovená činnosť Diakonie Českobratskej cirkvi evanjelickej, ktorá poskytuje v 29 strediskách všetkých regiónov Česka sociálnu, zdravotnú a pastoračnú pomoc a starostlivosť ľuďom, ktorí sa vplyvom svojho zdravotného postihnutia, veku, choroby alebo osamotenia dostali do ťažkej životnej situácie. Prevádzkuje osem špeciálnych škôl pre deti s mentálnym a kombinovaným postihnutím. V roku 2004 bol otvorený prvý evanjelický hospic; "Citadela ve Valašskom Meziříčí".
Od roku 1989 sa cirkev podieľa na vojenskej a väzenskej duchovnej službe.
Ekumenická spolupráca.
Cirkev je členom:

</doc>
<doc id="569656" title="Mercury-Atlas 10" url="https://sk.wikipedia.org/wiki?curid=569656">
Mercury-Atlas 10

 
Mercury-Atlas 10 (MA-10), s kozmickou loďou pomenovanou Freedom 7-II, mal byť posledný pilotovaný kozmický let v rámci programu Mercury. Mal odštartovať v októbri 1963 s Alanom Shepardom na palube. Misia bola nakoniec zrušená.
Naplánovanie a zrušenie misie.
Začiatkom roku 1963 sa vo vedení NASA predpokladalo, že po lete Gordona Coopera pri misii Mercury-Atlas 9 v máji 1963, vznikne v pilotovanej americkej kozmonautike viac ako ročná alebo až dvojročná pauza, kým sa začnú lety v rámci programu Gemini. Ako opatrenie na vyplnenie tejto časovej medzery bol v rámci programu Mercury navrhnutý ešte jeden let, nazvaný Mercury-Atlas 10 (MA-10).
Misia Mercury-Atlas 10 bola najskôr naplánovaná ako prvý jednodňový let programu, ale táto úloha bol pridelená letu Mercury-Atlas 9. Preto sa doba letu MA-10 preplánovala na dva a neskôr dokonca na tri dni. Ako pilot bol určený Alan Shepard a kabína bola pomenovaná "Freedom 7-II". Predpokladaný štart sa mal uskutočniť v októbri 1963.
Avšak najvyššie vedenie NASA nebolo presvedčené, že by ďalšie misie Mercury boli nutné. Keď sa blížil deň štartu letu Mercury-Atlas 9, tlačový hovorca NASA dňa 11. mája 1963 oznámil, že ak bude let MA-9 úspešný, bude to posledná misia programu. Za uskutočnenie misie Mercury-Atlas 10 sa prihováral aj prezident John F. Kennedy, pričom konečné rozhodnutie nechal na vedenie NASA. Riaditeľ NASA James Webb oznámil 12. júna 1963 Výboru pre vesmír Senátu Spojených štátov, že program Mercury splnil všetky ciele. Povedal, že priorita by teraz mala byť venovaná programu Gemini. To znamenalo koniec potenciálnej misie Mercury-Atlas 10.
NASA dňa 13. júna 1963 zrušila zmluvu pre program Mercury s firmou McDonnell Aircraft Corporation. Kozmická loď "Freedom 7-II" bola uložená do skladu na Cape Canaveral a nikdy neletela. Alan Shepard bol neskôr menovaný veliteľom misie Gemini 3, ale kvôli problémom s ochorením vnútorného ucha sa misie nezúčastnil, letel do vesmíru až pri misii Apollo 14 v roku 1971.
Možné dôvody zrušenia misie.
Jedným z možných dôvodov, ktoré mohli mať vplyv na rozhodnutie Jamesa Webba o ukončení programu Mercury boli výsledky testov vykonaných v roku 1963. Kozmické lode Mercury požívali polyolefíny ako izolácie vodičov elektroinštalácie. Rovnaký typ elektrických rozvodov bol navrhovaný aj pre použitie v kozmických lodiach Gemini. Testy ukázali, že tento druh izolácie podporuje nebezpečné spaľovanie kyslíka v atmosfére. Z tohto dôvodu bolo od používania horľavých izolantov v pretlakových častiach lodí Gemini upustené. Izolácie káblov začali byť vyrábané na báze nehorľavého teflónu.
Kozmická loď "Freedom 7-II" bola vystavená vo výskumnom stredisku NASA Ames v Kalifornii. V roku 2003 bola presunutá do Národného leteckého a kozmického múzea "Udvar-Hazy Center" vo Virgínii.

</doc>
<doc id="569664" title="Exploration Flight Test-1" url="https://sk.wikipedia.org/wiki?curid=569664">
Exploration Flight Test-1

Exploration Flight Test-1 alebo EFT-1 (predtým známy ako Orion Flight Test 1 alebo OFT-1) bol prvý nepilotovaný skúšobný let americkej kozmickej lode Orion, ktorý sa uskutočnil 5. decembra 2014.
Priebeh letu.
Účelom letu bolo otestovať rôzne systémy Orionu, ako je oddeľovanie jednotlivých stupňov, avionika, tepelný štít, padáky a záchranné systémy, pred prvým štartom lodi na rakete Space Launch System (SLS).
Modul pre posádku, ktorý bol použitý pri lete EFT-1, vyrobila spoločnosť Lockheed Martin v rokoch 2011 – 2012.
Nosná raketa Delta IV Heavy s modulom pre posádku lode Orion odštartovala zo štartovacieho komplexu 37B na Cape Canaveral dňa 5. decembra 2014 o 07:05 miestneho času (12:05 svetového času). Počas letu, ktorý trval takmer 4,5 hodiny, vykonal Orion dva oblety Zeme, pričom dvakrát preletel Van Allenovými radiačnými pásmi a dosiahol apogea 5 800 km. Do zemskej atmosféry vstúpil rýchlosťou 32 000 km/h (8 900 m/s) a o 16:29 UTC (08:29 miestneho času) pristál v Tichom oceáne, približne 1 030 km juhovýchodne od San Diega, kde ho vylovila nákladná loď USS "Anchorage".

</doc>
<doc id="569743" title="Artemis I" url="https://sk.wikipedia.org/wiki?curid=569743">
Artemis I

Artemis I (v minulosti označovaný ako Exploration Mission-1 a ešte predtým Space Launch System-1) je plánovaný nepilotovaný skúšobný let v rámci programu Artemis, ktorý realizuje NASA. Pôjde o druhý nepilotovaný skúšobný let kozmickej lode Orion MPCV a prvý let nosnej rakety Space Launch System (SLS).
Štart misie je naplánovaný na november 2021 zo štartovacieho komplexu 39B v Kennedyho vesmírnom stredisku, pričom kozmická loď Orion strávi vo vesmíre 25,5 dňa, z toho 6 dní na retrográdnej obežnej dráhe okolo Mesiaca. Pri tomto lete má dôjsť aj k prekonaniu dvoch amerických rekordov, ktoré sa viažu na kozmické lode pre ľudskú posádku. Má byť prekonaná najväčšia vzdialenosť od Zeme (rekord zatiaľ drží Apollo 13 so vzdialenosťou 400 000 km) a dĺžka samostatného letu (rekord momentálne patrí misii STS-80 s dĺžkou trvania 17 dní, 15 hodín, 53 minút a 18 sekúnd).

</doc>
<doc id="569812" title="Broskyňa (plod)" url="https://sk.wikipedia.org/wiki?curid=569812">
Broskyňa (plod)

Broskyňa je dužinatý plod z čeľade kôstkovité. Ide o mäkký plod tvorený kôstkou, ktorá je uprostred. Okolo nej sa nachádza sladká dužina približne oranžovej farby obsahujúca vysoký podiel vody. Ohraničená je jedlou šupkou, ktorá má ružovkastú až červenkastú farbu, ak je plod zrelý. Často je šupka chránená drobným páperím, ktoré sa odstraňuje umytím ovocia pred konzumáciou.
Plod je zvyčajne v tvare nepravidelnej gule, ktorá je rozdelená viditeľnou ryhou na dve nerovnaké polovičky. Samotný plod obsahuje až 88% vody, 9% cukrov a je bohatým zdrojom množstva minerálov a vitamínov ako napríklad draslíka, vápnika, sodíka, železa, zinku či horčíka a niacínu, ktoré pozitívne pôsobia na duševnú pohodu človeka. Z vitamínov potom napríklad provitamín A, vitamín C a vitamín B3. Ich konzumácia nie je náročná na tráviacu sústavu, pretože obsahujú šťavy, ktoré majú blahodarný vplyv na vylučovanie s až ľahko preháňavým účinkom vďaka obsahu látok, ako je napríklad kyselina listová.
Pôvod.
Pôvodne sa začali pestovať v Číne približne pred 4 000 rokmi, predovšetkým v provinciách Che-pej a S’-čchuan, odkiaľ sa šírili do celého sveta po Hodvábnej ceste postupne cez Perziu, kde čoskoro zdomácneli ako kultúrne ovocné dreviny. Perzia bola dlho považovaná za vlasť broskýň, v Ríme ich nazývali perzské jablká "(mala persica)". Tak aj vzniklo neskoršie pomenovanie rodu, "Persica". Rimania ich rozšírili do Galie, dôkazom čoho sú broskyňové kôstky v archeologických nálezoch. V 10. storočí sa dostali do Anglicka. V 17. storočí sa vďaka vysťahovalcom dostali do USA, kde v Texase a v Kalifornii našli výhodné klimatické podmienky.
V súčasnosti je najväčšia produkcia broskýň v Stredomorí (Taliansku a Španielsku). Medzi popredných producentov sa v poslednej dobe dostávajú aj USA, kde ich pestujú najmä v Kalifornii a Georgii.

</doc>
<doc id="569994" title="Chránená krajinná oblasť Lužické hory" url="https://sk.wikipedia.org/wiki?curid=569994">
Chránená krajinná oblasť Lužické hory

Chránená krajinná oblasť Lužické hory () bola vyhlásená v roku 1976. Na rozlohe 267 km² chráni rozmanité krajiny pieskovcových skalných miest a znelcových, trachytových a čadičových kužeľov.
Tieto význačné geomorfologické útvary sú sprevádzané zvyškami prirodzených lesných porastov vo vrcholových partiách (buk, jedľa, javor, brest a dúbrava), vlhkými horskými a podhorskými lúkami s výskytom vzácnych druhov rastlín a nivy potokov. Na území CHKO bolo v roku 2011 celkovo 19 maloplošných chránených území.
Rozsah oblasti.
Územie CHKO Lužické hory okrem vlastných Lužických hôr zasahuje tiež do okolitých geomorfologických jednotiek Ještědsko-kozákovský hřbet, Ralská pahorkatina a České středohoří. CHKO Lužické hory susedí s Národným parkom České Švajčiarsko, CHKO České stredohorie a CHKO Labské pieskovce.
Z nemeckej strany nadväzujú na Lužické hory Zittauer Gebirge obdobného charakteru, prírodného aj kultúrneho vývoja, ktoré sa líšia len pomenovaním a štátnou hranicou.
Založenie a sídlo CHKO.
Predchádzajúce obdobie.
V roku 1956 bol schválený zákon číslo 40/1956 Zb., ktorý nariadil založenie odborných pracovísk, zameraných na štátnu ochranu prírody. Vo vtedajšom Libereckom kraji ako ochranu pamiatok, tak prírody zaisťoval Vlastivedný ústav so sídlom v Liberci. Po prijatí citovaného zákona na území Úsťanského kraja bola úloha zverená samostatnému referátu Krajského národného výboru v Ústí nad Labem. Rada KNV zriadila v roku 1958 krajské stredisko pamiatkovej starostlivosti a ochrany prírody. Po vzniku Severočeského kraja k 1. júlu 1960 bol zriadený samostatný referát, podriadený odboru kultúry KNV. Toto stredisko pripravilo návrhy na zriadenie niekoľkých CHKO na území kraja, vrátane CHKO Lužické hory.
Vlastná existencia.
CHKO Lužické hory bola založená 19. marca 1976 výnosom Ministerstva kultúry č.j. 6.927/76. Pri založení mala na starosti územie v rozsahu 265 km² v okresoch Děčín, Česká Lípa, v malom rozsahu aj v okrese Liberec. Vo svojej starostlivosti mala 5 štátnych prírodných rezervácií (SPR), 1 chránené nálezisko (CHN) a 3 chránené prírodné výtvory (CHPV). Prvým sídlom správy CHKO bol v roku 1976 Děčín, od 1. januára 1979 bolo centrum v Jablonnom.
Po zrušení krajských národných výborov a ich stredísk boli správy všetkých CHKO 1. januára 1991 odovzdané pod Český ústav ochrany prírody v Prahe, riadenej Ministerstvom kultúry. Čoskoro potom vzniklo Ministerstvo životného prostredia Českej republiky, ktoré všetkých 23 správ CHKO v Česku začlenilo do samostatného útvaru. V marci 1995 minister zrušil Český ústav ochrany prírody a zriadil dve nové organizácie - Agentúru ochrany prírody a krajiny ČR a Správu chránených krajinných oblastí. Obe organizácie mali sídlo v Prahe, po Česku majú detašované pracoviská.
Svoje sídlo Správa CHKO Lužické hory musela v roku 1991 opustiť (výpoveď nového majiteľa objektu) a presťahovala sa v októbri do budovy Mestského úradu v Novom Bore na námestí Mieru. Vtedy mala 8 pracovníkov. Čoskoro sa ukázali nové priestory ako nedostatočné, pretože sa prisťahovali do budovy ďalšie organizácie.
Maloplošné chránené územia.
V čase svojho založenia (rok 1976) mala CHKO tieto chránené lokality:
Po prijatí ďalších zákonov boli lokality preregistrované do iných kategórií (NPR, IPA, PR a PP) a časom ich počet vzrástol.
Súčasný stav.
Správa CHKO sa presídlila na adresu Školská 12, 471 25 Jablonné v Podještědí. Mestečko Jablonné je teraz v okrese Liberec. Počet maloplošných chránených území koncom roka 2011 dosiahol 19, plus jednu lokalitu (IPA Čertova stena) spravuje CHKO mimo plochu "svojho" územia.

</doc>
<doc id="570024" title="7,62 × 54 mm R" url="https://sk.wikipedia.org/wiki?curid=570024">
7,62 × 54 mm R

7,62 × 54 mm R Mosin je ruský náboj s nábojnicou s okrajom a stredovým zápalom, pôvodne určený pre pechotnú pušku Mosin-Nagant. Do služby vstúpil v cárskom Rusku v roku 1891.
Používal sa tak v dobe cárstva, ako aj za ZSSR. Dodnes toto strelivo štandardne slúži v rôznych ozbrojených silách a v súčasnosti je zrejme najdlhšie slúžiacim vojenským nábojom na svete. Silne kužeľové nábojnice s okrajom dna na prvý pohľad prezrádzajú vysokú starobu náboja. Avšak jeho balistický výkon ho ešte dnes bezpochyby radí do popredia vo svojej kalibrovej triede. Strelivo sa používa napr. v samonabíjacej ostreľovacej puške SVD Dragunov alebo guľomete PK.

</doc>
<doc id="570085" title="Lada Vesta" url="https://sk.wikipedia.org/wiki?curid=570085">
Lada Vesta

Lada Vesta je osobný automobil ruskej automobilky AvtoVAZ, ktorý bol prvýkrát predstavený ako rovnomenný koncept v auguste 2014 na Moskovskom medzinárodnom autosalóne. Sériovo sa začal vyrábať 25. septembra 2015 v ruskom Iževsku. Vozidlo stojí na novovyvinutej platforme B/C s rázvorom náprav 2635 mm, o design sa postaral bývalý šéfdizajnér Volva, Steve Mattin. Pohon zabezpečuje aktuálne iba motor 1,6 MPI 78 kW (do budúcna sa ráta aj so silnejšou a slabšou výkonovou variáciou), ktorý prenáša výkon prostredníctvom 5 stupňovej manuálnej alebo automatickej prevodovky na prednú nápravu.
V závere roka 2016 by mala byť ukončená homologizácia vozidla pre trhy Európskej únie, čím by Vesta mala konkurovať autám ako Citroen C-Elyseé, Peugeot 301, či FIAT Tipo. Vďaka cene sa určite nevyhne porovnávaniu s Daciou Logan, ktorá ale zďaleka nebola konštruovaná tak veľkoryso. Do budúcna sa ráta nie len s verziou kombi, aj s elektrickou verziou. Na autosalóne v Moskve 2016 bolo prezentovaných niekoľko konceptov založených na Veste, ktoré sa zrejme v priebehu budúceho roka dostanú do výroby. Nimi sú predovšetkým "športová" verzia Vesta Sport s upraveným designom a 1,8 litrovým motorom o výkone 110 kW či poloterénne verzie Vesta Cross a Vesta sedan cross. Vesta tak môže byť po Volve S60 (o design ktorého sa mimochodom postaral rovnaký muž) iba druhým sedanom na svete, ktorý bude upravený aj pre zvládnutie ľahkého terénu. Uvedenie spomínaných variácií bude závisieť najmä od finančných možností AvtoVazu.

</doc>
<doc id="570179" title="Nissan Almera" url="https://sk.wikipedia.org/wiki?curid=570179">
Nissan Almera

Nissan Almera je automobil nižšej strednej triedy, ktorý v rokoch 1995 až 2006 vyrábala japonská automobilka Nissan. Na niektorých trhoch sa predával pod menami Nissan Pulsar alebo Nissan Sentra.
Almera N15.
Prvá generácia sa vyrábala do roku 2000 ako troj alebo päťdverový hatchback alebo štvordverový sedan. Mala zhodný dizajn s vozidlom Nissan Pulsar, ktorý sa predával v Japonsku. Od roku 1996 sa vyrábala športová verzia GTI opatrená bodykitom. V roku 1998 prešiel automobil faceliftom.
Almera N16.
Dizajn bol pozmenený a zaoblený. Voz bol postavený na globálnej platforme MS, ktorá vznikla v spolupráci s Renaultom. Okrem motorov od Nissanu bol v ponuke aj vznetový motor 1,5 l so vstrekovaním Common-rail z vozidla Renault Mégane druhej generácie. V roku 2003 prešla druhá generácia faceliftom. Po ukončení výroby Nissan Almera nenahradil. Nástupcom sa až neskôr stal model Tiida.
Almera Classic.
Išlo o automobil Samsung SM3, čo bol automobil technicky založený na Nissane Pulsar N16. Pod týmto názvom sa vozidlo predávalo do roku 2005, kedy bol faceliftovaný.
Nissan Almera Tino.
Nissan Almera Tino je MPV odvodené od modelu Almera a postavené na zhodnom podvozku. Na niektorých trhoch sa predával len pod názvom Nissan Tino.
Závodná verzia.
Almera Kit Car.
Nissan Almera Kit Car bol automobil, ktorý sa zúčastnil rely a nahradil starnúci typ Nissan Sunny GTI. Poháňal ho motor s objemom 1995 cm3, ktorý dosahoval výkon 280 koní a krútiaci moment 258 Nm. Hmotnosť vozidla bola 960 kg. Prvýkrát vozidlo štartoval na Vauhall Rally Wales 1996. Najlepšie výsledky s vozidlom dosiahol Mark Higgins. 

</doc>
<doc id="570192" title="Ilavská kotlina" url="https://sk.wikipedia.org/wiki?curid=570192">
Ilavská kotlina

Ilavská kotlina je geomorfologický podcelok Považského podolia. Leží medzi Púchovským a Trenčianskym prielomom Váhu v centrálnej časti Trenčianskeho kraja a je prevažne rovinatá zníženina, tvorená treťohornými uloženinami s pokrovom riečnych náplavov Váhu a jeho prítokov.
Polohopis.
Nachádza sa na západnom Slovensku v centrálnej časti Považského podolia na strednom Považí. Má pretiahnutý tvar v smere severovýchod-juhozápad, dĺžku cca 30 a šírku v rozmedzí od 3 do 5 km. Kotlina lemuje rieku Váh, ktorý vytvára os kotliny a okrem pravostrannej Vláry má na území najmä malé prítoky. Patrí do mierne teplej klimatickej oblasti.
Kotlinu ohraničujú zo západu výbežky Bielych Karpát (podcelok Bielokarpatské podhorie), zo severu Javorníky, z východu Strážovské vrchy (podcelok Trenčianska vrchovina). Južne sa v Trenčianskom prielome začína Trenčianska kotlina.
Sídla v Ilavskej kotline.
Ilavská kotlina patrí medzi husto obývané oblasti a významnými sú mestá Púchov, Ilava, Dubnica nad Váhom, Nová Dubnica a Nemšová. Z obcí sú najvýznamnejšie Beluša, Pruské, Lednické Rovne, Ladce a Košeca. Osídlenie je pomerne rovnomerné, najvyššiu koncentráciu dosahuje v južnej časti v okolí priemyselných centier. Sídla sa nachádzajú po oboch brehoch Váhu na cestách, sledujúcich vodný tok.
Doprava.
Územím vedú dôležité dopravné komunikácie, spájajúce juh so severom; medzinárodná cesta E 50 (smerujúca z Brna na Žilinu) a E 75 (Bratislava - Žilina) vedie po diaľnici D1, nadregionálny význam má Považím vedúca cesta I/61 (Trenčín - Žilina), I/57 (Nemšová - Vsetín) a cesta I/49, resp. rýchlostná cesta R6 vedúce z Beluše na Moravu. Dôležitú úlohu zohrávajú aj cesty II. triedy; po pravom brehu Váhu vedúca cesta II/507 (Trenčín - Púchov) a na Ponitrie vedúce cesty II/574 (Ilava - Nováky) a II/516 (Trenč. Teplá - Bánovce nad Bebravou).
Severo-južným smerom vedie aj železničná trať Bratislava – Žilina, ktorá je súčasťou V. európskeho koridoru a hlavného prepojenia západného a východného Slovenska. V Púchove sa táto trať stretáva s traťou na Moravu, po ktorej vedú hlavné spoje na Prahu. Významným regionálnym železničným uzlom je Trenčianska Teplá, kde začínajú trate do Trenčianskych Teplíc, Brumova cez Vlársky priesmyk a Lednických Rovní. 

</doc>
<doc id="570213" title="Nebinárne pohlavie" url="https://sk.wikipedia.org/wiki?curid=570213">
Nebinárne pohlavie

Genderqueer alebo non-binary (nebinárnosť) označuje všetky genderové (rodové) identity, ktoré sa vymykajú z klasického binárneho systému (žena a muž). Non-binary osoba sa necíti ani ako žena, ani ako muž.
Identity.
Medzi nebinárne identity z rôznych kultúr patria: hijra, meti, lala, skesana, motsoalle, mithli, kuchu, kawein, travesty, muxé, fa’afafine, fakaleiti, hamjensgara a two-spirit.
Zámená.
Niektoré genderqueer osoby preferujú používanie rodovo-neutrálnych zámien ako „one“, „ze“, „sie“, „hir“, „co“, „ey“ alebo „oni“, „ich“, „im“, zatiaľ čo niektoré genderqueer osoby preferujú používanie konvenčných binárnych zámien ako „on“ alebo „ona“. Niektoré genderqueer osoby používajú všetky zámená a niektoré najradšej nepoužívajú žiadne zámená alebo len osobné mená.
Viacerí genderqueer ľudia preferujú aj ďalšie znaky neutrálneho jazyka, napríklad (v angličtine) titul "Mx." miesto Mr. alebo Ms.
Právne uznanie non-binary (ako pohlavia).
V Austrálii môže byť rod/pohlavie na pase označené ako "muž", "žena" alebo "X" (ktoré stojí pre "neurčité/intersex/nezaradené"), táto možnosť bude otvorená pre intersex ľudí. Aliancia organizácií vrátane National LGBTI Health Alliance, Organisation Intersex International Australia a Transgender Victoria hlasovali, aby bolo "X" nahradené "non-binary".
Na Slovensku je možné ženské meno prideliť len ženskej osobe a mužské meno mužskej osobe. Na zmenu treba predložiť doklad o oficiálnej zmene pohlavia. Neutrálne meno je tiež umožnené, schvaľuje ho obvodný úrad na základe potvrdenia o zmene pohlavia.

</doc>
<doc id="570292" title="Europa Shopping Center (Banská Bystrica)" url="https://sk.wikipedia.org/wiki?curid=570292">
Europa Shopping Center (Banská Bystrica)

 
Europa Shopping Center je nákupno-zábavné centrum v lokalite "Trosky" v Banskej Bystrici.
Základný kameň bol položený 3. mája 2005 a 6. decembra 2006 bola otvorená prvá etapa s rozlohou . Časť s multiplexmi bola dokončená v roku 2007. Podľa investora centrum vytvorilo 700 pracovných miest, vyvolané investície vrátane kruhového objazdu a inžierských sietí mali byť 200 miliónov korún. V roku 2007 investor VAV Invest centrum odpredal (bez veže EBC). Výstavba celého centra mala stáť približne 2,4 miliardy korún, celková plocha je .
Europa Shopping Centre so spojeným Europa Business Center vyhrali v roku 2009 súťaž Stavba roka. Mária Brichtová, prezidentka Združenia pre rozvoj slovenskej architektúry a stavebníctva - ABF Slovakia o stavbe povedala: "Vyhralo skutočne nádherné dielo. Konštrukčne odvážne, citlivo riešené, decentne farebné. Krásna a moderná dominanta mesta na Hrone."
Rok po dokončení bolo centrum developerom VAV Invest predané firme ING REIM, tá ho potom predala súčasnému majiteľovi, CBRE Global Investors. V máji 2016 bolo majiteľmi plánované rozšírenie obchodného centra o maloobchodných plôch na streche súčasnej budovy.

</doc>
<doc id="570330" title="VAZ 2102" url="https://sk.wikipedia.org/wiki?curid=570330">
VAZ 2102

VAZ 2102 je kombi automobil, ktorý vyrábala automobilka AvtoVAZ od roku 1971, ktoré bolo až na karosériu zhodné so štandardným 2101. Išlo o prvý automobil s karosériou kombi vyrábaný v automobilke VAZ. Ako základ opäť poslúžil licenčne poskytnutý Fiat 124, teraz s karosériou kombi menom Familiare, na ktorom prebehli rovnaké zmeny ako u pôvodného modelu 2101.
Praktický päťdverový voz bol na rozdiel od sedanu o kratší, o vyšší a o ťažší. Palivová nádrž mala o 6 litrov väčší objem a plnila sa na rozdiel od východzieho modelu zľava. Automobil dosahoval priemerne maximálnu rýchlosť /h. Keďže mal voz sklápacie zadné sedadlo, mohol sa batožinový priestor zväčšiť až na 1 450 litrov. Hrana zadných výklopných dverí bola v jednej rovine s podlahou, čo uľahčovalo používanie úložného priestoru najmä pri manipulácii s ťažšími bremenami. Kombi sa predávalo od roku 1978 aj so silnejším variantom motora 1,3 litra ako VAZ 21021 (Lada 1300 Combi). Už o rok skôr sa dalo na niektorých trhoch zaobstarať aj s 1,5 litrovým motorom z modelu 2103, vďaka čomu dostalo názov 1500 Combi. Zaujímavosťou je elektromobil VAZ 2801 Elektro ("Электро"), ktorý vznikol v sérii iba 47 exemplárov.
Model kombi sa prestal vyrábať v roku 1986, kedy ho nahradil modernejší VAZ 2104.

</doc>
<doc id="570397" title="Boeing CST-100 Starliner" url="https://sk.wikipedia.org/wiki?curid=570397">
Boeing CST-100 Starliner

Boeing CST-100 Starliner (Crew Space Transportation-100) je znovupoužiteľná kozmická loď vyvinutá spoločnosťou Boeing v rámci programu NASA Commercial Crew Program. Hlavnou úlohou kozmickej lode Starliner je doprava astronautov na Medzinárodnú vesmírnu stanicu (ISS), kam má podľa kontraktu vykonať 2 až 6 pilotovaných letov, prípadne súkromnej vesmírnej stanice, ktorej príkladom je navrhovaná stanica spoločnosti Bigelow Aerospace.
Starliner navonok vyzerá podobne ako Orion MPCV, kozmická loď vyvíjaná pre NASA spoločnosťou Lockheed Martin. Samotná kapsula má priemer maximálne , čo je o trochu viac než mal veliteľský modul Apolla a menej ako Orion. Loď môže niesť až sedemčlennú posádku, ale kvôli obmedzenej kapacite amerického segmentu ISS bude dopravovať skôr štvorčlennú posádku a obmedzené množstvo zásob. Na obežnej dráhe bude môcť zostať pripojená ku stanici sedem mesiacov, pričom je koncipovaná ako znovupoužiteľná so životnosťou 10 letov.
V prvej fáze programu Commercial Crew, v roku 2010, dostal Boeing od NASA 18 miliónov dolárov na predbežný návrh lode. V druhej fáze, v roku 2011, Boeing získal 93 miliónov na ďalší vývoj. Okrem CST-100 má NASA k dispozícii aj kozmickú loď Dragon 2 konkurenčnej spoločnosti SpaceX.
CST-100 je prispôsobená na vynášanie rôznymi nosičmi, a síce nosnými raketami Atlas V, Delta IV a Falcon 9. Pre prvý štart zvolil Boeing raketu Atlas V.
Nepilotovaný skúšobný let kozmickej lode Starliner k Medzinárodnej vesmírnej stanici (ISS), označovaný ako Boeing Orbital Flight Test, úspešne odštartoval 20. decembra 2019. Testovať sa malo priblíženie a procedúry automatického spojenia s ISS, pričom loď mala zostať pripojená ku stanici 7 dní. Starlineru sa však nepodaril plánovaný zážih motora potrebný pre usadenie na obežnej dráhe a stretnutie s ISS. NASA a Boeing nakoniec rozhodli o predčasnom návrate lode po 2 dňoch letu. Následne sa odskúšal úplný návrat do atmosféry, pristátie na pevnine a záchranné postupy, ktoré bolo potrebné otestovať pred prvým pilotovaným letom. Počas celého skúšobného letu sa sledoval aj systém podpory života.
Spoločnosť Boeing 6. apríla 2020 oznámila, že nepilotovaný skúšobný let Orbital Flight Test zopakuje, aby dokončila všetky úlohy letových skúšok a vyhodnotila výkon druhej lode Starliner. NASA návrh Boeingu akceptovala, pričom druhý nepilotovaný skúšobný let Boeing Orbital Flight Test 2 je predbežne naplánovaný na 30. júla 2021.
Pilotovaný skúšobný let k ISS, označovaný ako Boeing Crewed Flight Test, je predbežne naplánovaný na koniec roka 2021 a má trvať 2 týždne alebo až 6 mesiacov. K prvému pilotovaného letu Starlineru k ISS vyštartujú traja astronauti, Barry Wilmore, Nicole Mannová a Michael Fincke.

</doc>
<doc id="570400" title="Dragon 2" url="https://sk.wikipedia.org/wiki?curid=570400">
Dragon 2

Dragon 2 (predtým označovaný ako "Dragon V2" alebo "DragonRider") je druhou generáciou znovupoužiteľnej kozmickej lode spoločnosti SpaceX. Vyrába sa v nepilotovanej verzii označovanej ako Cargo Dragon, ktorý nahradil zásobovacie lode Dragon, a v pilotovanej verzii pod označením Crew Dragon, ktorý bol vyvinutý v rámci programu NASA Commercial Crew Program, v ktorom získala objednávku pre pilotované lety k Medzinárodnej vesmírnej stanici (ISS) aj loď CST-100 Starliner spoločnosti Boeing. Dragon 2 menom nadväzuje na zásobovaciu loď Dragon. Crew Dragon je primárne určený na dopravu amerických astronautov na ISS. Prípadne môže byť využitý aj pre dopravu k súkromným vesmírnym staniciam, napríklad k plánovanej stanici spoločnosti Bigelow Aerospace.
Loď je vybavená iným spojovacím uzlom, na základe NASA Docking System, ktorý umožňuje automatické pripojenie k vesmírnej stanici.
Dragon 2 mal pôvodne pristávať motoricky pomocou 8 motorov SuperDraco, a to bez padákov. V júli 2017 sa spoločnosť rozhodla od motorického pristávania upustiť. Problém spočíval podľa Elona Muska v implementácii systému pristávacích nôh do tepelného štítu Dragonu, ktorá by bola technicky náročná a zároveň bolo potrebné, aby celé riešenie následne schválila NASA pre použitie pri letoch s posádkou. Motory SuperDraco sú nakoniec inštalované iba na verzii Crew Dragon určenej pre lety s posádkou, kde pri štarte slúžia ako záchranný systém.
Nosičom Dragonu 2 je raketa Falcon 9, ktorá vynášala aj zásobovacie lode Dragon. Ďalšou plánovanou verziou Dragonu bol Red Dragon pre dopravu vedeckých prístrojov alebo zásob na Mars. Ten mal štartovať na raketách Falcon Heavy.
Prvý nepilotovaný skúšobný let Crew Dragonu, oficiálne označovaný ako SpaceX Demo-1, úspešne odštartoval 2. marca 2019. Išlo o prvý let kozmickej lode určenej pre ľudskú posádku, ktorú vyvinula a vyrobila súkromná spoločnosť. Testovalo sa priblíženie a procedúry automatického spojenia s ISS, pričom loď zostala pripojená ku stanici takmer 5 dní a následne bol odskúšaný úplný návrat do atmosféry, pristátie v oceáne a záchranné postupy, ktoré bolo potrebné otestovať pred prvým pilotovaným letom. Počas celého skúšobného letu sa sledoval aj systém podpory života.
Prvý pilotovaný let lode Crew Dragon k Medzinárodnej vesmírnej stanici (ISS), oficiálne označovaný ako SpaceX Demo-2, úspešne odštartoval 30. mája 2020. Astronauti Douglas Hurley a Robert Behnken sa pripojili k Expedícii 63 na ISS, hoci formálne neboli jej súčasťou. Demo-2 bol prvým americkým pilotovaným kozmickým letom, ktorý odštartoval z územia USA v americkej lodi a rakete od misie STS-135 raketoplánu "Atlantis", ktorá sa uskutočnila v júli 2011. Pri tomto poslednom lete raketoplánu astronauti zanechali na ISS vlajku USA, ktorá už v minulosti letela na palube prvého raketoplánu "Columbia" pri jeho prvej misii STS-1 v apríli 1981. Posádka misie SpaceX Demo-2 tak získala právo priniesť túto vlajku späť na Zem. Išlo tiež o prvý let ľudskej posádky v kozmickej lodi a rakete, ktorú vyvinula a vyrobila súkromná spoločnosť. Crew Dragon zostal pripojený k ISS ako záchranná loď až do augusta 2020, kedy sa s ním rovnaká dvojica astronautov vrátila späť na Zem.
Verzie lode.
Cargo Dragon.
Verzia nahrádzajúca pôvodný Dragon pre dopravu nákladu. Na rozdiel od pôvodného Dragonu disponuje automatickým spojovacím systémom. Loď nedisponuje motormi SuperDraco, ale aj napriek tomu je schopná zachrániť náklad pomocou padákov v prípade zlyhania nosnej rakety. 
Crew Dragon.
Je určený pre let až sedemčlennej posádky. K ISS kvôli obmedzenej kapacite americkej sekcie však lieta štvorčlenná posádka a menšie množstvo zásob, pričom celkový vezený náklad k ISS môže mať hmotnosť 3 310 kg. Späť na Zem môže dopraviť 2 500 kg. Systémy lode majú po pripojení k ISS vydržať 210 dní. Let je plne automatický, posádka tak nemusí vykonávať žiadne úlohy, pokiaľ to nie je nevyhnutné. Loď pristáva pomocou padákov na hladine oceánu. 
Red Dragon.
Nepilotovaná verzia určená pre dopravu až 1 000 kg nákladu k Marsu. Prvý let bol plánovaný na rok 2018, ale došlo k odkladu na rok 2020 s tým, že v tomto roku by mohli odštartovať hneď dva Red Dragony. Podľa vyjadrenia Elona Muska z júla 2017 ale spoločnosť prehodnotila spôsob pristávania, kedy je v spodnej časti lode tepelný štít a na boku motory. Tento návrh tak už nebol vyhovujúci a plánované lety Red Dragonu v roku 2020 boli zrušené.
DragonLab.
Nepilotovaná verzia lode určená k samostatným letom na obežnej dráhe Zeme na účely vykonávania rôznorodých experimentov. V súčasnosti nie je známa žiadna misia využívajúca túto verziu.

</doc>
<doc id="570404" title="Panamské dokumenty" url="https://sk.wikipedia.org/wiki?curid=570404">
Panamské dokumenty

Panamské dokumenty, v angličtine Panama Papers, je označenie pre únik 11,5 milióna tajných dokumentov z panamskej spoločnosti Mossack Fonseca, ktorá sa špecializovala na korporátnu klientelu. V dokumentoch sú detailné informácie o viac ako 214000 offshorových firmách a ich vlastníckej štruktúre. Medzi menami sa nachádza päť hláv štátov, ide o Argentínu, Island, Saudskú Arábiu, Ukrajinu a Spojené arabské emiráty a ďalej blízki príbuzní najvyšších predstaviteľov ďalších 40 krajín vrátane Brazílie, Číny, Francúzska, Indie, Malajzie, Mexika, Malty, Pakistanu, Ruska, Juhoafrickej republiky, Španielska, Sýrie a Spojeného kráľovstva.
Dokumenty s veľkosťou 2,6 terabajtu dát a vznikajúce od 70. rokov 20. storočia, odovzdal anonymný zdroj v roku 2015 nemeckým novinám "Süddeutsche Zeitung" a americkému International Consortium of Investigative Journalists (ICIJ). Dáta boli rozposlané 400 novinárom zo 107 mediálnych agentúr z viac ako 80 krajín. Prvý novinový článok na túto tému vyšiel 3. apríla 2016, spolu so 149 uniknutým dokumentmi. Ďalším plánovaným krokom je zverejnenie kompletného zoznamu zúčastnených spoločností, ku ktorému by malo dôjsť začiatkom mája 2016.

</doc>
<doc id="570513" title="Krásy Slovenska" url="https://sk.wikipedia.org/wiki?curid=570513">
Krásy Slovenska

Krásy Slovenska je najstarší kontinuálne vychádzajúci časopis na Slovensku. Časopis je venovaný prírodným krásam a zaujímavostiam Slovenska, turistike, cestovnému ruchu, horolezectvu, jaskyniarstvu, ochrane prírody a tradíciám. Založil ho v roku 1921 turistický nadšenec Miloš Janoška z Liptovského Mikuláša. V súčasnosti ho vydáva v dvojmesačnej periodicite Klub slovenských turistov v nakladateľstve Dajama.
Z histórie.
Miloš Janoška stál pri zrode a bol členom výboru prvej slovenskej turistickej organizácie Tatranského spolku turistického založeného 19. januára 1919, ktorý sa roku 1921 zlúčil s väčším Klubom československých turistov. Noví slovenskí členovia nechceli byť odkázaní na oficiálny tlačový orgán klubu "Časopis turistov". Chceli mať svoj slovenský časopis, ktorý mohol propagovať krásy Slovenska. Miloš Janoška oslovil Pavla Stacha, účtovníka vydavateľstva Tranoscius, ktorý sa skontaktoval s krajanmi v USA. V krátkom čase, s pomocou typografa pôsobiaceho v USA Mateja Sopka, krajania vyzbierali a na Slovensko poslali 5 000 Kč. Zakrátko, začiatkom roku 1921, vyšlo prvé číslo Krás Slovenska. Miloš Janoška mal od samého začiatku vydávania časopisu nedostatok finančných prostriedkov. V závere 4. ročníka časopisu (č. 912/1924) upozorňuje svojich čitateľov, aby nezabúdali zaplatiť za odobrané čísla. V auguste 1926 bola ekonomická situácia tak neúnosná, že Miloš Janoška a Gustáv Nedobrý sa rozhodli podpísať zmluvu o odovzdaní vlastníckych a vydavateľských práv Klubu československých turistov, odboru v Liptovskom Mikuláši. Od 6. ročníka (1927) Krás Slovenska je majiteľom a vydavateľom Odbor KČST Liptovský Svätý Mikuláš. Časopis začala tlačiť Slovenská kníhtlačiareň vo Zvolene. Ročné náklady na vydávanie časopisu boli v roku 1938 45 000 Kč. Ročne vychádzalo 10 čísiel. Predplatitelia zaplatili ročne 30 Kč.
Súčasnosť.
Krásy Slovenska vychádzajú na 80 stranách v dvojmesačnej periodicite. Informujú čitateľov o turistických udalostiach, prinášajú reportáže, informujú o chránených oblastiach, národných parkoch, o horolezectve, prinášajú zaujímavé články o kultúrno-historických pamiatkach, o histórii turistiky na Slovensku a o zaujímavých osobnostiach turistiky. Venujú sa cykloturistike, lyžovaniu, vysokohorskej turistike.

</doc>
<doc id="570556" title="Andrew Garth" url="https://sk.wikipedia.org/wiki?curid=570556">
Andrew Garth

Andrew Garth alebo Andy Garth je britský diplomat. Od októbra 2014 do augusta 2020 bol veľvyslancom Spojeného kráľovstva na Slovensku. Predtým pracoval na rôznych pozíciách v Poľsku, Rumunsku, Taiwane a Thajsku.
Diplomatické pôsobenie.
V diplomatických službách Spojeného kráľovstva (Foreign &amp; Commonwealth Office) pôsobí od roku 1988. Od roku 1990 do roku 1992 pracoval ako atašé vo Varšave. V rokoch 1992 až 2002 na rôznych postoch v Ázii alebo orientovaných na Áziu. Od roku 2003 do roku 2014 pracoval prevažne v rozvíjaní medzinárodného obchodu. V rokoch 2008 až 2010 bol hlavou tímu pre rozširovanie Európskej únie a predvstupovú problematiku. V rokoch 2010 až pracoval ako vedúci v (UK Trade and Investment) kde podporoval export britských firiem.
Veľvyslanec na Slovensku.
Zmena na poste veľvyslanca bola oznámená v máji 2014. Svoje poverovacie listiny odovzdal prezidentovi Andrejovi Kiskovi 18. septembra 2014. Podľa tlačovej správy sú jeho priority „"okrem iného hľadanie prienikov spoločných záujmov pri reforme Európskej únie a rozvoj ekonomickej spolupráce"“. Veľvyslancom sa stal k 1. októbru 2014, nahradzujúc chargé d’affaires Gill Fraser.
Po pokuse o otrávenie Sergeja Skripaľa novičokom v anglickom Salisbury obvinila britská vláda ruskú stranu z organizácie pokusu. Na protest Slovensko stiahlo diplomata z Moskvy. Nevyhostilo však spravodajských dôstojníkov ako iné krajiny. Veľvyslanec Garth postoj Slovenska komentoval takto: „"Privítali sme, že Slovensko stiahlo svojho veľvyslanca z Moskvy, ale očakávania, že sa pridajú k väčšine spojencov EÚ aj NATO, boli väčšie. Prekvapilo nás, že ste sa nepridali. Poskytli sme dostatočne veľa informácií. Pre ostatných spojencov to bolo postačujúce. Pridalo sa aj nezávislé Švajčiarsko. Nešlo tu o nové ekonomické sankcie, tu išlo o vyhostenie nedeklarovaných spravodajských dôstojníkov. Sklamalo nás to."“
Za najťažšie momenty svojho pôsobenia považuje vraždu Jána Kuciaka a Martiny Kušnírovej a slovenskú reakciu po prípade útoku v Salisbury. Podľa neho mnohí Britskí politici a diplomati neočakávali, že Slovensko Britániu nepodporí. Po zmene vlády v roku 2020 je poodľa neho Slovensko opäť v jadre: po zmene pohľadu na Venezuelu (uznanie prezidenta Juana Guaidóa), pridanie sa k medzinárodnému vyhláseniu o Číne a Hongkongu ako aj vyhlásenia na podporu EÚ a NATO. Po Brexitovom hlasovaní bol ako ostatní z ambasády prekvapený výsledkom. Neskôr svoju úlohu videl takto: "„Ja som si uvedomil, že našou úlohou bude zaistiť, aby Británia mala aj naďalej silné vzťahy so Slovenskom. Nemusíte byť nutne v EÚ, aby ste mali silné vzťahy s krajinou, ako ukazuje príklad vzťahov Slovenska s Kanadou, USA, Izraelom a inými štátmi.“"
Svoju misiu na Slovensku by mal ukončiť v auguste 2020. Pôsobiť bude na ministerstve zahraničných vecí.
Vo funkcii veľvyslanca ho v auguste 2020 nahradil Nigel Baker.
Osobné.
V nemocnici na Antolskej sa mu narodili dvojčatá.

</doc>
<doc id="570579" title="Karol Divald" url="https://sk.wikipedia.org/wiki?curid=570579">
Karol Divald

Karol Divald (, ; * 2. november 1830, Banská Štiavnica, Rakúske cisárstvo – † 2. november 1897, Prešov, Rakúsko-Uhorsko) bol uhorský lekárnik, fotograf a svetlotlačiar, ktorý nafotografoval Tatry a východné Slovensko a tiež mal jednu z prvých svetlotlačiarní v Uhorsku, ktorá sídlila v Prešove.
Životopis.
Narodil sa v rodine lesného inžiniera Ferdinanda Divalda a Johanny Schreinerovej v Banskej Štiavnici. Štúdiá začal na lýceu v meste Eger, ale diplom magistra farmácie získal 17. júla 1855 vo Viedni. Po krátkom pôsobení v rakúskom Voralbergu si otvoril lekáreň v Bardejove a neskôr aj v Giraltovciach. Hoci sa rozhodol usadiť sa v Prešove a venovať sa tu iným nelekárnickým aktivitám, lekáreň v Giraltovciach si ponechal stále vo svojom vlastníctve.
Nákup použitého fotoaparátu viedol osvojeniu si základov fotografovania v roku 1860. Začiatky sú spojené s Bardejovskými kúpeľmi. V roku 1858 sa jeho pôsobisko presunulo do Prešova. Tu sa aj oženil 9. februára 1858 s dcérou mešťana Ľudovíta Steinhübela Barborou s ktorou mal 5 detí: Karol (18581924), Ľudovít (18611931), Adolf (18671923), Eduard, Rozália. Po smrti svojej manželky Barbory v roku 1869 sa 26. februára 1870 oženil druhýkrát (zobrazil si sestru svojej prvej manželky - Rozáliu Steinhübel). S druhou manželkou mal tak isto 5 detí, medzi nimi aj Kornela (18721921).
Fotografický ateliér si otvoril v Prešove v roku 1865 a ďalšie si otvoril aj v Starom Smokovci, Bardejove, Bardejovských Kúpeľoch, Levoči, Gelnici, Spišskej Novej Vsi a Budapešti.
Venoval sa portrétom, avšak zaujímavé boli hlavne jeho fotografie krajinkárske a mestských panorám. Karol Divald bol jedným z prvých fotografov, ktorí vystúpili na tatranské štíty s fotoaparátom a zachytil vrchy a doliny Vysokých Tatier ako aj rekreačných zariadení. To bolo spojené s jeho členstvom v Uhorskom karpatskom spolku, založenom v roku 1873, ktorého bol aktívnym členom.
V rokoch 18731879 vydáva albumy s fotografiami Vysokých Tatier. Kde v počiatkoch boli fotografie v albumoch reprodukované formou drevorytu. Tiež nafotil sériu fotografií z Pienín.
V Mníchove v roku 1877 si osvojil techniku svetlotlače, čo ho doviedlo k tomu že v Prešove roku 1878 založil prvú svetlotlačiareň v Uhorsku. Fotografie reprodukované touto technikou sú aj v SNG a to Veľký vodopád na Malom Studenom potoku z albumu: Képek a Magas Táträ. Bilder der Hohen Tatra (Obrázky z Vysokých Tatier) a je ich možno vidieť aj na webumenia.sk.
Nafotil aj albumy jaskýň a to od roku 1880, medzi ktorými boli Dobšinská ľadová jaskyňa, Belianska jaskyňa a Aggtelecká jaskyňa v Maďarsku.
V roku 1890 sa začali fotografie Vysokých tatier predávať ako pohľadnice, v čom pokračovali jeho synovia nakoľko v tomto roku celú sieť ateliérov a svetlotlačiareň predal svojim synom s tým, že Adolf pracoval v ateliéri v Bardejove, Karol viedol ateliér v Starom Smokovci, neskôr v Budapešti a Ľudovít pokračoval v prešovskom ateliéri a svetlotlačiarni.

</doc>
<doc id="570635" title="Bazilika Panny Márie Pokoja" url="https://sk.wikipedia.org/wiki?curid=570635">
Bazilika Panny Márie Pokoja

Bazilika Panny Márie Pokoja () je kostol so štatútom "basilica minor" v hlavnom meste Pobrežia Slonoviny - Yamoussoukru. Bola otvorená v roku 1990 a v súčasnosti je jedným z najväčších kostolov sveta. 
História.
Prezident Pobrežia Slonoviny, Félix Houphouët-Boigny, vybral v roku 1983 Yamoussoukro ako nové hlavné mesto krajiny. Súčasťou plánov jeho mesta bol najväčší kostol na svete, čo sa stretlo s kontroverziami. Stavbu však nakoniec inicioval. Bola postavená podľa návrhu architekta Pierra Fakhouryho. Samotná stavba trvala 5 rokov (1985 – 1989). Ako hlavný stavebný materiál bol použitý mramor. Zaberá plochu a jej veža dosahuje výšku 158 m. 10. septembra 1990 ju pri návšteve krajiny vysvätil pápež Ján Pavol II., ktorý s vysvätením súhlasil pod podmienkou, že v jej blízkosti bude postavená aj nemocnica. Baziliku spravujú poľskí pallotíni.

</doc>
<doc id="570737" title="Námestie Flagey" url="https://sk.wikipedia.org/wiki?curid=570737">
Námestie Flagey

Námestie Flagey (, ) je námestie v juhovýchodnej časti belgickej metropoly Bruselu. Administratívne je súčasťou obce Ixelles, ktorá spadá pod Bruselský región. Námestie nesie názov podľa starostu Ixelles, Eugèna Flageya. 
Námestie sa nachádza na pomyselnej priečke medzi Európskym parlamentom (parkom Leopold) a Ixelleskými rybníkmi. Celkom do seba prepája desať ulíc z okolitých štvrtí a je tak jednou z významnejších dopravných križovatiek belgickej metropoly. 
Dlhú dobu sa volalo podľa neďalekého hospicu Svätého kríža (). Na námestí bol v roku 1957 otvorený prvý viacposchodový obchodný dom v Belgicku.
Námestie, ktorého dominantným objektom je Palác Flagey, slúžilo dlho len ako parkovisko a električková zastávka. V roku 2008 bola vykonaná jeho rozsiahla rekonštrukcia, ktorá bola dlho odkladaná, predovšetkým kvôli protestom miestnych obyvateľov. Namiesto parkoviska vznikla pešia zóna a pôvodné parkovisko bolo presunuté do podzemia. Pod pešou zónou sa nachádza tiež veľký podzemný rezervoár vody vzhľadom na riziko možných záplav (námestie sa nachádza veľmi nízko v porovnaní s okolitým terénom a je tu vysoká hladina spodnej vody).

</doc>
<doc id="570799" title="Stratenská jaskyňa" url="https://sk.wikipedia.org/wiki?curid=570799">
Stratenská jaskyňa

Stratenská jaskyňa sa nachádza v južnej časti Slovenského raja, v krasovej oblasti nazývanej Spišsko-gemerský kras na krasovej planine Duča. Jaskyňu objavili 1. decembra 1972 členovia Speleologického klubu Slovenský raj v Spišskej Novej Vsi, Vladimír Košel a Jaromír Volek. Vchod do jaskyne sa nachádza v ľavom svahu krasovej doliny Tiesňavy južne od obce Stratená. S dlžkou 18 545 m bola druhou najdlhšou jaskyňou Slovenska. V roku 1994 ju speleológovia prepojili so susediacou jaskyňou Psie diery a vzniknutý krasový systém je s dĺžkou 22 km chodieb, siení a priepastí druhý najdlhší zo slovenských jaskýň.
Výnimočnosť Stratenskej jaskyne spočíva hlavne v mohutnosti jej podzemných priestorov. Najväčší priestor jaskyne, a tiež celého slovenského podzemia, je Rozprávkový dóm s dĺžkou 192 m, šírkou 46 m, priemernou výškou 11 m, plochou 9 040 m2 a objemom 79 017 m3 - najväčší jaskynný priestor Slovenska. Kvapľová výzdoba jaskyne je pomerne bohatá, zvláštnosťou jaskyne sú kopovité či kužeľovité stalagmity. Priestory jaskyne boli vytvorené rozšírením puklín vo vápenci vodami rieky Hnilec.
V priestoroch jaskyne Psie diery sa nachádzajú najbohatšie náleziská kostí medveďa jaskynného na Slovensku, čo z nej robí významnú paleontologickou lokalitu.
Jaskyňa priamo súvisí s Dobšinskou ľadovou jaskyňou, prepojenie s ňou však nebolo nikdy realizované, aby sa nenarušila špecifická mikroklíma ľadovej jaskyne. V budúcnosti sa uvažuje o vykopaní umelého vchodu do jaskyne blízko vchodu do Dobšinskej ľadovej jaskyne a jej sprístupnenie.
Chránené územie.
Stratenská jaskyňa je národná prírodná pamiatka, ktorú spravuje Správa slovenských jaskýň. Nachádza sa v katastrálnom území mesta Dobšiná v okrese Rožňava v Košickom kraji. Územie bolo vyhlásené či novelizované v roku 2001. Ochranné pásmo nebolo stanovené.
Predmetom ochrany je "Ochrana 21485 m dlhej 194 m hlbokej fluviokrasovej jaskyne v Slovenskom raji so sintrovou výzdobou a podzemnými jazierkami, vytvorenej v triasovom wettersteinskom (svetlom) vápenci."

</doc>
<doc id="570813" title="Volodymyr Borysovyč Hrojsman" url="https://sk.wikipedia.org/wiki?curid=570813">
Volodymyr Borysovyč Hrojsman

Volodymyr Borysovyč Hrojsman (; * 20. január 1978, Vinnycia, Ukrajina) je ukrajinský politik, od 14. marca 2016 premiér Ukrajiny.
Život.
Narodil sa v meste Vinnycia vo vtedajšom Sovietskom zväze v židovskej rodine sústružníka a dielenského majstra Borisa Issakoviča Hrojsmana.
Od roku 1994, ako 16 ročný zastával funkciu obchodného riaditeľa vo firme svojho otca. V roku 2003 ukončil štúdium na súkromnej vysokej škole Medziregionálna akadémia riadenia personálu so špecializáciou jurisprudencia. Vo februári 2010 absolvoval štúdium na Národnej akadémii verejnej správy pri úrade prezidenta Ukrajiny a získal magisterský titul v odbore Riadenie sociálneho rozvoja a špecializácii manažment na regionálnej a miestnej úrovni. Je ženatý a má tri deti.
V rokoch 2006 až 2014 pôsobil ako starosta mesta Vinnycia na západe Ukrajiny. V rokoch 20102014 pôsobil ako viceprezident Zväzu miest na Ukrajine pre obytno-komunálne záležitosti. Od roku 2014 podpredseda vlády Ukrajiny a zároveň minister pre miestny rozvoj, stavebníctvo a bývanie (od 27. februára do 2. decembra 2014). 12. predseda Najvyššej rady Ukrajiny (27. november 201414. apríl 2016) za stranu Blok Petra Porošenka. Premiér Ukrajiny od 14. apríla 2016. Na post premiéra bol zvolený po odvolaní svojho predchodcu Arsenija Jaceňuka v dôsledku ústavnej krízy, ktorá vznikla po rozpade vlády a hrozbe predčasných volieb. Jeho vláda má len 227 mandátov, teda o jeden viac ako je potrebné minimum. Kritizovaná je aj za spôsob ako vznikla – po dlhých debatách s pomocou prebehlíkov z iných strán.

</doc>
<doc id="570840" title="Baricovie lúky" url="https://sk.wikipedia.org/wiki?curid=570840">
Baricovie lúky

Baricovie lúky je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Moravské Lieskové v okrese Nové Mesto nad Váhom v Trenčianskom kraji. Územie bolo vyhlásené v roku 1994 na rozlohe 1,6247 ha. Ochranné pásmo nebolo stanovené. Je súčasťou CHKO Biele Karpaty. Na území pamiatky platí 4. stupeň ochrany. 
Predmetom ochrany je: "Druhá najväčšia lokalita kriticky ohrozeného druhu Iris graminea (kosatec trávolistý) v Bielych Karpatoch, ako aj jeho sprevádzajúcich druhov. Lokalita sa nachádza na severovýchodnom úpätí Veľkej Javoriny na flyšovom geologickom podklade."

</doc>
<doc id="570874" title="Patrik Hrošovský" url="https://sk.wikipedia.org/wiki?curid=570874">
Patrik Hrošovský

Patrik Hrošovský (* 22. apríl 1992, Prievidza) je slovenský futbalový záložník a reprezentant. Okrem Slovenska pôsobil na klubovej úrovni v Česku, momentálne pôsobí v klube FC Viktoria Plzeň.
Klubová kariéra.
Svoju futbalovú kariéru začal v HFK Prievidza. Následne prestúpil ako dorastenec do AAC Trenčín (akadémia Sparty Praha). Vo svojich 17 rokoch prestúpil do FC Viktoria Plzeň.
FC Viktoria Plzeň.
Pred ročníkom 2011/12 sa prepracoval do prvého tímu, kde na jeseň odohral iba 1 minútu v domácom pohári. Následne bol na hosťovaní v FK Baník Sokolov, neskôr v FK Ústí nad Labem a 1. SC Znojmo.
Sezóna 2013/14.
V 1. českej lige debutoval za Plzeň 2. marca 2014 proti Znojmu (výhra 3:2). Premiéru v európskych pohároch a zároveň v základnej zostave Viktorie absolvoval 20. marca 2014 v odvete osemfinále Európskej ligy 2013/14 proti francúzskemu tímu Olympique Lyon, keď dostal prednosť pred kapitánom Pavlom Horváthom. Plzeň vyhrala 2:1, ale vzhľadom k porážke 1:4 z prvého duelu bola vyradená. Hrošovský si pripísal asistenciu na gól Daniela Kolářa. Prvý ligový gól za Plzeň dal 29. marca 2014 v súboji proti FC Slovan Liberec, keď prekonal svojho krajana v bráne súpera Lukáša Hrošša. Viktoria deklasovala Slovan 6:0. V priebehu jarnej časti predĺžil s mužstvom kontrakt do konca ročníka 2016/17. V sezóne 2013/14 sa umiestnil s Viktoriou Plzeň na druhom mieste v Gambrinus lige aj českom pohári, zároveň bol vyhlásený na posezónnom galavečeri ligovým objavom roka.
Sezóna 2014/15.
S Viktoriou sa predstavil v Európskej lige UEFA 2014/15, 31. júla 2014 v prvom zápase 3. predkola proti rumunskému tímu FC Petrolul Ploiești bol pri konečnej remíze 1:1. Plzeň nakoniec s Petrolulom vypadla po domácej porážke 1:4. 28. novembra 2014 podpísal s tímom nový kontrakt do leta 2018. Dve kola pred koncom ročníka 2014/15 získal s mužstvom majstrovský titul.
Sezóna 2015/16.
18. júla 2015 sa podieľal na zisku Superpohára, keď Viktoria porazila FC Slovan Liberec 2:1.
FK Ústí nad Labem (hosťovanie).
Sezónu 2012/13 strávil na hosťovaní v druholigovom tíme FK Ústí nad Labem. V 28 stretnutiach strelil 3 góly.
1. SC Znojmo (hosťovanie).
V júli 2013 odišiel na hosťovanie do nováčika 1. ligy 1. SC Znojmo. V znojemskom drese debutoval v Gambrinus lige 21. júla 2013 (1. kolo sezóny 2013/14) proti domácemu tímu FK Dukla Praha, v zápase strelil vyrovnávajúci gól na konečných 1:1. 24. novembra 2013 strelil víťazný gól na 2:1 v zápase so Sigmou Olomouc, týmto výsledkom stretnutie skončilo. O týždeň neskôr 29. novembra 2013 v zápase proti domácemu tímu FK Teplice sa jedným gólom podieľal na výhre Znojma 3:1.
V zimnej prestávke 2013/14 si ho Plzeň stiahla z hosťovania. 
Reprezentačná kariéra.
Hrošovský bol slovenským reprezentantom v kategórii do 21 rokov. Hral aj za výbery do 18 a 19 rokov.
S tímom U21 vyhral v septembri 2014 tretiu kvalifikačnú skupinu (zisk 17 bodov) pred druhým Holandskom (16 bodov), čo znamenalo účasť v baráži.
4. novembra 2014 ho tréner Ján Kozák nominoval do A-mužstva slovenskej reprezentácie pre kvalifikačný zápas s Macedónskom a prípravný s Fínskom. Proti Macedónsku nenastúpil, debutoval až 18. novembra proti Fínsku, kde nastúpil v základnej zostave (výhra 2:1). So slovenskou reprezentáciou zažil na jeseň 2015 postup na EURO 2016 vo Francúzsku. Bol to prvý historicky postup na európsky šampionát pre Slovensko.
ME 2016.
Nastúpil hneď na prvý zápas proti Walesu a hral do 60. minúty, keď ho vystriedal Ondrej Duda.
Reprezentačné zápasy.
Zápasy Patrika Hrošovského v A-mužstve Slovenska:

</doc>
<doc id="570900" title="Bestinné" url="https://sk.wikipedia.org/wiki?curid=570900">
Bestinné

Bestinné je prírodná pamiatka v správe štátnej ochrany prírody Biele Karpaty.
Nachádza sa v okrese Nové Mesto nad Váhom v Trenčianskom kraji. Územie bolo vyhlásené v roku 1993 na rozlohe 1,29 ha. Ochranné pásmo nebolo stanovené. Je súčasťou CHKO Biele Karpaty. Na území pamiatky platí 4. stupeň ochrany.
Predmetom ochrany sú: "Trávnaté porasty s výskytom vzácnych a ohrozených druhov flóry. Prírodná pamiatka predstavuje záver plytkej dolinky nad osadou Šenáková so začiatkom zosuvného prúdu na flyšovom podloží."

</doc>
<doc id="570904" title="Borotová" url="https://sk.wikipedia.org/wiki?curid=570904">
Borotová

Borotová je prírodná pamiatka v správe štátnej ochrany prírody Biele Karpaty.
Nachádza sa v okrese Nové Mesto nad Váhom v Trenčianskom kraji. Územie bolo vyhlásené v roku 1988 na rozlohe 1,48 ha. Ochranné pásmo nebolo stanovené. Je súčasťou CHKO Biele Karpaty. Na území pamiatky platí 4. stupeň ochrany.
Predmetom ochrany je: "Pramenná slatina s cennou flórou a faunou. Jedna z najbohatších lokalít Dactylorhiza majalis. V rámci okolitých bučín jedno z mála dôležitých miest, kde užitočný hmyz zo širokého okolia získava nektár."

</doc>
<doc id="570906" title="Brehové porasty Dubovej" url="https://sk.wikipedia.org/wiki?curid=570906">
Brehové porasty Dubovej

Brehové porasty Dubovej je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obcí Podolie, Čachtice, Pobedim a Častkovce v okrese Nové Mesto nad Váhom v Trenčianskom kraji. Územie bolo vyhlásené v roku 1983. Ochranné pásmo nebolo stanovené. Na území pamiatky platí 4. stupeň ochrany.
Predmetom ochrany sú: "Jediné zachovalé brehové porasty svojho druhu v okrese. Predstavujú význačný ekostabilizačný a krajinotvorný prvok. Poskytujú útočisko množstvu ohrozených druhov vtákov (najmä bútľavé vŕby). Sú ľahko dostupným študijným objektom."

</doc>
<doc id="570932" title="Fialková dolina" url="https://sk.wikipedia.org/wiki?curid=570932">
Fialková dolina

 
Fialková dolina je prírodná rezervácia v správe štátnej ochrany prírody Malé Karpaty.
Nachádza sa v okrese Bratislava IV v Bratislavskom kraji. Územie bolo vyhlásené v roku 1993 na rozlohe 20,5879 ha. Ochranné pásmo nebolo stanovené. Na území rezervácie platí 5. stupeň ochrany. Nachádza sa v Chránenej krajinnej oblasti Malé Karpaty.
Predmetom ochrany je: "Územie v juhozápadnej časti Malých Karpát. Geologickým podkladom je kryštalinikum, dolina vznikla na zlomovej línii - ukážka klesania a vyzdvihovania blokov. V strednej časti má charakter kaňonu. Zachovalé dubovo-hrabové lesy, vzácne druhy rastlín, najmä vstavačovitých."

</doc>
<doc id="570942" title="Štokeravská vápenka" url="https://sk.wikipedia.org/wiki?curid=570942">
Štokeravská vápenka

Štokeravská vápenka je prírodná rezervácia v oblasti Bratislava.
Nachádza sa v okrese Bratislava IV v Bratislavskom kraji. Územie bolo vyhlásené či novelizované v roku 1993 na rozlohe 12,7085 ha. Ochranné pásmo nebolo stanovené.
Predmetom ochrany je: "Územie predstavuje nálezisko zvyškov mnohých stavovcov. K unikátnym nálezom patria zvyšky opice. Na trávnatých svahoch rastie vzácna, vzrastom najvyššia orchidea, jazýčkovec jadranský."
Štokeravská vápenka je územie európskeho významu v správe štátnej ochrany prírody Správa CHKO Dunajské luhy.
Územie bolo vyhlásené opatrením z 29. novembra 2018, uverejneným v čiastke 6/2018 Vestníka MŽP SR, ktorým sa mení a dopĺňa národný zoznam území európskeho významu vydaný výnosom MŽP SR č.3/2004-5.1 z roku 2004, ktorým sa vydáva národný zoznam území európskeho významu v znení opatrenia č. 1/2017. Medzi územia európskeho významu bolo zaradené s identifikačným kódom SKUEV0502 Štokeravská vápenka. s rozlohou 12,68 ha s nadmorskou výškou od 195 do .
Navrhované územie európskeho významu schválila Európska komisia dňa 28. novembra 2019 rozhodnutím Komisie , ktorým sa podľa smernice Rady 92/43/EHS prijíma aktualizovaný zoznam území európskeho významu v panónskom biogeografickom regióne. 
V území platí 4. stupeň ochrany. 

</doc>
<doc id="571114" title="Tunel Veľká Fatra" url="https://sk.wikipedia.org/wiki?curid=571114">
Tunel Veľká Fatra

Tunel Veľká Fatra bol alternatívnym riešením vedenia cestnej a železničnej infraštruktúry medzi Liptovom a Turcom. Malo ísť o diaľnično-železničný tunel dlhý 9 435 m, ktorý by vďaka využitiu súbežného trasovania diaľnice a modernizovaného železničného koridoru ponúkol komplexné riešenie dopravy v morfologicky, geologicky a urbanisticky mimoriadne náročnej doline Váhu, oddeľujúcej od seba Malú Fatru, Veľkú Fatru a Chočské vrchy.. Tunel Veľká Fatra bol navrhnutý štúdiou spoločnosti Tarosi s.r.o. v roku 2010, avšak nik z kompetentných nerátal s koncepciou, ktorá bola v nej navrhnutá. Diaľnica D1 bude napokon vedená cez tunel Korbeľka, ŽSR zasa avizovali, že na základe štúdie realizovateľnosti zostanú všetky významnejšie stanice na trati 180 vo svojej súčasnej polohe, čím de facto myšlienka projektu úplne zanikla. 

</doc>
<doc id="571121" title="Wielton" url="https://sk.wikipedia.org/wiki?curid=571121">
Wielton

Wielton S.A. je poľský výrobca návesov a prívesov.
Spoločnosť bola založená v roku 1996 vo Wieluniu a je kótovaná na burze cenných papierov vo Varšave od roku 2006. V roku 2015 spoločnosť prevzal taliansky konkurent "Italiana Rimorchi", v rovnakom roku sa stala majoritným vlastníkom francúzskeho konkurenta "Fruehauf". Prevzatím sa podnik stal jedným z troch najväčších výrobcov úžitkových vozidiel na svete v segmente príves sklápač, v Európe je lídrom od roku 2014.
 Zamestnáva 2637 ľudí v štyroch závodoch v Poľsku, Taliansku, Francúzsku a Rusku. V roku 2016 bolo otvorené moderné inovačné centrum v sídle spoločnosti.

</doc>
<doc id="571123" title="Záhorské Pomoravie" url="https://sk.wikipedia.org/wiki?curid=571123">
Záhorské Pomoravie

Záhorské Pomoravie je chránené vtáčie územie, ktoré vzniklo s cieľom zachovať biotopy pre európsky významné druhy vtákov a biotopy sťahovavých druhov vtáctva, aby boli zabezpečené podmienky ich prežitia a reprodukcie ktoré spravuje Štátna ochrana prírody S-CHKO Záhorie. Je to jeden z typov chráneného územia členskej krajiny Európskej únie s názvom NATURA 2000.
Územie bolo vyhlásené vládou Slovenskej republiky dňa 1. júla 2015 nadobudlo účinnosť nariadenie vlády Slovenskej republiky č. 145/2015 Z.z. Výmera chráneného územia predstavuje a nachádza sa v Bratislavskom kraji a Trnavskom kraji, v okresoch Bratislava IV, Malacky, Senica a Skalica v katastre obcí Devínska Nová Ves, Záhorská Bystrica, Borinka, Gajary, Jakubov, Kostolište, Láb, Malacky, Malé Leváre, Plavecký Štvrtok, Stupava (a Mást), Suchohrad, Veľké Leváre, Vysoká pri Morave, Záhorská Ves, Závod, Zohor, Borský Svätý Jur, Čáry, Kúty, Moravský Svätý Ján, Sekule, Smolinské, Brodské, Gbely, Holíč, Kátov, Kopčany, Letničie, Petrova Ves, Radimov, Skalica a Unín.
Dôvod ochrany.
Predmetom ochrany sú nasledujúce druhy vtákov:
Charakteristika územia podľa Národného zoznamu navrhovaných vtáčich území na Slovensku znie nasledovne: "Z hľadiska avifauny predstavuje niva Moravy jednu z najcennejších lokalít. Sústava zachovaných a rôzne vyvinutých mokradí (toky, ramená, kanály, močiare, mokré lúky, lužné lesy a periodické mláky) tvorí kvalitné podmienky pre hniezdenie druhov chriašteľ bodkovaný (Porzana porzana), bučiak trsťový (Botaurus stellaris), haja červená (Milvus milvus), sokol rároh (Falco cherrug), haja tmavá (Milvus migrans), bučiačik močiarny (Ixobrychus minutus), kačica chrapľavá (Anas querquedula), kačica chripľavá (Anas strepera), hrdzavka potápavá (Netta rufina) a kalužiak červenonohý (Tringa totanus)."

</doc>
<doc id="571209" title="Sýkorka čiernohlavá" url="https://sk.wikipedia.org/wiki?curid=571209">
Sýkorka čiernohlavá

Sýkorka čiernohlavá alebo sýkorka černohlavá ("Poecile montanus", staršie "Parus montanus") je druh z čeľade sýkorkovité. Obýva palearktídu a orient. V severných oblastiach jej rozšírenia žije vo vlhkých boreálnych ihličnatých lesoch a v strednej Európe v horách pri hranici lesa. Podľa Medzinárodnej únie na ochranu prírody a prírodných zdrojov sýkorka čiernohlavá patrí medzi najmenej ohrozené druhy, celková populácia klesá, v rôznych regiónoch bol v druhej polovici 20. storočia zistený aj pokles aj vzostup populácií. V európskej populácii bol od roku 1980 zaznamenaný mierny pokles.
Opis.
Sýkorka čiernohlavá meria 11 - a váži 11 - 11,4 g . Sýkorka čiernohlavá sa veľmi podobá na sýkorku hôrnu. Odlišuje sa tým, že čiernu farbu na hlave nemá lesklú, čiernu škvrnu na brade má väčšiu a nemá ju ostro ohraničenú. Letky na krídlach majú biele lemovanie. Boky na spodku tela má tmavšie. 
Hlas.
Sýkorka čiernohlavá má typické drsné volanie "déé déé déé déé déé" alebo "ci-ci déé déé déé". Kontaktný hlas znie ako "ti-ti", "sti-ti" alebo "zi-zizi". Spev sa podobá spevu kolibiarika sykavého alebo časti spevu slávika obyčajného a znie ako flautovité "Siü-siü-siü-siü siü" alebo "tsi-tsi tsi tsi" a v strednej Európe ostáva v jednej výške
Výskyt a stav na Slovensku.
Odhadovaný počet hniezdiacich párov je 60 000 - 150 000, zimujúcich jedincov 200 000 - 500 000. Veľkosť populácie i územie na ktorom sa vyskytuje sú stabilné, maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Stupeň ohrozenia S - vyhovujúci ochranársky status.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bernského dohovoru (Príloha II).

</doc>
<doc id="571257" title="Flume" url="https://sk.wikipedia.org/wiki?curid=571257">
Flume

Flume, vlastným menom Harley Edward Streten, (* 5. november 1991, Sydney, Austrália) je austrálsky producent elektronickej hudby. Jeho eponymný debutový album "Flume" bol vydaný 9. novembra 2012 a dostal sa na prvé miesto austrálskeho hudobného rebríčka. Svoj druhý album "Skin" vydal 27. mája 2016.
Flume zremixoval aj skladby interpretov ako Lorde, Sam Smith, Arcade Fire a Disclosure.
Flume a ďalší austrálsky producent Emoh Instead vytvorili v 2010 spolu duo What So Not. Spolu vydali 3 EP, 21. februára 2015 Flume opustil What So Not a teraz je to čisto Emohov projekt.
V roku 2017 vyhral Cenu Grammy za najlepší elektronický/tanečný album.

</doc>
<doc id="571277" title="Tchien-kung 2" url="https://sk.wikipedia.org/wiki?curid=571277">
Tchien-kung 2

Tchien-kung 2 ( – "Tchien-kung er chao"; doslova: „"Nebeský palác číslo dva"“) bola čínska kozmická stanica, ktorá vznikla v rámci programu Tchien-kung. Tchien-kung 2 mal pôvodne vyštartovať v roku 2015, aby nahradil stanicu Tchien-kung 1, ktorá bola na obežnej dráhe Zeme od septembra 2011. V septembri 2014 bol štart stanice odložený na rok 2016.
Štart kozmickej stanice Tchien-kung 2 sa uskutočnil 15. septembra 2016 o 14:04:12,428 svetového času (UTC) pomocou nosnej rakety Čchang-čeng CZ-2F/T z kozmodrómu Ťiou-čchüan vo Vnútornom Mongolsku. V prvej fáze letu bola stanica neobývaná, pričom 16. októbra 2016 úspešne vyštartovala pilotovaná kozmická loď Šen-čou 11 s dvomi kozmonautmi, ktorí na kozmickej stanici strávili 30 dní.
Dňa 20. apríla 2017 k stanici vyštartovala nepilotovaná nákladná kozmická loď Tchien-čou 1, ktorá do 16. septembra testovala postupy zásobovania stanice, doplňovanie paliva a viaceré ďalšie technológie, ktoré boli potrebné pre stavbu väčšej stanice.
Tchien-kung 2 kontrolovane vstúpil do horných vrstiev atmosféry nad južným Tichým oceánom dňa 19. júla 2019 o 13:06 UTC.

</doc>
<doc id="571294" title="SME RODINA" url="https://sk.wikipedia.org/wiki?curid=571294">
SME RODINA

SME RODINA (v rokoch 2011-2015 Strana občanov Slovenska, v rokoch 2015-2019 SME RODINA – Boris Kollár) je slovenské politické hnutie pôsobiace od roku 2011. Predsedom hnutia je podnikateľ Boris Kollár. Z hľadiska ideológie je hnutie zložito vymedzené. Kollár ho nepovažuje ani za ľavicové, ani za pravicové. Profiluje sa ako neštandardný politický subjekt s cieľom "ochrániť rodiny na Slovensku pred ohrozením zvonku aj zvnútra". V kultúrno-etických otázkach vyznáva konzervatívne hodnoty a k téme migrácie vyjadruje silné proti-imigračné názory.
Dejiny.
Strana občanov Slovenska (2011-2015).
Stranu viedol bývalý člen HZD, Peter Marček, v októbri 2011. Strany občanov Slovenska - SOSKA kandidovala v parlamentných voľbách v roku 2012, no neuspela, keď získala len 3 836 (0,15 %) hlasov, čo stačilo na 24. miesto z 26 subjektov.
Transformácia na SME RODINA.
Pred parlamentnými voľbami 2016 Marček ponúkol svoju stranu Borisovi Kollárovi po tom, čo tento neuspel s prevzatím hnutia Náš kraj. Strana občanov Slovenska sa tak premenovala na hnutie "SME RODINA – Boris Kollár". Kollár sa tým vyhol zbieraniu podpisov. Na prvom mieste kandidátky bol sám Kollár, ďalej na kandidátke boli: 2. Milan Krajniak, podnikateľ a bývalý poradca ministra vnútra Daniela Lipšica (KDH), 3. Martina Šimkovičová, bývalá moderátorka TV Markíza, 4. Peter Marček, bývalý predseda SOSKA, 5. Petra Krištúfková, manažérka a bývalá partnerka Borisa Kollára, 6. Peter Pčolinský, organizátor protestov Gorila, 7. Rastislav Holúbek, podnikateľ, 8. Peter Štarchoň, prodekan FM UK, 9. Ľudovít Goga, podnikateľ, 10. Zuzana Šebová, ekonómka, 11. Adriana Pčolinská, vysokoškolská pedagogička na PF UK. 
Volebné obdobie 2016-2020.
Po parlamentných voľbách sa hnutie po prvý raz dostalo do parlamentu, keď získalo 6,62 % a 11 kresiel v Národnej rade. SME RODINA zostala po vzniku vládnej koalície strán SMER-SD, SNS, MOST-HÍD a #SIEŤ v opozícii. Z poslaneckého klubu a strany v júni 2016 Kollár vylúčil Rastislava Holúbka, Petra Marčeka a Martinu Šimkovičovú, keďže sa nezúčastňovali rokovaní poslaneckého klubu. Tí následne po väčšinu volebného obdobia ako nezaradení poslanci podporovali vládnu koalíciu. Po zvyšok volebného obdobia bolo v klube SME RODINA 8 poslancov.
Vo voľbách do VÚC v roku 2017 hnutie SME RODINA úplne pohorelo, keď z 80 kandidátov na poslanca samosprávneho kraja za stranu nezískal mandáta žiaden.
Do prezidentských volieb v roku 2019 strana nominovala podpredsedu Milana Krajniaka. Krajniak vo voľbách skončil až na 7. mieste so ziskom 2,77 % hlasov a do druhého kola nepostúpil. Lídrom kandidátky do európskych volieb v máji 2019 bol poslanec NR SR Peter Pčolinský. SME RODINA získala 3,23 % hlasov, skončila na desiatom mieste a nezískala žiaden mandát v Európskom parlamente.
Strana predstavila 28. novembra 2019 svoju kandidátnu listinu do parlamentných volieb v roku 2020:
Volebné obdobie 2020-2024.
V parlamentných voľbách vo februári 2020 sa SME RODINA stala treťou najsilnejšou stranou v parlamente. Strana získala 8,24 % hlasov, čo jej zabezpečilo zisk 17 kresiel a možnosť vstúpiť do koaličných rokovaní s Igorom Matovičom. Kollár ako líder druhej najsilnejšej koaličnej strany sa v marci 2020 stal predsedom Národnej rady Slovenskej republiky.
Kollár sa pri tvorbe koalície prezentoval projektom výstavby 25 000 štátnych nájomných bytov. Cena prenájmu v takýchto bytoch mala byť podľa Kolára dvesto až tristo eur"." Masívna výstavba mala začať v roku 2021. Do konca volebného obdobia by sa tak malo odovzdávať každý den 25 bytov. Kollár v televíznej diskusii v januári 2021 potvrdil, že budú postavené desaťtisíce bytov.
Pri vážnej dopravnej nehode, ktorá sa udiala v sobotu 24. októbra 2020 v jeho služobnom aute bola bývalá finalistka "Miss Universe SR" Miroslava Fabušová. Podľa informácií denníka Pravda mal Kollár zlomený druhý krčný stavec aj vážnejšiu zlomeninu kľúčnej kosti. Kollár podstúpil operáciu a musí nosiť okolo krku krčný golier (anglicky cervical collar) a na hlave "halo fixation device", čo je kovová konštrukcia pripomínajúca svätožiaru (halo) , ktorá na štyroch miestach podopiera lebku. Konštrukcia je fixovaná k hrudníku a tým pádom stabilizuje chrbticu a uľahčuje krku držať hlavu počas rekonvalescencie.
Volebné výsledky.
Volebné výsledky z volieb, ktorých sa zúčastnila strana SME RODINA.
Volebné preferencie.
Volebné preferencie strany v percentách podľa agentúry Focus..
Hrubo vyznačené preferencie znamenajú prekročenie hranice 5 % potrebnej na vstup do parlamentu.

</doc>
<doc id="571350" title="Miroslav Korba" url="https://sk.wikipedia.org/wiki?curid=571350">
Miroslav Korba

Generálmajor Ing. Miroslav Korba (* 15. október 1963, Bardejov, Česko-Slovensko) je slovenský generál. V súčasnosti je pridelenec obrany na slovenskom veľvyslanectve vo Washingtone s pôsobnosťou pre USA a Kanadu. Od 15. septembra 2012 do 1. augusta 2017 pôsobil vo funkcii veliteľa Vzdušných síl OS SR. Do prvej generálskej hodnosti brigádny generál bol prezidentom Slovenskej republiky Ivanom Gašparovičom vymenovaný k 30. januáru 2013.
Život a vzdelanie.
Po absolvovaní Vojenského gymnázia Banská Bystrica v roku 1982 absolvoval Vysokú vojenskú leteckú školu Košice.
Vojenská kariéra.
Začiatky.
V roku 1986 sa stal starším pilotom roja lietadiel L-39 – PVOŠ v Brne, v roku 1989 učiteľom lietania výcvikovej letky L-39 v Piešťanoch. Od roku 1992 bol starším pilom Su-25 v Piešťanoch a Trenčíne.
V Prešove.
V roku 1993 sa stal kapitánom vrtuľníka Leteckej základne Prešov. Na tomto mieste pôsobil až do roku 2012. V roku 1995 sa stal dôstojníkom streleckej a taktickej prípravy. Od roku 1996 bol veliteľom roja, od 1999 veliteľ letky a od roku 2005 veliteľ krídla LZ Prešov a veliteľ letekej základne generálplukovníka Jána Ambruša Prešov. V roku 2009 sa stal veliteľom Vrtuľníkového krídla generálplukovníka Jána Ambruša Prešov.
Veliteľ vzdušných síl OS SR.
Vo funkcii veliteľa Vzdušných síl SR pôsobil od 15. septembra 2012 do 1. augusta 2017. Jeho predchodcom bol Martin Babiak. Pred prevzatím funkcie povedal, že „"bol by rád, keby sa podarilo zvýšiť schopnosť leteckej techniky na to, aby mohli plnohodnotne vykonávať aj letecký výcvik."“ 19. apríla 2016 bol prezidentom Andrejom Kiskom povýšený do hodnosti generálmajor. Počas výmeny veliteľa v júli 2017 Korba poznamenal: „Keďže som stále aktívny pilot, na jednej strane je mi ľúto, že budem musieť ukončiť svoju vojenskú leteckú kariéru, no na strane druhej, mám nesmiernu radosť z toho, že moje očakávania sa plnia a vzdušné sily sa začali prezbrojovať na novú leteckú techniku, ktorá výrazne pozdvihne kvalitatívnu úroveň spôsobilostí jednotiek vzdušných síl“.
Vojenská diplomacia.
Genmjr. Korba je pridelencom obrany pre USA a Kanadu na veľvyslanectve SR vo Washingtone, D.C.

</doc>
<doc id="571436" title="Majstrovstvá sveta v ľadovom hokeji hráčov do 18 rokov 2013" url="https://sk.wikipedia.org/wiki?curid=571436">
Majstrovstvá sveta v ľadovom hokeji hráčov do 18 rokov 2013

Majstrovstvá sveta v ľadovom hokeji hráčov do 18 rokov 2013 boli v poradí 15. MS tejto vekovej kategórie. Konali sa od 18. do 28. apríla 2013 v ruskom Soči. Družstvá boli rozdelené do dvoch skupín po 5 tímov. Prví štyria z každej skupiny postúpili do play-off, poslední hrali o udržanie.
O záchranu.
 vyhralo 2:0 na zápasy a zachránilo sa v najvyššej divízii. zostúpilo do I. A divízie.
Konečné poradie.
I. B divízia.
Turnaj I. B divízie MS 2013 sa hral v Tychách v Poľsku od 14. do 20. apríla 2013.
II. A divízia.
Turnaj II. A divízie MS 2013 sa hral v Tallinne v Estónsku od 31. marca do 6. apríla 2013.
II. B divízia.
Turnaj II. B divízie MS 2013 sa hral v Belehrade v Srbsku od 9. do 15. marca 2013.
III. A divízia.
Turnaj III. A divízie MS 2013 sa hral v Tchaj-peji na Taiwane od 11. do 16. marca 2013.
III. B divízia.
Turnaj III. B divízie MS 2013 sa hral v İzmite v Turecku od 7. do 10. februára 2013.

</doc>
<doc id="571508" title="Walter Kohn" url="https://sk.wikipedia.org/wiki?curid=571508">
Walter Kohn

Walter Kohn (* 9. marec 1923, Viedeň, Rakúsko – † 19. apríl 2016, Santa Barbara, Kalifornia, USA) bol americký chemik rakúskeho pôvodu.
Životopis.
Ako dieťa unikol pred nacistami z Rakúska v známom transporte detí do Anglicka, ale jeho rodičia zahynuli. Roku 1940 bol evakuovaný do Kanady, kde vyštudoval na University of Toronto fyziku a matematiku. Doktorát z fyziky získal roku 1948 na Harvarde.
V päťdesiatych rokoch pôsobil na Carnegie-Mellonovej univerzite a roku 1957 prijal občianstvo USA. Roku 1960 prešiel ako profesor fyziky na novo založenú Kalifornskú univerzitu v San Diegu, kde zostal do roku 1979. Potom sa stal prvým riaditeľom Kavliho inštitútu teoretickej fyziky v Santa Barbare. Roku 1984 prijal pozíciu profesora fyziky na Kalifornskej univerzite v Santa Barbare, kde pôsobil ako emeritný profesor.
V roku 1998 získal Nobelovej ceny za chémiu spolu s Johnom. A. Poplom za objavy, ktoré pomáhajú odhaliť tajomstvo obostierajúce štruktúru hmoty, konkrétne za lepšie pochopenie elektrických vlastností hmoty.

</doc>
<doc id="571736" title="Dylan O'Brien" url="https://sk.wikipedia.org/wiki?curid=571736">
Dylan O'Brien

Dylan Rhodes O’Brien (* 26. august 1991, New York, New York, USA) je americký herec. Je známy najmä vďaka svojej role Stilesa Stilinskiho v televíznom seriáli stanice MTV, "Teen Wolf" a preslávil sa tiež ako Thomas v dystopickej sci-fi filmovej trilógii "Labyrint (Maze Runner)." Ďalej si zahral vo filmoch ako " Love and Monsters" (2020), "The First Time" (2012), "American Assassin" (2017), "Stážisti" ("The Intership"; 2013) či "Deepwater Horizon" (2016).
Skorý život.
O’Brien sa narodil v New Yorku ako syn Lisy (rodenej Rhodes), bývalej herečky, ktorá tiež prevádzkovala hereckú školu a fotografa Patrika.Vyrastal v Springfielde v New Jersey, až do veku dvanástich rokov, kým sa so svojou rodinou presťahoval do Hermosa Beach v Kalifornii.Jeho otec je írskeho pôvodu a matka má talianskych, anglických a španielskych predkov. Skôr ako sa dostal k herectvu, chcel chodiť na filmovú školu a byť kinematografiám, ako jeho otec, ale nakoniec sa rozhodol pre herectvo. Dylan okrem herectva hrá aj v kapele Slow Kids At Play, v ktorej je bubeníkom a je veľkým fanúšikom New York Mets. 

</doc>
<doc id="571739" title="Majstrovstvá sveta v ľadovom hokeji hráčov do 18 rokov 2012" url="https://sk.wikipedia.org/wiki?curid=571739">
Majstrovstvá sveta v ľadovom hokeji hráčov do 18 rokov 2012

Majstrovstvá sveta v ľadovom hokeji hráčov do 18 rokov 2012 boli v poradí 14. MS tejto vekovej kategórie. Konali sa od 12. do 22. apríla 2012 v českých mestách Brno, Znojmo a Břeclav.
 po minuloročnom vypadnutí z najvyššej kategórie vyhralo bez straty bodu I. A divíziu.
Konečné poradie.
I. B divízia.
Turnaj I. B divízie MS 2012 sa hral v Székesfehérvári v Maďarsku od 11. do 17. apríla 2012.
II. A divízia.
Turnaj II. A divízie MS 2012 sa hral v Heerenveene v Holandsku od 31. marca do 6. apríla 2012.
II. B divízia.
Turnaj II. B divízie MS 2012 sa hral v Novom Sade v Srbsku od 20. do 26. marca 2012.
III. A divízia.
Turnaj III. A divízie MS 2012 sa hral v Sofii v Bulharsku od 12. do 18. marca 2012.

</doc>
<doc id="571761" title="Teen Wolf" url="https://sk.wikipedia.org/wiki?curid=571761">
Teen Wolf

Teen Wolf je americký nadprirodzený televízny seriál, ktorý vytvoril producent Jeff Davis pre stanicu televíznu stanicu MTV. Námet pobral z filmu z roku 1985, ktorý nesie rovnaký názov. Hlavnou postavou seriálu je Scott McCall (Tyler Posey), ktorý po premene na vlkolaka ochraňuje tak ako seba tak i svojich blízkych či svoje mesto Beacon Hills pred rôznymi bytosťami a inými hrozbami. 
"Teen Wolf" mal premiéru 5 júna 2011 a skončil 24. septembra v roku 2017. Seriál obdržal predovšetkým pozitívne recenzie od kritikov a získal pomerne veľké množstvo ocenení. Najmä pri udeľovaní cien Teen Choice Awards, celkovo ich tam získal až 13.
Prehľad.
Teen Wolf sa zaoberá životom mladého Scotta McCalla, ktorý od detstva žije so svojou matkou Mellisou, ktorá pracuje ako zdravotná sestra vo fiktívnom kalifornskom meste Beacon Hills. Scott sa hneď v úvode stáva hlavným vlkolakom všetkých sérií, po tom ako ho v jednu noc pohryzne alfa vlkolak a jemu sa tak zmení celý život. Pohryznutie mu dá ale jednu výhodu, a to možnosť ochrániť svojich blízkych a rodné mesto Beacon Hills, ktoré je majákom pre nadprirodzené javy a bytosti. 
Scott ma ako vlkolak možnosť rozvíjať svoje fyzické schopnosti a zmysly. No nie všetko ide ako po masle, musí ovládať aj živočíšne inštinkty, ktoré sú ale problémom, nakoľko sú umocnené pocitmi agresie a splnom Mesiaca. I keď to Scott nemá ľahké, buduje si romantické city k novej spolužiačke Allison Argentovej. Háčik je ale v tom, že Allison je dcéra Chrisa Agenta - lovca vlkolakov. Scottovi pomáha prežiť tento nový a neobyčajný život jeho verný priateľ Stilles, syn šerifa v Beacon Hills a rodený vlkolak Derek Hale. 
Všetko to nadprirodzene, čo sa za posledné roky v mestečku Beacon Hills odohráva má ale i dopad na ďalších študentov. Po neúspešnej premene Lydie Martinovej, populárnej a bystrej študentke, sa Lydia dozvedá, že je banshee - posol smrti. Naopak Jackson Whittemore, hráč lakrosového tímu sa stane kanimou - jašterový netvor.
S pribúdajúcimi hrozbami sa k Scottovi a jeho pomaly sa rozrastajúcej svorke sa pridáva aj Isaac Lahey - beta Derekovej svorky, Ethan a Aiden - alfy, ktoré sa dokážu spojiť v obrovského vlkolaka, Malia Hale, ktorá ale netradične nemá podobu vlkolaka, ale kojota. Do Beacon Hills ale zavíta aj Kira Yukimura, ktorá postupom času zistí, že je kitsune - líškou. Vo 4. sérií sa prvý krát stretávame aj s Liamom Dunbarom - beta v Scottovej svorke. V posledných dvoch sériách do Beacon Hills zavíta aj Theo Raeken - Scottov a Stillesov starý známy.
Obsadenie a postavy.
= Dej =
Zdroj.
B

</doc>
<doc id="572178" title="Jurské jazero" url="https://sk.wikipedia.org/wiki?curid=572178">
Jurské jazero

Jurské jazero je prírodná rezervácia, ktorú spravuje ŠOP - S-CHKO Malé Karpaty. Predmet ochrany: "Spoločenstvo brezových jelšín a horského rašeliniska v Malých Karpatoch."
Lokalita.
Nachádza sa v Svätom Jure, okres Pezinok v Bratislavskom kraji. Územie bolo vyhlásené v roku 1988 na rozlohe . Ochranné pásmo nebolo stanovené. Rezervácia je súčasťou CHKO Malé Karpaty. Na území rezervácie platí 4. stupeň ochrany.
Dejiny.
V minulosti bolo veľa rašelinísk zničených alebo poškodených vplyvom človeka, najmä odvodňovaním a ťažbou rašeliny. Preto dnes takéto územia patria na Slovensku medzi najohrozenejšie biotopy. Snahám o odvodnenie sa v minulosti nevyhla ani táto lokalita, už dávnejšie označovaná ako "Jazero". Našťastie sa časť rašeliniska zachovala až do 80. rokov 20. storočia, kedy bolo územie vyhlásené za prírodnú rezerváciu. V 90. rokoch boli odvodňovacie kanály z väčšej časti zasypané a zároveň bola vybudovaná hrádza na zadržiavanie vody v území. 
Prírodné pomery.
Táto lokalita predstavuje špecifický typ mokrade, tzv. "oligotrofné rašelinisko", ktoré je výsledkom kombinácie vhodnej morfológie terénu a geologickej skladby podložia. Rozsiahla terénna zníženina sústreďuje vodu zo zrážok a žulové podložie spôsobuje kyslú reakciu vody a pôdy. Tieto faktory umožňujú výskyt machov rašelinníkov "Sphagnum sp." pričom z ich odumretých častí vzniká rašelina. 
Množstvo zrážkovej vody a doba zaplavenia územia počas roka závisia od zrážkových pomerov. Najviac vody býva spravidla na jar, po roztopení snehu. Neskoršie v sezóne voda väčšinou vyschne. V Malých Karpatoch sa rašeliniská tohto typu v súčasnosti vyskytujú iba na dvoch miestach. Okrem "Jurského jazera" je to ešte prírodná rezervácia "Nad Šenkárkou", ktorá sa nachádza na hrebeni pohoria nad Limbachom. 

</doc>
<doc id="572218" title="Limbašská vyvieračka" url="https://sk.wikipedia.org/wiki?curid=572218">
Limbašská vyvieračka

Limbašská vyvieračka je prírodná pamiatka, ktorú spravuje ŠOP - S-CHKO Malé Karpaty.
Nachádza sa na katastrálnom území obce Limbach v okrese Pezinok v Bratislavskom kraji. Územie bolo vyhlásené v roku 1977 a novelizované v roku 1988 na rozlohe . Ochranné pásmo nebolo stanovené. Je územnou súčasťou CHKO Malé Karpaty. Na území pamiatky platí 5. stupeň ochrany.
Predmetom ochrany je: "Významný krasový fenomén, ktorý dokumentuje špecifický vývoj krasovej hydrografie Borinského krasu. Chránené územie má veľký význam pre speleologický výskum, ako aj pre výchovno-vzdelávacie využitie."

</doc>
<doc id="572220" title="Nad Šenkárkou" url="https://sk.wikipedia.org/wiki?curid=572220">
Nad Šenkárkou

Nad Šenkárkou je prírodná rezervácia, ktorú spravuje ŠOP - S-CHKO Malé Karpaty.
Nachádza sa v katastrálnom území obce Limbach v okrese Pezinok v Bratislavskom kraji. Územie bolo vyhlásené v roku 1984 na rozlohe . Ochranné pásmo nebolo stanovené. Rezervácia je súčasťou CHKO Malé Karpaty. Na území rezervácie platí 5. stupeň ochrany.
Predmetom ochrany je: "Jedinečná ukážka rašeliniska vo 4. vegetačnom stupni s lesnými porastami jelšovej breziny v hrebeňovej časti Pezinských Karpát na vedeckovýskumné, náučné a kultúrno-výchovné ciele."

</doc>
<doc id="572221" title="Svätojurské hradisko" url="https://sk.wikipedia.org/wiki?curid=572221">
Svätojurské hradisko

Svätojurské hradisko je chránený areál, ktorý spravuje ŠOP - S-CHKO Malé Karpaty. Jeho súčasťou je slovanské veľkomoravské hradisko Neštich nad rovnomennou mestskou časťou mesta Svätý Jur.
Nachádza sa v katastrálnom území mesta Svätý Jur v okrese Pezinok v Bratislavskom kraji. Územie bolo vyhlásené v roku 2001 na rozlohe . Ochranné pásmo nebolo stanovené. Chránený areál je súčasťou CHKO Malé Karpaty. Na území chráneného areálu platí 4. stupeň ochrany.
Predmetom ochrany je: "Významná populácia kriticky ohrozeného druhu Ruscus hypoglossum L. (listnatec jazykovitý)."

</doc>
<doc id="572223" title="Autorský hárok" url="https://sk.wikipedia.org/wiki?curid=572223">
Autorský hárok

Autorský hárok (skrátene AH) je v polygrafii jednotka informácie, definovaná ako 36 000 tlačových znakov textu, vrátane medzier, teda 20 normostrán (jedna normostrana obsahuje 30 riadkov a 60 znakov na riadok). Zvlášť je rozsah autorského hárku normou definovaný pre poéziu (620 veršov), mapy a grafické reprodukcie (2 300 cm² potlačenej plochy) a video alebo audiovizuálny záznam, zverejnený na internete alebo na fyzickom nosiči (aspoň 60 minút).
Prostredníctvom autorských hárkov je definovaný minimálny rozsah niektorých typov diel (napr. monografia: 3 AH), očakávaný resp. minimálny rozsah si prostredníctom nich môžu stanovovať vydavatelia. Rozsah diela, prepočítaný na AH sa tiež uvádza pri zápise prác do knižničných registrov.

</doc>
<doc id="572326" title="Šiesty zmysel (seriál)" url="https://sk.wikipedia.org/wiki?curid=572326">
Šiesty zmysel (seriál)

Šiesty zmysel je americký kriminálno-dramatický televízny seriál. Vysielal sa od 20. septembra 2011 do 22. januára 2016, pričom prvé tri série vysielala stanica CBS a posledná štvrtá sa vysielala na stanici A&amp;E. CBS seriál po skončení prvej série zrušila, no svoje rozhodnutie nakoniec zmenila, odvysielala ďalšie dve série a seriál nakoniec zrušila druhý raz. Niekoľko mesiacov na to stanica A&amp;E objednala ďalšiích 13 častí pre štvrtú sériu a po jej skončení seriál definitívne ukončila.
Dej.
Bývalá detektívka Carrie Wells trpí hyperthymesiou, čo je vzácny syndróm, ktorý jej umožňuje si vizuálne zapamätať úplne všetko. Rozhodne sa, že sa pridá k jednotke vyšetrujúcej vraždy v Queense pre newyorskú políciu potom, čo ju bývalý priateľ a partner Al Burns požiada o pomoc pri riešení prípadu. Snaží sa však spomenúť si na jedninú vec, na ktorú si nepamätá - čo sa stalo v deň, kedy zavraždili jej sestru.

</doc>
<doc id="572405" title="Majstrovstvá sveta v ľadovom hokeji hráčov do 18 rokov 2017" url="https://sk.wikipedia.org/wiki?curid=572405">
Majstrovstvá sveta v ľadovom hokeji hráčov do 18 rokov 2017

Majstrovstvá sveta v ľadovom hokeji hráčov do 18 rokov 2017 boli 19. MS v ľadovom hokeji hráčov do 18 rokov. Konali sa od 13. do 23. apríla 2017 v Poprade a Spišskej Novej Vsi a boli to druhé majstrovstvá sveta tejto vekovej kategórie, ktoré usporiadalo Slovensko. Prvýkrát sa konali v Piešťanoch a Trnave v roku 2002.
Družstvá boli rozdelené do dvoch skupín po 5 tímov na základe konečného poradia predchádzajúcich MS. Prví štyria z každej skupiny postúpili do play-off, poslední hrali o udržanie.
Nižšie divízie.
I. A divízia.
Turnaj I. A divízie MS 2017 sa hral na neutrálnej pôde v Blede v Slovinsku od 7. do 13. apríla 2017, nakoľko nikto z účastníkov I. A divízie sa neuchádzal o organizovanie turnaja.
I. B divízia.
Turnaj I. B divízie MS 2017 sa hral v Blede v Slovinsku od 15. do 21. apríla 2017.
II. A divízia.
Turnaj II. A divízie MS 2017 sa hral v Kangnungu v Kórejskej republike od 2. do 8. apríla 2017.
II. B divízia.
Turnaj II. B divízie MS 2017 sa hral v Belehrade v Srbsku od 13. do 19. marca 2017. Austrália ako nováčik II. B divízie dokázala postúpiť druhý rok po sebe.
III. A divízia.
Turnaj III. A divízie MS 2017 sa hral v Tchaj-peji na Taiwane od 21. do 27. marca 2017.
III. B divízia.
Turnaj III. B divízie MS 2017 sa hral v Mexiku, hlavnom meste Mexika, od 17. do 19. marca 2017.

</doc>
<doc id="572422" title="Strmina" url="https://sk.wikipedia.org/wiki?curid=572422">
Strmina

Strmina je prírodná rezervácia v správe štátnej ochrany prírody Malé Karpaty.
Nachádza sa v katastrálnom území mesta Stupava a obce Borinka v okrese Malacky v Bratislavskom kraji. Územie bolo vyhlásené v roku 1988 na rozlohe . Ochranné pásmo nebolo určené. Na území rezervácie platí 5. stupeň ochrany. Je súčasťou Chránenej krajinnej oblasti Malé Karpaty, chráneného vtáčieho územia SKCHVU014 Malé Karpaty a územia európskeho významu SKUEV0104 Homoľské Karpaty.
Predmetom ochrany sú: "Krasové javy a zachovalé rastlinné a živočíšne spoločenstvá Malých Karpát."

</doc>
<doc id="572486" title="Bukovina (prírodná pamiatka)" url="https://sk.wikipedia.org/wiki?curid=572486">
Bukovina (prírodná pamiatka)

Bukovina je prírodná pamiatka v správe štátnej ochrany prírody Malé Karpaty.
Nachádza sa v katastrálnom území obce Plavecký Mikuláš v okrese Malacky v Bratislavskom kraji. Územie bolo vyhlásené v roku 1994 na rozlohe . Ochranné pásmo nebolo určené. Bukovina sa nachádza v Chránenej krajinnej oblasti Malé Karpaty. Na území pamiatky platí 4. stupeň ochrany.
Predmetom ochrany je: "Časť doliny potoka Feneš, trvalo podmáčaná lúka s výskytom typických mokraďných rastlinných druhov, z ktorých je mnoho chránených, respektíve vzácnych a ohrozených. Lokalita má veľký vedeckovýskumný význam."

</doc>
<doc id="572489" title="Buková (prírodná rezervácia)" url="https://sk.wikipedia.org/wiki?curid=572489">
Buková (prírodná rezervácia)

Buková je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obce Buková v okrese Trnava v Trnavskom kraji na severovýchodnom okraji rovnomennej vodnej nádrže. Územie bolo vyhlásené v roku 1988 na rozlohe 9,4493 ha. Je súčasťou CHKO Malé Karpaty. Na území rezervácie platí 4. stupeň ochrany. Ochranné pásmo nebolo určené.
Predmetom ochrany je: "Posledné charakteristické zvyšky zamokrených lúk s výskytom vzácnych a chránených rastlín a živočíchov, ako aj ich spoločenstiev. V súčasnosti len na tomto území je v rámci CHKO Malé Karpaty zistený výskyt žltohlavu európskeho."

</doc>
<doc id="572490" title="Čertov žľab" url="https://sk.wikipedia.org/wiki?curid=572490">
Čertov žľab

Čertov žľab je prírodná pamiatka v správe štátnej ochrany prírody Malé Karpaty.
Nachádza sa v katastrálnom území obce Smolenice v okrese Trnava v Trnavskom kraji. Územie bolo vyhlásené v roku 1992 na rozlohe 23,58 ha. Je súčasťou CHKO Malé Karpaty. Na území pamiatky platí 5. stupeň ochrany. Ochranné pásmo nebolo určené.
Predmetom ochrany je: "Ojedinelý geologický útvar, skalný žľab kaňonovitého rázu a krasové formy na mezozoiku Malých Karpát. Žľab je (pravdepodobne) zlomového charakteru. Prevládajú puklinové škrapy. Uplatňuje sa tu gravitačný rozpad."

</doc>
<doc id="572491" title="Čierna skala" url="https://sk.wikipedia.org/wiki?curid=572491">
Čierna skala

Čierna skala je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obce Lošonec v okrese Trnava v Trnavskom kraji. Územie bolo vyhlásené v roku 1996 na rozlohe 29,71 ha. Je súčasťou CHKO Malé Karpaty. Na území rezervácie platí 5. stupeň ochrany. Ochranné pásmo nebolo určené.
Predmetom ochrany sú: "Zachovalé časti prírody Malých Karpát, prirodzených lesných a nelesných formácií, skalných stien a suťových polí s pôvodnými druhmi fauny a flóry."

</doc>
<doc id="572493" title="Skalné okno" url="https://sk.wikipedia.org/wiki?curid=572493">
Skalné okno

Skalné okno je prírodná rezervácia v správe štátnej ochrany prírody Malé Karpaty.
Nachádza sa katastri obce Buková v okrese Trnava v Trnavskom kraji. Územie bolo vyhlásené v roku 1986 na rozlohe 12,22 ha. Ochranné pásmo nebolo určené. Je súčasťou CHKO Malé Karpaty. Na území rezervácie platí 4. stupeň ochrany.
Predmetom ochrany je: "Zaujímavý geomorfologický jav, ktorý vznikol mechanickým zvetrávaním dolomitov a dokumentuje vzájomný vzťah medzi litologicko-štrukturálnymi vlastnosťami podložia a procesmi zvetrávania, ako aj pôsobivého krajinného obrazu severnej časti Pezinských Karpát."

</doc>
<doc id="572494" title="Katarína (prírodná rezervácia)" url="https://sk.wikipedia.org/wiki?curid=572494">
Katarína (prírodná rezervácia)

Katarína je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obce Dechtice v okrese Trnava v Trnavskom kraji. Územie bolo vyhlásené v roku 1984 na rozlohe 18,0 ha. Ochranné pásmo nebolo určené. Je súčasťou CHKO Malé Karpaty. Na území rezervácie platí 4. stupeň ochrany.
Predmetom ochrany je: "genofond chráneného živočíšneho druhu - jašterice zelenej ("Lacerta viridis"), ako aj typické suchomilné lesné spoločenstvá na vedeckovýskumné, náučné a kultúrno-výchovné ciele."

</doc>
<doc id="572502" title="Chvojnica (prírodná pamiatka)" url="https://sk.wikipedia.org/wiki?curid=572502">
Chvojnica (prírodná pamiatka)

Chvojnica je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obcí Častkov, Lopašov, Trnovec, Dubovce, Chvojnica, Oreské, Popudinské Močidľany a Radošovce v okrese Skalica, okrese Senica a okrese Myjava v Trenčianskom kraji a Trnavskom kraji. Územie bolo vyhlásené v roku 1991 na rozlohe 31,6515 ha. Na území pamiatky platí 4. stupeň ochrany. Je súčasťou Chránenej krajinnej oblasti Biele Karpaty. Ochranné pásmo nebolo určené.
Predmetom ochrany je: "Najzachovalejší tok západnej časti Chránenej krajinnej oblasti Biele Karpaty a priľahlého územia na ochranu hodnotnej teplomilnej pahorkatinnej hydrofauny a zachovalých prirodzených brehových porastov. V CHKO Biele Karpaty leží časť územia."

</doc>
<doc id="572538" title="Kamenec (prírodná rezervácia)" url="https://sk.wikipedia.org/wiki?curid=572538">
Kamenec (prírodná rezervácia)

Kamenec je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obce Plavecký Peter v okrese Senica v Trnavskom kraji. Územie bolo vyhlásené v roku 1988 na rozlohe 61,62 ha. Ochranné pásmo nebolo určené. Na území rezervácie platí 5. stupeň ochrany. Nachádza sa v Chránenej krajinnej oblasti Malé Karpaty.
Predmetom ochrany sú: "Prirodzené lesné spoločenstvá Malých Karpát so zriedkavými a chránenými druhmi rastlín a živočíchov.""

</doc>
<doc id="572551" title="Šmatlavé uhlisko" url="https://sk.wikipedia.org/wiki?curid=572551">
Šmatlavé uhlisko

Šmatlavé uhlisko je prírodná rezervácia v správe štátnej ochrany prírody Biele Karpaty.
Nachádza sa v katastrálnom území mesta Skalica v okrese Skalica v Trnavskom kraji. Územie bolo vyhlásené v roku 1996 na rozlohe 8,44 ha. Ochranné pásmo nebolo určené. Po západnom a severnom okraji chráneného územia prechádza modrá turistická značka.
Predmetom ochrany je: "Ochrana zachovalých lesných spoločenstiev Bielych Karpát v najnižšom vegetačnom stupni s veľkou druhovou diverzitou, dobre vyvinutým bylinným podrastom a početnými populáciami ohrozených vstavačovitých rastlín a množstvom druhov teplomilného hmyzu."

</doc>
<doc id="572554" title="Štepnické rameno" url="https://sk.wikipedia.org/wiki?curid=572554">
Štepnické rameno

Štepnické rameno je chránený areál v správe štátnej ochrany prírody Záhorie.
Nachádza sa v katastrálnom území mesta Skalica v okrese Skalica v Trnavskom kraji. Územie bolo vyhlásené v roku 1989 na rozlohe 2,1362 ha. Rozloha ochranného pásma bola určená na 5,43 ha.
Predmetom ochrany je: "Chránené územie je zriadené na ochranu posledných zvyškov ramien a jazier ľavobrežnej riečnej nivy rieky Moravy. Územie predstavuje refúgium výskytu viacerých chránených a ohrozených taxónov vodných a močiarnych druhov rastlín a živočíchov."

</doc>
<doc id="572555" title="Dedova jama" url="https://sk.wikipedia.org/wiki?curid=572555">
Dedova jama

Dedova jama je chránený areál v správe štátnej ochrany prírody Malé Karpaty.
Nachádza sa v katastrálnom území obce Červeník v okrese Hlohovec v Trnavskom kraji. Územie bolo vyhlásené v roku 1994 na rozlohe 29,57 ha. Ochranné pásmo nebolo určené. Na území chráneného areálu platí 4. stupeň ochrany.
Predmetom ochrany je: "Zvyšok pôvodného lužného lesa, ktorý je významný ako refúgium živočíšstva, dôležitý krajinotvorný prvok a lokalita ojedinelého výskytu populácie bledule letnej a ďalších chránených rastlinných druhov."

</doc>
<doc id="572558" title="Sedliská (prírodná rezervácia)" url="https://sk.wikipedia.org/wiki?curid=572558">
Sedliská (prírodná rezervácia)

Sedliská je prírodná rezervácia v správe štátnej ochrany prírody Považský Inovec.
Nachádza sa v pohorí Považský Inovec v podcelku Inovecké predhorie, severovýchodne od mesta Hlohovec v okrese Hlohovec v Trnavskom kraji. Územie bolo vyhlásené alebo novelizované v rokoch 1974, 1988 na rozlohe 5,8539 ha. Ochranné pásmo nebolo určené. Na území rezervácie platí 4. stupeň ochrany.
Predmetom ochrany sú: "Xerotermné porasty stepného charakteru s bohatým výskytom poniklecov (Pulsatilla pratensis subsp. nigricans, P. vulgaris ssp. grandis) v sprievode ďalších významných teplomilných druhov živočíchov a rastlín na vedeckovýskumné a kultúrno-náučné ciele."

</doc>
<doc id="572560" title="Lančársky Dubník" url="https://sk.wikipedia.org/wiki?curid=572560">
Lančársky Dubník

Lančársky Dubník je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obcí Dolný Lopašov a Kočín-Lančár v okrese Piešťany v Trnavskom kraji. Územie bolo vyhlásené v roku 1993 na rozlohe 27,024 ha. Ochranné pásmo nebolo určené. Je súčasťou CHKO Malé Karpaty. Na území rezervácie platí 4. stupeň ochrany.
Predmetom ochrany je: "Územie v Malých Karpatoch, ktoré má značný botanický význam. V danej oblasti je to jediný objekt na bývalých pasienkoch s tak zachovalou pestrosťou xerotermnej vegetácie s bohatým výskytom vzácnych a chránených druhov rastlín."

</doc>
<doc id="572564" title="Pod Holým vrchom" url="https://sk.wikipedia.org/wiki?curid=572564">
Pod Holým vrchom

Pod Holým vrchom je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obce Dolný Lopašov v okrese Piešťany v Trnavskom kraji. Územie bolo vyhlásené v roku 1988 na rozlohe 12,94 ha. Ochranné pásmo nebolo určené. Je súčasťou CHKO Malé Karpaty. Na území rezervácie platí 4. stupeň ochrany.
Predmetom ochrany je: "Sucho a teplomilná vegetáca Malých Karpát s chránenými a ohrozenými druhmi. Územie predstavuje jednu z mála lokalít s masovým výskytom hlaváčika jarného v CHKO Malé Karpaty."

</doc>
<doc id="572566" title="Čerenec (prírodná rezervácia)" url="https://sk.wikipedia.org/wiki?curid=572566">
Čerenec (prírodná rezervácia)

Čerenec je prírodná rezervácia v správe štátnej ochrany prírody Malé Karpaty.
Nachádza sa v okrese Piešťany v Trnavskom kraji neďaleko mesta Vrbové v katastri obce Prašník. Územie bolo vyhlásené v roku 1984 na rozlohe 1,5 ha. Ochranné pásmo nebolo určené. Je súčasťou CHKO Malé Karpaty. Na území rezervácie platí 4. stupeň ochrany. Prístupná je po náučnom chodníku z centra obce Prašník.
Predmetom ochrany sú: "Zvyšky lesostepných spoločenstiev s bohatým výskytom ponikleca veľkého (Pulsatilla grandis) v sprievode ďalších zriedkavých druhov rastlín na vedeckovýskumné, náučné a kultúrno-výchovné ciele."

</doc>
<doc id="572567" title="Prehľad úspechov slovenského zápasenia" url="https://sk.wikipedia.org/wiki?curid=572567">
Prehľad úspechov slovenského zápasenia

Prehľad úspechov slovenského zápasenia sumarizuje prehľad medailí slovenských zápasníkov na vrcholných svetových a európskych podujatiach v ére samostatnosti, ako aj v reprezentácii Česko-Slovenska.
História.
Prvým slovenským zápasníkom, ktorý sa presadil na medzinárodnom fóre bol Košičan Alexander Szabó , majster Európy 1927, neskôr pôsobil v USA ako profesionálny zápasník. Prvú olympijskú medailu vybojoval v Berlíne 1936 Trnavčan Jozef Herda v grécko-rímskom štýle, na OH 1952 získal bronz ďalší klasik Mikuláš Athanasov, odchovanec Lokomotívy Košice. V sedemdesiatych a osemdesiatych rokoch 20. storočia sa začali presadzovať aj voľnoštýliari, nitrianski siláci Dan Karabin a Július Strnisko priviezli bronzové kovy z OH 1980 v Moskve. Dan Karabin sa stal jediným česko-slovenským voľnoštýliarom, ktorý získal titul majstra Európy v roku 1976, bol aj vicemajstrom sveta 1982. Najvýraznejšou osobnosťou slovenského zápasenia bol Jozef Lohyňa, majster sveta 1990, bronzový z OH 1988 v Soule a viacnásobný medailista z majstrovstiev Európy. 
V ére samostatnosti získal prvý cenný kov z majstrovstiev Európy voľnoštýliar Štefan Fernyák, na majstrovstvách sveta vybojoval bronz klasik Attila Bátky . Tituly európskych šampiónov získali pre slovenské farby naturalizovaní zápasníci David Musuľbes a István Lévai .

</doc>
<doc id="572591" title="Erik Sabo" url="https://sk.wikipedia.org/wiki?curid=572591">
Erik Sabo

Erik Sabo (* 22. november 1991, Šúrovce) je slovenský futbalista na pozícii záložníka a reprezentant Slovenska. Od augusta 2019 pôsobí v tureckom klube Fatih Karagümrük S.K..
29. októbra 2015 sa stal otcom syna Sebastiána, ktorého porodila jeho priateľka Eliška Potočná.
Klubová kariéra.
Erik Sabo debutoval v profesionálnom futbale v drese FC Spartak Trnava. Do A-tímu sa dostal v júli 2010. Jar 2012 strávil na hosťovaní v TJ Spartak Myjava.
S Trnavou sa predstavil v sezóne 2014/15 v Európskej lige UEFA. V druhom zápase druhého predkola proti gruzínskemu klubu FC Zestafoni skóroval z pokutového kopu, domáca výhra 3:0 zaistila Trnave postup do 3. predkola proti škótskemu klubu St. Johnstone FC. V sezóne 2014/15 nastrieľal 11 ligových gólov. Zahral si aj v Európskej lige UEFA v sezóne 2015/16.
V auguste 2015 prestúpil z Trnavy do gréckeho tímu PAOK zo Solúnu (po vzájomnom dvojzápase v Európskej lige). S PAOKom podpísal štvorročnú zmluvu. 3. decembra 2015 strelil hetrik v zápase gréckeho pohára proti tímu AO Chania a výrazne tak prispel k výhre 6:2.
Reprezentačná kariéra.
Erik Sabo pôsobil v slovenskej futbalovej reprezentácii do 21 rokov.
23. mája 2014 debutoval pod trénerom Jánom Kozákom v A-mužstve Slovenska v priateľskom zápase proti reprezentácii Čiernej Hory (výhra 2:0). Nastúpil v 70. minúte. Na druhý zápas nastúpil o tri dni neskôr 26. mája proti domácemu Rusku (porážka 0:1).
So slovenskou reprezentáciou zažil na jeseň 2015 postup na EURO 2016 vo Francúzsku. Bol to prvý historicky postup na európsky šampionát pre Slovensko.

</doc>
<doc id="572617" title="Matúš Bero" url="https://sk.wikipedia.org/wiki?curid=572617">
Matúš Bero

Matúš Bero (* 6. september 1995, Trenčín) je slovenský futbalový záložník, mládežnícky reprezentant, hráč klubu Vitesse.
Jeho obľúbeným klubom je Liverpool FC, obľúbeným hráčom anglický záložník Steven Gerrard. V roku 2015 vyhral cenu Petra Dubovského, ktorá sa na Slovensku udeľuje najlepšiemu slovenskému hráčovi do 21 rokov.
Klubová kariéra.
Matúš Bero je odchovancom klubu FK AS Trenčín, kde prešiel všetkými mládežníckymi kategóriami. V mládežníckych kategóriách hrával v obrane.
V 1. slovenskej lige debutoval 21. júla 2013 vo svojich 17 rokoch v druhom kole ročníka 2013/14 na ihrisku tímu FC Spartak Trnava (prehra 1:2). V sezóne 2014/15 vyhral s AS Trenčín slovenský futbalový pohár, vo finále sa predstavil proti mužstvu FK Senica, zápas sa rozhodol až v penaltovom rozstrele. Zároveň sa stal v rovnakej sezóne majstrom Fortuna ligy a mohol osláviť zisk double. Prvý hetrik v profesionálnej kariére strelil 27. septembra 2015 v ligovom zápase proti MFK Skalica (výhra Trenčína 3:0). V sezóne 2015/16 s tímom Trenčína obhájil double.
Reprezentačná kariéra.
Bero bol členom slovenských reprezentácií do 17 a 18 rokov. Na jeseň 2013 ho tréner Milan Malatinský nominoval do slovenskej reprezentácie do 19 rokov.

</doc>
<doc id="572634" title="Čierna voda (prírodná rezervácia)" url="https://sk.wikipedia.org/wiki?curid=572634">
Čierna voda (prírodná rezervácia)

Čierna voda je prírodná rezervácia v správe štátnej ochrany prírody Dunajské luhy.
Nachádza sa v katastrálnom území mesta Šurany v okrese Nové Zámky v Nitrianskom kraji. Územie bolo vyhlásené alebo novelizované v roku 1986 na rozlohe 6,3176 ha. Ochranné pásmo nebolo určené.
Predmetom ochrany je: "PR je vyhlásená na ochranu mŕtveho ramena s bohatým výskytom leknice žltej (Nuphar luteum (L.) Sm.), dôležitého z vedeckovýskumného, náučného a kultúrno-výchovného hľadiska."

</doc>
<doc id="572705" title="Veľký les" url="https://sk.wikipedia.org/wiki?curid=572705">
Veľký les

Veľký les je prírodná rezervácia v správe štátnej ochrany prírody Dunajské luhy.
Nachádza sa v katastrálnom území mesta Šurany v okrese Nové Zámky v Nitrianskom kraji. Územie bolo vyhlásené alebo novelizované v roku 1993 na rozlohe 21,0900 ha. Ochranné pásmo nebolo určené.
Predmetom ochrany je: "Lesné porasty územia reprezentujú prirodzený typ lesa v Podunajskej nížine, ktorý sa v prirodzenej podobe zachoval v podmienkach intenzívne využívanej poľnohospodárskej krajiny len fragmentárne."

</doc>
<doc id="572726" title="Bučkova jama" url="https://sk.wikipedia.org/wiki?curid=572726">
Bučkova jama

Bučkova jama je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Vrbovce v okrese Myjava v Trenčianskom kraji. Územie bolo vyhlásené v roku 1993 na rozlohe 40,91 ha. Je súčasťou Chránenej krajinnej oblasti Biele Karpaty. Ochranné pásmo nebolo určené. Na území pamiatky platí 4. stupeň ochrany.
Predmetom ochrany je: "Najväčší komplex zachovaných bielokarpatských zosuvových lúk a výberkových lesov masívu Žalostinej s výskytom mnohých chránených a ohrozených druhov rastlín a živočíchov."

</doc>
<doc id="572804" title="Kožíkov vrch" url="https://sk.wikipedia.org/wiki?curid=572804">
Kožíkov vrch

Kožíkov vrch je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Vrbovce v okrese Myjava v Trenčianskom kraji. Územie bolo vyhlásené v roku 1990 na rozlohe 2,8285 ha. Na území pamiatky platí 4. stupeň ochrany. Je súčasťou Chránenej krajinnej oblasti Biele Karpaty. Ochranné pásmo nebolo určené.
Predmetom ochrany sú: "Posledné zvyšky pôvodných lúčnych spoločenstiev, ktoré neboli zasiahnuté procesmi intenzifikácie poľnohospodárskej výroby. Tvorí cenné refúgium lúčnych vstavačovitých rastlín v nižších polohách flyša Bielych Karpát."

</doc>
<doc id="572805" title="Ševcova skala" url="https://sk.wikipedia.org/wiki?curid=572805">
Ševcova skala

Ševcova skala je prírodná rezervácia v správe štátnej ochrany prírody Malé Karpaty.
Nachádza sa v katastrálnom území mesta Brezová pod Bradlom v okrese Myjava v Trenčianskom kraji. Územie bolo vyhlásené v roku 1999 na rozlohe 16,34 ha. Ochranné pásmo nebolo určené. Na území rezervácie platí 4. stupeň ochrany. Nachádza sa v Chránenej krajinnej oblasti Malé Karpaty. Po západnom a severnom okraji chráneného územia prechádza modrá turistická značka vedúca z Brezovej pod Bradlom na Dvoly a Pustú Ves. 
Predmetom ochrany je: "Ochrana lokality s výskytom rastlinného druhu prvosienky holej (Primula auricula) na území CHKO Malé Karpaty."

</doc>
<doc id="572807" title="Cetuna" url="https://sk.wikipedia.org/wiki?curid=572807">
Cetuna

Cetuna je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Bzince pod Javorinou v okrese Nové Mesto nad Váhom v Trenčianskom kraji. Územie bolo vyhlásené v roku 1999 na rozlohe 0,2869 ha. Ochranné pásmo nebolo určené. Je súčasťou CHKO Biele Karpaty. Na území pamiatky platí 4. stupeň ochrany.
Predmetom ochrany je: "Významná slatinná lúka v masíve Javoriny s výskytom chránených a ohrozených druhov vstavačovitých rastlín ("Gymnadenia densiflora", "Epipactis palustris", "Eriophorum latifolium"). Žije tu reliktný mäkkýš "Vertigo moulisiana"."

</doc>
<doc id="572824" title="Hájnica" url="https://sk.wikipedia.org/wiki?curid=572824">
Hájnica

Hájnica je prírodná rezervácia v správe štátnej ochrany prírody Biele Karpaty.
Nachádza sa v katastrálnom území obce Trenčianske Bohuslavice v okrese Nové Mesto nad Váhom v Trenčianskom kraji. Územie bolo vyhlásené v roku 1967 na rozlohe 2,2283 ha. Ochranné pásmo nebolo určené. Na území rezervácie platí 4. stupeň ochrany.
Predmetom ochrany sú: "Zvyšky xerotermných trávnatých zárastov s masovým výskytom chráneného druhu hlaváčika jarného ("Adonis vernalis"), ktorý v týchto oblastiach dosahuje severnú hranicu svojho rozšírenia na území Slovenska. Chránené územie sa využíva ako vedeckovýskumný objekt."

</doc>
<doc id="572825" title="Plešivec (prírodná rezervácia)" url="https://sk.wikipedia.org/wiki?curid=572825">
Plešivec (prírodná rezervácia)

Plešivec je prírodná rezervácia v správe štátnej ochrany prírody Malé Karpaty.
Nachádza sa v katastrálnom území obcí Čachtice a Častkovce v okrese Nové Mesto nad Váhom v Trenčianskom kraji. Územie bolo vyhlásené v roku 1976 na rozlohe . Ochranné pásmo nebolo určené. Rozprestiera sa na východnom a južnom svahu vrchu Veľký Plešivec a je súčasťou CHKO Malé Karpaty. Na území rezervácie platí 4. stupeň ochrany. Po západnom okraji chráneného územia prechádza modrá turistická značka vedúca zo Šípkového na Čachtický hrad. 
Predmetom ochrany je: "Zachovalý, esteticky významný krajinný prvok so svojráznymi geobiocenózami charakteru skalnej stepi a lesostepi, na ktoré sa viaže bohatý výskyt vzácneho teplo- a suchomilného rastlinstva a živočíšstva."

</doc>
<doc id="572830" title="Blažejová (prírodná pamiatka)" url="https://sk.wikipedia.org/wiki?curid=572830">
Blažejová (prírodná pamiatka)

Blažejová je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Nová Bošáca v okrese Nové Mesto nad Váhom v Trenčianskom kraji. Územie bolo vyhlásené v roku 1993 na rozlohe 2,1613 ha. Ochranné pásmo nebolo určené. Je súčasťou CHKO Biele Karpaty. Na území pamiatky platí 4. stupeň ochrany.
Predmetom ochrany je: "Cenné lúčne spoločenstvo s výskytom vzácnych a ohrozených druhov rastlín. Chránené územmie je významné z hľadiska zachovania biodiverzity a ekologickej stability územia, slúži pre vedeckovýskumné a náučné ciele."

</doc>
<doc id="572834" title="Grúň (prírodná pamiatka)" url="https://sk.wikipedia.org/wiki?curid=572834">
Grúň (prírodná pamiatka)

Grúň je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Nová Bošáca v okrese Nové Mesto nad Váhom v Trenčianskom kraji. Územie bolo vyhlásené v roku 1992 na rozlohe 16,01 ha. Ochranné pásmo nebolo určené. Je súčasťou CHKO Biele Karpaty. Na území pamiatky platí 4. stupeň ochrany.
Predmetom ochrany je: "Komplex cenných lúčnych, lesných a pasienkových spoločenstiev organizmov s bohatým zastúpením vstavačovitých rastlín. Prírodná pamiatka je významná z hľadiska zachovania biodiverzity a ekologickej stability územia."

</doc>
<doc id="572835" title="Bindárka" url="https://sk.wikipedia.org/wiki?curid=572835">
Bindárka

Bindárka je prírodná rezervácia v správe štátnej ochrany prírody Biele Karpaty.
Nachádza sa v katastrálnom území obce Soblahov v okrese Trenčín v Trenčianskom kraji. Územie bolo vyhlásené v roku 1983 na rozlohe 8,9829 ha. Ochranné pásmo nebolo určené. Na území rezervácie platí 4. stupeň ochrany.
Predmetom ochrany je: "Ucelený komplex močiarnych i mezofilných aluviálnych biocenóz s bohatým zastúpením charakteristických i existenčne ohrozených zriedkavých druhov rastlín v prirodzených spoločenstvách na vedeckovýskumné a náučné ciele."

</doc>
<doc id="572845" title="Debšín" url="https://sk.wikipedia.org/wiki?curid=572845">
Debšín

Debšín je prírodná rezervácia v správe štátnej ochrany prírody Biele Karpaty.
Nachádza sa v katastrálnom území obce Horná Súča v okrese Trenčín v Trenčianskom kraji. Územie bolo vyhlásené v roku 1984 a naposledy novelizované v roku 1988 na rozlohe 9,61 ha. Je súčasťou Chránenej krajinnej oblasti Biele Karpaty. Ochranné pásmo nebolo určené. Na území rezervácie platí 4. stupeň ochrany.
Predmetom ochrany sú: "Tvary reliéfu po soliflukcii na flyši Bielych Karpát s výskytom prasličky obrovskej (Equisetum giganteum L.)."

</doc>
<doc id="572846" title="Drietomské bradlo" url="https://sk.wikipedia.org/wiki?curid=572846">
Drietomské bradlo

Drietomské bradlo je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Drietoma v okrese Trenčín v Trenčianskom kraji. Územie bolo vyhlásené v roku 1965 na rozlohe 3,92 ha. Ochranné pásmo nebolo určené. Na území pamiatky platí 4. stupeň ochrany. 
Predmetom ochrany je: "Chránené územie je dôležité z hľadiska geologického. Ide o jediné miesto v Západných Karpatoch, kde v súvislom profile vystupuje vrchný trias vo fácii kremencov, pieskovcov a bridlíc v Kysuckej sérii bradlového pásma. Chránené územie je využité ako vedeckovýskumný objekt."

</doc>
<doc id="572847" title="Babiná (prírodná pamiatka)" url="https://sk.wikipedia.org/wiki?curid=572847">
Babiná (prírodná pamiatka)

Babiná je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Bohunice v okrese Ilava v Trenčianskom kraji. Územie bolo vyhlásené v roku 2002 na rozlohe 23,6659 ha a je súčasťou Chránenej krajinnej oblasti Biele Karpaty. Ochranné pásmo nebolo určené.
Predmetom ochrany je: "Najsevernejšia enkláva teplomilných spoločenstiev vzácnych a ohrozených rastlinných a živočíšnych druhov v Bielych Karpatoch výrazne odlišných od iných vápencových lokalít bradlového pásma"

</doc>
<doc id="572865" title="Brezovská dolina" url="https://sk.wikipedia.org/wiki?curid=572865">
Brezovská dolina

Brezovská dolina je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Červený Kameň v okrese Ilava v Trenčianskom kraji. Územie bolo vyhlásené v roku 1989 na rozlohe 2,4768 ha a je súčasťou Chránenej krajinnej oblasti Biele Karpaty. Ochranné pásmo nebolo určené.
Predmetom ochrany je: "Ukážka kombinácie zosuvu a vápnitých penovcov s celým reťazcom hodnotných rastlinných spoločenstiev odstupňovaných v závislosti na podmočení, dôležitých z vedeckovýskumného, náučného a kultúrneho hľadiska."

</doc>
<doc id="572866" title="Červenokamenské bradlo" url="https://sk.wikipedia.org/wiki?curid=572866">
Červenokamenské bradlo

Červenokamenské bradlo je prírodná rezervácia v správe štátnej ochrany prírody Biele Karpaty.
Nachádza sa v katastrálnom území obce Červený Kameň v okrese Ilava v Trenčianskom kraji. Územie bolo vyhlásené v roku 1969 a naposledy novelizované v roku 1986 na rozlohe 47,52 ha. Je súčasťou Chránenej krajinnej oblasti Biele Karpaty. Ochranné pásmo nebolo určené. Na území rezervácie platí 5. stupeň ochrany. 
Predmetom ochrany je: "Ochrana geomorfologicky výrazných bradlových tvrdošov a významných spoločenstiev a druhov rastlín a živočíchov v Bielych Karpatoch, dôležitých z vedeckovýskumného, náučného a kultúrno-výchovného hľadiska."

</doc>
<doc id="572868" title="Dračia studňa" url="https://sk.wikipedia.org/wiki?curid=572868">
Dračia studňa

Dračia studňa je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obcí Krivoklát a Bolešov v okrese Ilava v Trenčianskom kraji. Územie bolo vyhlásené v roku 1993 na rozlohe 7,58 ha a je súčasťou Chránenej krajinnej oblasti Biele Karpaty. Ochranné pásmo nebolo určené. Na území pamiatky platí 5. stupeň ochrany.
Predmetom ochrany je: "Územie predstavuje mikroreliéfnu formu - najmohutnejší a najrozsiahlejší penovcový útvar Bielych Karpát, pravdepodobne s cennými fosíliami kvartérnych mäkkýšov a chránených druhov fauny a flóry."

</doc>
<doc id="572869" title="Drieňová (prírodná rezervácia)" url="https://sk.wikipedia.org/wiki?curid=572869">
Drieňová (prírodná rezervácia)

Drieňová je prírodná rezervácia v správe štátnej ochrany prírody Biele Karpaty.
Nachádza sa v katastrálnom území obce Krivoklát v okrese Ilava v Trenčianskom kraji. Územie bolo vyhlásené v roku 1997 na rozlohe 25,12 ha a je súčasťou Chránenej krajinnej oblasti Biele Karpaty. Ochranné pásmo nebolo určené. Na území rezervácie platí 5. stupeň ochrany.
Predmetom ochrany je: "Jeden z mála príkladov starej dubobučiny s množstvom podrastových druhov, s výskytom drieňa a vzácnych druhov bezstavovcov. Je významným refúgiom živočíšstva a výrazným krajinotvorným prvkom."

</doc>
<doc id="572877" title="Lednické bradlo" url="https://sk.wikipedia.org/wiki?curid=572877">
Lednické bradlo

Lednické bradlo je prírodná rezervácia v správe štátnej ochrany prírody Biele Karpaty.
Nachádza sa v katastrálnom území obce Lednica v okrese Púchov v Trenčianskom kraji. Územie bolo vyhlásené v roku 1969 a naposledy novelizované v roku 1986 na rozlohe 14,28 ha. Ochranné pásmo nebolo určené. Na území rezervácie platí 4. stupeň ochrany. Nachádza sa v Chránenej krajinnej oblasti Biele Karpaty.
Predmetom ochrany je: "Geomorfologicky výrazné bradlové tvrdoše a významné spoločenstvá a druhy rastlín a živočíchov v Bielych Karpatoch, dôležité z vedeckovýskumného, náučného a kultúrneho hľadiska."

</doc>
<doc id="572890" title="Lednické skalky" url="https://sk.wikipedia.org/wiki?curid=572890">
Lednické skalky

Lednické skalky je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obce Lednica v okrese Púchov v Trenčianskom kraji. Územie bolo vyhlásené 25. 5. 1993 na rozlohe 2,7135 ha. Ochranné pásmo nebolo určené. Na území rezervácie platí 4. stupeň ochrany. Nachádza sa v Chránenej krajinnej oblasti Biele Karpaty.
Predmetom ochrany sú: "Mikroreliéfne formy bradlového pásma s refúgiom teplomilných druhov rastlín a živočíchov trávnych a skalnatých spoločenstiev."

</doc>
<doc id="573002" title="Martina Šimkovičová" url="https://sk.wikipedia.org/wiki?curid=573002">
Martina Šimkovičová

Martina Šimkovičová (rod. Bartošíková * 29. august 1971, Modra) je bývalá poslankyňa Národnej rady Slovenskej republiky a bývalá známa slovenská hlásateľka.
Biografia.
Pôvodne chcela byť herečkou, no pre chorobu zmeškala skúšky, takže vyštudovala pedagogiku - odbor špeciálna pedagogika a logopédia. V roku 1998 nastúpila do súkromnej televízie Markíza, ktorá vznikla 1996. Najprv moderovala športové spravodajstvo, potom s Patrikom Švajdom hlavné večerné spravodajstva.
Z prvého manželstva má dcéru Petru (1990). V roku 2005 sa znova vydala za automobilového pretekára Igora Šimkoviča. V roku 2003 sa jej narodil syn Marko - už v tomto vzťahu. Televíznu kariéru prerušila z dôvodu narodenia dcéry Sofie (2013), o dva roky neskôr sa chcela znovu vrátiť na obrazovku. Začala moderovať vlastnú reláciu - "Reflex Špeciál", tú však kvôli nízkej sledovanosti stiahli z vysielania. V Markíze pôsobila takmer 18 rokov. Odišla po tom, ako na facebooku zverejnila hanlivé vyjadrenia na adresu utečencov. 
V súčastnosti moderuje diskusie v internetovej televízii Slovan. 
Politické pôsobenie.
Vo voľbách 5. marca 2016 sa dostala do parlamentu ako číslo 3 na kandidátke novej strany Borisa Kollára Sme rodina, keď získala 38 784 preferenčných hlasov. Po dvoch mesiacoch a pôsobení vo výbore pre ľudské práva a práva menšín opustila poslanecký klub SME RODINA pre hlasovanie za svojho kolegu Rastislava Holúbeka. Kollár ju vyzval, aby sa vzdala mandátu, to Šimkovičová odmietla a až do konca volebného obdobia pôsobila v parlamente ako nezávislá. V roku 2019 kandidovala vo voľbách do Európskeho parlamentu ako líderka kandidátnej listiny STAROSTOVIA A NEZÁVISLÍ KANDIDÁTI, do parlamentu sa však nedostala. V roku 2020 kandidovala v parlamentných voľbách z prvého miesta kandidátnej listiny strany HLAS ĽUDU. Strana skončila na poslednom mieste, získala iba 1 887 hlasov (0,06 %), Šimkovičová získala 822 prednostných hlasov a do parlamentu sa nedostala.

</doc>
<doc id="573306" title="Drevné uhlie" url="https://sk.wikipedia.org/wiki?curid=573306">
Drevné uhlie

Drevné uhlie (nespisovne: "drevené uhlie") je „jeden z produktov rozkladu dreva za vysokých teplôt bez prístupu alebo s obmedzeným prístupom vzduchu“. 
Výroba drevného uhlia má na Slovensku dlhú tradíciu. Najväčší spotrebiteľ do druhej polovice 19. storočia bolo hutníctvo. Producentami boli uhliari, ktorí ako osobitná skupina robotníkov existovali už v stredoveku. Od 19. storočia jeho výroba ustupuje.
Pôvodný spôsob výroby nazývaný aj pálenie dreveného uhlia bol v jamách, neskôr v milieroch. Dnes je nahradený výrobou v kovových peciach alebo retortách.

</doc>
<doc id="573362" title="Artemij Sergejevič Panarin" url="https://sk.wikipedia.org/wiki?curid=573362">
Artemij Sergejevič Panarin

Artemij Sergejevič Panarin (; * 30. október 1991, Korkino, RSFSR, Sovietsky zväz) je ruský hokejový útočník, ktorý momentálne pôsobí v NHL, kde nastupuje za tím New York Rangers. Rusko reprezentoval na MS 2015 a MS 2016.
Profesionálna kariéra.
KHL.
Panarin nebol vybraný vstupnom drafte v NHL v roku 2010, a tak začal kariéru v KHL za Viťaz Čechov. Uprostred sezóny 2012/2013, keď nazbieral len 18 bodov v 40. zápasoch ho tak vymenili do SKA Petrohrad za draftový výber. Panarin zohral veľkú úlohu v roku 2014/15, keď nastrieľal 26 gólov a celkovo nazbieral 62 bodov v základnej časti, počas play-off nazbieral 20 za 20 zápasov a s SKA Petrohrad získal Gagarinov pohár. Bol menovaný do prvého All-Star tímu v sezóne 2014/15.
NHL.
24. apríla 2015 Panarin podpísal dvojročný kontrakt so Chicagom Blackhawks. Strelil svoj prvý gól hneď v prvom zápase proti New Yorku Rangers. 17. februára 2016 strelil svoj prvý hetrik a opäť to bolo proti New Yorku Rangers. Panarin v 80. zápasoch nazbieral 30 gólov a 47 asistencií. Vyhral bodovanie nováčikov. Panarin našiel s Patrickom Kaneom neuveriteľnú chémiu medzi sebou v druhej formácií, kde im dopomáhal ešte Panarinov krajan Arťom Anisimov. Kane vyhral Art Ross Trophy s veľkou pomocou Panarina. Panarin bol menovaný na finalistu pre Calder Memorial Trophy pre najlepšieho nováčika ročníka.

</doc>
<doc id="573386" title="Mraznica (národná prírodná rezervácia)" url="https://sk.wikipedia.org/wiki?curid=573386">
Mraznica (národná prírodná rezervácia)

Mraznica je národná prírodná rezervácia v správe štátnej ochrany prírody TANAP
Nachádza sa v katastrálnom území obce Batizovce, Vysoké Tatry v okrese Poprad v Prešovskom kraji. Územie bolo vyhlásené v roku 1991 na rozlohe . Ochranné pásmo nebolo určené.
Predmetom ochrany je: "národná prírodná rezervácia je vyhlásená na ochranu vzácnych biocenóz na zvlnenej rovine na glacifluviálnych nánosoch pod Vysokými Tatrami. Ide o prechodné rašeliniská až vrchoviská s blatnicou močiarnou a inými vzácnymi druhmi, ale aj o brezové jelšiny a borovicové smrečiny."

</doc>
<doc id="573429" title="Slatina pod Lieskovcom" url="https://sk.wikipedia.org/wiki?curid=573429">
Slatina pod Lieskovcom

Slatina pod Lieskovcom je prírodná rezervácia v správe štátnej ochrany prírody Prešov.
Nachádza sa v katastrálnom území mesta Bardejov v okrese Bardejov v Prešovskom kraji. Územie bolo vyhlásené v roku 1979 na rozlohe 0,7118 ha. Ochranné pásmo nebolo určené. Na území rezervácie platí 4. stupeň ochrany.
Predmetom ochrany je: "Typická lúčna slatinná vegetácia flyšovej oblasti Nízkych Beskýd s bohatým výskytom vzácnej chránenej rastliny - vachty trojlistej (Menyanthes trifoliata) v sprievode ďalších charakteristických druhov, na študijné a vedeckovýskumné ciele."

</doc>
<doc id="573437" title="Dranec" url="https://sk.wikipedia.org/wiki?curid=573437">
Dranec

Dranec je prírodná rezervácia v správe štátnej ochrany prírody Východné Karpaty.
Nachádza sa v katastrálnom území obce Nižný Komárnik v okrese Svidník v Prešovskom kraji. Územie bolo vyhlásené v roku 1925 a naposledy novelizované v roku 1983 na rozlohe 34,22 ha. Ochranné pásmo nebolo určené. Na území rezervácie platí 5. stupeň ochrany. Nachádza sa v Chránenej krajinnej oblasti Východné Karpaty.
Predmetom ochrany sú: "Prirodzené pralesovité spoločenstvá Nízkych Beskýd s významným zastúpením jedle, buka a ostatných cenných listnáčov na vedeckovýskumné, náučné a kultúrno-výchovné ciele."

</doc>
<doc id="573462" title="Komárnická jedlina" url="https://sk.wikipedia.org/wiki?curid=573462">
Komárnická jedlina

Komárnická jedlina je národná prírodná rezervácia v správe štátnej ochrany prírody Východné Karpaty.
Nachádza sa v katastrálnom území obce Príkra a Nižný Komárnik v okrese Svidník v Prešovskom kraji. Územie bolo vyhlásené v roku 1984 na rozlohe 74,7 ha. Ochranné pásmo nebolo určené. Na území rezervácie platí 5. stupeň ochrany. Nachádza sa v Chránenej krajinnej oblasti Východné Karpaty.
Predmetom ochrany je: "Vzácny zachovalý relikt prirodzených pralesných jedľo-bučín Východných Karpát s veľmi výraznou hrúbkovou a vekovou diferenciáciou. Uznané výberové stromy a porasty na zber semien, najstaršie stromy majú 300 rokov. Trvalé lesnícke výskumné a edukačné plochy. Európska zvláštnosť."

</doc>
<doc id="573463" title="Radomská slatina" url="https://sk.wikipedia.org/wiki?curid=573463">
Radomská slatina

Radomská slatina je chránený areál v správe štátnej ochrany prírody Prešov.
Nachádza sa v katastrálnom území obce Radoma v okrese Svidník v Prešovskom kraji. Územie bolo vyhlásené v roku 2000 a naposledy novelizované v roku 2000 na rozlohe 0,998 ha. Ochranné pásmo nebolo určené. Na území areálu platí 4. stupeň ochrany.
Predmetom ochrany sú: "aluviálne lúky s mozaikou mokraďných spoločenstiev, s vyvíjajúcou sa halofytnou vegetáciou a s výskytom chránených a ohrozených druhov rastlín."'

</doc>
<doc id="573464" title="Driečna (chránený areál)" url="https://sk.wikipedia.org/wiki?curid=573464">
Driečna (chránený areál)

Driečna je chránený areál v správe štátnej ochrany prírody Prešov.
Nachádza sa v katastrálnom území obce Vladiča v okrese Stropkov v Prešovskom kraji. Územie bolo vyhlásené v roku 1990 a naposledy novelizované v roku 2004 na rozlohe 0,3817 ha. Ochranné pásmo nebolo určené. Na území areálu platí 4. stupeň ochrany.
Predmetom ochrany je: "zriedkavé slatinného ostricovo-machové spoločenstvo s výskytom vachty trojlistej (Menyanthes trifoliata), patriacej medzi chránené a ohrozené druhy rastlín."

</doc>
<doc id="573465" title="Grúnik" url="https://sk.wikipedia.org/wiki?curid=573465">
Grúnik

Grúnik je prírodná rezervácia v správe štátnej ochrany prírody Poloniny.
Nachádza sa v katastrálnom území obce Stakčín v okrese Snina v Prešovskom kraji. Územie bolo vyhlásené v roku 1982 na rozlohe 4,6000 ha. Ochranné pásmo nebolo určené.
Predmetom ochrany je: "PR je vyhlásená na ochranu zachovalých spoločenstiev bukových dúbrav s fytogeograficky významným výskytom zriedkavých druhov východokarpatskej flóry, napr. čemerice purpurovej. Pôvodné zárasty kručinôčky krídlatej." Pôvodne sa prírodná rezervácia volala Hrúnok. Jej názov musel byť zmenený na základe odporúčania jazykovej komisie, lebo bol nespisovný. Podľa Štátnej ochrany prírody sa rezervácia „nachádza na mierne zvlnených, k juhu orientovaným bázam svahov s vypuklým reliéfom v okrajových častiach, ľudovo nazývaným – „hrúnok““.

</doc>
<doc id="573494" title="Michal Kubovčík" url="https://sk.wikipedia.org/wiki?curid=573494">
Michal Kubovčík

Michal Kubovčík (* 17. máj 1980, Bratislava) je slovenský herec a komik. Vyštudoval herectvo na VŠMU. Pôsobil vo viacerých slovenských divadlách a do povedomia divákov sa dostal najmä vďaka televíznym reláciám ako "Haló" a "Horná Dolná".
Život a kariéra.
Vyrastal v Rači spolu s rodičmi a dvoma sestrami. Na strednej škole sa vyučil za kamenného sochára ovplyvnený starým otcom, ktorý bol jeden z najväčších kamenárskych majstrov. Zo začiatku mal problém dostať sa na VŠMU pre ráčkovanie. Trvalo mu rok a pol, kým túto vadu odstránil a na herectvo ho napokon zobrali. Medzitým chodil aj na pedagogickú fakultu.
Pôsobil v divadle Ludus Bratislava, DAB Nitra, SND Bratislava a v Túlavom divadle Trnava. V Radošinskom naivnom divadle pôsobí od roku 2007.
V roku 2017 sa zosobášil so svojou hereckou kolegyňou Zuzanou Šebovou, s ktorou dlhé roky tvoril pár. Prvýkrát sa spolu stretli pri natáčaní seriálu "Ordinácia v ružovej záhrade".
Ocenenia.
V ankete OTO za rok 2015 získal Cenu týždenníka "Život". Taktiež bol nominovaný v kategórii herec.

</doc>
<doc id="573539" title="Pod Fabiankou" url="https://sk.wikipedia.org/wiki?curid=573539">
Pod Fabiankou

Pod Fabiankou je prírodná rezervácia v správe štátnej ochrany prírody Slovenský kras.
Nachádza sa v katastrálnom území obce Silica v okrese Rožňava v Košickom kraji. Územie bolo vyhlásené v roku 1982 na rozlohe 1,2205 ha. Ochranné pásmo nebolo určené.
Predmetom ochrany je: "PR je vyhlásená na ochranu zvyškov prirodzenej slatinnej vegetácie a ojedinelých i chránených druhov rastlín v NP Slovenský kras na vedeckovýskumné, náučné a kultúrno-výchovné ciele. Jediná známa lokalita kosatca sibírskeho v Sl.krase, vzácne fytocenózy."

</doc>
<doc id="573577" title="Sokolia skala" url="https://sk.wikipedia.org/wiki?curid=573577">
Sokolia skala

Sokolia skala je prírodná rezervácia v správe štátnej ochrany prírody Slovenský kras.
Nachádza sa v katastrálnom území obce Silická Jablonica v okrese Rožňava v Košickom kraji. Územie bolo vyhlásené v roku 1981 na rozlohe 11,6900 ha. Ochranné pásmo nebolo určené.
Predmetom ochrany je: "PR je vyhlásená na ochranu geomorfologicky výrazného skalného útvaru Silickej planiny s vyvieračkou a Zbojníckou jaskyňou a so zachovalými zriedkavými rastlinnými a živočíšnymi spoločenstvami na vedeckovýskumné, náučné a kultúrno-výchovné ciele."

</doc>
<doc id="573587" title="Kopčianske slanisko" url="https://sk.wikipedia.org/wiki?curid=573587">
Kopčianske slanisko

Kopčianske slanisko je národná prírodná rezervácia v oblasti Vihorlat.
Nachádza sa v katastrálnom území obce Zemplínske Kopčany v okrese Michalovce v Košickom kraji. Územie bolo vyhlásené či novelizované v roku 1982 na rozlohe 9,0477 ha. Ochranné pásmo nebolo určené.
Predmetom ochrany je: "Doposiaľ jediná známa lokalita halofytnej vegetácie v Potiskej nížine. Veľký počet halofytov a rozsiahly rozvoj fytocenózy slanistej stepi panónskej oblasti Artemisieto-Festucetum paseudovinae. Jeden z posledných zvyškov halofytnej vegetácie."

</doc>
<doc id="573623" title="Vinianska stráň" url="https://sk.wikipedia.org/wiki?curid=573623">
Vinianska stráň

Vinianska stráň je prírodná rezervácia v správe Štátnej ochrany prírody SR, Správa CHKO Vihorlat.
Nachádza sa v katastrálnom území obce Vinné v okrese Michalovce v Košickom kraji. Územie bolo vyhlásené v roku 1984 a naposledy novelizované v roku 1988 na rozlohe 28,24 ha. Ochranné pásmo nebolo určené.
Predmetom ochrany je: "Prírodná rezervácia je vyhlásená na ochranu xerotermných trávnato-krovinatých a lesných spoločenstiev andezitovej časti Vihorlatu s rastlinstvom reliktného charakteru v komplexe Malého a Veľkého Senderova na vedecko-výskumné, náučné a kultúrno-výchovné ciele."

</doc>
<doc id="573686" title="Ondrej Binder" url="https://sk.wikipedia.org/wiki?curid=573686">
Ondrej Binder

Ondrej Binder (* 11. apríl 1970, Banská Štiavnica† 13. máj 2016, Banská Štiavnica) bol slovenský politik, poslanec Národnej rady Slovenskej republiky za stranu Kotleba – Ľudová strana Naše Slovensko.
Životopis.
V rokoch 19841987 vyštudoval strednú školu drevársku vo Zvolene v odbore stolár. Základnú vojenskú službu absolvoval v rokoch 19891990 v Karlových Varoch.
Do strany KDH vstúpil v roku 1994 a bol poslancom Obecného zastupiteľstva vo obci Svätý Anton. Ako zástupca starostu tejto obce pôsobil v rokoch 19982000. Bol poslancom regionálneho parlamentu Banskobystrického samosprávneho kraja za Banskú Štiavnicu za KDH v rokoch 20052008. Zo strany odišiel na protest proti tomu, že sa rozhodla podporiť za župana Vladimíra Maňku.
V roku 2016 v marcových parlamentných voľbách kandidoval za stranu Kotleba – Ľudová strana Naše Slovensko. Ako nestraník. Do parlamentu sa dostal a pôsobil vo Výbore Národnej rady Slovenskej republiky pre kultúru a médiá. Po jeho úmrtí ho v parlamente nahradil Ján Mora, odborný referent z Brezna.
Ondrej Binder zahynul 13. mája 2016 pri dopravnej nehode, ktorá sa stala medzi Banskou Štiavnicou a Banskou Belou.

</doc>
<doc id="573710" title="Pruské kráľovstvo" url="https://sk.wikipedia.org/wiki?curid=573710">
Pruské kráľovstvo

Pruské kráľovstvo () bolo nemecké kráľovstvo ktoré zahŕňalo územie Pruska medzi rokmi 1701 až 1918 a zahŕňalo časti dnešného Nemecka, Poľska, Ruska, Litvy, Dánska, Belgicka a Česka. Bolo hybnou silou zjednotenia Nemecka v roku 1871 a bolo vedúcim štátom Nemeckého cisárstva až do jeho rozpustenia v roku 1918. Hoci si svoje meno vzalo z regiónu Prusko, bolo založené v Brandenburskom markgrófstve, kde bolo hlavným mestom Berlín.
Králi Pruska boli z rodu Hohenzollernovcov. Prusko bolo veľmocou odkedy sa stalo kráľovstvom, aj vďaka jeho predchodcovi Bradenbursku-Prusku ktoré sa stalo vojenskou veľmocou vďaka Fridrichovi Viliamovi I. ktorého prezývali "Veľký kurfirst".
Prusko pokračovalo v jeho upevňovaní moci pod vedením Fridricha II. (Fridrich Veľký), tretieho syna Fridricha Viliama I. Fridrich Veľký bol veľmi nápomocní pri začatí Sedemročnej vojny a držal sa svojho vlastného pri bojoch proti Rakúsku, Rusku, Francúzsku a Švédsku a vďaka nemu sa Prusko stalo európskou veľmocou a hralo dôležitú rolu v nemeckých štátoch. Potom čo sa ukázala moc Pruska, stalo sa hlavnou silou nemeckých štátov. V priebehu ďalších sto rokov, Prusko vyhralo mnoho bitiek. Bolo to pre jeho silu ktorou sa Prusko nepretržite snažilo zjednotiť všetky nemecké štáty pod jeho vládu. Po napoleonských vojnách otázka zjednotenia Nemecka do jednej krajiny spôsobila revolúciu v nemeckých štátoch, pričom každý chcel svoju vlastnú ústavu. Počiatočné pokusy zjednotenia Nemecka boli neúspešné, až do doby kedy vznikol Severonemecký spolok ktorý existoval od roku 1867 do 1871. Bol však videný skôr ako vojenská aliancia ktorá vznikla následkom Rakúsko-pruskej vojny, ale mnoho zákonov zo Severonemeckého spolku bolo neskôr použitých v Nemeckom cisárstve. Nemecké cisárstvo existovalo od roku 1871 do roku 1918 s úspešným zjednotením všetkých nemeckých štátov pod pruskú nadvládu. Bolo to kvôli porážke Napoleona III. v Prusko-francúzskej vojne. Vojna zjednotila všetky nemecké štáty proti spoločnému nepriateľovi a po víťazstve prišla ohromujúca vlna patriotizmu, ktorá zmenila názory niektorých z tých, ktorí boli proti zjednoteniu. A tak sa v roku 1871 Nemecko zjednotilo do jedného štátu bez Rakúska s dominantnou Pruskou silou. Prusko je považované za právneho predchodcu zjednotenej nemeckej ríše (1871–1945) a ako takého priameho predchodcu dnešnej Nemeckej spolkovej republiky. Formálny zánik Pruska bol vykonaný 25. februára 1947 po nariadení zo Spojeneckej kontrolnej rady z dôvodu údajnej tradície kráľovstva v militarizme a reakcionárstve a tak vytvorili cestu pre súčasnú organizačnú štruktúru nemeckých štátov. Ale Slobodný štát Prusko, ktorý vznikol po zrušení Pruského kráľovstva v dôsledku Prvej svetovej vojny, bol hlavnou demokratickou silou vo Weimarskej republike až do nacionalistického prevratu v roku 1932 známeho ako Pruský prevrat ("Preußenschlag"). Kráľovstvo zanechalo významné kultúrne dedičstvo a to najmä dnes presadzuje Nadácia pruského kultúrneho dedičstva, ktorá sa stala jednou z najväčších kultúrnych organizácii na svete.

</doc>
<doc id="573731" title="Vylodenie na Kythéru" url="https://sk.wikipedia.org/wiki?curid=573731">
Vylodenie na Kythéru

Vylodenie na Kythéru alebo Púť na ostrov Kythéra je obraz francúzskeho maliara Jeana-Antoine Watteaua (10. október 1684, Valenciennes18. júl 1721, Nogent-sur-Marne).
Antoine Watteau, syn pokrývača, sa najprv učil u maliara Jacquesa-Alberta Gérina vo Valenciennes. Okolo roku 1702 odišiel do Paríža, kde si na svoje živobytie pracne zarábal zhotovovaním kópií v dielňach na Pont Notre-Dame. Obrazom "Vylodenie na Kythéru" žiadal roku 1717 o prijatie na Académie royale de peinture et de sculpture ako "peintre de fêtes galantes". Na prelome 1719 až 1720 pracoval ako žiadaný maliar v Londýne. Watteau patrí k najvýznamnejším maliarom francúzskeho rokoka 18. storočia.
Watteau sa vďaka tomuto obrazu, ktorý svojim námetom "fête galante" predstavoval celkom novú maliarsku kategóriu, stal členom Kráľovskej akadémie. Slávny obraz stvárňuje púť milencov k bájnej Venušinej svätyni na stredomorskom ostrove Kythéra. Milenecké páry sú volne zoradené do pohybujúceho sprievodu. Postavy sú na plátne volne rozostavené od Venušinej sochy, napoly ukryté na pokraji lesa vpravo, až k rokokovo zdobenej lodi na ľavom okraji obrazu. Krajina, ponorená do teplého večerného svetla, vyžaruje veselú, nežnú náladu. Odjazd párov symbolizuje túžbu po vzdialenom šťastí, ukazuje ale tiež istú prchavosť šťastných chvíľ.
Obraz má zložitú kompozícu na pomerne malom formáte. Maliar tu uplatňuje všetko, čo poznal z flámskej a holandskej maľby 17. storočia. Rubensov kolorit spojený so svetelnou maľbou N. Poussina, rytmizáciu svetla na jemne nariasených látkach, ktoré maliar prevzal od Veronesa. Rokokovosť námetu a spracovania sa prejavuje v ozdobnej obradnosti, na jemnom a kultivovanom ťahu štetca. Jeho obrazy zapôsobili aj na francúzsku kultúru, Po jeho smrti sa módny spoločenský život riadil podľa jeho obrazov (móda à la Watteau).

</doc>
<doc id="573895" title="V Tower" url="https://sk.wikipedia.org/wiki?curid=573895">
V Tower

V Tower (predtým známy ako City Epoque) je tridsaťposchodový a 104 metrov vysoký mrakodrap v Prahe na Pankráci. Stavba domu, ktorý bude najvyšším bytovým domom v Česku, sa začala v júni 2015. Obsahuje 130 bytov a bol dokončený v roku 2018. Návrh mrakodrapu je od českého architekta Radana Hubičky. Projekt stál tri miliardy korún. Investorom bola luxemburská skupina Aceur Investment.
Výstavba.
Pôvodne sa projekt volal City Epoque a patril skrachovanej firme ECM. Tá ho plánovala postaviť už pred ekonomickou krízou, jej nástup však plány na niekoľko rokov zmrazil. Nakoniec projekt kúpila developerská spoločnosť PSJ Invest, investorom sa stala luxemburská investičná skupina Aceur Investment a po dlhých odkladoch sa stavba začala v júni 2015. Stavba bola dokončená v roku 2018.
Opis projektu.
V Tower sa nachádza v tesnej blízkosti pankráckych mrakodrapov City Tower a City Empiria. Mrakodrap má 130 bytov, ktoré sa nachádzajú od 5. poschodia vyššie. Ich plocha jev rozmedzí 50 až 400 metrov štvorcových a ich cena stúpa s výškou. Najluxusnejšie budú strešné byty zvané penthousy, ktoré budú mať vlastné bazény a terasy. Pre obyvateľov bytov je k dispozícii napríklad privátne fitnes a bazén, ochranu objektu, služby hotelového typu ako čistiareň a upratovanie zaistí nonstop fungujúca recepcia. Parkovanie je zabezpečené v troch podzemných podlažiach, kde sa nachádza 254 parkovacích miest. Celý vzhľad stavby má podľa slov architekta symbolizovať mužskosť a ženskosť.
Predtým bol najvyšším bytovým domom Rezidence Eliška v pražských Vysočanoch, ktorá má 25 poschodí a výšku takmer 94 metrov.
Kritika.
Projekt dlhodobo narážal na odpor miestnych obyvateľov. Pôvodne sa volal Epoque a patril skrachovanej firme ECM. Vtedajšie platné územné rozhodnutie súd zrušil na popud miestneho občianskeho združenia.

</doc>
<doc id="574145" title="Soľnička Františka I." url="https://sk.wikipedia.org/wiki?curid=574145">
Soľnička Františka I.

Soľnička Františka I. je najznámejšie dielo talianskeho zlatníka, sochára a spisovateľa Benvenuta Celliniho (3. novembra 1500 Florencia13. februára 1571 Florencia), ktorú vytvoril v roku 1543 pre francúzskeho kráľa Františka I. z modelov pripravených o mnoho rokov skôr pre kardinála Ippolito d'Este. 
Celliniho soľnička je figurálnym zlatníckym dielom s gréckymi mytologickými postavami. Soľnička, niekedy tiež nazývaná "Zlatá soľnička", predstavuje mužskú postavu Poseidona (boha mora) a ženskú postavu Demeter (bohyňa zeme). Malé plavidlo slúži ako nádobka na soľ a je umiestnené vedľa mužskej postavy. Nádobka v tvare chrámu je korenička, a je umiestnená v tesnej blízkosti ženskej postavy. Soľnička je vyrobená zo slonoviny, valcovaného zlata a smaltu. Zlaté prvky soľničky nie sú vyrobené odlievaním do formy, sú veľmi jemne ručne tepané zo zlata na voskovom a olovenom jadre v manieristickom štýle neskorej renesancie. Jej súčasťou je zlatá, smaltom zdobená tabuľka s menom autora. Cellini bol veľmi impulzívny a navyše bol podozrivý z homosexuality, čo bol v jeho dobe ťažký zločin. Dva roky po zhotovení plastiky sa preto Cellini z Paríža, kde mu nastali problémy, vrátil do Florencie späť pod ochranu Cosima I. Medicejského.
Soľnička je vystavená v Kunsthistorisches Museum vo Viedni. Dňa 11. mája 2003 bola plastika z múzea ukradnutá. Budova Kunsthistorisches Museum bola rekonštruovaná a bolo tu postavené lešenie. Zlodej, ktorým bol zberateľ umenia, to využil a soľničku odcudzil. Múzeum ponúklo odmenu vo výške 1 000 000 euro za jej vrátenie. Po dolapení páchateľa bola plastika nájdená 21. januára 2006 na mieste, ktoré zlodej označil. Bola ukrytá v olovenej schránke, v lese neďaleko mesta Zwettl v Rakúsku, asi 90 km severne od Viedne. Plastika je poistená na odhadovaných 60 miliónov dolárov.

</doc>
<doc id="574159" title="Slovenská basketbalová liga 2015/16" url="https://sk.wikipedia.org/wiki?curid=574159">
Slovenská basketbalová liga 2015/16

Slovenská basketbalová liga alebo Eurovia Slovenská basketbalová liga v sezóne 2015/16 bol 24. ročník extraligy basketbalistov, najvyššej basketbalovej súťaže mužov na Slovensku, ktorú kontroluje Slovenská basketbalová asociácia (SBA) cez združenie Slovenská basketbalová liga (SBL). V lige súťažilo 9 družstiev, čo je o 1 družstvo menej ako v minulej sezóne. Majstrom sa stalo družstvo BC Prievidza, ktoré vo finálovej sérii zvíťazilo nad MBK Rieker Com Therm Komárno.
Systém súťaže.
Systém SBL ostal podobný ako v predchádzajúcich sezónach. Po odohraní základnej časti dvakrát doma a vonku postúpilo najlepších 8 družstiev do play-off. Štvrťfinálové duely play-off sa hrali na 3 víťazné zápasy, nasledujúce duely už na 4 víťazné zápasy.
Účastníci.
Pozn: Družstvá MBK Handlová a BK ŠKP Banská Bystrica, ktoré skončili v minulej sezóne na 4., resp. 7. mieste, nepodali kvôli finančným problémom do tejto sezóny prihlášky.

</doc>
<doc id="574270" title="Drakensang Online" url="https://sk.wikipedia.org/wiki?curid=574270">
Drakensang Online

Drakensang Online je fantasy MMORPG hra od nemeckej vývojárskej firmy Bigpoint. Drakensang Online je hra ktorá sa dá stiahnúť. Hra vyšla 19. novembra 2011. 
Princíp hry.
Na začiatku hry si každý hráč vytvorí postavu, za ktorú bude hrať, pričom si vyberá zo štyroch rôznych tried postáv (Rytier Draka, Lovec, Čarodejník Kruhu a Paromechanikus). Po vybraní triedy sa hráč pohybuje vo voľnom svete, kde môže plniť úlohy (questy), prechádzať dungeony alebo len zabíjať monštrá. Všetky tieto veci môže hráč robiť sám, alebo s ostatnými hráčmi (Bigpoint hru sústreďuje na skupinovú spoluprácu, takže sólovanie bude znemožnené (stále je možné ale je o niečo ťažšie kvôli skupinovým bodom ktoré zjednodušujú hranie). Pozn. patch 209). Je tu tiež možnosť bojovať s inými hráčmi v PvP móde alebo v zápasoch (1vs1, 5vs5). Hráč začína od úrovne 1 až do úrovne 55 pritom aby sa dostal ďalej potrebuje plniť questy (do ďalších oblastí nie sú potrebné na priebeh hry ale hlavne na dej), v hre má aj body za ktoré sa môže vylepšovať. V hre je stále čo robiť napr. kombinovať predmety aby ich zlepšil, ťažiť rudy aby si mohol vytvárať rôzne nápoje, podstaty a pod.
Postavy v hre.
V hre sú na výber 4 postavy. Hráč môže mať v hre akékoľvek 4 postavy z týchto:
Lesný bežec.
Lesní bežci Dracanie sú známi svojim smrtiacim inštinktom. Z diaľky oslabia nepriateľa presne mierenými šípmi, aby ich potom dorazili v súboji nablízko svojimi čepeľovými lukmi.
Paromechanikus.
Paromechanikovia sú preslávení svojim kutilským umom. Ich vynálezy, ako napríklad palebné zbrane a raketové ruksaky, z nich robia obávaných a nevyspytateľných protivníkov.
Rytier Draka.
Rytieri rádu draka patria k najobávanejším bojovníkom Dracanie. Dračia krv kolujúca v ich žilách im dáva nadprirodzené schopnosti, ktoré v nepriateľoch vzbudzujú panickú hrôzu.
Čarodejník Kruhu.
Čarodejníci kruhu dokážu prostredníctvom svojej vycvičenej mysle ovládať živelné sily ohňa, ľadu a blesku, vďaka čomu dokážu v radoch nepriateľov spôsobiť zmätok a skazu.
Monštrá.
Monštier v hre Drakensang online je je naozaj požehnane veľa, tu je uvedených niekoľko z nich, avšak plno ďalších ich je skryto v temnote:
Čarodejnice, tvor z bažín, dračie mláďatá, okultisti Nefertari, zombie, ľadoví prisluhovači, koreňové bytosti, kostry, goblini, trolovia, Heredur, Khalys, Dragan...
Všetko čo si len vieš predstaviť okrem obrovských lietajúcich príšer.
Eventy.
V hre Dso (Drakensang Online) je tiež mnoho eventov, niektoré sú častejšie, a niektoré zas príležitostné
Patria medzi ne:
a iné

</doc>
<doc id="574379" title="Alfred Molina" url="https://sk.wikipedia.org/wiki?curid=574379">
Alfred Molina

Alfred Molina, rodným menom Alfredo Molina (* 24. máj 1953, Londýn, Spojené kráľovstvo) je britsko-americký herec španielsko-talianskeho pôvodu. Ide o všestranného umelca, ktorý vie dobre zahrať všetky herecké žánre a polohy, od shakespearovských dramatických rolí až po role záporné.
Život.
Pochádza zo zmiešaného španielsko-talianskeho manželstva, jeho otec bol Španiel, matka Talianka.
Herectvo vyštudoval v londýnskej Guidhall School of Music and Drama, po jej absolutóriu začínal ako herec pouličného divadla, potom bol v angažmán v londýnskom National Youth Theatre. V roku 1977 sa dostal do Kráľovskej shakespearovské spoločnosti, pravidelne hosťuje aj v londýnskom Národnom divadle. Od roku 1998 vystupuje aj v divadle na Broadwayi, kde získal nomináciu na prestížnu divadelnú cenu Tony.
V televízii vystupuje od roku 1978, od roku 1981 hrá aj vo filme. Vo filme debutoval epizódnou úlohou v snímke "Dobyvatelia stratenej archy".
Medzi jeho najznámejšie úlohy patrí napríklad Diego River v snímke "Frida" z roku 2002, či biskup Aringarosa vo filme "Da Vinciho kód" z roku 2006.

</doc>
<doc id="574404" title="Kristin Scottová Thomasová" url="https://sk.wikipedia.org/wiki?curid=574404">
Kristin Scottová Thomasová

Kristin Scottová Thomasová, OBE (; * 24. máj 1960, Redruth, Spojené kráľovstvo) je britsko-francúzska herečka.
Životopis.
Hoci pôvodne herectvo chcela študovať v rodnom Anglicku, život ju priviedol do Paríža, kde vyštudovala na francúzskej umeleckej škole L'Ecole Nationale des Arts et Techniques de Theatres. Francúzsko sa potom nakoniec stalo jej druhým domovom. Vydala sa tu za francúzskeho gynekológa a mala s ním dve deti.
Umelecká kariéra.
Jej prvá výraznejšia úloha bol film "Štyri svadby a jeden pohreb" z roku 1994, za ktorú dostala cenu BAFTA. Veľmi výraznú úlohu vytvorila aj vo filme "Anglický pacient", za ktorú bola nominovaná na Oscara, výrazné hlavné role vytvorila aj v ďalších známych filmoch ako bola snímka "Zaklínač koní" s Robertom Redfordom alebo "Náhodné stretnutie" s Harrisonom Fordom.
V roku 2005 si spoločne s Rowanom Atkinsonom zahrala v bláznivej komédii "Univerzálna upratovačka", v roku 2008 si zahrala s Jessicou Bielovou v britsko-kanadskej snímke "Lekcia neslušného správania".

</doc>
<doc id="574527" title="Frobeniova veta (matice)" url="https://sk.wikipedia.org/wiki?curid=574527">
Frobeniova veta (matice)

Frobeniova veta je tvrdenie, ktoré určuje, za akých podmienok má systém lineárnych rovníc riešenie.
Definícia.
Nech je daný systém "m" lineárnych rovníc s "n" neznámymi nad poľom "F":
kde formula_4 pre všetky :formula_5
Frobeniova veta.
Systém rovníc je riešiteľný práve vtedy, keď hodnosť matice systému sa rovná hodnosti rozšírenej matice systému.
Príklady.
formula_6
Vyššie uvedená matica má jedno riešenie, lebo h(A) = 3, h(A′) = 3 a neobsahuje nulový riadok. Matica
formula_7
má riešenie, lebo h(A) = 2, h(A′) = 2 a je ich nekonečne veľa, pretože obsahuje nulový riadok. Avšak matica
formula_8
riešenie nemá, pretože h(A) = 2, h(A′) = 3, teda hodnosť matice systému sa nerovná hodnosti rozšírenej matice systému.

</doc>
<doc id="574533" title="Slovenský šachový zväz" url="https://sk.wikipedia.org/wiki?curid=574533">
Slovenský šachový zväz

Slovenský šachový zväz (SŠZ) je zastrešujúcou organizáciou šachu na Slovensku a národným športovým zväzom. Je členom medzinárodnej šachovej organizácie "FIDE" a európskej šachovej organizácie "ECU". Slovenský šachový zväz bol založený v roku 1990 a nadviazal na činnosť Československého šachového zväzu.
K 16. 2. 2021 bolo v Slovenskom šachovom zväze registrovaných 4 090 aktívnych členov v spolu 187 kluboch.
Dejiny.
K historicky prvému organizačnému zastrešeniu šachu na území dnešného Slovenska došlo v roku 1924 rozšírením Ústrednej jednoty československých šachistov, ktorá bola aj jedným zo zakladajúcich členov medzinárodnej šachovej organizácie FIDE. Zakladajúca schôdza Slovenskej župy v rámci ÚJČŠ sa uskutočnila 29. júla 1924 v Trenčianskych Tepliciach a jej prvým predsedom sa stal Vavro Šrobár. K vzniku samostatného Slovenského šachového zväzu došlo až v roku 1939, po vzniku Slovenského štátu. Jeho zánikom v roku 1945 a opätovným vznikom Československej republiky pominuli dôvody pre existenciu samostatného Slovenského šachového zväzu, preto sa zástupcovia českých a slovenských šachistov 8. decembra 1945 dohodli na obnovení Ústrednej jednoty československých šachistov, ktorej organizačnou zložkou sa okrem iného stal aj Slovenský šachový zväz. V roku 1953 bola v rámci socialistickej reorganizácie telovýchovných a športových organizácií ÚJČŠ začlenená medzi organizačné zložky Slovenského ústredného výboru Československého zväzu telesnej výchovy (SÚV ČSZTV) a v tejto pozícii zotrvala až do roku 1989. Ako nezávislá organizácia bol SŠZ znovuzaložený po Nežnej revolúcii ako občianske združenie. Ustanovujúca schôdza sa uskutočnila 29. apríla 1990 v Trnave.
Organizačná štruktúra.
Najvyšším orgánom SŠZ je konferencia, ktorej členmi sú krajskí delegáti, teda delegáti poverení touto funkciou uznesením krajských konferencií. Počet delegátov zastupujúcich ten-ktorý krajský šachový zväz je odvodený od počtu registovaných šachistov v danom kraji. Medzi právomoci konferencie patrí okrem iného aj voľba a odvolávanie prezidenta SŠZ, členov výkonného výboru alebo členov kontrolnej komisie. 
Najvyšším výkonným orgánom zväzu je Výkonný výbor Slovenského šachového zväzu (VV SŠZ). Jeho predsedom je prezident zväzu, ktorý tiež zastupuje zväz navonok. Prezident je volený na štvorročné volebné obdobie; aktuálnym prezidentom SŠZ je od roku 2020 Ing. Milan Roman.
Operatívne riadenie jednotlivých oblastí činnosti zabezpečujú odborné komisie, ktorých členovia sú schvaľovaní a odvolávaní orgánmi zväzu. Odhliadnuc od Kontrolnej komisie SŠZ, ktorá má v rámci organizačnej štruktúry špecifické postavenie, je k 4.2.2021 zriadených spolu 13 odborných komisií. 
Aktivity.
SŠZ dlhodobo zastrešuje a organizuje ligové súťaže na Slovensku vo formáte šiestich stupňov od extraligy až po piatu ligu. SŠZ tiež každoročne organizuje majstrovské súťaže ako v kategórii dospelých, tak aj v mládežníckych kategóriách, a poskytuje zázemie pre prípravu reprezentantov. Taktiež sa v rámci projektu Šach na školách venuje popularizácii šachu medzi školákmi a projektom Šach v meste napomáha budovaniu šachových stolov v parkoch a na námestiach slovenských miest a obcí.
Úspechy.
Najvýraznejšie úspechy dosahujú slovenskí šachisti v mládežníckych kategóriách. V roku 2015 získala na Majstrovstvách sveta v kategórii dievčat do 16 rokov striebornú medailu Veronika Gažíková a v roku 2018 sa majstrom sveta v kategórii do 18 rokov stal Viktor Gažík. V kategórii dospelých skončila v roku 2015 na Majstrovstvách Európy žien v rapid šachu tretia Júlia Kochetková. Aj v súťažiach družstiev sa slovenským šachistom pod hlavičkou zväzu podarilo dosiahnuť úspechy: družstvo Slovenska v roku 2013 vyhralo Majstrovstvá strednej Európy (MITROPA Cup) aj Majstrovstvá sveta družstiev seniorov.

</doc>
<doc id="574543" title="Markova ulica (zaniknutá)" url="https://sk.wikipedia.org/wiki?curid=574543">
Markova ulica (zaniknutá)

Markova ulica je zaniknutá ulica v Bratislave, v mestskej časti Petržalka. Existovala od roku 1950 do polovice 80. rokov 20. storočia (do výstavby dnešného areálu Ekonomickej univerzity). Nachádzala sa vedľa dnešnej (a vtedajšej) Májovej ulice.
V Bratislavskom topografickom lexikone je k tejto ulici uvedené, že vznikla v roku 1950 premenovaním z názvu Mariánska ulica. Ide ale možno o omyl, pretože to isté - teda premenovanie v roku 1950 z názvu Mariánska ulica - je v knihe napísané k (inej petržalskej) ulici Široká a mapy z rokov 1950, 1963 a 1973 ukazujú, že ulica medzi ulicami Slepá a Májová, na neskorších mapách uvedená ako Markova nemá k roku 1950 uvedený názov (nevolá sa Mariánska), a že Mariánska bol naozaj názov inej ulice neskôr nazývanej Široká ulica. 

</doc>
<doc id="574608" title="Múzeum dopravy v Bratislave" url="https://sk.wikipedia.org/wiki?curid=574608">
Múzeum dopravy v Bratislave

Múzeum dopravy v Bratislave je pobočkou Slovenského technického múzea. Múzeum je komplexným múzeom dopravy so stálou expozíciou dopravných prostriedkov cestnej a železničnej dopravy. Múzeum sa nachádza v priestoroch prvej bratislavskej stanice parostrojnej železnice, bývalej Uhorskej centrálnej železnice z 19. storočia, v priestoroch jej koľajiska a dvoch priľahlých skladov. V samotnej hlavnej budove stanice sídli Generálne riaditeľstvo železničnej polície. Areál múzea spolu s budovou GR ŽP je národná kultúrna pamiatka a v registri ÚZPF je pod č. 599/1-4.

</doc>
<doc id="574610" title="Ernő Rózsa" url="https://sk.wikipedia.org/wiki?curid=574610">
Ernő Rózsa

JUDr. Ernő Rózsa (* 2. január 1930, Galanta† február 2021) bol slovenský právnik a politik maďarskej národnosti, poslanec SNR a NR SR v rokoch 1990 - 1998.
Vzdelanie a kariéra.
Absolvoval Právnickú fakultu Univerzity Komenského v Bratislave. Po absolvovaní štúdia pracoval na rôznych pozíciách v štátnej správe v Galante, neskoršie na úrovni okresu, ako aj na úrovni Západoslovenského kraja. Od roku 1969 pôsobil ako vedúci právnik na Okresnom ústave národného zdravia v Galante, ako právny zástupca Reštaurácie a Jedálne, n. p. a v Okresnej správe ciest. Istý čas vyučoval základy práva na Strednej ekonomickej škole v Nových Zámkoch. Od roku 1990 pracoval ako komerčný právnik v Galante.
Politická kariéra.
V prvých slobodných voľbách v roku 1990 bol zvolený za poslanca Slovenskej národnej rady za stranu Spolužitie, ktorá vo voľbách kandidovala spolu s MKDH (kandidoval v Západoslovenskom volebnom kraji a získal 22 808 preferenčných hlasov). V parlamente pôsobil vo výbore pre štátnu správu a územnú samosprávu.
Vo voľbách v roku 1992 bol po druhý raz zvolený za poslanca SNR za Spolužitie, ktoré opäť kandidovalo spolu s MKDH (prvý na kandidátke v Západoslovenskom volebnom kraji, získal 38 797 preferenčných hlasov). Na ustanovujúcej schôdzi SNR bol zvolený za predsedu Výboru SNR pre životné prostredie a ochranu prírody a za člena Predsedníctva SNR.
V predčasných parlamentných voľbách v roku 1994 bol po tretí raz zvolený za poslanca parlamentu za Maďarskú koalíciu (Spolužitie+MKDH+MOS) v Západoslovenskom volebnom kraji (získal 14 017 preferenčných hlasov). V NR SR bol členom výboru pre životné prostredie a ochranu prírody a od roku 1996 aj členom výboru pre nezlúčiteľnosť funkcií štátnych funkcionárov. V roku 1997 sa uchádzal o post sudcu Ústavného súdu SR. 
Vo voľbách v roku 1998 opäť kandidoval do NR SR, tentoraz za SMK, no za poslanca už nebol zvolený (získal 6 060 preferenčných hlasov, avšak bol na nezvoliteľnom mieste).

</doc>
<doc id="574647" title="Právnická fakulta Univerzity Palackého v Olomouci" url="https://sk.wikipedia.org/wiki?curid=574647">
Právnická fakulta Univerzity Palackého v Olomouci

Právnická fakulta Univerzity Palackého v Olomouci (skr. PF UPOL) je jedna z ôsmych fakúlt Univerzity Palackého v Olomouci. Fakulta bola obnovená v roku 1991, je tak druhá najmladšia fakulta univerzity. Dekankou fakulty je od januára 2016 Zdenka Papoušková.
Veda a štúdium.
Fakulta vydáva dva pravidelné periodiká "International and Comparative Law Review" a "Acta Iuridica Olomucensia".
Fakulta ponúka štyri študijné programy:
Katedry.
Právnická fakulta má tieto katedry:

</doc>
<doc id="574652" title="Mestská hromadná doprava v Skalici" url="https://sk.wikipedia.org/wiki?curid=574652">
Mestská hromadná doprava v Skalici

Autobusová doprava v Skalici je sieť liniek mestskej hromadnej dopravy v Skalici, ktorú prevádzkuje spoločnosť SKAND Skalica, s.r.o. Služby MHD sú poskytované na 3 linkách: , , .
V minulosti premávala do Zlatníckej doliny linka . SKAND Skalica, s.r.o. prevádzkuje v Skalici 2 typy vozidiel.
Skalicou premáva aj linka 910 IDS JMK z Hodonína do Veselí nad Moravou a späť, ktorú prevádzkuje česká spoločnosť ČSAD Hodonín, a.s. Na tejto linke je vnútroštátna preprava na území Slovenska zakázaná.
História.
Jedna z najmenších a zároveň najmladších MHD na Slovensku začala premávať 1. marca 2009 a to na jednej linke . Už toho roku sa v lete zriadila aj sezónna linka do Zlatníckej doliny, vtedy radená ešte ako linka 102, na ďalší rok bola prečíslovaná na linku . Uvažovalo sa aj o zriadení linky k Baťovmu kanálu, tento variant však nebol nikdy realizovaný. Od 1. apríla 2012 sa zriadila nová linka do priemyselnej zóny. Od konca roku 2016 sa do premávky zaradili dva nové midibusy Rošero First. Staré minibusy podstúpili generálnu opravu a od 1. marca 2017 premávajú na spojoch linky premávajúcich k domovu dôchodcov.

</doc>
<doc id="574770" title="Guy Fawkes" url="https://sk.wikipedia.org/wiki?curid=574770">
Guy Fawkes

Guy Fawkes (* 13. apríl 1570, York† 31. január 1606) bol anglický vojak a vyznaním rímsky katolík, ktorý sa spolu s ďalšími pokúsil 5. novembra 1605 spáchať atentát na kráľa Jakuba I.
Život.
Cieľom sprisahania pušného prachu bol atentát na protestantského kráľa Jakuba I. a členov oboch komôr anglického parlamentu vo Westminsterskom paláci počas úvodného spoločného zasadnutia v roku 1605, na ktorom mal kráľ osobne vystúpiť. Fawkes bol z veľkej časti zodpovedný za realizáciu konečnej fázy útoku. Plán bol ale vyzradený a on bol zadržaný v podzemí pod palácom so sudmi strelného prachu. Po výsluchu a mučení bol popravený za zradu a pokus o vraždu. Od tej doby je tento nevydarený atentát pripomínaný vždy 5. novembra ako Noc Guya Fawkesa a ako deň, kedy bola monarchia a kráľ zachránení.

</doc>
<doc id="574776" title="Makyta (vrch)" url="https://sk.wikipedia.org/wiki?curid=574776">
Makyta (vrch)

Makyta () je najvyšší a najmasívnejší vrch západnej časti Javorníkov. Leží na hranici medzi Slovenskom a Českom, na pomedzí Trenčianskeho a Zlínskeho kraja, v katastrálnom území obcí Lazy pod Makytou, Lysá pod Makytou, Valašská Senice a Huslenky.
Poloha.
Leží na severovýchod od osád Makytka a Fujerovci v katastrálnom území obce Lazy pod Makytou. Prechádza tu tiež hranica medzi povodím Moravy a Váhu. Beňadín a Tisovský potok odvádzajú vodu z juhovýchodných svahov do Bielej vody a neskôr do Váhu. Na moravskej strane pramení v nadmorskej výške 840 metrov rieka Senice, ústiaca do Bečvy a ďalej do Moravy.
Nachádza sa tu križovatka turistických značených trás, 4. zastavenie náučného chodníka Javorníky - západ, drevený prístrešok pre turistov a vrcholová kniha. Rozhľad je obmedzený (drevená rozhľadňa bola zničená). Pri červenej turistickej trase z Papajského sedla je studnička s výdatným prameňom.
Lesy na svahoch Makyty si zachovali pôvodný charakter s prevládajúcim jedľovobukovým porastom. Vrchol je súčasťou prvej zóny CHKO Beskydy a CHKO Kysuce s najvyšším stupňom ochrany. Bol tu pozorovaný výskyt veľkých šeliem (medveď, vlk, rys), ktoré zo Slovenska prechádzajú aj na Moravu. Na severných svahoch hory sa nachádza prírodná rezervácia Makyta.
Prístup.
Na vrchol vedie niekoľko turistických značených trás zo slovenskej i českej strany. Výstup je pomerne náročný, s prevýšením viac ako 400 m.
Poznámka.
Podľa tohto vrchu boli pomenované aj známe slovenské odevné závody, podnik Makyta Púchov.

</doc>
<doc id="574910" title="Baťov kanál" url="https://sk.wikipedia.org/wiki?curid=574910">
Baťov kanál

Baťov kanál () alebo Prieplav Otrokovice-Rohatec je vnútrozemská vodná cesta triedy 0 na území Česka, čiastočne aj Slovenska. Vedie z Otrokovíc do Skalice, nadväzuje však aj na splavné úseky rieky Moravy od mesta Kroměříž po mesto Otrokovice a od Skalice po Rohatec a Hodonín, na ktoré je plánované jeho napojenie. Jeho trasa vedie cez kanálové úseky, úseky po rieke Morave, a po rieke Radějovke.
História.
Začiatky prieplavu.
V roku 1927 ožila myšlienka regulácie toku rieky Moravy. Tá zaujala veľkopriemyselníka Tomáša Baťu. Po jeho smrti tento plán prebral Jan Antonín Baťa. Pre firmu Baťa mala táto vodná cesta niekoľko významov – okrem „starého sna o prepojení európskych veľtokov“ to bolo preprava hnedého uhlia z bane v Ratíškovciach do tovární a teplární Otrokovice. Tá bola pre železnicu nevýhodná. Ďalej to bolo vybudovanie melioračného systému v okolí rieky Moravy.
Stavba prebiehala v rokoch 1934 1938. Dĺžka plavebnej trasy bola 51,8 km, z toho 1 km viedol korytom dnes už nesplavnej rieky Dřevnice.
Kanál mohli využívať nákladné člny o nosnosti 150 ton, plavebná hĺbka bola 1,5 m. Trasa začínala v Otrkoviciach a končila v Rohatci pri prekladisku lignitu. Na trase bolo 14 plavebných komôr, ktoré pomáhali prekonať výškové rozdiely hladiny. Pri každej z týchto plavebných komôr bol vystavaný malý domček na obsluhovanie, ku ktorému patrilo malé hospodárstvo. Museli byť vybudované aj ďalšie technické zariadenia – napríklad zdvíhacie železničné mosty alebo hate s automatickou reguláciou výšky hladiny v zdrži. Zaujímavá môže byť napríklad aj križovatka kanálu a rieky Moravy pri obci Vnorovy. Kanál má o niekoľko metrov vyššiu hladinu ako rieka, preto je pod dnom rieky vybudované potrubie, ktoré zaisťuje rovnakú hladinu v oboch úsekoch kanálu. Časť takýchto technických zariadení bola zničená počas druhej svetovej vojny a nebola obnovená, časť existuje aj dnes.
Závlahový systém v okolí kanálu tvoril o množstvo náhonov na okolité pozemky. Niekde sa však zavlažovanie neujalo a vodná cesta mala za následok vysušenie krajiny.
Plavba po kanále prebiehala približne takto:
Zo Sudoměříc sa čln vydal na rovnakú cestu naspäť. K vyhýbaniu slúžili tzv. výhybne alebo prístavy. Za ideálneho počasia cesta trvala približne 10 hodín, niekedy dlhšie. Od roku 1939 sa po Baťovom kanále plavila aj výletná loď Mojena.
Druhá svetová vojna a zrušenie dopravy na prieplave.
Počas druhej svetovej vojny nemecké vojská značne poškodili Baťov kanál. Tesne po vojne boli Baťové závody znárodnené. V 60. rokoch 20. storočia bola doprava na prieplave zrušená.
Obnovenie.
V 90. rokoch 20. storočia sa objavili snahy obnoviť prieplav pre turistické účely. V roku 1996 vznikla z iniciatívy tunajších obcí Agentúra pre rozvoj turistiky na Baťovom kanále. Projektom agentúry bola aj podpora súkromných požičovní lodí. V roku 2002 vznikla spoločnosť Baťov kanál, o.p.s., ktorá sa snaží podporovať organizáciu dopravy, podnikateľov, prevádzku informačných centier a rozvoj turistického ruchu.
Vodná cesta v súčasnosti.
V súčasnosti je Baťov kanál vodná cesta triedy 0. Jeho dĺžka od Otrokovíc do Skalice je približne 53 km. Existujú aj spomínané splavné úseky od Kroměříža do Otrokovíc a od Skalice do Hodonína a Rohatca, ktoré nenadväzujú na zvyšok vodnej cesty.
Možnosť plavby.
Na Baťovom kanále môže každá osoba staršia ako 18 rokov bez oprávnenia (teda bez zvláštneho povolenia či preukazu) riadiť malé plavidlo do výkonu 20 kW, ktoré je schopné len výtlačnej plavby a maximálnej rýchlosti 12 km/h. V požičovni ho len zaškolia k manipulácii s plavidlom.
Vodná cesta.
Prístavy.
Na vodnej ceste sa v súčasnosti nachádza 21 prístavov:
Plavebné komory.
Na vodnej ceste sa v súčasnosti nachádza 13 plavebných komôr:
Budúcnosť.
Predĺženie Baťovho kanála.
V blízkej budúcnosti je plánované predĺženie Baťovho kanála dvomi smermi:
Po zrealizovaní týchto dvoch predĺžení by sa dĺžka súvisle splavného úseku Baťovho kanála zvýšila zo súčasných 53 km na približne 76 km.

</doc>
<doc id="575042" title="Puy de Dôme" url="https://sk.wikipedia.org/wiki?curid=575042">
Puy de Dôme

Puy de Dôme (okcitánsky: "Puèi Domat / Puèi de Doma") je obrovský sopečný dóm v nadmorskej výške 1 465 m a jedna z najmladších sopiek pohoria Chaîne des Puys v Centrálnom masíve. Paradoxom je, že hoci je oblasť plná sopečných dómov, tufových kužeľov, či maarov, nenachádza sa v blízkosti žiadneho rozhrania tektonických dosiek. Vrch sa nachádza približne 10 km od mesta Clermont-Ferrand v regióne Auvergne a je po nej pomenovaný department Puy-de-Dôme.
Dejiny.
V predkresťanskej dobe vrch slúžil predovšetkým ako miesto častých náboženských slávností a obradov. Na vrchole stálo niekoľko chrámov, vrátane galského chrámu, venovaného bohu Merkúrovi, ktorého pozostatky boli nájdené v roku 1873.
V roku 1648 tu Florin Périer na príkaz Blaisa Pascala potvrdil teóriu Evangelistu Torricelliho týkajúcu sa barometrických meraní, keď meral výšku ortuťoového stĺpca postupne na troch miestach vrchu.
Roku 1875 bolo na vrchole postavená fyzikálne laboratórium, nasledované v roku 1956 televíznym vysielačom.
Vrch niekoľkokrát slúžil ako cieľová stanica etáp Tour de France (napr. 1964 a 1975), hoci bežne je pre cyklistov prístupný len na veľmi obmedzený časový úsek. V roku 2006 sa sem na bicykli mohlo iba medzi siedmou a deviatou ráno každú stredu a nedeľu v dňoch 1. mája - 30. septembra.
Cestovný ruch.
Puy de Dôme je jedným z najnavštevovanejších miest v Auvergne, každoročne ho navštívi približne 500 000 turistov. Je obľúbeným miestom pre paraglajding. Z vrcholu sa návštevníkom otvárajú krásne pohľady na "Chaîne des Puys" a Clermont-Ferrand. Nachádza sa tu aj niekoľko obchodov a reštaurácií vrátane turistického centra.
Turisti majú dve možnosti stúpania - chodník, bývalá rímska cesta, vedie okolo Merkúrovho chrámu. Druhou možnosťou je 6 km asfaltovej cesty, ktorá je v špičke uzavretá pre osobné automobily, záujemcovia tak musia využiť miestne autobusy.

</doc>
<doc id="575048" title="Miloš Vajda" url="https://sk.wikipedia.org/wiki?curid=575048">
Miloš Vajda

Miloš Vajda (* 7. marec 1965, Banská Bystrica) je bývalý poslanec SNR a NR SR za HZDS.
Miloš Vajda bol v parlamentných voľbách v roku 1992 zvolený za poslanca SNR za HZDS v Stredoslovenskom volebnom kraji (získal 22 174 preferenčných hlasov). V parlamentne pôsobil v ústavnoprávnom výbore. V auguste 1992 sa stal členom správnej rady Nadácie detí a mládeže SR (vytvorená v r. 1991 pre potreby účelného využitia majetku po bývalom Slovenskom zväze mládeže a pre výkon hospodárenia s ním). Okrem toho bol v rokoch 1993 - 1994  členom  stálej delegácie NR SR  v Parlamentnom zhromaždení Rady Európy.  V roku 1992 svojím hlasom podporil Deklaráciu SNR o zvrchovanosti SR aj Ústavu SR. Poslancom bol do predčasných parlamentných volieb v roku 1994, v ktorých opäť kandidoval za HZDS, no za poslanca už nebol zvolený.

</doc>
<doc id="575111" title="Tyran (seriál)" url="https://sk.wikipedia.org/wiki?curid=575111">
Tyran (seriál)

Tyran je americký dramatický televízny seriál. Vysielal sa od 24. júna 2014 do 7. septembra 2016 na stanici FX.
Seriál bude vysielať slovenská stanica WAU od 13. apríla 2017.
Dej.
Bassam "Barry" Al-Fayeed, mladší z dvoch synov neslávne známeho tyrana stredného východu, uteká pred svojou minulosťou posledných 20 rokov. Teraz žije ako pediater v Spojených štátoch, má americkú manželku, syna a dcéru, a nemá túžbu vrátiť sa k svojim koreňom. Avšak, keď je dohnaný k návratu do rodnej vlasti na svadbu svojho synovca, rýchlo je vtiahnutý do napätej politickej krízy, keď jeho otec umiera uprostred rastúcej občianskej revolúcie proti vládnucej rodine. Bassam sa teraz musí pokúsiť využiť svoj vplyv a poradiť novému prezidentovi, jeho brutálnemu a nestabilnému staršiemu bratovi Jamalovi, politické riešenie, ktoré odvráti krvavý konflikt.

</doc>
<doc id="575290" title="Agar.io" url="https://sk.wikipedia.org/wiki?curid=575290">
Agar.io

Agar.io je multiplayerová webová hra vytvorená Matheusom Valadaresom. Meno tejto hry je odvodené od látky agar. Hra je naprogramovaná v programovacom jazyku JavaScript a C++. 
História hry.
Hra bola vydaná 28. apríla 2015. Mala úspech a čoskoro sa zaradila medzi 1000 najnavštevovanejších internetových stránok. V júli roka 2015 bola vytvorená aj mobilná verzia.
Agar.io bolo veľmi populárne v Turecku počas volieb v júni 2015. Niektoré turecké politické strany dokonca použili logo hry na svojich volebných plagátoch ako symbol podpory.
Princíp hry.
V hre sa nachádzajú štyri módy. Tie si hráč, spolu s menom, môže vybrať na predvolenej obrazovke. 
Základný mód.
Hráč na začiatku ovláda malú guľôčku. Cieľom všetkých hráčov je sa zväčšiť na toľko, aby boli najväčší na serveri. Toho môžu docieliť zbieraním agaru (malé nehýbajúce sa guličky) alebo pohltením ostatných hráčov. Čím je hráč väčší, tým pomalšie sa pohybuje. Na mape sa tiež nachádzajú "vírusy" (zelená ozubené kolesá), do ktorých sa hráč môže schovať. Pokiaľ je však hráčova guľa väčšia ako vírus, tak sa hráčova guľa rozdelí na malé guličky. V pravom hornom rohu obrazovky je tabuľka s desiatimi menami najväčších hráčov na serveri. Vírusy sa dajú "nakŕmiť" hráčmi a pri dostatočnom nakrmení sa rozmnožia nezadržatelným výstrelom, čo hráči využívaju na oslabenie velkých buniek/hráčov ak ich rozmnožený vírus zasiahne. 
Párty.
Nijako sa nelíši od základného módu, ale môže tu hráč hrať s priateľmi, ktorých si cez špeciálnu URL adresu pozve. 
Tímová hra.
Hráči sú na začiatku rozdelení do troch tímov - červení, zelení a modrí. Cieľom hráča je, aby jeho tím čo najdlhšie víťazil. 
Experimental.
Tu sa experimentujú nové veci, aby sa zistilo či sa hráčom páči. Ak vývojári dostanú pozitívnu odozvu, pridajú novú vec do základného módu. 
Ovládanie.
Smer pohybu gule sa ovláda pomocou pohybu myši. Stlačením klávesy medzerník sa môže hráč rozdeliť a zaútočiť tak na nepriateľov. Klávesou W hráč môže vyhodiť do priestoru malú guľu, ktorú potom nemôže ovládať, ale môže poslúžiť ako návnada.

</doc>
<doc id="575393" title="Pou" url="https://sk.wikipedia.org/wiki?curid=575393">
Pou

Pou je populárna mobilná aplikácia pre iOS a Android. Vytvoril a vydal ju Paul Salameh. Sústredí sa na malého mimozemšťanka, ktorý vyzerá ako exkrement a o ktorého sa hráč stará podobným spôsobom, ako o Tamagočiho. Poua je potrebné kŕmiť, umývať a dopriať mu dostatok pohybu a spánku. Hra obsahuje aj rôzne minihry a za získané mince sa dajú zakúpiť kostýmy, dekorácie alebo zmeny prostredia. Možná je aj interakcia medzi Poumi rôznych hráčov, ak je hráč pripojený na internet. Hra sa ukladá cez online účet. Prevod na nový telefón alebo tablet je teda bezproblémový a pre pokračovanie v hre sa stačí prihlásiť do svojho účtu.
Hra dosiahla nesmiernej popularity a stala sa najsťahovanejšou hrou pre tablety a mobilné telefóny. Hoci neexistuje alternatíva pre PC, možno Poua sprevádzkovať cez emulátor BlueStacks. Na Windows Phone existuje alternatíva s názvom Mou. Pou je pre Android zadarmo.
Podrobnosti.
V hre Pou je 6 miestností: hala, kuchyňa, kúpeľňa, laboratórium, hracia miestnosť a spálňa. Cez halu sa dá ísť von. V hracej miestnosti sa dajú hrať tieto hry: Sky Jump, Sky Hop, Water Hop, Jet Pou, Food Swap, Color Match, Match Tap, Color Tap, Hill Drive, Cliff Jump, Cliff Dash, Pet Walk, Pou Words, Sad Tap, Pou Popper, Star Popper, Tumble, Free Fall, Cloud Pass, Hoops, Goal, Pool, Connect, Connect 2, Find Pou, Memory, Food Drop a Pou Sounds. S kamarátmi môžete hrať hry Tic Tac Pou a Four Pous.

</doc>
<doc id="575535" title="Bruno Ciberej" url="https://sk.wikipedia.org/wiki?curid=575535">
Bruno Ciberej

Branislav Ciberej známy skôr pod umeleckým menom Bruno Ciberej (* 29. august 1978, Trebišov) je slovenský moderátor. Vyštudoval Ekonomickú univerzitu v Bratislave a do povedomia divákov sa dostal vďaka moderovaniu programov ako Slovensko hľadá Superstar, Let's Dance a iných súťažných relácií.
Kariéra.
Mediálnu kariéru začal vo Fun rádiu. Neskôr moderoval viacero projektov v STV, Markíze aj TV JOJ. Spočiatku pracoval ako prekladateľ anglických textov pre moderátorov. Na televíznej obrazovke sa prvýkrát objavil v relácii Smotánka, kde pôsobil ako externý moderátor, ktorý spoza kamery robil interview s rôznymi známymi slovenskými aj zahraničnými osobnosťami a celebritami. Dostatočne veľký priestor však dostal až v jeho vlastnej TV šou Exclusiv, vysielanej na TV JOJ, kde nahliada do súkromia úspešných a bohatých ľudí. Okrem médií pracoval pre módny dom Alizé ako marketingový a PR manažér.

</doc>
<doc id="575553" title="Unity 3D" url="https://sk.wikipedia.org/wiki?curid=575553">
Unity 3D

Unity 3D je multiplatformový herný engine vyvinutý spoločnosťou Unity Technologies. Bol použitý pre vývoj hier pre PC, konzoly, mobily a web. Prvá verzia podporovala len OS X a bola predstavená na celosvetovej konferencii Applu v roku 2005. Od tej doby bol rozvinutý o viac ako pätnásť ďalších platforiem.
Unity poskytuje možnosti vývoja pre 2D aj 3D hry ľubovoľného žánru a zamerania. Okrem grafického prostredia pre tvorbu, podporuje aj tvorbu skriptov predovšetkým v jazyku C# a JavaScript.
Firma Unity Technologies prevádzkuje bezplatnú aj platenú verziu programu.

</doc>
<doc id="575706" title="Preacher" url="https://sk.wikipedia.org/wiki?curid=575706">
Preacher

Preacher je americký dramatický televízny seriál, nakrútený podľa rovnomennej komiksovej predlohy od Gartha Ennisa a Steva Dillona. Televíznu adaptáciu majú na starosti Seth Rogen, Evan Goldberg a Sam Catlin. Vysielal sa od 22. mája 2016 do 29. septembra 2019 na americkej stanici AMC. Na Slovensku ho vysiela miestna AMC od 30. mája 2016. Druhá séria, ktorá mala 13 častí, mala premiéru 25. júna 2017. 26. októbra 2017 bola potvrdená tretia séria, ktorá sa vysielala od 24. júna do 26. augusta 2018. 29. novembra 2018 bola potvrdená štvrtá séria, pričom produkcia a nakrúcanie seriálu sa presunulo do Austrálie. Finálna štvrtá séria sa vysielala od 4. augusta do 29. septembra 2019.

</doc>
<doc id="575890" title="Dobre vedieť!" url="https://sk.wikipedia.org/wiki?curid=575890">
Dobre vedieť!

Dobre vedieť! je slovenská súťažno-zábavná a vedomostná šou na základe nemeckého formátu "Wer Weiss Denn Sowas?" Relácia mala premiéru na TV Markíza v utorok 17. mája 2016.
Pravidlá.
V šou proti sebe súťažia dva tímy na čele s dvomi stálymi kapitánmi (Juraj Kemka a Róbert Jakab, neskôr Vladimír Kobielsky). V hľadisku sedí sto divákov, ktorí sa pred začiatkom súťaže posadia za jedného z kapitánov, veriac vo výhru jeho tímu. Kapitánov v každom kole dopĺňa jeden celebritný hosť.
Oba tímy majú na výber z 12 tém, pod ktorými sa skrývajú otázky z rôznych oblastí života. Ku každej otázke sú poskytnuté tri možnosti, z nich je práve len jedna správna. Po označení odpovede nasleduje krátky video-dôkaz v animovanej alebo hranej forme, prípadne sa dôkaz predvedie priamo v štúdiu. Za správnu odpoveď získa tím 300€, v prípade nesprávnej odpovede nič nestratí ani nezíska. Ak súťažná dvojica nevie odpovedať, môže práve raz použiť žolíka – z divákov v hľadisku vyberú dobrovoľníka, ktorý verí, že pozná odpoveď na otázku. Táto odpoveď je však záväzná, označí sa možnosť, ktorú vybral žolík. 
Po vyčerpaní 12 tém nasleduje finálová otázka. Tímy sa dozvedia tematický okruh a na základe vlastného uváženia musia staviť časť nahratej sumy (minimálne 1€, maximálne celú nahratú sumu). Na finálovú otázku musia zodpovedať v určenom časovom limite. V prípade správnej odpovede sa tímu pripočíta stavená suma, ak tím odpovie zle, stavená čiastka sa odráta. Vyhráva tím, ktorý má po finálovej otázke na konte vyššiu sumu – tá sa potom spravodlivo rozdelí medzi divákov, ktorí tím na začiatku podporili. 
V 11., 14., 18. a 27. epizóde sa nadobudnutá čiastka za správne zodpovedanú otázku zvýšila z 300€ na 500€.
Účinkujúci.
Pravidelnými účinkujúcimi v krátkych video-dôkazoch sú:

</doc>
<doc id="576023" title="Zinkový prst" url="https://sk.wikipedia.org/wiki?curid=576023">
Zinkový prst

Zinkový prst (z angl. "zinc finger") je označenie pre štruktúry bežne sa nachádzajúce pri celom rade bielkovín. Umožňujú predovšetkým väzbu daných bielkovín na DNA (a RNA) a je preto súčasťou celej rady tzv. transkripčných faktorov. Nazýva sa podľa toho, že má tvar zahnutého prstu, pričom vo vnútri sa nachádza väzobné miesto pre zinok koordinačne naviazaný na cysteínový a histidínový zvyšok. 
Výskyt.
Prvé zinkové prsty boli objavené v roku 1985 v transkripčnom faktore TFIIIA. Dnes je známe, že je v ľudskom genóme kódovaných viac než 700 proteínov obsahujúcich zinkové prsty, a tak zinc fingers predstavujú druhý najbežnejší štrukturálny motív. Obvykle sa v proteíne vyskytuje viac zinkových prstových domén za sebou, aby bola väzba silnejšia či špecifickejšia.
Štruktúra.
Klasický zinkový prst sa skladá z jedného alfa-helixu a jedného beta-skladaného listu, ktoré sú usporiadané paralelne (vedľa seba) a vytvárajú medzi sebou väzobné miesto pre zinok. Toto väzobné miesto je ďalej stabilizované hydrofóbnymi aminokyselinami, často tyrozínom, fenylalanínom a leucínom. Zinok umožňuje stabilizáciu celej podjednotky, pretože sa pre toto v redukčnom prostredí cytozólu nehodia disulfidové mostíky.

</doc>
<doc id="576024" title="Basketbal na Letných olympijských hrách 1988" url="https://sk.wikipedia.org/wiki?curid=576024">
Basketbal na Letných olympijských hrách 1988

Basketbal na Letných olympijských hrách 1988 bol basketbalový turnaj v rámci multišportového podujatia Letných olympijských hier 1988. Konal sa v Soule, v Kórejskej republike v dňoch od 17.30. septembra 1988, za účasti 12 mužských a 8 ženských tímov. Nováčikom mužského turnaja bolo družstvo Stredoafrickej republiky. Basketbalový turnaj sa na hrách organizuje od roku 1936 a toto bolo jeho 12. vydanie. Zápasy sa hrali v aréne Jamsil Arena. 
Svoj druhý titul v mužskej kategórii získal , ktorý vo finálovom stretnutí zvíťazil nad . U žien obhájilo zlaté medaily , keď vo finále vyhralo nad .

</doc>
<doc id="576107" title="Starohájska ulica (Bratislava)" url="https://sk.wikipedia.org/wiki?curid=576107">
Starohájska ulica (Bratislava)

Starohájska ulica je ulica v Bratislave, v mestskej časti Petržalka. Nachádza sa v miestnej časti Háje, v lokalite Starý háj, podľa ktorého je pomenovaná. 
Základné informácie.
Na ulici sa nachádza komplex študentských internátov Ekonomickej univerzity a dostihové závodisko, ktoré vzniklo v roku 1974.
Doprava.
Zastávka MHD "Starohájska" sa nachádza v blízkosti Námestia hraničiarov, je obsluhovaná autobusovými linkami 68, 96, 192, 196, N80 a N95 (posledné dve len v smere na zastávku "Hrobákova".

</doc>
<doc id="576246" title="Shailene Woodleyová" url="https://sk.wikipedia.org/wiki?curid=576246">
Shailene Woodleyová

Shailene Diann Woodley (* 15. november 1991, Simi Valley, Kalifornia, USA) je americká herečka. Do povedomia verejnosti sa dostala vďaka roli Amy Juergens v seriáli "The Secret Life of the American Teenager" (2008 – 2013). Woodley si zahrala rebelujúcu dcéru Georgea Clooneyho vo filme "Deti moje" (2011), za ktorý získala cenu Independent Spirit Award a bola nominovaná na Zlatý glóbus. V roku 2014 získala rolu Beatrice „Tris“ Priorovej v "sérii Divergencia", ktorá je nakrútená podľa rovnomenného románu od Veronicy Rothovej. V tom istom roku stvárnila hlavnú postavu Hazel Grace Lancaster vo filme "Na vine sú hviezdy (The Fault in our Stars)". 
Životopis.
Woodley sa narodila v Simi Valley v Kalifornii. Jej matka Lori (rod. Victor) je výchovná poradkyňa a jej otec Lonnie Woodley je riaditeľ školy. Jej rodičia sa rozviedli a keď mala 15 rokov, bola jej diagnostikovaná skolióza v dôsledku čoho nosila bedrový pás. Navštevovala Simi Valley High School. 
Kariéra.
2002 – 2013: Začiatky a filmový debut.
V roku 2002 sa Woodleyová objavila v menších rolách v televíznych seriáloch "Bez stopy" a "The District". V roku 2005 bola nominovaná na cenu Young Artist Award v kategórii najlepšia mladá herečka v hlavnej roli v televíznom filme alebo minisérii za rolu Californie Ford vo filme "Spoločný dom". Taktiež stvárnila mladú Caitlin Cooperovú v seriáli "O.C. California" a za rolu Felicity Merriman v televíznom filme "Felicity – An American Girl Adventure" bola nominovaná na cenu Young Artist Award v kategórii najlepšia mladá herečka v hlavnej roli v televíznom filme alebo minisérii. Zahrala si aj v seriáloch "Drzá Jordan, Raymonda má každý rád, Volajú ma Earl, " a "V tieni zločinu." V roku 2007 sa objavila v seriáli "Odložený prípad" ako Sarah Gunden, mladšia amišská sestra obete vraždy. Od roku 2008 hrala hlavnú rolu v seriáli "The Secret Life of the American Teenager" ako 15-ročné dievča Amy Juergens, ktorá zistí že je tehotná. Seriál ukazuje vplyv tehotenstva na jej rodinu, priateľov a ňu samotnú ako aj na život v Ulysses S. Grant High School v Kalifornii. 
V roku 2011 debutovala vo filme "Deti moje" kde stvárnila problematickú dospievajúcu dcéru Matta Kinga (hral Geogre Clooney). Za tento herecký výkon získala pozitívne ohlasy kritikov, bola nominovaná na Zlatý glóbus a získala cenu Independent Spirit Award za najlepšiu herečku vo vedľajšej roli. 
V roku 2012 ju magazín "People" menoval za „najkrajšiu herečku“ a magazín Nylon ju označil za jednu z 55 tvárí budúcnosti. 
2013 – súčasnosť.
Woodley hrala v adaptácii novely Tima Tharpa, "The Spectacular Now", kde stvárnila Aimee Finecky. Film mal premiéru 18. januára 2013 na filmovom festival Sundance. Za jej herecký výkon získala pozitívne ohlasy kritikov, spolu s Milesom Tellerom vyhrala Special Jury Award for Acting a bola nominovaná na cenu Independent Spirit Award v kategórii najlepšia herečka v hlavne roli. Podpísala zmluvu na nezávislý film "White Bird in a Blizzard", ktorý režíroval Gregg Araki. Napriek tomu, že sa začalo natáčať v októbri 2012, film mal premiéru až 20. januára 2014 na filmovom festivale Sundance a 24. októbra 2014 bol sprístupnený širšej verejnosti. V októbri 2012 bolo oznámené, že Woodleyovej bola navrhnutá rola Mary Jane Watsonovej v pokračovaní filmu "Amazing Spider-Man". 19. júna 2013 bolo oznámené, že jej rola bola vystrihnutá. Režisér filmu Marc Webb povedal, že to bolo kreatívne rozhodnutie, aby sa film mohol sústrediť na vzťah medzi Petrom a Gwen a že každý rád spolupracoval s Woodleyovou. 
V roku 2014 hrala rolu Beatrice „Tris“ Priorovej vo filme Divergencia, ktorý je adaptáciou rovnomenného románu Veronicy Rothovej. Film mal zmiešané hodnotenia, ale Woodleyovej herecký výkon za rolu Tris získal pozitívne ohlasy. 
Neskôr v roku 2014 stvárnila Hazel Grace Lancasterovú vo filmovej adaptácii rovnomennej knihy Johna Greena – "Na vine sú hviezdy". Autor knihy prostredníctvom Twitteru vyhlásil: „"Bolo mnoho úžasných herečiek na rolu Hazel, ale Shailenina láska ku knihe a jej porozumenie Hazel ma úplne odrovnali.“" Ide o filmový trhák, ktorý zarobil cez 307 miliónov $. Richard Roeper zo Chicago Sun-Times označil jej herecký výkon za hodný Oscara a dodal, že je nezabudnuteľná. 14. novembra 2014 získala The Hollywood Film Award za prelomové vystúpenie (za rolu Hazel). 
V roku 2015 sa objavila v pokračovaní "filmu Divergencia" – "Rezistencia" (druhý diel knižnej série Divergencia). Film bol úspešný, celosvetovo zarobil cez 295,2 miliónov $.
V tom istom roku začala nakrúcať po boku Josepha Gordon-Levitta film "Snowden", ktorý mal premiéru v roku 2016. 
V marci  2016 mal premiéru film "Allegiant" – tretia časť zo série "Divergencia". Posledná tretia kniha s názvom "Experiment" (v origináli Allegiant) je rozdelená na dva filmy. Štvrtá (posledná) časť "Ascendant" bude mať premiéru v roku 2017. 

</doc>
<doc id="576369" title="Orange Is the New Black" url="https://sk.wikipedia.org/wiki?curid=576369">
Orange Is the New Black

Orange Is the New Black (skrátene OITNB) je americký komediálno-dramatický seriál od Jenji Kohan. Seriál je založený na memoároch od Piper Kerman, s názvom "Orange Is the New Black: My Year in a Women's Prison", kde popisuje jej zážitky vo federálnej väznici. Seriál je distribuovaný VOD internetovou službou Netflix, ktorý vydal prvú sériu 11. júla 2013. Od 6. januára 2016 je Netflix dostupný aj na území Slovenska, rovnako aj seriál OITNB. Prvá séria obdržala 12 nominácií na prestížnu cenu Emmy, vrátane nominácie na najlepší seriál, scenár a réžiu. Posledná siedma séria vyšla 26. júla 2019.
Dej.
Seriál sa točí okolo Piper Chapmanovej, tridsiatničky žijúcej v New Yorku, ktorú odsúdia na 15 mesiacov do nápravno-výchovného ústavu v Litchfielde, čo je nízko-chránená federálna väznica pre ženy v štáte New York. Piper usvedčia vinnou za pašovanie kufríka plného peňazí z drogovej činnosti pre jej bývalú priateľku Alex Vause, ktorá je medzinárodnou pašeráčkou drog. Trestný čin sa stal 10 rokov pred začiatkom seriálu a za ten čas sa Piper presťahovala do New Yorku, kde má pokojný život, takže jej náhle odsúdenie rozvráti vzťahy s jej snúbencom, rodinou a priateľmi.
Vo väzení sa Piper opäť stretne s Alex, kedy obe prehodnotia ich vzťah a musia sa vyrovnať s ich spolu-väzeňkyňami. Seriál obsahuje mnoho retrospektív k významným udalostiam rozličných väzeňkýň a ochrankárov. Tieto flashbacky typicky objasňujú, ako sa konkrétna postava dostala do väzenia alebo rozvíjajú ich minulosť. Väčšina postáv z väznice má dočinenia s drogami, podvodmi a krádežami, zatiaľ čo iné sú vo väzení kvôli organizovanému zločinu, vražde alebo útoku na telesnú integritu. Väčšina postáv pochádza z nižšej triedy, no niektoré sú z majetného prostredia alebo z dysfunkčných rodín. Seriál taktiež zobrazuje korupciu a nedostatky väzenského systému USA a zneužívanie moci niektorých strážnikov voči väzenkyniam. Postupne, ako seriál pokračuje, tak sa menej sústredí na Piper ako na hlavnú postavu a viac na rozličné postavy a aktuálne dianie deja.
Ukradnuté epizódy.
Na konci roka 2016 hacker zvaný "thedarkoverlord" sa nabúral do produkčnej spoločnosti Larson Studios a odcudzil 10 častí piatej série. Zvyšné tri časti ešte neboli v tom čase hotové. Hacker žiadal od Netflixu 50 bitcoinov (cca 44 tisíc eur), ktoré štúdio odmietlo zaplatiť. 28. apríla 2017 bola na The Pirate Bay zverejnená prvá časť piatej série a deň na to zvyšných deväť.

</doc>
<doc id="576456" title="Elektrická jednotka 460" url="https://sk.wikipedia.org/wiki?curid=576456">
Elektrická jednotka 460

Elektrická jednotka 460 (pôvodné označenie EM 488.0) bola sériovo vyrábaná v rokoch 1974-1978 v závode Vagónka Tatra n. p. Studénka. 
Konštrukcia.
Riešenie jednotiek vychádza z radu 560, oproti tomuto radu alebo radu 451/452 je však menej pokroková. Z dôvodu zvýšenia pevnosti skrine bolo zvolené vysokopodlažné usporiadanie. Taktiež bola použitá odporová regulácia - predpokladala sa budúca výmena za tyristorovú pulznú, ku ktorej však nikdy nedošlo. V porovnaní s jednotkami 560 boli použité obvyklejšie podvozky s tuhým rámom a individuálnym pohonom náprav.
Jednotky boli vyrobené pre regionálnu dopravu, čomu nasvedčuje i počet dverí. Na jednej strane jednotky pre 336 sediacich cestujúcich (päťvozové prevedenie) sa nachádza 16 dverných krídel, čo umožňuje rýchlejšiu výmenu cestujúcich - pre porovnanie, v štyroch osobných vozňoch radu B plne obsadených 320 sediacimi cestujúcimi sa na jednej strane súpravy nachádza iba 8 krídel dverí.
Dvere týchto elektrických jednotiek majú samostatné pneumatické pohony a elektronické ovládanie rušňovodičom - ten po zastavení odblokuje dvere na jednej strane vlaku a tieto sa po jemnom stlačení kľučky otvoria samy. Dvere po ukončení výmeny cestujúcich zatvára rušňovodič.
Prevádzka.
Sériovo boli tieto jednotky dodávané v päťvozňovom prevedení, u jednotiek ČD skôr dislokovaných v Ústí nad Labem a jednotiek ZSSK sa v súčasnosti často používa usporiadanie len so štyrmi vozňami (2 hnacie + 2 vložené). Jednotiek bolo vyrobených celkom 43 a boli pridelené do rušňových dep v Ostrave, Ústí nad Labem (CZ) a Košiciach (SK). V súčasnej dobe sú všetky jednotky ČD dislokované v DKV Olomouc - PJ Bohumín a PJ Olomouc, jednotky ZSSK v OSD Košice.
České jednotky zabezpečujú regionálnu dopravu v okolí miest ako Olomouc, Ostrava, Český Těšín, Bohumín.
Slovenské jednotky jazdia v súčasnosti (grafikon 2020/2021) na tratiach Košice - Prešov - Lipany - Čirč, Košice - Poprad, Košice - Čierna nad Tisou, kde popri modernizovaných súpravách vozňov klasickej stavby vozia osobné vlaky a Regional Expressy.
Nehody.
V roku 1988 došlo pri Třinci k nabehnutu jednotky 460 na nákladný vlak, po ktorom musel byť zrušený vozeň 460.022 a vozeň 460.021 bol využívaný na náhradné diely. 
K inej vážnej nehode došlo o rok neskôr 10. novembra 1989 v Nových Kopistech, kde do jednotky tvorenej vozňami 460.081 + 460.082 narazil medzinárodný expres 373 Balt-Orient na čele s rušňom 350.009. Vozeň 460.081 bol zrušený a vozeň 460.082 zostal ako záložný v DKV Ústí nad Labem. 
Ďalšia smutná udalosť sa stala 12. marca 1997, kedy v Bohumíne vypukol požiar na najstaršej, prototypovej jednotke 460.001 + 460.002, po ktorom bol zrušený vozeň 460.002 a vozeň 460.001 bol spojený s osiroteným vozňom 460.082, čím bola vytvorená nová jednotka. 
2. decembera 2005 v železničnej stanici Čaňa vypukol požiar na jednotke tvorenej vozňami 460.035 + 460.036 a úplne zničil vozeň 460.036, ktorý bol následne zrušený.

</doc>
<doc id="576832" title="Konzervativizmus na Slovensku" url="https://sk.wikipedia.org/wiki?curid=576832">
Konzervativizmus na Slovensku

Konzervatívne orientované politické strany a politické hnutia sú od roku 1989 stálou súčasťou slovenskej politickej scény. Občania Slovenska sú vo všeobecnosti považovaní za konzervatívnych voličov. Môže to byť podmienené silným vplyvom náboženstva, kresťanských hodnôt a relatívne silným národným povedomím.
Politická orientácia.
Spektrum slovenských konzervatívnych strán je veľmi široké. Dlhoročným predstaviteľom kresťanskej demokracie bolo hnutie KDH, ktoré sa po marcových parlamentných voľbách v roku 2016 po zisku 4,94 % hlasov dostalo mimo parlament. Liberálno-konzervatívne krídlo svoje liberálne témy prezentuje v ekonomických otázkach ako presadzovanie rovnej dane, menej zásahov štátu do podnikania alebo zmenšovanie byrokracie; konzervatívna pohľad má na kultúrno-spoločenské otázky. Zastupujú ho napríklad strany OĽaNO-NOVA, Most – Híd a ZA ĽUDÍ.
K národným, kresťanským a sociálnym pilierom sa hlási národne orientovaná SNS a krajne pravicová strana Kotleba - Ľudová strana Naše Slovensko. Napriek tomu, že všetky menované subjekty sú ideologicky rozličné, spadajú do pravého politického spektra. Poslednou stranou, ktorá je orientovaná v niektorých oblastiach konzervatívne je ľavicová Smer-SD, ktorá je známa svojimi odmietavými postojmi voči moslimom a utečencom z tretích krajín. Okrem korupčných káuz Smer-SD pravidelne čelí ostrej kritike liberálnej verejnosti a médií za ignorovanie otázok týkajúcich sa registrovaných partnerstiev, dekriminalizácie marihuany alebo odluky cirkvi od štátu. V európskom ponímaní je to neobvyklé, pretože práve ľavicové, sociálno demokratické strany sú tie, ktoré máju v agende témy osobných práv a slobôd.
Spoločným znakom týchto strán je preferovanie tradičných hodnôt, ochrana rodiny a výchova spoločnosti v kresťanskom duchu. 

</doc>
<doc id="576962" title="Chris Hemsworth" url="https://sk.wikipedia.org/wiki?curid=576962">
Chris Hemsworth

Chris Hemsworth (* 11. august 1983, Melbourne, Viktória, Austrália) je austrálsky herec. Preslávil sa ako Kim Hyde v austrálskom seriáli "Home and Away" (2004) a Thor vo filmoch od Marvel Cinematic Universe: "Thor" (2011), "" (2012), "Thor: Temný svet" (2013) a "The Avengers: Age of Ultron" (2015), "The Avengers: Infinity war" (2018), "The Avengers: Endgame" (2019). Tiež sa objavil v sci-fi akčnom filme "Star Trek" (2009), v trileri "Dokonalý únik" (2009), v hororovej komédii "Chata v horách" (2012), vo fantasy filme "Snehulienka a lovec" (2012), vo vojnovom filme "Útok na Spojené štáty" (2012) a v biografickej športovej dráme "Rivali" (2013). Jeho bratia Liam a Luke sú tiež herci.

</doc>
<doc id="576965" title="László Sólymos" url="https://sk.wikipedia.org/wiki?curid=576965">
László Sólymos

László Sólymos (* 16. november 1968, Bratislava) je slovenský politik a predseda mimoparlamentnej politickej strany MOST – HÍD. Od 23. marca 2016 do 28. januára 2020 bol Minister životného prostredia SR.
Život.
Absolvoval základnú školu a gymnázium s vyučovacím jazykom maďarským na Dunajskej ulici v Bratislave. Následne pokračoval v rokoch 1986 – 1991 v štúdiu na vysokej škole na Strojníckej fakulte SVŠT v Bratislave. Pôsobil v okresnej organizácii SMK v Bratislave.
V roku 2009 sa podieľal na založení strany MOST – HÍD. Angažoval sa v predsedníctve strany. Od roku 2010 pôsobil ako poslanec Národnej rady SR. Od septembra 2012 podpredseda strany MOST – HÍD. Vo voľbách roku 2016 bol opäť zvolený za poslanca parlamentu. 23. marca 2016 bol vymenovaný do funkcie ministra životného prostredia. Jeho štátnymi tajomníkmi sú Norbert Kurilla a Boris Susko. 
23. januára 2020 odstúpil z funkcie ministra po tom, ako sa deň predtým pod vplyvom alkoholu dostal do konfliktu s personálom bratislavskej reštaurácie, ohľadom čoho začala polícia trestné stíhanie vo veci trestných činov výtržníctva a poškodzovania cudzej veci.
Rodina.
Je ženatý a má tri deti.

</doc>
<doc id="577090" title="Ľavicový extrémizmus" url="https://sk.wikipedia.org/wiki?curid=577090">
Ľavicový extrémizmus

Ľavicový extrémizmus (iné názvy: krajná ľavica, extrémna ľavica, ultraľavica) je jedna z foriem politického extrémizmu. Presnejšie ide o súhrnné označenie rôznych antidemokratických snažení, ktoré patria na ľavý okraj bežného politického spektra "pravica - ľavica". Typické príklady ľavicového extrémizmu sú anarchizmus (odmietanie akejkoľvek vlády) a komunizmus (v užšom zmysle, t.j. odmietanie vlády kapitalistickej vládnucej triedy), ale za súčasť ľavicového extrémizmu možno považovať aj časti novej ľavice. Podľa niektorých názorov treba považovať za ľavicový extrémizmus aj celú ideológiu marxizmu, ale tento názor je sporný. V širšom zmysle do ľavicového extrémizmus paria aj určité formy násilného terorizmu (napr. RAF). 
Protipólom ľavicového extrémizmu je pravicový extrémizmus.
Ľavicový extrémizmus podľa MV SR.
Na stránkach slovenského Ministerstva vnútra bola svojho času (bez uvedenia zdroja) uvedená nasledujúca definícia (resp. skôr len charakteristika) ľavicového extrémizmu: "Ľavicový extrémizmus sa vyznačuje predovšetkým sociálnymi, triednymi predsudkami, sympatizuje s historickým komunizmom a anarchizmom. Prívrženci chcú zaviesť sociálno-komunistický režim alebo anarchiu. Pokúšajú sa o absolútnu rovnosť v spoločnosti. V priebehu 20. storočia sa dostali do popredia [všetkých ľavicových strán] otázky ľudských práv, ochrany prírody a imigrácie...Do tradičnej ľavice prenikali postupy typické skôr pre liberalizmus...[Ľavicový extrémimus] ideologicky vychádza z anarchistických, antiglobalistických, antikapitalistických a marxistických teórií, pričom odmieta vonkajšiu autoritu a presadzuje myšlienky tzv. „slobodného“ jednotlivca. I keď väčšina ľavicovo extrémistických skupín verejne nedeklaruje potlačovanie práv a slobôd ostatných jednotlivcov, v prípade realizácie cieľov ľavicových extrémistov môže dôjsť k priamemu ohrozeniu pluralitnej demokracie a občianskych slobôd. Typickým znakom ľavicového extrémizmu je rozširovanie princípu rovnosti na všetky oblasti života a pre všetkých ľudí. Zdôrazňovaním elementárnej ľudskej rovnosti sa síce zhoduje s princípmi demokratického ústavného štátu, avšak z tohto princípu vyvodzuje dôsledky, ktoré nie sú zlučiteľné s charakterom demokratického právneho štátu." 

</doc>
<doc id="577156" title="Lovinského ulica (Bratislava)" url="https://sk.wikipedia.org/wiki?curid=577156">
Lovinského ulica (Bratislava)

Lovinského ulica je ulica v Bratislave, v mestskej časti Staré Mesto. Nachádza sa pri Horskom parku, je pokračovaním Búdkovej ulice a napája sa na Gaštanovú ulicu.
Ulica je pomenovaná podľa Jána Kvetoslava Gábera, predstaviteľa druhej generácie štúrovcov, ktorý prijal pseudonym Lovinský, odvodené od neúplného demonymu obce Lovinobaňa.
Ulica sa tiahne severozápadno-juhovýchodným smerom, pričom na severozápadnom konci sa delí na dve vetvy. V západnej časti ulice sa nachádza obratisko trolejbusov.
Do konca druhej svetovej vojny sa ulica volala Cesta Antónie (maď. Antónia út).

</doc>
<doc id="577158" title="Slovenský národný archív" url="https://sk.wikipedia.org/wiki?curid=577158">
Slovenský národný archív

Slovenský národný archív (v minulosti Štátny ústredný archív) je najväčší verejný archív na Slovensku. Jeho poslaním je preberanie, ochrana a vedecké spracúvanie archívnych dokumentov. Zároveň je hlavným školiacim pracoviskom archívnictva na Slovensku. Slovenský národný archív bol zapojený do digitalizácie kultúrneho dedičstva Slovenska, vzniknutý digitálny obsah je sprístupnený na portáli Slovakiana. 
Sídli v Bratislave na Drotárskej ceste 42. Architektom jeho budovy bol Vladimír Dedeček.

</doc>
<doc id="577172" title="Rovas" url="https://sk.wikipedia.org/wiki?curid=577172">
Rovas

Rovas ("Rováš") alebo Sikulské písmo (podľa normy ISO 15924 oficiálne „"staromaďarské písmo alebo maďarské runy"”) je písmo, ktorého vznik sa pripisuje Húnom a ktoré bolo prebraté a používané Maďarmi v ranom stredoveku, v Transylvánii medzi Sikulmi až do 17. storočia.
Rovás (čítať ako Rováš) znamená v maďarčine “rez”, “zárez”, “písmo”.
O pôvode a vzniku runového písma Rovas sa vo vedeckých kruhoch vytvorili tri hlavné teórie. Niektorí vedci tvrdia, že runové písmo pochádza od Turkov, ďalší, že zo starého minojského písma, a poslednou teóriou je, že runy dokonca pochádzajú až z doby Sumerov a sumerského písma, alebo starovekého Egypta. Nech je ktorákoľvek z týchto teórií pravdivá, alebo nie, tak jedno je isté, že ho používali a prispôsobili si ho Húni, čo dokazujú aj niektoré nálezy, cez ktorých sa toto písmo dostalo k Starým Maďarom, ktorí prišli do Karpatskej kotliny zhruba 400 – 500 rokov po Húnoch, ktorí tu pravdepodobne písmo Rovas zanechali. Môžeme tu hovoriť o altajskej kontinuite (majú skýtsko-turecko-hunsko-avarsko-maďarský pôvod). S nordickými runami, na ktoré sa na prvý pohľad môže podobať v skutočnosti nemá nič spoločné. Po korunovácii Štefana I. kráľom, štát oficiálne od Rovasu upustil, aj keď miestami sa používal ďalej. V roku 1598 písmo zaznamenal učenec János Telegdi. O Rovas alebo "starú maďarčinu" bol veľký záujem v nacionalistickom 19. storočí.
Existenciu húnskeho písma dokazujú rôzne húnske nápisy, ktoré boli objavené v oblasti jazera Bajkal a rieky Lena, v oblasti Janis a na území Mongolska ako aj v pohorí Altaj, v Kazachstane, Kirgizstane, Karpatskej kotline, Taliansku, Rakúsku a Švajčiarsku.
Rétor Priskos píše o Attilových listoch, Ménander v 6. storočí sa zmieňuje o tom, že byzantský cisár dostal list písaný skýtskym písmom od tureckých vyslancov. Je to dôkaz, že runové písmo používali Húni ale aj iné národy. Najstaršou húnskou runovou pamiatkou je nápis na drevených tabuliach, ktoré sa našli v dvoch hrobkách na okraji púšte Gobi. Datujú sa do obdobia roku 2000 pred Kr. V hroboch boli pozostatky europoidných ľudí s blond vlasmi.
Ide o starú runovú formu písma, v ktorom každá jedna runa vyjadruje jedno písmeno (hlásku). Navyše obsahuje ligatúry, ktoré vyjadrujú skupinu písmen alebo hlásiek. Samotné písmo malo 42 hlavných znakov a ešte niektoré znaky, ktoré mali vlastný význam. Tie sa volali "capita dictionum". Tieto však doteraz neboli všetky spoľahlivo rozlúštené. Píše sa sprava doľava. Jednotlivé slová sa oddeľujú medzerou alebo aj bodkou. Krátke samohlásky sa v minulosti nepísali. Výnimkou boli krátke samohlásky na konci slova. Dlhé samohlásky sa zaznačovali.
Ľudia, ktorí v súčasnosti používajú Rovas, postupujú podľa pravidiel maďarského pravopisu a gramatiky a píšu všetky hlásky slov. Súčasná runová abeceda bola prispôsobená a pozmenená k modernej maďarčine.

</doc>
<doc id="577206" title="1989 (album Taylor Swift)" url="https://sk.wikipedia.org/wiki?curid=577206">
1989 (album Taylor Swift)

1989 je piaty štúdiový album americkej speváčky Taylor Swiftovej, ktorý bol vydaný 27. októbra 2014 prostredníctvom Big Machine Records. Jedná sa o jej prvý rýdzo popový album inšpirovaný hlavne pop music osemdesiatych rokov minulého storočia. Doska tak dokončila prerod country folkovej speváčky, ktorý započala už niektorými hitmi predchádzajúceho albumu "Red". Zmenu štýlov načrtol hneď prvý vydaný singel albumu „Shake It Off“, ktorý bol predstavený spoločne s uverejnením informácii ohľadom albumu 18. augusta 2014 a hneď nasledujúci týždeň debutoval na čele amerického rebríčka "Billboard" Hot 100.
Album zostavovala Swift spoločne s producentmi Maxom Martinom, Shellbackom, s ktorými spolupracovala už na dvoch predchádzajúcich singloch „We Are Never Ever Getting Back Together“ a „I Know You Were Trouble“. Okrem základného albumu vydala Swift taktiež jeho Deluxe edíciu. Na nej sa objavujú aj 3 ďalšie skladby („Wonderland“, „You Are In Love“, „New Romantics“) a demoverzie niektorých piesní.
Na 58. ročníku udeľovania cien Grammy v roku 2016 album "1989" vyhral v kategóriách Album roka a Najlepší vokálny popový album, čím sa Swift stala prvou sólovou umelkyňou, ktorá vyhrala Album roka 2-krát.
Zoznam skladieb.
1989 – štandardná edícia
1989 – deluxe edícia (bonusové skladby)
1989 – CD deluxe edícia
1989 – japonská deluxe edícia (bonusové DVD)

</doc>
<doc id="577235" title="Gordie Howe" url="https://sk.wikipedia.org/wiki?curid=577235">
Gordie Howe

Gordon "Gordie" Howe (* 31. marec 1928, Floral, Saskatchewan - † 10. jún 2016, Sylvania, Ohio, USA) bol profesionálny hokejista. Jeho prezývkou je Mr. Hockey a často je označovaný za najlepšieho hokejistu všetkých čias. Je štvornásobným víťazom Stanley Cupu s Detroitom Red Wings, šesťnásobným držiteľom Hart Memorial Trophy (1952, 1953, 1957, 1958, 1960, 1963) a Art Ross Trophy (1951, 1952, 1953, 1954, 1957, 1963) a Lester Patrick Trophy (1967). Bol 23-krát nominovaný na NHL All-Star a svojho času bol držiteľom takmer všetkých ofenzívnych rekordov NHL, pričom dodnes je držiteľom rekordu za najviac odohraných zápasov a sezón. Jeho hre nechýbalo nič, čo by veľká hviezda mala mať v repertoári- elegantné korčuľovanie so skvelým sklzom, úžasné ruky, presná a tvrdá strela, výnimočný cit pre prihrávku z neho robili neustálu hrozbu pre obranu súpera, ohromná fyzická sila ho zase predurčovala vyhrávať väčšinu osobných súbojov, pričom neváhal, pokiaľ to bolo nevyhnutné, zhodiť aj rukavice. 
Howe odišiel do dôchodku v roku 1971 a o rok neskôr bol zaradený do Hokejovej siene slávy. Po dvoch rokoch sa však k hokeju vrátil, aby sa pridal k synom Markovi a Martymu v tíme Houston Aeros vo WHA. Hoci mal viac ako 40 rokov, získal 100 a viac bodov dvakrát za šesť sezón. V sezóne 1979-80 sa v drese Hartfordu Whalers ako 52 ročný vrátil do NHL a dokázal získať 41 bodov a zahral si aj na NHL All-Star v Detroite, kde sa mu pred, počas aj po zápase dostávalo neustálych ovácií. Po sezóne korčule zavesil na klinec, pričom jeho vek pri odchode je dodnes rekordom a ostane ním zrejme už navždy. V sezóńe 1997-1998 zasiahol do zápasu nižšej súťaže IHL v drese Detroit Vipers a stal sa jediným hokejistom v histórii, ktorý hral súťažne hokej 6 desaťročí po sebe.

</doc>
<doc id="577255" title="Záhorácka magistrála" url="https://sk.wikipedia.org/wiki?curid=577255">
Záhorácka magistrála

Záhorácka magistrála je turistická magistrála na Slovensku, spájajúca Skalicu s obcou Závod. Magistrála je značená červeným turistickým značením a vedie južnými výbežkami Bielych Karpát, okrajom Myjavskej pahorkatiny a Chvojnickou pahorkatinou. Celková dĺžka chodníka je 104,3 km, prevýšenie 1 743/1 753 metrov a odhadovaný čas na jeho prechod je 26:35 hodín.
Priebeh trasy.
Magistrála začína na skalickej železničnej stanici (), odkiaľ vedie cez námestie v centre k východnému okraju mesta. Za rázcestím Salaš () vstupuje do CHKO Biele Karpaty a pokračuje vrcholmi "Čupy" (), "Tlstá hora" (), "Machnáč" (), "Zrubenec" (), "Osypné hory" () a "Bukovinu" () na najvyšší bod magistrály, vysoké "Tri kopce". Chodník pokračuje hrebeňom na pohraničný vrch "Kobyla" (), kde sa stretávajú tri červené trasy a na magistrálu sa pripája trasa z moravskej Strážnice. Po krátkom úseku, vedenom na moravskej časti pohoria, sa na Slovensko vracia v osade Šance () a pokračuje južným smerom, zvlneným územím Myjavskej pahorkatiny s mnohými usadlosťami k Sobotištu (). Rovinatým terénom mierne klesajúceho údolia riečky Teplica míňa vodnú nádrž Kunov a vchádza do okresného mesta Senica ().
V blízkosti senického letiska prekračuje rieku Myjava a lesnatým územím v blízkosti vojenského obvodu Záhorie vedie obcami Bílkove Humence (), Lakšárska Nová Ves () a Studienka () do obce Závod (), kde magistrála na železničnej zastávke končí. 

</doc>
<doc id="577303" title="Oponický hrad" url="https://sk.wikipedia.org/wiki?curid=577303">
Oponický hrad

Oponický hrad (-normovaný názov) alebo hrad Oponice - zrúcanina sa nachádza na západnom výbežku pohoria Tribeč nad obcou Oponice. Prvá písomná zmienka o hrade pochádza z roku 1300. Za zakladateľov a prvých vlastníkov hradu sa považujú Čákovci. Po smrti Matúša Čáka sa v roku 1329 stal jeho majiteľom Mikuláš Gutkeled, od roku 1389 ho vlastnil Dezider Kaplay a od roku 1392 prešiel do vlastníctva zakladateľa rodu Aponiovcov – Mikuláša Ewrsa.
Dejiny.
Husitské vojská v roku 1430 hrad dobyli a poškodili, no rýchlo bol opravený. Jeho sláva však časom upadala a dostával sa do rúk čoraz chudobnejších majiteľov. Vďaka aspoň základnej údržbe však v priebehu 16. a na začiatku 17. storočia odolal tureckému náporu. K zániku hradu prispeli spory o majetok Aponiovcov medzi dvoma bratmi, ktoré sa vliekli už od roku 1612. Majitelia hrad definitívne opustili v roku 1645 a presťahovali sa do podhradia. Pôvodne vysunutá najvyššia veža z malého hradného areálu sa nezachovala. Podľahla zubu času - podobne ako aj zvyšok hradného areálu. Obvodová hradba, ktorá obkolesuje hradné jadro, vytvára predhradie v podobe širšieho parkánu. Najzachovalejšia je jej západná časť, opevnenie s mohutnou nárožnou baštou. Dobre viditeľná je aj najnovšia budova – palác Aponiovcov postavený v 16. storočí. Hradné ruiny vymedzujú holé obvodové múry okolo nádvoria hradu. Rozoznateľná je veľká veža opevnenia a časti konštrukcií hradných palácov a hospodárskych budov.
Prístup.
Prístup na hrad je po značke z parkoviska napravo od kaštieľa v obci Oponice.

</doc>
<doc id="577498" title="Centrobasket mužov 1973" url="https://sk.wikipedia.org/wiki?curid=577498">
Centrobasket mužov 1973

Centrobasket mužov 1973 boli v poradí 5. majstrovstvá Strednej Ameriky a Karibiku v basketbale mužov, ktoré organizuje Stredoamerická a karibská basketbalová konfederácia (CONCENCABA) v spolupráci s FIBA Americas. Konali sa v San Juane, v Portoriku v dňoch od 16.22. septembra 1973, za účasti 8 tímov. Zápasy sa odohrali v aréne Coliseo Roberto Clemente. Titul získalo domáce , ktorá sa v jedinej hranej skupine umiestnilo pred a .
Tento turnaj zároveň slúžil ako kvalifikácia stredoamerických družstiev na Majstrovstvá sveta 1974, ktoré organizovalo rovnako Portoriko. Kvalifikovalo sa na ne iba víťazné družstvo. 

</doc>
<doc id="577567" title="Majstrovstvá Európy malých štátov v basketbale mužov 1992" url="https://sk.wikipedia.org/wiki?curid=577567">
Majstrovstvá Európy malých štátov v basketbale mužov 1992

Majstrovstvá Európy malých štátov v basketbale mužov 1992 boli v poradí 3. majstrovstvá Európy malých štátov v basketbale mužov, ktoré organizuje Európska basketbalová federácia (FIBA Europe). V čase vzniku niesli názov "Európsky rozvojový pohár v basketbale". Konali sa v Nikózii, na Cypre v dňoch od 2.6. júna 1992, za účasti 8 tímov. Zápasy sa odohrali v aréne Lefkotheo s kapacitou 2 100 divákov. Nováčikom podujatia bolo družstvo Rakúska. A titul získalo práve , ktoré vo finálovom stretnutí zvíťazilo nad . 

</doc>
<doc id="577586" title="Vystúpenie Spojeného kráľovstva z Európskej únie" url="https://sk.wikipedia.org/wiki?curid=577586">
Vystúpenie Spojeného kráľovstva z Európskej únie

Vystúpenie Spojeného kráľovstva z Európskej únie alebo skrátene brexit (ang. skr. British/Britain exit) bol politický cieľ jednotlivcov, skupín alebo politických strán od roku 1973, kedy sa Spojené kráľovstvo pripojilo k Európskemu hospodárskemu spoločenstvu. V roku 1975 sa v Spojenom kráľovstve konalo Referendum o členstve Spojeného kráľovstva v Európskom hospodárskom spoločenstve, v ktorom voliči hlasovali za zachovanie členstva. V roku 2016 sa konalo Referendum o členstve Spojeného kráľovstva v Európskej únii, v ktorom voliči hlasovali za vystúpenie Spojeného kráľovstva z Európskej únie. Toto vystúpenie sa následne uskutočnilo v roku 2020.
Referendum v roku 1975.
V roku 1975 sa v Spojenom kráľovstve konalo referendum o členstve Spojeného kráľovstva v EHS. Všetky veľké politické strany a verejnosť boli za zachovanie členstva v EHS. Aj keď vo vládnucej Labouristickej strane boli značné rozkoly, za členstvo hlasovali dve tretiny členov na jednodennej konferencii 26. apríla 1975. Tým, že bola vláda rozdelená na silno proeurópskych a silno protieurópskych politikov, Harold Wilson pozastavil ústavné pravidlo o hromadnej zodpovednosti vlády a povolil ministrom verejne robiť kampaň na obidvoch stranách. Sedem z dvadsiatich troch členov vlády boli proti členstvu Spojeného kráľovstva v EHS. 
5. júna 1975, voliči boli požiadaní, aby odpovedali áno alebo nie na otázku: "Myslíte si, že Spojené kráľovstvo by malo zostať v Európskom spoločenstve (Spoločný trh)?" V každom administratívnom grófstve v Spojenom kráľovstve hlasovala väčšina za "Áno", s výnimkou Shetlandských ostrovov a Vonkajších Hebríd. Vzhľadom na výsledky volieb, Spojené kráľovstvo zostalo členom EHS.
Referendum v roku 2016.
Prvé výsledky boli zverejnené okolo polnoci 23. júna a konečné výsledky ráno 24. júna. Gibraltár bola prvá voličská oblasť, ktorá ohlásila konečné výsledky, kde zvíťazili zástancovia zachovania členstva Spojeného kráľovstva v Európskej únii. Zástancovia vystúpenia Spojeného kráľovstva z Európskej únie vyhrali v Anglicku (okrem Londýna) a Walese. Zástancovia zachovania členstva Spojeného kráľovstva v Európskej únii vyhrali v Škótsku, Londýne, Severnom Írsku a Gibraltári. Vzhľadom na výsledky referenda britský premiér David Cameron ohlásil, že v októbri odstúpi z postu premiéra a vo funkcii ho nahradí zástanca vystúpenia Spojeného kráľovstva z Európskej únie.
Ráno 24. júna, výsledky volieb ukázali, že 52 % voličov bolo za vystúpenie Spojeného kráľovstva z Európskej únie a 48 % voličov bolo za zachovanie členstva Spojeného kráľovstva v Európskej únii.
Správa spoločnosti PricewaterhouseCoopers odhaduje, že až 100 000 pracovných miest v oblasti finančného sektora môže po Brexite opustiť krajinu.

</doc>
<doc id="577611" title="Alexander Štefuca" url="https://sk.wikipedia.org/wiki?curid=577611">
Alexander Štefuca

Alexander Štefuca alebo Alex Štefuca (* 7. júl 1968) je slovenský novinár, moderátor, komentátor a zvukár. Jeho otec, Vladimír Štefuca je dabér, recitátor, herec a režisér. Strýko, Igor Štefuca je moderátor a hlásateľ.
Zo života.
Vyštudoval žurnalistiku na Univerzite Komenského v Bratislave. Po strednej škole začal pracovať v Slovenskom rozhlase. Pre reláciu "Pozor, zákruta!" spracovával motoristické témy. Téme motorizmu sa venoval aj v rôznych časopisoch. Začal sa venovať aj všeobecnému moderovaniu na rôznych akciách, v rozhlasových a televíznych programoch.
Pretekársky sa venuje motorizmu, kde preteká ako ko-pilot aj samostatne. Na rallye súťažiach pretekal ako ko-pilot spolu s Emilom Štefančíkom, Jánom Baumgartnerom, Štefanom Svitanom, Vladimirom Palkom, Igorom Suškom, Jarom Homolom. Na Slovakia Ring-u v roku 2015 súťažil samostatne v skupine - Media Cup a vybojoval si druhé miesto.
V televízii Markíza komentoval prenosy pretekov automobilov F1. Spolupracoval pri tvorbe videoprogramu "Garáž" na sme.sk. V rokoch 20082013 pôsobil v rádiu Viva, kde moderoval a ozvučoval relácie "Ranná Show", "Piatková VIVA party", "Svet VIVA". Rannú show uvádzal spolu s Petrou Podkonickou. 
V roku 2014 pôsobil v rádiu Viva Metropol.
V rokoch 20152016 pôsobil v Rádiu Vlna, kde moderoval a ozvučoval reláciu "Dobré ráno s Alexom a Barborou". Od februára 2016 spolu s Michalom Dočolomanským ml. moderoval aj reláciu "Pánsky klub Rádia Vlna". V rovnakom roku sa stal hlavnou tvárou vzdelávacej relácie "Jazdi hlavou", vysielanej v Slovenskej televízii. V januári 2017 skončila práca Alexa Štefucu v Rádiu Vlna.
V Rádiu Aktual pôsobil na jeho začiatku, v máji 2017, kde moderoval reláciu "Ranné vysielanie Rádia Aktual".

</doc>
<doc id="577714" title="PIXEL FEDERATION" url="https://sk.wikipedia.org/wiki?curid=577714">
PIXEL FEDERATION

PIXEL FEDERATION, s.r.o. je slovenská spoločnosť zaoberajúca sa vývojom hier, sídliaca v Bratislave v Digital Parku. Štúdio bolo založené v roku 2007. V súčasnosti je ich najúspešnejším titulom vlaková hra TrainStation, ktorú doteraz hralo vyše 30 miliónov hráčov po celom svete. V rámci EMEA patrí medzi špičku herných developerov pôsobiacich na Facebooku.
História.
Spoločnosť bola založená a zaregistrovaná 10. augusta 2007. Založili ju štyria kolegovia, ktorí predtým spolupracovali na neúspešnom AAA projekte s názvom Elveon od 10tacle Studios. Činnosť spoločnosti bola zo začiatku orientovaná na výrobu atypických koncepčných a technických riešení, programov a aplikácií pre externých klientov. Spočiatku začínali na platforme Nintendo DSi, kde vytvorili dva tituly - Libera Wing a Happy Birthday Markt, ktoré napriek dobrým hodnoteniam neboli finančne úspešné. Snažili sa preraziť aj na Iphone, kde taktiež vytvorili dve hry, no boli rovnako bez úspechu. Po týchto dvoch sklamaniach sa spoločnosť začala orientovať na browser hry. Ich prvým browserovým titulom bola fantasy hra s názvom Emporea, no latku úspechu sa podarilo preskočiť až na Facebooku s projektom TrainStation, ktorý je dodnes ich najúspešnejším projektom, ktorý predstavuje skoro 60 % príjmov. Okrem TrainStation-u zažila úspech aj hra Diggy's Adventure, ktorej popularita stále narastá. Koncom roka 2014 hry získali prevedenie aj na mobilné platformy Android a iOS. V roku 2015 na trh prichádza ďalšia webová hra s názvom Seaport. Spoločnosť zaznamenáva pokles záujmu o facebookové hry, preto sa začína viac zameriavať na iné platformy. Pixel Federation predstavil dve nové hry na PC - Morning Men a Galactic Junk League. Zároveň vytvorila novú samostatnú VR divíziu a už aj prvý produkt – labyrintovú hru CoLab, ktorá má byť v roku 2016 dostupná pre majiteľov VR zariadení.
Súčasnosť.
Od marca 2020 do marca 2021 firma dosiahla kumulatívny obrat viac ako 50 000 000€ a zamestnáva vyše 230 zamestnancov. Väčšinu akcii vlastnia Šicko a Fridrich, avšak v hernom štúdiu má 38% podiel finančný investor Peter Lukeš. K 31. marcu 2021 končí spoluzakladateľ Šimon Šicko na pozícii CEO v hernej spoločnosti Pixel Federation. Neodchádza úplne, ostáva a bude viezť tím výskumu a vývoja a zároveň sa bude firme venovať zvonka. Vráti sa späť ku produktu, chce inovovať a hľadať nové príležitosti, ktorých by sa mohla spoločnosť chytiť.

</doc>
<doc id="577756" title="Majstrovstvá Európy malých štátov v basketbale žien 1993" url="https://sk.wikipedia.org/wiki?curid=577756">
Majstrovstvá Európy malých štátov v basketbale žien 1993

Majstrovstvá Európy malých štátov v basketbale žien 1993 boli v poradí 3. majstrovstvá Európy malých štátov v basketbale žien, ktoré organizuje Európska basketbalová federácia (FIBA Europe). V čase vzniku niesli názov "Európsky rozvojový pohár v basketbale". Konali sa v Nikózii, na Cypre v dňoch od 14.18. decembra 1993, za účasti 8 tímov. Nováčikom turnaja bolo družstvo Švajčiarska. Zápasy sa odohrali v aréne Lefkotheo s kapacitou 2 100 divákov. Svoj druhý titul získalo , ktoré vo finálovom stretnutí zvíťazilo nad . 

</doc>
<doc id="577791" title="Juraj Droba" url="https://sk.wikipedia.org/wiki?curid=577791">
Juraj Droba

Mgr. Juraj Droba MA, MBA (* 25. máj 1971, Bratislava) je slovenský politik, podnikateľ a manažér, od roku 2017 predseda Bratislavského samosprávneho kraja. Predtým bol v rokoch 2010 až 2017 poslancom Národnej rady SR za stranu SaS, ktorej je zakladajúcim členom. V NR SR bol členom zahraničného výboru a členom osobitného kontrolného výboru na kontrolu činnosti SIS. Županom BSK sa stal po víťazstve vo voľbách do VÚC v roku 2017.
Vzdelanie a začiatky kariéry.
Po absolvovaní športového gymnázia na Hubeného ulici v Bratislave v roku 1989 začal študovať na Univerzite Komenského v Bratislave, kde vyštudoval učiteľstvo telesnej výchovy a anglického jazyka. Počas štúdia sa zúčastnil zahraničného pobytu na Rijksuniversiteit Gent. Štúdium dokončil v roku 1996. V rokoch 1997 až 2000 vyštudoval víkendový executive MBA program, ktorý spoločne ponúkala Fakulta manažmentu UK a "Joseph M. Katz Graduate School of Business" na University of Pittsburgh. V rokoch 2000 až 2001 študoval v odbore politické vedy na Graduate School of Political Managment, George Washington University vo Washingtone D.C..
V rokoch 1996 až 2002 pôsobil v spoločnosti Omnipublic, s.r.o., v Bratislave, počas roku 2001 absolvoval stáže v Spojených štátoch. 
Od januára 2002 do júna 2008 pracoval ako riaditeľ divízie vonkajších vzťahov a člen predstavenstva v T-Mobile Slovensko. 
Je jedným zo zakladateľov slovenskej značky "Double Cross Vodka" (2007), ktorej aj jej spolumajiteľom. Je zároveň majiteľom spoločnosti Droba &amp; Partners s.r.o.
Politická činnosť na národnej úrovni.
Volebné obdobie 20102012.
V parlamentných voľbách v roku 2010, prvých pre stranu SaS, kandidoval na 13. mieste. Nakoniec získal 17. miesto z 22 a stal sa poslancom.
Volebné obdobie 20122016.
Vo voľbách do NR SR v marci 2012 kandidoval na 13. mieste kandidátky SaS, ziskom 6 081 preferenčných hlasov získal mandátové 17. miesto. V novembri 2012 sa v Národnej rade hlasovalo o návrhu zákona o registrovaných partnerstvách. Predložil ho spolu s poslancami Luciou Nicholsonovou a Martinom Poliačikom. Kvôli slabej podpore poslancov sa však zákon nedostal ani do prerokovania v druhom čítaní. Podporilo ho len 14 z prítomných 129 poslancov. Proti hlasovalo 94 a zdržalo sa 20 zákonodarcov.
Z SaS odišiel v apríli 2013 spolu s poslancami Jozefom Kollárom, Jurajom Miškovom, Danielom Krajcerom a Martinom Chrenom. V júni 2013 vstúpili do strany NOVA kde Droba pôsobil v Liberálnej frakcii. V auguste 2014 bolo oznámené, že sa Droba do SaS nevráti. Jeho predstavy o liberálnej politke sa nezhodovali s predstavami strany. Odmietla ho Republiková rada SaS. V januári 2015 sa Droba spolu s Eugenom Jurzycom vrátil k SaS a umožnil tak vznik ich poslaneckého klubu. Členom strany sa však nestal. Poslanecký klub SaS bol neaktívny od roku 2013, počet jeho členov nedosahoval zákonom stanovenú hranicu osem členov.
Vo voľbách do Európskeho parlamentu v roku 2014 kandidoval na piatom mieste za koalíciu strán NOVA, KDS a OKS na poslanca Európskeho parlamentu.
Volebné obdobie 20162020.
Do volieb v roku 2016 kandidoval na 13. mieste na kandidátke SaS. Bol spoluautorom volebného programu SaS a tímlídrom SaS pre osobné slobody. V parlamente pôsobil v poslaneckom klube SaS, ako podpredseda Mandátového a imunitného výboru, člen Osobitného kontrolného výboru NR SR na kontrolu činnosti SIS, člen Zahraničného výboru NR SR, člen Stálej delegácie NR SR v Parlamentnom zhromaždení NATO, náhradný člen Výboru NRSR pre európske záležitosti a náhradník Stálej delegácie NR SR v Parlamentnom zhromaždení OBSE.
Volebné obdobie 20202024.
V parlamentných voľbách 2020 kandidoval z 10. miesta kandidátky SaS. Do parlamentu sa dostal s 8 968 preferenčnými hlasmi. Poslaneckého mandátu sa však vzdal s odôvodnením, že chcel len podporiť stranu SaS. Nastúpila za neho náhradníčka Jarmila Halgašová.
Politická činnosť na krajskej úrovni: župan Bratislavského samosprávneho kraja.
Vo voľbách do orgánov samosprávnych krajov v novembri 2017 bol zvolený za župana. Podľa prieskumu volebných preferencií zverejnenom v septembri 2017 sa umiestnil na druhom mieste, zaostával za Milanom Ftáčnikom a o vyše 6 % ale predbehol župana Pavla Freša o 0,2 %. S podporou strán SaS, OBYČAJNÍ ĽUDIA a nezávislé osobnosti (OĽANO), SMK-MKP, NOVA, OKS, Zmena zdola, DÚ získal 36 864 hlasov, čo predstavovalo 20,42 % (najmenší počet aj podiel hlasov župana zo všetkých krajov, keď najbližší pred ním čo do počtu bol Jozef Viskupič 48 584 a čo do podielu Milan Belica 34,1 %). Po zvolení za vzdal mandátu poslanca NR SR.

</doc>
<doc id="577829" title="Zoznam víťazov a nominantov ankety OTO" url="https://sk.wikipedia.org/wiki?curid=577829">
Zoznam víťazov a nominantov ankety OTO

S celkovým počtom dvanásť výhier v hlavných kategóriách, Adela Vinczeová je najúspešnejšou účastníčkou v doterajšej histórii ankety OTO, a to ako najobľúbenejšia Moderátorka zábavných programov, respektíve obecne. S jedenástimi trofejami ju nasleduje Športový komentátor Marcel Merčiak, či Miroslav Žbirka a Patrik Herman so siedmimi; títo čoby najpopulárnejší Spevák alebo Moderátor publicistiky v závislosti na ich súťažných kategóriách. 
Zahŕňajúc i tie špeciálne ceny, Vinczeová naakulumovala sedemnásť prvenstiev vrátane piatich „absolútnych“, kdežto Merčiak ich má dovedna štrnásť – ten navyše drží rekord v počte nepretržitých víťazstiev na kategóriu a je zároveň jediným oceneným, ktorému sa v priebehu jedného ročníka podarilo uspieť prinajmenšom v dvoch kategóriách súbežne, a to špeciálnych (2012) i tých diváckych (20152017) opakovane. Treťou súťažiacou s najväčším počtom cien bez ich rozlišovania je herečka Zdena Studenková, s ôsmimi.
V rámci mnohonásobných nominantov vedú v bilančnom prehľade pre zmenu Žbirka, Merčiak i Herman, ktorí samostatne obdržali celkom šestnásť neprerušených nominácii bez ohľadu na konečný počet ich prípadných výhier. S pätnástimi nomináciami im konkuruje športová moderátorka-komentátorka Lenka Čviriková.
Medzi ďalších kandidátov, ktorí sa v diváckej súťaži presadili opakovane, patria Jarmila Lajčáková a Petra Polnišová; obidve totiž zaznamenali úspech až v troch individuálnych kategóriách. Zatiaľ čo Lajčáková dokázala uspieť na poli Športových moderátorov (2000), Komentátorov športu (2001) i v Spravodajstve (2008), Polnišová je držiteľkou jednej ceny medzi Humoristami (2007) a trojnásobnou za herecké výkony; raz všeobecne (2009), dvakrát v komediálnom žánri (20102011).
Lajčáková a Janko Kroner boli doteraz ako jediní nominovaní v štyroch kategóriách; Kroner vyjme tých hereckých aj ako Moderátor detských relácií (20012002). Hoci vzhľadom k počtu ním obdržaných nominácií ich obhájil len pri dvoch príležitostiach (2006 a 2009), s celkovým ziskom jedenásť nominácií je najčastejšie nominovaným hercom vôbec. S ôsmimi nomináciami mu sekundujú Maroš Kramár, Emília Vášáryová a takisto Polnišová.
Z hľadiska najväčšieho počtu predbežných nominácií bez jedinej výhry je najznámejším komentátor Ján Plesník, presnejšie s jedenástimi neúspešnými nomináciami; druhým v poradí muzikant Richard Müller, tento so šiestimi nevýhernými.
Najmladším oceneným účastníkom ankety je Marcel Chlpík, ktorý ju vyhral za Herecký objav roka vo veku svojich ôsmich rokov (2013), tou najstaršou Magda Paveleková, ktorá trofej získala ako osemdesiatjeden ročná (2012) pri jej uvedení do Siene slávy. Spomedzi iných držiteľov čestnej ceny, komentátor Dušan Gabáni (2011), speváčka Marika Gombitová (2014) a producent Ján Mojto (2019) sú jedinými nehercami, ktorí ju dostali; Gombitová sa tak vo veku päťdesiatichôsmich rokov stala súčasne i najmladšou držiteľkou ceny pocty. Už zosnulí herci Jozef Kroner (2000), Július Satinský (2002) a redaktorka Leona Kočkovičová (2016) boli výhradne ocenení formou in memoriam; prvý umelec v čestnej, ostatní v jednej z ústredných kategórií.

</doc>
<doc id="578009" title="Elie Wiesel" url="https://sk.wikipedia.org/wiki?curid=578009">
Elie Wiesel

Eliezer „Elie“ Wiesel, KBE (* 30. september 1928, Sighetu Marmației, Rumunsko† 2. júl 2016, Manhattan, New York, New York, USA) bol americký prozaik, esejista, dramatik, filozof, humanista, politický aktivista, náboženský mysliteľ a nositeľ Nobelovej ceny za mier.
Život.
Narodil sa v Sighetu ležiacom v dnešnom Rumunsku v ortodoxnom a chasidskom prostredí. Počas druhej svetovej vojny sa mesto Sighet stalo súčasťou Maďarska a v roku 1944 miestne úrady deportovali celú židovskú komunitu do koncentračného tábora Auschwitz II - Birkenau, ktorý sa nachádzal na území Poľska. Wiesel prešiel tiež koncentračnom táborom Buchenwald a z celej rodiny prežil len on a dve jeho sestry. Po vojne odišiel do Francúzska, kde študoval na Sorbonne a potom sa živil ako novinár.
Neskôr žil v USA a prednášal humanitné vedy na univerzite v Bostone. V roku 1987 založil, spoločne so svojou ženou Marion, Nadáciu Elieho Wiesela pre humanitu ("Elie Wiesel Foundation for Humanity"). V roku 1996, spoločne s Václavom Havlom a Yoheiom Sasakawa, založil "brainstormingovú" konferenciu Forum 2000. Angažoval sa v pripomínaní odkazu holokaustu.
Dielo.
V roku 1958 vydal svoju prvú knihu - "Noc" - novelu, ktorá popisuje jeho zážitky a skúsenosti z koncentračných táborov. Celkovo napísal vyše štyridsať románov, poviedkových zbierok a esejí, z ktorých sa väčšina venovala holokaustu.
Popularizátor termínu Holokaust.
Ako novinár s inštinktom pre jasné pomenovanie udalostí bol prvý, kto začal systém nacistickej perzekúcie a koncentračných táborov označovať anglickým termínom holokaust (úplné zničenie, úplná katastrofa, masaker).
Ocenenie.
V roku 1986 mu bola udelená Nobelova cena mieru za dlhoročnú aktivitu v boji na obranu ľudských práv a za umeleckú tvorbu. Okrem tej získal za svoju prácu množstvo ocenení, napr .:
Bol aj držiteľom maďarského štátneho vyznamenania, ktoré sa však v júni 2012 rozhodol Maďarsku vrátiť, pretože sa mu nepáčilo, že sa členovia maďarskej vlády zúčastnili obnoveného pohrebu nacistu Józsefa Nyírő.

</doc>
<doc id="578057" title="Saturday Night Live" url="https://sk.wikipedia.org/wiki?curid=578057">
Saturday Night Live

Saturday Night Live (skrátene SNL) je americká komediálna nočná televízna šou, ktorú vytvorili Lorne Michaels a Dick Ebersol. Premiéru mala na americkej stanici NBC 11. októbra 1975 pod pôvodným názvom NBC's Saturday Night. 
Scénky šou často parodujú súčasnú americkú kultúrnu a politickú situáciu. Obsadenie sa skladá z dvoch skupín hercov – „"stálych"“ a „"na skúšku"“. Každý týždeň moderuje SNL iná celebrita, ktorá zvyčajne šou začína úvodným monológom a nasledovne vystupuje v scénkach spoločne s hercami. 

</doc>
<doc id="578339" title="Gajova ulica" url="https://sk.wikipedia.org/wiki?curid=578339">
Gajova ulica

Gajova ulica je ulica v Bratislave, v mestskej časti Staré Mesto.
Je pomenovaná podľa Ljudevita Gaja (1809 – 1872), chorvátskeho jazykovedca, národného buditeľa a politika. Je rovnobežná s Grösslingovou, križuje Klemensovu.
Na Gajovej 11 sa nachádza národná kultúrna pamiatka – Dom magnezitového priemyslu. Budova bola postavená v rokoch 1937 – 1938. Počas druhej svetovej vojny v nej sídlila ilegálna SNR. Je na nej umiestnená pamätná tabuľa, pripomínajúca podpísanie Vianočnej dohody.

</doc>
<doc id="578432" title="Filmografia Dana Heribana" url="https://sk.wikipedia.org/wiki?curid=578432">
Filmografia Dana Heribana

Filmografiu Dana Heribana zastupujú v distribúcii dva celovečerné hrané filmy, z toho jeden v postprodukcii. Na poli krátkometrážnej kinematografie boli jeho príspevky zaznamenané v troch prípadoch. V rámci televízneho formátu bol bez ohľadu na metráž filmu obsadený do piatich hraných titulov, z toho jedného TV filmu, jednej minisérie, dvoch seriálov a jednej antológie.
Filmografia.
Televízia.
2020/2021: Červené pásky
Na báze audiovizuálnych záznamov divadelných predstavení, RTVS uviedla na Dvojke v rámci cyklu "Pozvánka do divadla" tri inscenácie s Heribanom v obsadení, a to Molièrovu komédiu "Mizantrop" (2011) či adaptáciu rovnomenného románu od Roznera "Sedem dní do pohrebu" (2013), obe z repertoáru SKD, i Karvašovu "Polnočnú omšu" (2015) naštudovanú už v SND.
Referencie.
Počnúc divadelnou sezónou 2007/2008, ročenky DÚ neuvádzajú poradové čísla chronologicky. V prípade ročníka 2009/2010 je sporné i ISBN, ktoré je totožné s tým predchádzajúcim (z rokov 2008/2009).

</doc>
<doc id="578508" title="Robert Sarah" url="https://sk.wikipedia.org/wiki?curid=578508">
Robert Sarah

Robert Sarah (* 15. jún 1945, Ourous) je guinejský rímskokatolícky arcibiskup a kardinál, prefekt Kongregácie pre Boží kult a disciplínu sviatostí. Patrí medzi najpopulárnejších konzervatívnych kardinálov.
Kňaz a biskup.
Kňazskú vysviacku prijal vo veku 24 rokov 20. júla 1969. Študoval na Pápežskej univerzite Gregoriana a Biblickom inštitúte v Jeruzaleme. V auguste 1979 ho pápež Ján Pavol II. vymenoval za arcibiskupa arcidiecézy Konakry. Biskupskú vysviacku mu udelil kardinál Giovanni Benelli 8. decembra 1979. V tento deň bol najmladším biskupom na svete.
Vo Vatikáne.
V októbri 2001 bol pozvaný do Vatikánu, kde sa stal sekretárom Kongregácie pre evanjelizáciu národov, ktorú vtedy viedol ako prefekt kardinál Crescenzio Sepe. 7. októbra 2010 ho pápež Benedikt XVI. menoval za predsedu Pápežskej rady „Cor Unum“, ktorá koordinuje charitatívna činnosť katolíckej cirkvi. Vo funkcii tak nahradil nemeckého kardinála Paula Cordesa. Je tak druhým vysokým činiteľom rímskej kúrie, pochádzajúcim z Afriky, ktorého menoval Benedikt XVI. Prvým bol Peter Kodwo Appiah kardinál Turkson. Dva týždne potom bolo ohlásené jeho vymenovanie za kardinála, kardinálsky biret prevzal počas konzistória 20. novembra 2010.
Dňa 24. novembra 2014 ho pápež František menoval za prefekta Kongregácie pre Boží kult a disciplínu sviatostí.
Dňa 20. februára 2021 prijal pápež František jeho rezignáciu na post prefekta Kongregácie pre Boží Kult a disciplínu sviatostí. Jeho nástupca zatiaľ menovaný nebol. 
Na kardinálskom konzistóriu 3. mája 2021 bol spolu s ďalšími siedmimi kardinálmi povýšený do rádu kardinálov kňazov.
"Boh alebo nič".
V roku 2015 vyšiel knižný autobiografický rozhovor "Dieu ou rien", v ktorom vedie rozhovor s francúzskym novinárom Nicolasom Diatom o svojom živote a viere. Kniha sa rýchlo dočkala mnohých prekladov a zaradila sa medzi najpopulárnejšie súdobé diela tohto druhu. Knihu v roku 2016 pod názvom "Boh alebo nič" v preklade Jána Tarabu vydalo vydavateľstvo Lúč. Pri príležitosti jej uvedenia na trh ju v dňoch 13.16. júna na Slovensku osobne prezentoval Robert Sarah. Pri svojej návšteve Slovenska ho prijali aj biskupi Slovenska na plenárnom zasadaní KBS na Donovaloch.

</doc>
<doc id="578713" title="Rachelle Lefevre" url="https://sk.wikipedia.org/wiki?curid=578713">
Rachelle Lefevre

Rachelle Lefevre (* 1. február 1979, Montreal, Quebec, Kanada) je kanadská herečka. Zahrala si v televíznych seriáloch "Big Wolf on Campus" a vedľajšiu úlohu v seriáloch "What About Brian", "Bostonské zločiny" a "Swingtown". Získala rolu upírky Victorie v dvoch filmoch ságy Súmrak, než bola nahradená Bryce Dallas Howardovou, kvôli problémom s rozvrhom. V roku 2011 hrala v doktorskej dráme "Off the Map", nasledoval seriál "Muž s poslaním" (2011-12) a "Pod kupolou" (od 2013).
Životopis.
Narodila sa a vyrástla v Montreali v Kanade. Jej otec je učiteľ angličtiny a matka je psychologička. Jej rodina pochádza z Francúzska a Írska. Má tri sestry. Hovorí anglicky a francúzsky.
Navštevovala súkromnú strednú školu Contennial Academy a neskôr študovala umenie na Dawson College. Divadlo študovala na Walnut Hill School a o titul vo vzdelávaní a literatúre sa pokúšala na McGill University, ale školu nikdy nedokončila.
Kariéra.
Začiatky a sága "Súmrak".
Kým pracovala ako servírka v suši bare vo Westmounte, jej zákazníkom sa stal kanadský televízny producent, ktorý ju pozval na prvý konkurz do sitcomu "Student Bodies". Úlohu nezískala, ale zapáčila sa produkcii a tak získala rolu Stacey Hanson v kanadskom seriáli "Big Wolf on Campus".
Objavila sa vo filme "Milujte svojho zabijaka", ktorý režíroval George Clooney. Po presťahovaní do Hollywoodu sa objavila vo filme "Darček z lásky" a "Hlava v oblakoch". V roku 2004 si zahrala vo filme "Ľadová smrť". Ďalej pokračovala so seriálovými rolami, objavila sa v seriáloch: "Život medzi hotdogmi", "Pool Guys", "What About Brian", "Čarodejnice" a "Undressed".
V roku 2008 získala úlohu upírky Victorie Sutherland vo filme "Súmrak", založenom na rovnomennej novele od Stephenie Meyerovej. Objavila sa aj v sequeli filmu nazvanom '. Rolu si znovu nezahrala v pokračovaní ', kde bola nahradená herečkou Bryce Dallas Howardovou. Štúdio Summit Entertainment vyhlásilo, že zmena prebehla kvôli problémom s natáčacím rozvrhom.
Od roku 2009.
V roku 2009 sa objavila v mini-seriáli stanice CBC "Obchod so smrťou" a dokončila film "Casino Jack", po boku Kevina Spaceya. Herečku Brittany Murphy nahradila vo filme "The Caller".
V januári 2010 si zahrala v pilotnej epizóde dramatického seriálu stanice ABC "Neporaziteľní". Doktorku Ryan Clark si zahrala v seriáli "Off the Map", vytvorenom Shondou Rhimesovou. Seriál bol zrušený po 13. epizódach. V roku 2011 bola obsadená do dramatického seriálu stanice CBS "Muž s poslaním". Získala jednu z hlavných rolí seriálu "Pod kupolou", seriálu založenom na rovnomennej novele Stephena Kinga. Pripojila sa tak k Deanovi Norrisovi, Mike Vogelovi, Colinovi Fordovi a Brittovi Robertsonovi.
Osobný život.
V júni 2009 začala chodiť s hercom Jamie Kingom. Od augusta 2013 chodí s Chrisom Crarym, súťažiacim v americkej reality-šou "Top Chef".

</doc>
<doc id="578728" title="Theresa Mayová" url="https://sk.wikipedia.org/wiki?curid=578728">
Theresa Mayová

Theresa Mayová (; * 1. október 1956, Eastbourne, Spojené kráľovstvo) je britská konzervatívna politička, bývalá premiérka Spojeného kráľovstva, ktorá slúžila dve volebné obdobia a v úrade skončila 24. júla 2019.
Theresa Mayová je členkou a bývalou predsedníčkou Konzervatívnej a unionistickej strany.
V prvej a druhej vláde Davida Camerona pôsobila od roku 2010 ako ministerka vnútra. Po Cameronovej rezignácii, vzhľadom na výsledky referenda o vystúpení Spojeného kráľovstva z Európskej únie ju kráľovná Alžbeta II. 13. júla 2016 vymenovala do funkcie premiérky.
Theresa Mayová oznámila v apríli 2017 predčasné parlamentné voľby v očakávaní volebného úspechu a silnejšej pozície pri vyjednávaní podmienok odchodu Británie z Európskej únie (brexit). Výsledky volieb v júni však ukázali, že i keď vyhrala a začalo druhé obdobie vlády od 11. júna 2017, stratila väčšinu v snemovni. Na tlačovej konferenci na Downing street 10 dňa 24. mája 2019 vyhlásila, že ku dňu 7. júna odstúpi z postu predsedníčky Konzervatívnej a unionistickej strany a neskôr aj z priemiérskej funkcie.

</doc>
<doc id="578799" title="Katolícke noviny (1940)" url="https://sk.wikipedia.org/wiki?curid=578799">
Katolícke noviny (1940)

Katolícke noviny sú katolícky týždenník, ktoré na Slovensku vydáva Spolok svätého Vojtecha. Šéfredaktorom od 1. októbra 2016 je Igor Hanko. Dlhodobo sú 6. najpredávanejším týždenníkom na Slovensku, v roku 2017 vyšli v priemernom týždennom náklade 67 915 (z toho predaných 62 378). Katolícke noviny sa považujú za pokračovateľa Katolíckych novín, ktoré začal vydávať Šimon Klempa v roku 1849 v Pešti.
História.
Periodicita.
Periodikum vychádza od roku 1940 ako týždenník. V roku 1945 v rozsahu 2 - 6 strán, od roku 1946 v rozsahu 6 - 8 strán. 
Obnovenie Katolíckych novín v roku 1940.
V roku 1905 sa Katolícke noviny premenovali na Ľudové noviny a postupne sa viac orientovali na politiku. Následne v roku 1906 im cirkevná vrchnosť zakázala používať podtitul "Pokračovanie Katolíckych novín". Ich vydávanie obnovil až v roku 1940 biskup Michal Buzalka.
Katolícke noviny počas komunistického režimu.
Od roku 1949 sa Katolícke noviny stali jediným vychádzajúcim náboženským periodikom pre laikov, ich náklad však značne klesol, dostali sa pod národnú správu, prechádzali cenzúrou a na ich stránkach v duchu doby pravidelne vychádzali články o budovateľských úlohách socialistickej spoločnosti, všetko pod rúškom prezentovanej náboženskej slobody. Katolícke noviny sa vyprofilovali ako orgán Mierového hnutia katolíckeho duchovenstva, ktoré bolo známe predovšetkým svojou kolaboráciou s režimom.
Katolícke noviny v roku 1968.
V prvom štvrťroku 1968 nenastala žiadna výraznejšia zmena a Katolícke noviny pokračovali v nastolenom trende predchádzajúcich rokov. Až v apríli došlo k výmene redakčnej rady, čo malo za následok výraznú premenu koncepcie Katolíckych novín. Medzi prispievateľov patrili aj biskupi, o ktorých sa dovtedy nemohlo ani písať, takisto nežiaduci autori, ako napríklad básnik Janko Silan, alebo členovia gréckokatolíckej cirkvi. Zrušenie cenzúry podnietilo redaktorov k zaradeniu dovtedy nevítaných tém, akými boli kritika režimu, problematika nezákonne zrušenej gréckokatolíckej cirkvi, násilná likvidácia reholí v roku 1950 a množstvo informácií o zaktivizovanom cirkevnom dianí na Slovensku. Pozitívnou zmenou bolo zaradenie básní spisovateľov slovenskej katolíckej moderny či preklady diel zahraničných autorov. Dôležitou zložkou novín sa stal priestor pre reflektovanie periodika zo strany čitateľov, ktorí mali možnosť vyjadriť svoje názory, príp. poukázať na nedostatky Katolíckych novín. Náklad Katolíckych novín v tomto období stúpol takmer trojnásobne. Išlo o jediné obdobie počas komunistického režimu na Slovensku, keď boli Katolícke noviny tvorené slobodne a bez zásahov cenzúry.
Po invázii vojsk Varšavskej zmluvy sa redakcia pokúšala zachovať pozitívne zmeny posledných mesiacov, ktoré však v roku 1970 definitívne ukončil vznik nového kolaborujúceho hnutia duchovných Pacem in terris a nastupujúca normalizácia.
21. storočie.
Od 1. marca 2009 bol šéfredaktorom Ivan Šulík, bývalý vyučujúci na Katedre morálnej teológie CMBF UK - Teologickom inštitúte v Nitre a Katedre náboženských štúdií Filozofickej fakulty Univerzity Konštantína Filozofa v Nitre a tiež spolupracovník Vatikánskeho rozhlasu. Vedenie prevzal po odchode Mariána Gavendu v auguste 2008, dočasne týždenník viedol Vendelín Pleva. Od roku 2005 systematicky klesá predajnosť novín, čo súvisí s trendom znižovania záujmu o printové médiá všeobecne. Najväčšiu predajnosť v období január 2005-máj 2020 dosiahli Katolícke noviny v decembri 2005 (88 000 predaných kusov), ku koncu roka 2019 to bolo v priemere okolo 55 000 predaných výtlačkov mesačne.
Od 3. septembra 2012 majú nové webové stránky. Vo februári 2014 sa kontroverzným stalo neuverejnenie poďakovania bývalému biskupovi Robertovi Bezákovi. Podľa vtedajšieho šéfredaktora Plevu majú noviny právo vybrať ktoré inzeráty uverejnia. Riaditeľ Spolku svätého Vojtecha Ivan Šulík povedal, že nechcú prehlbovať priepasti medzi veriacimi. Od 5. mája 2014 bol šéfredaktorom Marián Šuráb, bývalý dekan bohosloveckej fakulty Univerzity Komenského. Nahradil Vendelína Plevu.

</doc>
<doc id="578917" title="Marcel Chlpík" url="https://sk.wikipedia.org/wiki?curid=578917">
Marcel Chlpík

Marcel Chlpík (* 19. jún 2006) je slovenský televízny a dabingový herec. Do povedomia širokej verejnosti prenikol ako detská hviezda TV rodinného seriálu "Chlapi neplačú" (20132015), v ktorom sa vďaka svojej narastajúcej popularite stal jednou z jeho ústredných postáv. Okrem iného, je najmladším držiteľom titulu Osobnosť televíznej obrazovky v histórii ankety.
Život.
Do svojej debutovej roly bol vybraný spomedzi vyše 4 000 uchádzačov. Je žiakom jednej zo základných škôl v bratislavskom Starom Meste.

</doc>
<doc id="578924" title="Majstrovstvá Európy vo futbale žien do 19 rokov 2016" url="https://sk.wikipedia.org/wiki?curid=578924">
Majstrovstvá Európy vo futbale žien do 19 rokov 2016

Majstrovstvá Európy vo futbale žien do 19 rokov 2016 boli v poradí 19. majstrovstvá Európy vo futbale žien vo vekovej kategórii do 19 rokov. Uskutočnili sa v dňoch 19. – 31. júla 2016 na Slovensku v týchto štyroch mestách: Senec, Zlaté Moravce, Senica a Myjava.
Na majstrovstvách mohli štartovať hráčky narodené 1. januára 1997 a neskôr s podmienkou dodržania dolnej vekovej hranice. Obhajca titulu z roku 2015 sa na záverečný turnaj neprebojovalo. V stretnutí 6. skupiny druhej fázy kvalifikácie prehralo v domácom prostredí s neskorším víťazom skupiny a skončilo na druhom mieste. V tabuľke šiestich druhých tímov obsadilo nepostupovú štvrtú priečku. Postupoval iba najlepší tím tejto tabuľky, ktorým bolo .
Základné skupiny.
Úvodná fáza záverečného turnaja sa odohrala v dňoch 19., 22. a 25. júla v dvoch skupinách po štyroch účastníkoch. Postup do semifinále si zabezpečili tímy na prvých dvoch miestach.
Skupina A.
Zápas bo v 50. minúte pre silný dážď prerušený a následne nedohraný. Ak by sa bol býval tento zápas skončil akýmkoľvek výsledkom, postup Francúzska a Holandska zo skupiny to už nemohlo ohroziť. UEFA preto ponechala v platnosti výsledok . V prípade rovnakého počtu bodov medzi Francúzskom, Holandskom a Nórskom by bol o konečnom poradí rozhodoval počet bodov v tabuľke z ich vzájomných zápasov, ktorý by bol u každého tímu tri body. Nasledoval by rozdiel v skóre z tejto tabuľky, ktorý by mali všetci traja opäť rovnaký nula gólov. Ďalším kritériom by bol vyšší počet strelených gólov v tejto tabuľke: a po 2 góly, 1 gól.
Play-off.
Finále.
Stretnutie bolo po prvom polčase pre silný dážď a z toho vyplývajúci nespôsobilý terén prerušené. Druhý polčas sa začal s dvojhodinový oneskorením.

</doc>
<doc id="578938" title="Peter Varinský" url="https://sk.wikipedia.org/wiki?curid=578938">
Peter Varinský

Mgr. Peter Varinský (* 2. jún 1982, Nitra) je slovenský televízny moderátor Športových Novín. Je vyštudovaný prekladateľ, ktorý preložil viaceré celosvetové biografie známych osobností. Päťnásobný držiteľ titulu OTO. Je vo vzťahu s Lenkou Perželovou a má dcéru Lyriannu.
Život.
Vyštudoval Piaristické Gymnázium sv. Jozefa Kalazanského v Nitre, neskôr Filozofickú fakultu Univerzity Komenského v Bratislave odbor prekladateľstvo a tlmočníctvo v kombinácii s anglickým a nemeckým jazykom.

</doc>
<doc id="579335" title="Turecká mierová rada" url="https://sk.wikipedia.org/wiki?curid=579335">
Turecká mierová rada

Turecká mierová rada ("turecky: Yurtta Sulh Konseyi") bol výkonný orgán vytvorený 15. júla 2016 skupinou armádnych úradníkov v rámci tureckých ozbrojených síl. V rovnaký deň zinscenoval pokus o prevrat a bol pučistami vyhlásený za riadiacu radu Turecka a do jeho čela sa údajne postavil plukovník Muharrem Köse. 
Zloženie rady a informácie o rozsiahlosti jej vplyvu zatiaľ nie sú známe.
Prevzatie moci.
Rada prevzala moc na dobu niekoľkých hodín, keď vojaci vedení pučistami obsadili sídlo tureckej štátnej televízie TRT. Tam vyhlásili v živom prenose, že tento orgán nahrádza doterajšiu tureckú štátnu moc (ovládanú prevažne stranou AKP). Počas tejto doby vzbury vojaci začali obsadzovať kľúčové body na niektorých miestach v Turecku.
Ciele rady.
Po formálnom prevzatí moci pučisti uviedli svoje ciele, medzi ktoré patrilo obnovenie ústavného poriadku, ľudských práv a slobôd, právneho štátu a všeobecnej bezpečnosti, ktorá bola podľa pučistov zničená.

</doc>
<doc id="579413" title="United States Army" url="https://sk.wikipedia.org/wiki?curid=579413">
United States Army

United States Army (doslova: "Armáda Spojených štátov") je jedna z piatich zložiek Ozbrojených síl Spojených štátov amerických zodpovedná za pozemné vojenské operácie. 
Armáda Spojených štátov má korene v Kontinentálnej armáde sformovanej 14. júna 1775, pred ustanovením Spojených štátov amerických, na boj v americkej vojne za nezávislosť. Po skončení vojny Kongres Konfederácie schválil 3. júna 1784 vytvorenie United States Army aby nahradila rozpustenú Kontinentálnu armádu.
K roku 2016 má 475 tisíc vojakov v aktívnej službe a 540 tisíc vojakov v zálohách, z toho 342 tisíc vojakov v Národnej garde armády a 342 tisíc vojakov v armádnych rezervách. Celkovo tak má Armáda spojených štátov k dispozícii 1 015 000 vojakov.
Štruktúra Armády Spojených štátov.
Americká armáda sa skladá z týchto celkov (od najväčších po najmenšie):
V minulosti sa v americkej armáde používal celok pluk (ang. "Regiment"), ktorý bol medzistupňom medzi práporom a brigádou. Prápor bol skôr považovaný ako zložka pluku. Po roku 1957 sa celok pluk prestal primárne používať a v súčasnosti je len niekoľko špecifických jednotiek majúce toto označenie a štruktúru (napr. 75th Ranger Regiment). Pluku velí plukovník ("Colonel" - COL).
Uniformy.
Americká armáda používa od roku 2007 novú uniformu s digitálnou univerzálnou kamuflážou nazývanú Army Combat Uniform vhodnú do lesného, púštneho aj mestského prostredia. Nahradila staršie BDU uniformy s lesnou a púštnou kamuflážou.
Letecká technika.
! style="text-align: left; background: #aabccc; width:17%;"|Lietadlo
! style="text-align: left; background: #aabccc; width:10%;"|Fotografia
! style="text-align: left; background: #aabccc; width:12%;"|Krajina pôvodu
! style="text-align: left; background: #aabccc; width:15%;"|Úloha
! style="text-align: left; background: #aabccc; width:8%;"|Verzia
! style="text-align: left; background: #aabccc; width:8%;"|Počet
! style="text-align: left; background: #aabccc; width:30%;"|Poznámky
! style="align: center; background: lavender;" colspan="7" | Lietadlá špeciálneho určenia
! style="align: center; background: lavender;" colspan="7" | Dopravné lietadlá
! style="align: center; background: lavender;" colspan="7" | Bojové vrtuľníky
! style="align: center; background: lavender;" colspan="7" | Cvičné lietadlá a vrtuľníky
! style="align: center; background: lavender;" colspan="7" | Bezpilotné lietadlá

</doc>
<doc id="579570" title="Pekná cesta" url="https://sk.wikipedia.org/wiki?curid=579570">
Pekná cesta

Pekná cesta je ulica v Bratislave, v mestskej časti Rača. Nachádza sa v miestnej časti Krasňany, je jej ústrednou tepnou. Tiahne sa kolmo od Račianskej ulice na úpätie Malých Karpát, križuje Cyprichovu, Hubeného a Kadnárovu.
Zastávka MHD Pekná cesta je obsluhovaná predovšetkým električkovou dopravou, počas pracovných dní aj autobusmi.
Na ulici má pobočku obchodný reťazec Lidl. Na Peknej ceste 4 sa nachádza stredoškolský internát. Na Peknej ceste 6 sídli tlačiareň Slovenská Grafia. 
Spoločnosť Geodézia Bratislava sa nachádza na Peknej ceste 15. Na Peknej ceste 17 má celoslovenské ústredie náboženská spoločnosť Jehovovi svedkovia. V susednej budove na Peknej ceste 19 mali v minulosti sídlo Západoslovenské štátne lesy. V rokoch 19701981 v tejto inštitúcii pracoval po vynútenom odchode z politického života Alexander Dubček ako mechanizátor, na priečelí budovy má osadenú pamätnú dosku. V súčasnosti v budove sídli viacero spoločností.

</doc>
<doc id="579827" title="Osem hrozných" url="https://sk.wikipedia.org/wiki?curid=579827">
Osem hrozných

Osem hrozných (orig. "The Hateful Eight") je ôsmy film režiséra a scenáristu Quentina Tarantina. Film sleduje ôsmych cudzincov, ktorí sa ukrývajú v chate pred blizardom. V USA mal film premiéru 25. decembra 2015, premietaný bol formou "roadshow" zo 70 mm filmu, následne 30. decembra 2015 začali premietať bežné kiná a 7. januára 2016 mal film premiéru v slovenských kinách.
Produkcia.
Nakrúcanie začalo 8. decembra 2014 na ranči v Colorade. O špeciálny make-up postáv sa postaral Greg Nicotero, známy hlavne vďaka jeho make-upu "chodcov" v seriáli "The Walking Dead". Kameraman Robert Richardson, ktorý v minulosti pracoval na niektorých Tarantinových filmoch, napr. "Kill Bill", "Nehanební bastardi" a "Divoký Django", natočil Osem hrozných na 70 mm film. Použitím anamorfických objektívov od Panavision má film nezvyčajne širokouhlý formát s pomerom strán 2,76:1, aký sa používal pri niektorých filmov z 50-tych a 60-tych rokov 20. storočia.
Uvedenie.
Film mal premiéru 25. decembra 2015 v cca 100 kinosálach v USA. Tieto kinosály boli obstarané 70 mm projektormi a film bol premietaný formou "roadshow", teda film mal dlhšiu stopáž ako "bežná" kinoverzia (roadshow verzia - 3h 7m, bežná verzia - 2h 48m), v strede filmu bola prestávka, a návštevníci dostali vytlačený program so suvenírmi. Zvyšné kiná začali premietanie 30. decembra toho roku a slovenská premiéra bola o týždeň neskôr, 7. januára 2016.
Film bol získal množstvo ocenení, napr. Academy Award, známej ako "Oscar" za Najlepšiu hudbu (Ennio Morricone), ďalej bol nominovaný Akadémiou na Cenu za najlepší ženský herecký výkon vo vedľajšej úlohe (Jennifer Jason Leigh) a Cenu za najlepšiu kameru (Robert Richardson). Ennio Morricone bol odmenený taktiež Zlatým glóbusom za najlepšiu hudbu.

</doc>
<doc id="579885" title="Valentin Kozmenko-Delinde" url="https://sk.wikipedia.org/wiki?curid=579885">
Valentin Kozmenko-Delinde

Valentin Kozmenko-Delinde (, ; 25. január 1951, Kyjevská oblasť, ZSSR, dnes Ukrajina) je slovenský divadelný režisér, scénograf, autor scénických dramatizácii, kostýmový výtvarník a divadelný pedagóg ukrajinského pôvodu. Od roku 2002 je občanom Slovenskej republiky.
Ako režisér pôsobil v Moskovskom umeleckom akademickom divadle. Spolupracoval s významnými divadelnými umelcami Georgijom Tovstonogovom, Olegom Jefremovom, Jurijom Ljubimovom, a poprednými hercami Innokentijom Smoktunovskim, Ljudmilou Gurčenkovou, Bohdanom Stupkom.
Narodil sa do rodiny učiteľov. Divadelnú réžiu vyštudoval na "Kyjevskej národnej univerzite divadla, kina a televízie Ivana Karpenka-Karyho". Následne ako režisér a scénograf pôsobil v "Národnom akademickom dramatickom divadle Ivana Franka", "Národnom akademickom divadle ruskej drámy Lesi Ukrajinky" a "Moskovskom umeleckom akademickom divadle".
Na Slovensku ako režisér pôsobil v Divadle Andreja Bagara v Nitre, Divadle Alexandra Duchnoviča v Prešove, Scéne JORIK pri Bábkovom divadle Košice. Funkciu šéfa činohry zastával v Štátnom divadle Košice a Divadle Jonáša Záborského v Prešove.
V roku 2008 skončil doktorandské štúdium vo vednom obore "teória a dejiny divadla" obhajobou dizertačnej práce "Rehabilitácia Systému Stanislavského" a získal vedecko-akademickú hodnosť "philosophiae doctor (PhD.)".
Vybrané inscenácie - Slovensko.
Divadlo Alexandra Duchnoviča v Prešove
Scéna JORIK Košice
Štátne divadlo Košice
Divadlo Jonáša Záborského v Prešove
Divadlo Andreja Bagara v Nitre
Divadlo vo Veži (Ateliér Maroša Kramára)
Vybrané inscenácie zo zahraničia.
Moskovské umelecké divadlo (MCHAT) im. A.P.Čechova (Moskva)
Ukrajinské národné akademické dramatické divadlo Ivana Franka (Kyjev)
Národné akademické dramatické divadlo ruskej drámy Lesi Ukrajinky (Kyjev)
Ľvovské divadlo pre mládež M. Gorkého (Ľvov)
Kyjevské akademické divadlo pre mládež na Lipkách (Kyjev)
Kyjevské akademické divadlo na Ľavom brehu (Kyjev)
Divadlo Wandy Siemaszkowej (Rzesów-PL)
International Theatre (USA)
Vybrané ocenenia.
Národná prémia Ukrajiny T.G.Ševčenka - 1997 
Prezidentský koncert na počesť 10. výročia Černobyľu 1996 (USA/UA)
Kyjevská pektoral (Киевская пектораль) - 1996
Národné ocenenie Poľského Ministerstva kultúry - 1991

</doc>
<doc id="580012" title="TYS ’80" url="https://sk.wikipedia.org/wiki?curid=580012">
TYS ’80

TYS´80 je hudobná skupina. Jej zakladatelia boli Miroslav Noga, Peter Poldauf, Pavol Juráň, Stanislav Král a Štefan Skrúcaný. Názov skupiny pochádza z citátu "...mládež naša, tys' držiteľkou rána..." od Pavla Országha Hviezdoslava.
Naspievali asi dvadsať skladieb a s najznámejšou piesňou "Najlepší zo všetkých svetov" (hudba Pavol Hammel, text Boris Filan) vystúpili v roku 1983 na Bratislavskej lýre , kde získali striebornú lýru a na festivale Bystrické zvony 1983. Rok nato sa skupina rozpadla.
Zdroj:časopis HUDOBNÝ ŽIVOT 83 /číslo 13/vydaný 4.7.1983 http://xn--h-toa.hc.sk/1983/hz_13_1983.pdf

</doc>
<doc id="580069" title="Ahron Daum" url="https://sk.wikipedia.org/wiki?curid=580069">
Ahron Daum

Ahron Daum (* 6. január 1951, Bnej Brak, Izrael – † 27. jún 2018, Antverpy, Belgicko) bol nemecký moderne ortodoxný rabín, pedagóg, spisovateľ a vrchný rabín Frankfurta nad Mohanom.
Životopis.
Narodil sa v zbožnej aškenázskej rodine. Jeho otec Šmuel Daum bol významný pedagóg, spisovateľ a verejne činná osobnosť. Pochádzal z významnej rabínskej rodiny z Poľska a Česka. Narodil sa a žil v Mariánských Lázních, ktoré boli pred holokaustom významným rekreačným strediskom zbožných židov. S príchodom nacistov museli jeho rodičia utiecť. Utiekli do mandátnej Palestíny. Jeho matka Rivka Gina Daum pochádzala z rodiny prosperujúceho obchodníka zo Šopronu v Maďarsku. Má troch mladších bratov.
Svoje intenzívne náboženské vzdelanie začal vo veku 13 rokov v litovsko-chasidskej ješive Ružin v Bnej Braku. V 14 rokoch odišiel do Spojeného kráľovstva, kde pokračoval v štúdiu na ješive ha-Rama a potom v sionistickej ješive Etz Chaim v Montreux vo Švajčiarsku. V roku 1975 získal vo Švajčiarsku titul bakalára a odišiel do Jew´s College, kde získal bakalársky titul v židovských štúdiách (s vyznamenaním). Od roku 1978 študoval v Teologickom seminári Rabi Isaaca Elchanana (RIETS ´82) na Yeshiva University v New Yorku, kde získal magisterský titul v biblických štúdiách (s vyznamenaním). Rabínsku ordináciu dostal od prof. Rabína Josepha Soloveitchika. Odmietol ponuku pokračovať v štúdiu, ktoré by mu umožnilo získať titul dajan a vrátil sa do Európy, kde sa oženil s Francine Frenkel, s ktorou má tri dcéry. Ovláda hebrejský, anglický, nemecký, francúzsky, holandský a jidiš jazyky a má pasívnu znalosť aramejčiny a latinčiny.
Práce a publikácie.
Rabín prof. Ahron Daum je plodný autor, ktorý písal na rôzne témy z oblasti židovských štúdií. Pokiaľ žil vo Švajčiarsku, pravidelne publikoval halachické články pre švajčiarsko-nemecký židovský týždenník „Jüdische Rundschau“. Počas svojho pôsobenia vo funkcii vrchného zemského rabína vo Frankfurte nad Mohanom písal pravidelne články pre „Die Jüdische Allgemeine“ a dvojmesačník „Die Gemeinde“. Od roku 2010 píše mesačný stĺpec pre časopis Joods Actueel, najrozšírenejšiu židovskú publikáciu v Belgicku. V týchto stĺpcoch zverejňuje celé spektrum židovských štúdií, obľúbený je jeho seriál o histórii judaizmu od obdobia osvietenia. Je autorom dvoch kníh. Jeho prvá kniha „Halacha aktuell“ je dvojzväzkové dielo, napísané v nemčine, ktorá rieši halachické problémy a problémy súčasného záujmu, tak ako sa objavujú v halachickej literatúre a konkrétne Responsum. Táto práca je unikátna, v tom, že to bola prvá kniha napísaná v povojnovom období v nemčine, ktorá sa komplexne zaoberala halachickými problémami v literatúre Responsa. Bola z tohoto dôvodu privítaná s veľkým nadšením vo svete Halachi a dostala aprobácie od mnohých významných halachických úradov. Niektoré články tejto knihy boli napísané v rabínskej hebrejčine a boli neskôr samostatne publikované pod názvom „Lyunim b'Halacha“. Jeho druhá kniha bola „Die Jüdische Feiertage in Sicht der Tradition“ (Židovské sviatky z pohľadu tradície). Je to dvojhlasá antológia kombinujúca halachické články, kázania, liturgické poznámky, homiletické myšlienky a folklórne a humorné príbehy spojené s židovskými sviatkami a šabatom. V súčasnej dobe pracuje na niekoľkých knihách v holandčine, ktoré zahrňujú rôzne témy ako kabala, židovská história, moderný židovský svet a jeho rôzne vzťahy a ďalšie témy.

</doc>
<doc id="580101" title="Zac Efron" url="https://sk.wikipedia.org/wiki?curid=580101">
Zac Efron

Zachary David Alexander Efron (* 18. október 1987, San Luis Obispo, Kalifornia, USA) je americký herec a spevák. Herectvu sa začal profesionálne venovať na začiatku 21. storočia, ale najviac ho preslávili filmy "High School Musical" (2006 – 2008). Tiež si zahral v hudobnom filme "Hairspray" (2007) a v komédii "Znovu 17" (2009). Odvtedy sa objavil vo filmoch, ako "Silvestrovská noc" (2011), "Šťastlivec" (2012), "Susedia na odstrel" (2014), "Dirty Grandpa" (2016) a "Neighbors 2: Sorority Rising" (2016).

</doc>
<doc id="580187" title="Vodné pólo na Letných olympijských hrách 1900" url="https://sk.wikipedia.org/wiki?curid=580187">
Vodné pólo na Letných olympijských hrách 1900

Vodné pólo na Letných olympijských hrách 1900 bol vodnopólový turnaj v rámci multišportového podujatia Letných olympijských hier 1900. Konal sa v Paríži, vo Francúzsku v dňoch od 11.12. augusta 1900, za účasti 7 klubových celkov. Vodnopólový turnaj sa na hrách organizoval prvýkrát a iba v mužskej kategórii, hoci sa pôvodne plánoval uskutočniť už v roku 1986 v Aténach, ale kvôli malému počtu prihlásených družstiev bol zrušený. Zápasy sa hrali v Seine neďaleko mesta Courbevoie.
Titul získal Osborne Swimming Club zo Spojeného kráľovstva, ktorý vo finálovom zápase zvíťazil nad celkom Brussels Swimming and Water Polo Club z Belgicka. 

</doc>
<doc id="580311" title="Juraj Raýman" url="https://sk.wikipedia.org/wiki?curid=580311">
Juraj Raýman

Juraj Raýman (* 12. júl 1972, Spišská Sobota) je slovenský scenárista a spisovateľ. 
Životopis.
Po maturite na gymnáziu v Bytči (1990) študoval v rokoch 1990 – 1995 odbor dramaturgia a scenáristika na Filmovej a televíznej fakulte Vysokej školy múzických umení v Bratislave. Prvé básne a poviedky písal na strednej škole (Gymnázium Veľká Okružná, Žilina), svoje texty uverejnil v roku 1989 v literárnom mesačníku Dotyky a na začiatku 90. rokov 20. storočia bol jedným z jeho kľúčových autorov. Ďalšie prózy publikoval aj v časopisoch "Romboid", "Fragment" a "Slovenské pohľady". V deväťdesiatych rokoch bol jedným z moderátorov Rádia Ragtime a rokoch 2010 - 2013 moderoval televízne relácie o literatúre: "UMENIE - LITERATÚRA" a "UMENIE - Rozhovory bez konca". Je autorom kníh pre dospelých i mládež a filmových scenárov. Okrem písania sa venuje aj maľovaniu prasiat. 

</doc>
<doc id="580326" title="Nábrežie arm. gen. Ludvíka Svobodu" url="https://sk.wikipedia.org/wiki?curid=580326">
Nábrežie arm. gen. Ludvíka Svobodu

Nábrežie arm. gen. Ludvíka Svobodu (predtým Karloveská cesta) je nábrežie v Bratislave, v mestskej časti Staré Mesto. Je pomenované podľa Ludvíka Svobodu (1895 – 1979), československého generála a politika spred novembra 1989, prezidenta ČSSR.
Smeruje z východu na západ od Mosta SNP po Most Lafranconi, je rovnobežné s Dvořákovým nábrežím, ktoré sa tiahne v tesnej blízkosti Dunaja. V roku 1992 sa od neho oddelila Botanická ulica. Je významnou dopravnou tepnou, ktorá spája mestské časti Staré Mesto a Karlova Ves.
Na nábreží sa nachádza Vodná veža, gotická fortifikačná stavba. Do roku 2015 sa tu nachádzal Park kultúry a oddychu.

</doc>
<doc id="580400" title="Rimac Automobili" url="https://sk.wikipedia.org/wiki?curid=580400">
Rimac Automobili

Rimac Automobili je chorvátska spoločnosť, ktorá vyrába špičkové elektromobily a elektrické bicykle, založená v roku 2009 so sídlom v Svetej Nedelji. Rimac Automobili vyvinuli a predstavili model elektrického automobilu Concept One, ktorý neskôr prešiel do sériovej výroby. Prvýkrát bol predstavený verejnosti v roku 2011 na najväčšej svetovej výstave automobilov, Internationale Automobil-Ausstellung vo Frankfurte.
Dejiny.
Zakladateľom firmy Rimac Automobili je Mate Rimac, ktorý prerobil svoje staré BMW E30 na pretekárske elektrické vozidlo.
Prvý exemplár Concept One bol dodaný v januári 2013 španielskemu kupujúcemu, spoločnosti Applus+ IDIADA. Automobil bol dokončený za štyri mesiace a cena nie je známa.
Svoj druhý komerčný model Concept One, ktorého bude vyrobených celkom osem kusov, Rimac Automobili predstavili na Ženevskom autosalóne 1. marca 2016. Dňa 14. mája 2019 bolo oznámené, že v sídle Rimac Automobili bola s Kia Motors (člen Hyundai Motor Group) podpísaná zmluva o investícii vo výške asi 600 miliónov chorvátskych kún. Rimac bude vyvíjať elektrický športový automobil so stredovým pohonom športovej značky Hyundai N a vysokovýkonné hybridné vozidlo s elektrickým a vodíkovým pohonom.

</doc>
<doc id="580458" title="Kotulič (priezvisko)" url="https://sk.wikipedia.org/wiki?curid=580458">
Kotulič (priezvisko)

Kotulič je slovanské priezvisko. Na Slovensku sa najčastejšie vyskytuje v Sedliciach, Svidníku, Jurkovej Voli a Prešove. Je rozšírené aj v zahraničí napr. v USA, a to najmä medzi prisťahovalcami z Európy, v bývalej Juhoslávii, v Ukrajine a v Česku. Iné podoby priezviska Kotulič sú Kotulic, Kotulich, Kotulics a Kotulic'. 
Známi nositelia priezviska.
Slovensko.
Priezvisko Kotulič sa na území Slovenska (Blažov), používalo už od roku 1748. 
Česko.
Priezvisko Kotulič, Kotuličová sa v Česku v roku 2015 nachádzalo spolu v 65 prípadoch.

</doc>
<doc id="580487" title="Newcombov paradox" url="https://sk.wikipedia.org/wiki?curid=580487">
Newcombov paradox

Newcombov paradox je myšlienkový experiment s dvomi hráčmi, kde jeden vie predpovedať budúcnosť.
Newcombov paradox bol vytvorený Williamom Newcombom z Kalifornskej univerzity, ale bol prvýkrát rozanalyzovaný Robertom Nozickom v roku 1969.
Paradox.
Hráč hrá hru, riadenú predpovedačom. V rôznych verziách paradoxu môže byť predpovedač mimozemšťan, umelá inteligencia, veštec, neurovedec. Hráčovi sa ukážu 2 krabice. Jedna priesvitná (krabica A) a druhá nepriesvitná (krabica B). Hráč si môže zobrať buď obidve krabice, alebo len krabicu B. V krabici A sa nachádza viditeľne 1000 $. Obsah krabice B sa určí nasledovne: Pred začatím hry, predpovedač sa bude snažiť uhádnuť, aké rozhodnutie spraví hráč. Ak predpovedal, že hráč zoberie obidve krabice, krabicu B nechal prázdnu. Ak ale predpovedal, že hráč zoberie iba krabicu B, tak do nej dal 1 000 000 $. Máme informáciu, že predpovedač sa ešte nikdy nepomýlil. Po tom ako hráč vojde do miestnosti a vidí krabice, s ktorými už nikto nebude manipulovať, ako sa má rozhodnúť?
Dve krabice.
Jedna z možností je zobrať obidve krabice.
Podľa tabuľky vidíme, že ak bolo predpovedané zobratie oboch krabíc, nám je najvhodnejšie ich obe zobrať. Ak bolo predpovedané zobratie jedine krabice B, tak vidíme, že sa nám stále oplatí zobrať obe krabice (1 001 000&gt;1 000 000). Preto, nezávisle od predpovede, by sme si mali zobrať obidve krabice.
Jedna krabica.
Keďže máme informáciu o 100% úspešnosti predpovedača a nemáme dôvod si myslieť, že sa teraz pomýli. Všetci čo v minulosti zobrali iba krabicu B, vyhrali 1 000 000 $. Preto máme zobrať iba krabicu B.

</doc>
<doc id="580505" title="CASA C-101" url="https://sk.wikipedia.org/wiki?curid=580505">
CASA C-101

C-101 je dvojmiestne cvičné lietadlo, určené na pokračovací výcvik pilotov stíhacích lietadiel. Ide o jednomotorový prúdový stroj, vyvinutý a vyrábaný spoločnosťou CASA. Integrácia riadenej a neriadenej výzbroje umožňuje využitie C-101 aj v úlohe ľahkého bojového lietadla.
Vznik a vývoj.
V polovici 70. rokov podpísalo španielske Ministerio del Aire zmluvu so spoločnosťou CASA na vývoj nového prúdového cvičného lietadla, ktoré by nahradilo zastarané Hispano HA-200. Vzhľadom na to, že spoločnosti CASA chýbali skúsenosti s výrobou pokročilých lietadiel tohto typu, na vývoji sa podieľala aj americká firma Northrop a západonemecká MBB (Messerschmitt-Bölkow-Blohm). S pomocou oboch spoločností sa vývoj významne urýchlil, čo viedlo k tomu, že čoskoro zišli z linky štyri prototypy. Prvýkrát vzlietol jeden z prototypov 27. júna 1977 a v priebehu nasledujúcich troch rokov podstúpili lietadlá sériu letových testov. Dňa 17. marca 1980 bolo lietadlo, označované spoločnosťou CASA ako C-101EB, zaradené do služby. Napriek tomuto označeniu bolo v Španielskych vzdušných silách evidované pod názvom E.25 "Mirlo" (v preklade zo španielčiny "Drozd").
Po ukončení vývoja bola výroba celého lietadla, s výnimkou motora a predného podvozku, realizovaná spoločnosťou CASA.
Dňa 16. novembra 1983 vzlietol prvýkrát aj bojový variant C-101CC, ktorý bol poháňaný výkonnejším motorom TFE731-5-1J.
Konštrukcia.
Lietadlo C-101 má dĺžku , čím sa podobá iným strojom vo svojej kategórii, napr. L-39, Hawk alebo G-4 Super Galeb. Na krídlach s rozpätím sa nachádza šesť závesníkov, ktoré môžu niesť neriadené bomby alebo rakety. Bojová verzia C-101DD má dokonca integrované riadené strely vzduch-zem AGM-65 Maverick. O túto verziu však neprejavilo záujem žiadne letectvo a sériovej výroby sa nedočkala. Štandardnou výzbrojou lietadiel C-101 je buď jeden kanón DEFA kalibru s kadenciou 1200 výstrelov za minútu alebo dva kanóny M3 kalibru .
Pohon väčšiny lietadiel C-101 zabezpečuje dvojprúdový motor Garret TFE731-221 s ťahom 15,57 kN, ktorý dokáže vyvinúť maximálnu rýchlosť /h. Bojový variant čilského a jordánskeho letectva C-101CC je poháňaný výkonnejším motorom TFE731-5-1J s ťahom 20,91 kN. Ten umožňuje lietadlu, letiacemu vo výške , letieť rýchlosťou až /h.
V decembri 1996 získalo čilské letectvo prvé z 12 modernizovaných lietadiel, nazvaných A-36 Halcón II. V rámci modernizácie získalo lietadlo nový navigačný a bojový systém, radar Toqui, HUD display a protilietadlové strely Shafrir-2. Práve integrácia týchto rakiet s infračerveným navádzaním predstavovala najdôležitejšie vylepšenie. Čilské lietadlá C-101 tak získali schopnosť ničiť aj vzdušné ciele, podobne ako je tomu u lietadiel Hawk 100.
Operačné nasadenie.
Vzdušné sily všetkých krajín, ktoré majú zavedené stroje C-101, používajú tieto lietadlá hlavne na pokračovací výcvik pilotov stíhacích lietadiel. K ostrému bojovému nasadeniu vo vojenskom konflikte nikdy nedošlo. Jedinú výnimku predstavuje zostrel lietadla Douglas C-47, ktoré pašovalo v Hondurase drogy. Pilot C-101 Honduraských vzdušných síl zostrelil pašerácke lietadlo dávkou z kanónu DEFA.
Používatelia.
 Čile
 Honduras
 Jordánsko
 Španielsko

</doc>
<doc id="580641" title="Marián Trenkler" url="https://sk.wikipedia.org/wiki?curid=580641">
Marián Trenkler

m.p. KU doc. RNDr. Marián Trenkler, CSc. (* 19. máj 1948, Košice) je slovenský matematik a pedagóg. Venuje sa geometrii, teórii grafov, teórii čísel a didaktike matematiky.
Životopis.
Narodil sa 19. mája 1948 v Košiciach. V roku 1971 vyštudoval matematiku na Prírodovedeckej fakulte Univerzity Pavla Jozefa Šafárika v Košiciach. V roku 1979 získal titul Ph.D. pričom jeho školiteľ bol Ernest Jucovič. V roku 1985 získal titul doc. a v roku 2003 sa stal mimoriadnym profesorom na Katedre matematiky Pedagogickej fakulty Katolíckej univerzity v Ružomberku. Je autorom mnohých publikácii a odborných článkov.
Ocenenia.
Získal čestné uznanie za súbor vedeckých matematických prác o latinských a magických hyperkockách v priestoroch všetkých rozmerov a kvalitné práce z didaktiky matematiky. Práce sa stretli s mimoriadnym záujmom matematiky celého sveta.

</doc>
<doc id="580779" title="Zoznam epizód seriálu Horná Dolná" url="https://sk.wikipedia.org/wiki?curid=580779">
Zoznam epizód seriálu Horná Dolná

Zoznam epizód seriálu "Horná Dolná", z pôvodnej produkcie TV Markíza, eviduje k júnu 2021 celkom dvanásť odvysielaných sérií vrátane zatiaľ stotridsať epizód, jedného dokumentu zo zákulisia seriálu a jedného karanténeho špeciálu.
Epizódy.
Špeciálne.
Dva týždne po premiére piatej série, TV Markíza odvysielala dokument zo zákulisia výroby seriálu „Tajomstvo úspechu“. Špeciál v réžii Braňa Špačka, zhliadlo približne 454-tis. divákov.
Počas koronakrízy a stiahnutí 11. série bola nakrútená špeciálná epizóda Horná Dolná v karanténe, ktorá mala premiéru 14. mája 2020.

</doc>
<doc id="580845" title="Peter Žiga" url="https://sk.wikipedia.org/wiki?curid=580845">
Peter Žiga

Ing. Peter Žiga, PhD. (* 27. júl 1972, Košice) je slovenský politik, ktorý zastával posty Ministra životného prostredia Slovenskej republiky v 2. vláde Roberta Fica a Ministra hospodárstva Slovenskej republiky v 3. vláde Roberta Fica, resp. 1. vláde Petra Pellegriniho.
Život.
Pochádza z rodiny bývalého riaditeľa Východoslovenských štátnych lesov.
V rokoch 19901995 študoval Podnikovohospodársku fakultu Ekonomickej univerzity v Bratislave v Košiciach. Počas štúdia, v 1991, absolvoval kurz pre študentov z východnej Európy pod záštitou Union Bank of Switzerland vo švajčiarskom St. Gallene. Po ukončení štúdia bol zástupcom a konateľom v niekoľkých slovenských aj zahraničných firmách. Jednou z nich je aj Taper, spol. s r.o., ktorá v súčasnosti patrí k najväčším obchodníkom s drevom na Slovensku.
Peter Žiga je ženatý a má 2 deti. Ovláda anglický, nemecký a ruský jazyk.
Politická činnosť.
Po parlamentných voľbách v 2006 bol zvolený za poslanca NR SR. Od 19. júla 2006 vykonával funkciu štátneho tajomníka Ministerstva hospodárstva SR.
Vo voľbách v 2010 bol opätovne zvolený za poslanca NR SR, kde vykonával funkciu predsedu "Výboru pre kontrolu vojenského spravodajstva".
Po predčasných parlamentných voľbách v 2012 sa stal ministrom životného prostredia.
Po voľbách v 2016 bol zvolený za ministra hospodárstva. Portál EurActiv ho v tom roku zaradil medzi 40 najvplyvnejších ľudí slovenskej energetiky. Vláda Petra Pellegriniho, vrátane Petra Žigu, podala po februárových voľbách20. marca 2020 demisiu.
Už od prvotných politických začiatkov ako minister životného prostredia bol vyšetrovaný pre podozrenie z rozkrádania majetku štátnych lesov, na úkor ktorých profitovala jeho súkromná spoločnosť.
Za jeho pôsobenia na ministerstve životného prostredia sa prevalilo mnoho multimilionových káuz rozkrádania verejných financií a eurofondov, ktoré začala vyšetrovať nová vláda. Korupcia pod Žigovým vedením dorástla do neúnosných rozmerov počnúc od podpisovania nevýhodných zmlúv na vývoz dreva až po podpisovanie miliónových eurodotácií pre profidérne firmy z okolia politickej strany Smer.
Po voľbách 2020 bol zvolený za poslanca NR SR za stranu Smer-SD. Patril dlhodobo k blízkym spojencom Petra Pellegriniho a spolu s ďalšími 9 poslancami ohlásil odchod zo Smeru-SD k novej strane Petra Pellegriniho a vzdal sa funkcie podpredsedu strany.

</doc>
<doc id="580911" title="Kyselina tiokyanatá" url="https://sk.wikipedia.org/wiki?curid=580911">
Kyselina tiokyanatá

Kyselina tiokyanatá (zastaralo kyselina rodanovodíková) je chemická zlúčenina so vzorcom HSCN, ktorá sa vyskytuje vo zmesi so svojím izomérom, kyselinou izotiokyanatou (HNCS). Je sírnym analógom kyseliny kyanatej (HOCN).
U kyseliny tiokyanatej sa predpokladá, že má v molekule trojitú väzbu medzi uhlíkom a dusíkom. Kyselina bola pozorovaná spektroskopicky, nebola však izolovaná ako čistá látka.
Soli a estery kyseliny tiokyanatej sa nazývajú tiokyanatany (tiež zastaralo "rodanidy"). Soli sa skladajú z tiokyanatanového aniónu (SCN-) a príslušného kovového katiónu (napr. tiokyanatan draselný, KSCN). Estery kyseliny tiokyanatej majú všeobecnú štruktúru R-SCN.

</doc>
<doc id="580976" title="Alicia Silverstonová" url="https://sk.wikipedia.org/wiki?curid=580976">
Alicia Silverstonová

Alicia Silverstonová (; * 4. október 1976, San Francisco, Kalifornia, Spojené štáty) je americká herečka, producentka, spisovateľka a aktivistka. Objavila sa v troch videoklipoch skupiny Aerosmith. V roku 1995 si zahrala vo filme "Cluelless" a vo filme "Batman a Robin" z roku 1997. Naďalej pôsobí aj v televízií aj v divadle. V roku 2004 bola nominovaná na Zlatý glóbus za najlepší ženský herecký výkon v televíznom seriáli. Podporuje činnosť PETA a je vegánkou.
Osobný život.
Alicia Silverstonová sa narodila 4. októbra 1976 v meste San Francisco v Kalifornii. Vyrastala v meste Hillsborough v Kalifornii. Jej otec sa narodil v židovskej rodine a jej matka po svadbe prešla na židovskú vieru. Silverstonová začala s modelingom, keď mala šesť rokov a následne bola obsadená v televíznych reklamách. Navštevovala Crocker Middle School a potom San Mateo High School.
Kariéra.
Silverstonová získala hneď niekoľko ocenení za svoje filmové predstavenia. Získala niekoľko ocenení MTV Movie Awards a Young Artist Award, plus ocenenie od Blockbuster Entertainment Award, Kids 'Choice Awards.
1990 – 1999.
Jej prvá herecká úloha bola vo filme "The Wonder Years", kde stvárnila Freddie Savage, v epizóde s názvom „Road test“. Silverstonová hrala hlavnú úlohu vo filme "The Crush" z roku 1993.
Potom, čo ju videl Marty Callner vo filme "The Crush" rozhodol sa ju obsadiť do videoklipu pre skupinu Aerosmith, s názvom „Cryin“. Objavila sa aj v ďalších dvoch videoklipoch, „Amazing“ a „Crazy“. Po tom, čo videla Silverstonovú režisérka Amy Heckerling rozhodla, že ju obsadí do hlavnej úlohy vo filme "Cluelles" po boku Stacey Dash a Brittany Murphy.
V roku 1997 si zahrala vo filme "Batman a Robin". Po boku hviezd ako Sissy Spacek a Brendan Fraser sa objavila vo filme "Blast from the Past" z roku 1999.
2000 – 2009.
V roku 2000 sa Silverstonová objavila vo filmovej adaptácii "Love's Labour's Lost" ktorú napísal Williama Shakespeare. V roku 2002, debutovala po boku Kathleen Turnerovej a Jason Biggsa vo filme "The Graduate". V 2003 televízia NBC uviedla krátkotrvajúci televízny seriál "Miss Match", ktorý bol zrušený po 11 epizódach. Silvestronová za svoj herecký výkon v seriály získala nomináciu na Zlatý glóbus.
V roku 2005, si zahrala s Queen Latifah vo filme "Beauty Shop" ako jedna z kaderníčok v salóne krásy. V rovnakom roku hrala vtieravú reportérku v "Scooby Doo 2".
V roku 2006 hrala po boku Alex Pettyfer, Ewan McGregor a Mickey Rourke vo filme "Stormbreaker".
V roku 2009 hrala v hudobnom videu pre Roba Thomasa „Her Diamonds“.
2010 – 2019.
Silverstonová hrala v romantickej komédií "The Art of Getting By", ktorá mala premiéru na filmovom festivale Sundance 2011. Tiež sa objavila v štyroch epizódach TV seriálu "Suburgatory".
V roku 2011 stvárnila jednu z vedľajších postáv vo filme "Butter". V roku 2012 znovu spolupracovala s Amy Heckerling vo filme "Vamps" kde hrala jednu z dvoch upírok, ktoré čelia problému, ktorý by mohol ohroziť ich nesmrteľnosť.
Silverstonová sa neskôr vrátila na Broadway. V roku 2012 sa pridala k produkcii účinkujúcich vo filme "Angels v Stardust".
Silverstonová sa objavila tiež vo filmoch: "Who Gets the Dog?", "Catfight", "King Cobra", a "Tribes Of Palos Verdes". V roku 2011 si zahrala aj vo filmovej adaptácii Marie Phillipsovej, "Gods Behaving Badly" ktorá je ešte stále (august 2016) nevydaná.
V roku 2018 sa objavila v 11 epizódach seriálu "American Woman", ako jedna z hlavných postáv spolu s herečkami Menou Suvari a Jennifer Bartels. 
V roku 2019 prijala jednu z vedľajších úloh v thrilleri "The Lodge", kde si zahrala po boku herečky Riley Keough.
2020 – súčasnosť.
V roku 2020 sa pripojila k hereckému obsadeniu televízneho seriálu "The Baby-Sitters Club". V rovnakom roku si zahrala aj vo filmoch "Bad Therapy", "Sister of the Groom" a v muzikáli "Valley Girl". 
Osobný život.
V roku 2005 sa vydala za hudobníka Christophera Jareckiho. V roku 2011 sa im narodil syn. S Jareckim žila v ekologickom dome v Los Angeles so solárnymi panelmi a záhradou. V roku 2018 Silverstonová požiadala o rozvod a v novembri 2018 bol pár rozvedení. 
Silverstonová je známy tým, že je silnou aktivistkou za práva zvierat a životné prostredie. Od roku 1998 je vegánkou. V Los Angeles Silverstonová zriadila útočisko pre zachránených domácich miláčikov. V roku 2012, napísala list Vladimirovi Putinovi so žiadosťou, aby boli vegánske jedlá sprístupnené všetkým ruským väzňom. 
Podporovala Baracka Obamu v jeho prezidentskej kandidatúre. 

</doc>
<doc id="581099" title="Ulica Pave Vukoviča (Bratislava)" url="https://sk.wikipedia.org/wiki?curid=581099">
Ulica Pave Vukoviča (Bratislava)

Ulica Pave Vukoviča je ulica v Bratislave, v mestskej časti Jarovce. Vznikla v roku 2007. Je pomenovaná podľa Paveho Vukoviča, ktorý bol do konca druhej svetovej vojny riaditeľom miestnej základnej školy a organistom, skomponoval niekoľko piesní a založil spevácky súbor.
Tiahne sa kolmo od Jazernej ulice, je rovnobežná s Urbárskou a Ulicou Jozefa Mikisitsa. Tvorí ju zástavba nových rodinných domov.
Externé odkazy.
 ulica Pave Vukovica je pomenovana ako je spravne uvedene ale treba pridat aj jeho cinnost v medzivojnovom obdobi ked zlozil najviac svojich piesni prevazne v chorvatskom jazyku a zalozil chorvatsky muzsky spevacjy zbor Dolardo.

</doc>
<doc id="581104" title="Tabačka Kulturfabrik" url="https://sk.wikipedia.org/wiki?curid=581104">
Tabačka Kulturfabrik

Tabačka Kulturfabrik alebo len Tabačka je košické centrum umeleckej kreativity na Gorkého ulici na severe širšieho centra Košíc. Objekt bývalej erárnej tabakovej továrne z rokov 18511854 bol prebudovaný na kultúrno-sociálne centrum pre výstavné a rezidenčné aktivity a rôzne divadelné, tanečné, hudobné či multimediálne produkcie. Súčasťou Tabačky je divadelná a kino sála, výstavné, diskusné a koncertné priestory, hudobné vydavateľstvo a kaviareň.
História.
V roku 2009 sa opusteným priestorom bývalej tabakovej továrne vdýchol nový život. Za projektom stál Peter Radkoff a občianske zruženie "Bona Fide". Najskôr boli na vlastné náklady, zrekonštruované priestory jednej z budov na alternatívny kultúrny priestor. Dnes je známy ako "Fabricafe". Tabačka je po "IC Cultur Train" a Kasárňach Kulturpark už tretím spoločenským centrom, ktoré vzniklo pod zášitoz Petra Radkoffa a jeho tímu. Tím je všeobecne známi aktívnou dlhoročnou prácou v košickej umeleckej komunite.
Zastupiteľstvo Košického samosprávneho kraja v apríli 2011 schválilo tzv. "Koncepciu rozvoja kreatívnej ekonomiky" a samotná Tabačka sa stala jej prvým projektom. Po rozsiahlej investícii v hodnote 650 tisíc eur a rekonštrukcii priemyselného areálu sa Tabačka oficálne otvorila 16. mája 2015. Jej plocha je zhruba 2500 m².
Tabačka sa takto stala miestom na prezentáciu a produkciu rôznych žánrov súčasného umenia. Cenrum je taktiež veľmi aktívnym subjektom aj pri budovaní lokálnych, regionálnych a štátnych kultúrnych politík. Výrazne spolupracuje s mestskou aj krajskou samosprávou. Tím Tabačky sa podieľal aj na príprave projektov UNESCO "Creative City of Media Art" a "Krajského kreatívneho centra".
Kreatívne centrum Košického kraja.
V budúcnosti by malo v areáli Tabačky pribudnúť "Kreatívne centrum Košického kraj"a za 18 miliónov eur. Finančné prostriedky poskytlo Ministerstvo kultúry Slovenskej republiky. Projekt bol pripravovaný 4 roky a jeho cieľom je vytvoriť priaznivé prostredie pre rozvoj kreatívneho talentu a netechnologických inovácií.

</doc>
<doc id="581151" title="Základná škola (Krosnianska 4, Košice)" url="https://sk.wikipedia.org/wiki?curid=581151">
Základná škola (Krosnianska 4, Košice)

Základná škola Krosnianska 4 je základná škola v Košiciach. Je jednou zo slovenských škôl, ktoré popri klasickom vyučovaní detí zo spádovej oblasti sa zameriavajú aj na vzdelávanie mimoriadne nadaných detí. Riaditeľkou školy je Ing. Danka Daneshjoová.
História.
Škola privítala prvých žiakov 1. septembra 1983, ako štvrtá zo základných škôl na novom Sídlisku Dargovských hrdinov. Po nej tu vznikli ešte štyri základné školy. Spočiatku sa výraznejšie zameriavala hlavne na telesnú výchovu a šport. Po roku 1993 pribudla orientácia na angličtinu a nemčinu. V školskom roku 1997/1998 tu bola otvorená prvá trieda pre deti so všeobecným intelektovým nadaním v rámci projektu PhDr. Jolany Laznibatovej, CSc. V súčasnosti sú na škole špeciálne triedy, v ktorých sa vyučuje podľa programu "APROGE"N (alternatívny program edukácie nadaných). Škola vydáva školský časopis "Krosniačik", v ktorom základ obsahu tvoria žiaci školy. Niektoré triedy vydávali aj vlastné triedne časopisy.
Škola bola alebo je zapojená do mnohých projektov ako napríklad:

</doc>
<doc id="581156" title="Teletubbies" url="https://sk.wikipedia.org/wiki?curid=581156">
Teletubbies

Teletubbies je televízny seriál z produkcie BBC pre predškolské deti. Medzi rokmi 1997 až 2001 bolo natočených 365 dielov, od roku 2015 vzniká nová séria. Hlavné postavy sú štyri, volajú sa Tinky Winky, Dipsy, Laa Laa a Po; seriál je o ich živote.
Hlavné postavy.
Tinky Winky.
Najväčší z Teletubbies.
Laa Laa.
Miluje tanec.
Po.
Najmenší z Teletubbies.
Noo Noo.
Modrý automatický vysávač. Na prednej strane má rúrku zakončenou kefou, na zadnej strane kefy a ružovú pologuľu.Tento vysávač uspokojuje ich potreby.

</doc>
<doc id="581256" title="Kachle" url="https://sk.wikipedia.org/wiki?curid=581256">
Kachle

Kachle sú kúrenisko s uzavretým ohňom slúžiace na vykurovanie miestností, prípadne aj prípravu a ohrievanie pokrmov. Zvyčajne využíva tuhé palivo ako drevo, uhlie alebo pelety. Uzavreté kachle sú na kúrenie účinnejšie, pretože zabraňujú nasávaniu vzduchu z miestnosti do komína a jeho následný únik. Môžu byť vyrobené z rôznych materiálov, najmä kovu (liatiny), keramiky, betónu alebo ohňovzdorného muriva. Keramické pece sú obložené kachlicami. Ich výrobou sa zaoberá kachliarstvo. Navrchu môžu byť upravené na varenie plochou kovovou doskou (sporák).
Na Slovenskom území sa kachle objavujú od prelomu 14. až 15. storočia, pod vplyvom susedných západných krajín najmä v mestskom prostredí. Rozšírené sú od 16. storočia. V obydliach bežných ľudí sa objavovali od 18. storočia, boli kombinované s pecou (kachľová pec), ako kachľový nadstavec. V neskoršom období sa objavujú aj samostatne.
V klasických „meštianskych“ domoch boli kachle typicky pevne spojené s podlahou, ohnisko sa nachádzalo v kovovej spaľovacej komore a bolo obstavané masou muriva a keramiky kvôli akumulácii tepla vzniknutého pri horení. Keramika tvorila nielen akumulačný, ale i dekoratívny prvok. Dnes sa obdobný postup využíva pri výrobe moderných kachlí na drevo.

</doc>
<doc id="581259" title="Kognitívne skreslenie" url="https://sk.wikipedia.org/wiki?curid=581259">
Kognitívne skreslenie

Kognitívne skreslenie (anglicky "cognitive bias") je systematická, opakovaná chyba v myslení, rozhodovaní, odhadoch, spomienkach, zapamätávaní a iných myšlienkových procesoch, pričom závery o iných ľuďoch a situáciách môžu v týchto prípadoch byť vyvodené nelogickým spôsobom. Napríklad konfirmačné skreslenie je tendencia vyhľadávať len tie informácie, ktoré sú v súlade s tým, čomu práve veríme. Pamäťové skreslenia ovplyvňujú, čo a ako ľahko si spomenieme. Príklad: ľudia si pravdepodobnejšie spomenú na udalosti, ktoré vnímajú ako humorné a lepšie si zapamätajú údaje, ktoré sami vytvoria. Spomienky, ktoré sa nám spájajú s dôležitými udalosťami alebo silnými emóciami, sa nám zdajú presnejšie.
Praktický význam.
Väčšina našich úsudkov a činov je správna. Naše telá a mysle dokážu úžasné veci. Avšak chyby úsudku, ktorých sa ľudia dopúšťajú, sa za určitých okolností predvídateľne opakujú. Obvykle si dovoľujeme riadiť sa svojimi dojmami a pocitmi. Dôvera, ktorú máme vo svoje intuitívne názory a preferencie, väčšinou býva oprávnená. Ale nie je tomu tak vždy. Nielen že sme iracionálni, sme predvídateľne iracionálni. Často sme o niečom skalopevne presvedčení, aj keď pravdu nemáme. Naša iracionalita sa prejavuje rovnakým spôsobom znova a znova. Bez ohľadu na to, či konáme ako konzumenti, podnikatelia, zákonodarci, pochopenie spôsobov, akými sme predvídateľne iracionálni, nám ukáže cestu ako zlepšiť naše rozhodnutia a tak zlepšiť naše životy.
Mechanizmy.
Skreslenia často vznikajú z rôznych procesov, ktoré je niekedy ťažké navzájom rozlíšiť. Tieto zahŕňajú:
Zoznam.
V nasledujúcej časti je výber zo známych skreslení:

</doc>
<doc id="581480" title="Juraj Pipasik" url="https://sk.wikipedia.org/wiki?curid=581480">
Juraj Pipasik

Juraj Pipasík, známy aj ako George Mackie Pipasik, patrí k najvýznamnejším predstaviteľom a pionierom kulturistiky na Slovensku. Pochádza z obce Cernina v okrese Svidník. Svoju kariéru trénera naplno naštartoval až potom, čo v roku 1968 emigroval do USA a v meste Santa Monica začal vlastniť a prevádzkovať preslávané Santa Monica Bodybuilding Centre.
Emigrácia a život v USA.
Po emigrácii do USA trénoval okrem iných známych hercov a osobností aj Sylvestra Stalloneho. Stalone sa stal členom klubu po jeho otvorení v novembri 1982. Najskôr trénoval sám, potom vystriedal niekoľko trénerov, medzi nimi aj Franca Colomba a neskôr si vyžiadal Pipasika. Spoluprácu započali v januári 1984, keď sa pripravoval na film Rocky IV.
Súčasnosť.
Po návrate z USA žije v Bratislave.

</doc>
<doc id="581490" title="Séria Samsung Galaxy Note" url="https://sk.wikipedia.org/wiki?curid=581490">
Séria Samsung Galaxy Note

Samsung Galaxy Note je séria smartfónov, ktoré bežia na operačnom systéme Android. Jedna sa o high-end smartfóny a tablety vyvinuté spoločnosťou Samsung Electronics. Séria je známa tým, že obsahuje digitálne pero a softvérové funkcie pre stylus. Tieto zariadenia sú známe aj tým že, majú veľké displeje.
Galaxy Note smartfóny boli považované za prvé komerčne úspešné príklady „phabletu“triedy smartfónov s veľkými obrazovkami, ktoré sú určené na spojenie kombinácie tabletu s telefónom. Samsung predal od septembra 2011 do októbra 2013 viac ako 50 miliónov zariadení Galaxy Note.

</doc>
<doc id="581618" title="Black Mirror" url="https://sk.wikipedia.org/wiki?curid=581618">
Black Mirror

Black Mirror je britský televízny seriál od Charlieho Brookera. Seriál je charakteristický svojimi temnými až satirickými témami, ktoré zobrazujú modernú spoločnosť, konkrétne v jej vzťahu ku následkom nových technológií. Každá časť má iné obsadenie, rozoberá inú tému a odohráva sa v inej časovej realite. Prvé dve série a vianočný špeciál vysielala britská stanica Channel 4. Neskôr bol seriál dostupný aj na Netflixe, ktorý si následne objednal ďalších 12 častí, pričom 6 častí bolo vydaných 21. októbra 2016 a zvyšných 6 častí vyšlo 29. decembra 2017. 5. marca 2018 Netflix potvrdil výrobu piatej série. 28. decembra 2018 Netflix vydal interaktívny film "Bandersnatch", kde divák rozhoduje o tom, ako bude príbeh pokračovať. Piata séria má 3 časti a vyšla 5. júna 2019.
Podľa Charlieho Brookera, "čierne zrkadlo" predstavuje obrazovku televízora, monitor a displej telefónu.

</doc>
<doc id="581645" title="Karavana (hudobná skupina)" url="https://sk.wikipedia.org/wiki?curid=581645">
Karavana (hudobná skupina)

Karavana je reggae - ska - latino hudobná skupina zo Spišskej Novej Vsi, ktorá vznikla v lete roku 1997. Vtedy zakladajúci členovia - spev: Ján "Buggi" Bugoš, bicie: Slavo "Sajo" Zgodava, klávesy: Roman "Šokec" Szentkereszty, gitara, spev: Mário Jančura, Bassa: Marián Garčár. Postupne, ako prichádzali na chuť tomuto špecifickému štýlu, začali vznikať vlastné nové skladby. Po niekoľkých úspešných vystúpeniach v Spišskej Novej Vsi a Poprade si postupne získali publikum po celom Slovensku. Ako prvá vydaná skladba sa stáva „Za to všetko môže...“, ktorá sa objavuje na kompilácií "Top Ska And Reggae Hity" vydanej firmou Musica. Asi po roku účinkovania na slovenskej reggae a ska scéne nasledovali koncerty v Česku, Poľsku a Maďarsku. V roku 2003 kapela nahrala prvý štúdiový album s názvom "Kayla". O rok na to bola vydaná kompilácia firmy Musica s názvom "Ska Collection vol.1", na ktorej sa objavujú dve skladby, neskôr "Ska Collection vol.2", kde sa kapela prezentovala ďalšími skladbami. Nasledovali koncerty v Srbsku, Poľsku, Česku, Slovensku a Nemecku. Od založenia kapely sa vystriedalo niekoľko členov na poste gitary, dychov, bassy a klávesov. V súčasnosti kapela koncertuje a pripravuje sa na nahrávanie v poradí druhého albumu.

</doc>
<doc id="581669" title="Údolie smrti (Slovensko)" url="https://sk.wikipedia.org/wiki?curid=581669">
Údolie smrti (Slovensko)

Údolie smrti je označenie územia v údolí potoka Kapišovka, rozprestierajúce sa medzi deviatimi obcami v okrese Svidník. V tomto priestore sa v čase druhej svetovej vojny, v období od 21. do 27. októbra 1944 odohrali ťažké boje, ktoré boli súčasťou karpatsko–duklianskej operácie. Boje priamo zasiahli obce: Dlhoňa, Dobroslava, Havranec, Kapišová, Kružlová, Nižná Pisaná, Svidnička, Vápeník a Vyšná Pisaná.
V tejto bitke z roku 1944, vedenej za oslobodenie Československa od nacistických nemeckých vojsk, sa tankové jednotky a pechota 305. streleckej divízie Červenej armády pokúsili preniknúť nemeckou obranou 357. divízie v doline Kapišovky smerom z Duklianskeho priesmyku na Svidník. Tá sa opierala o vhodný terén a bola podporovaná protitankovými zbraňami. Obe strany utrpeli veľké straty a nepretržitými, dlho trvajúcimi bojmi, v sychravom jesennom počasí sa takmer úplne vyčerpali. Brániace sa nemecké vojsko Wehrmachtu dokonca prišlo o takmer všetku svoju obrnenú techniku. Ťažké straty a urputné boje na oboch stranách, v nepriaznivom jesennom počasí, napokon znamenali dočasné zastavenie bojov. Nemecká 357. divízia musela byť stiahnutá a nahradená 168. divíziou. V údolí riečky Kapišovka, počas týchto bojov, na obidvoch stranách padlo až 11 000 vojakov z nich bolo asi 5 000 vojakov vtedajšej Červenej armády. Vojaci toto údolie začali volať Údolím smrti. Medzi Nižnou Pisanou a Kapišovou, zničené tanky T-34 sovietskej 12. tankovej brigády, zostali ponechané na miestach, kde ich zasiahli nepriateľské protitankové zbrane, aby sa pre budúce generácie stali pamätníkmi a mementom ťažkých bojov.

</doc>
<doc id="581688" title="Arriva" url="https://sk.wikipedia.org/wiki?curid=581688">
Arriva

Arriva je medzinárodná dopravná spoločnosť zameriavajúca sa na osobnú dopravu. Je to dcérska spoločnosť nemeckého železničného národného dopravcu Deutsche Bahn.
Pôsobenie na Slovensku.
Štatistiky.
Arriva v roku 2018 na Slovensku pôsobila v 4 krajoch, najazdila 72 miliónov kilometrov, prepravila 80 miliónov cestujúcich, zamestnávala 2400 zamestnancov a vlastnila 1350 autobusov. 
Železničná doprava.
Arriva vlaky s.r.o. (ARRIVA CZ) prevádzkuje vlaky na územie Slovenska Ex a na územie Česka AEx - AEx/Ex1061/1063 a AEx/Ex 1060/1062 na trase Praha hl. n. - Olomouc hl. n. - Trenčianska Teplá - Trenčín - Leopoldov - Nitra
Cestná doprava.
Diaľkové linky.
V súčasnosti jazdia diaľkové autobusové linky Arrivy pod komerčným názvom ARRIVA EXPRESS na 8 vnútroštátnych a 3 medzinárodných linkách.
Vnútroštátne linky:
Medzinárodné linky:
Prímestské linky.
Prímestskú dopravu dopravca zabezpečuje v celom Nitrianskom kraj (ako ARRIVA NITRA a.s. a ARRIVA Nové Zámky, a.s.), v niektorých okresoch Košického kraja (Michalovce, Trebišov a Sobrance ako ARRIVA Michalovce, a.s.), Trnavského kraja (Trnava, Senica, Piešťany a Hlohovec ako ARRIVA Trnava, a.s.) a Žilinského kraja (Liptovský Mikuláš, Ružomberok, Dolný Kubín, Námestovo a Tvrdošín ako ARRIVA Liorbus, a.s.).
Mestské linky.
Mestskú hromadnú dopravu zabezpečuje Arriva v 17 mestách. Prehľad je uvedený v nasledujúcej tabuľke:
Bikesharing.
Spoločnosť Arriva prevádzkuje bikesharing v meste Nitra od roku 2017.
Pôsobenie v Európe.
Arriva v súčasnosti pôsobí v 16 európskych krajinách, a to:

</doc>
<doc id="581690" title="Gene Kelly" url="https://sk.wikipedia.org/wiki?curid=581690">
Gene Kelly

Eugene Curran Kelly, známy ako Gene Kelly (* 23. august 1912, Pittsburgh, Pensylvánia, USA† 2. február 1996, Beverly Hills, Los Angeles, Kalifornia) bol americký spevák, herec, tanečník, choregraf, režisér a producent.
Hudbe a tancu sa venoval už od svojho detstva, po ukončení strednej školy a následnom štúdiu na University of Pittsburgh začínal ako tanečník, kedy tanec nielen sám študoval, ale mal aj svoju vlastnú tanečnú školu. Od konca 30. rokov sa začal objavovať v menších rolách aj na Broadwayi.
V americkom filme sa prvýkrát objavil v roku 1942 spoločne s vtedajšou filmovou hviezdou Judy Garland a odvtedy jeho popularita postupne vzrastala. Od roku 1949 začal aj sám režírovať.
Na začiatku 50. rokov nakrútil asi svoje dva vôbec najznámejšie filmy - "An American in Paris" z roku 1951 a v roku 1952 "Spievanie v daždi".

</doc>
<doc id="581734" title="Konfirmačné skreslenie" url="https://sk.wikipedia.org/wiki?curid=581734">
Konfirmačné skreslenie

Konfirmačné skreslenie alebo konfirmačný bias () je tendencia hľadať, interpretovať, uprednostňovať a vyvolávať si z pamäti informácie takým spôsobom, ktorý potvrdí naše už existujúce presvedčenie alebo hypotézy, pričom sa venuje nepomerne menšia pozornosť alternatívnym možnostiam.
Ide o typ kognitívneho skreslenia a systematickej chyby v induktívnom úsudku. Prejaví sa vtedy, ak ľudia zhromažďujú alebo zapamätávajú si informácie selektívne, prípadne ich interpretujú skreslene. Efekt je silnejší pri u emocionálne nabitých otázok a u hlboko zakorenených presvedčení. Prejavuje sa tiež ako tendencia interpretovať neurčité fakty na podporu existujúcich pozícií.
Varianty:
Séria experimentov v roku 1960 zistila, že ľudia sú náchylní smerom k potvrdeniu svojich existujúcich presvedčení. Neskoršie práce re-interpretovali tieto výsledky ako sklon k posudzovaniu myšlienok jednostranným spôsobom, na zameranie sa na jednu z možností a ignorovanie alternatív. Ako vysvetlenie mechanizmu pôsobenia sa uvádza 'zbožné prianie' a obmedzená ľudská kapacita pri spracovávaní informácií. Ďalším vysvetlením môže byť, že pre ľudí má väčšiu cenu nepripustiť si, že by sa mohli mýliť, než skúmanie faktov neutrálnym vedeckým spôsobom. Konfirmačné skreslenie prispieva k prehnanej dôvere v osobné presvedčenia a pomáha pri udržaní alebo dokonca posilnení existujúcich názorov napriek jasným opačným dôkazom. Zlé rozhodnutia vďaka týmto skresleniam boli zaznamenané v politike a organizáciách.
Referencie.
 
 

</doc>
<doc id="581759" title="Stranger Things" url="https://sk.wikipedia.org/wiki?curid=581759">
Stranger Things

Stranger Things je americký sci-fi seriál na Netflixe. Prvá séria bola vydaná 15. júla 2016, druhá séria 27. októbra 2017 a tretia 4. júla 2019. "Stranger Things" obsahuje veľa odkazov na populárnu kultúru 80. rokov 20. storočia, ako aj na filmy Stevena Spielberga, Johna Carpentera, Stephena Kinga, Georga Lucasa, ktorými je seriál inšpirovaný. Má rating TV-14, čo znamená, že seriál je prístupný pre deti od 14 rokov.
Dej.
Seriál sa odohráva vo fiktívnom vidieckom meste Hawkins v Indiane začiatkom 80. rokov 20. storočia. V neďalekej inštitúcii Hawkins National Laboratory sa zdanlivo zaoberajú vedeckým výskumom pre Ministerstvo energetiky Spojených štátov amerických, no v skutočnosti robia tajné paranormálne až nadprirodzené experimenty na ľuďoch. Z nedbalosti sa im podarilo vytvoriť portál do alternatívnej dimenzie zvanej "Upside Down". Táto dimenzia však začne vplývať na nič netušiacich obyvateľov Hawkinsu katastrofálnym spôsobom.
Prvá séria začína v novembri 1983, keď Willa Byersa unesie tvor z Upside Down. Jeho matka Joyce, spolu s policajným náčelníkom Jimmom Hopperom, po ňom začnú pátrať. Medzitým z laboratória utečie malé dievča zvané Eleven a pomáha Mikovi, Dustinovi a Lucasovi nájsť ich strateného priateľa. Na konci sa však Will vráti, ale Eleven záhadne zmizne do sveta Upside Down.
Druhá séria sa odohráva o rok neskôr a začína v októbri 1984. Willa zachránili, no málo ľudí vie, čo sa v skutočnosti stalo. Potom, čo zistia, že Will je stále pod vplyvom bytostí z Upside Down, sa jeho priatelia a rodina dozvedia o väčšej hrozbe ich vesmíru, než je Upside Down. Hopper nájde Eleven v lese, a tak ju zoberie k sebe domov, ale nikto okrem neho to nevie. Na konci série sa Eleven vráti domov ku kamarátom a spoločne s doprovodom Jimmom Hopperom zavrie bránu do Upside Down.
Tretia séria sa odohráva v roku 1985. Kým si dva páriky (El &amp; Mike a Max &amp; Lucas) užívajú romantické vzťahy, Dustin so Stevom riešia ruské "hádanky". Neskôr začne Will cítiť príšeru Mind Flayer a to tak, že sa mu začne potiť krk. Mike, Eleven, Max, Lucas a Will začnú pátrať po tejto príšere, zatiaľ čo Dustin so Stevom, Robin a Ericou pátrajú po Rusoch. Po čase Eleven zistí, že Mind Flayer má nového hostiteľa a to Maxinho nevlastného brata Billyho. Na konci tejto sérii partička detí bojuje proti Billymu a neskôr proti samotnej príšere. Hopper, Joyce a Murray sa rozhodnú zavrieť bránu do Upside Down, čím zabijú príšeru Mind Flayer.

</doc>
<doc id="581818" title="Frank Ocean" url="https://sk.wikipedia.org/wiki?curid=581818">
Frank Ocean

Frank Ocean (* 28. október 1987, Long Beach, Kalifornia, USA) je americký spevák, textár, fotograf a rapper. Je známy svojim netradičným hudobným štýlom, často zaraďovaným k popu, no nesúcim prvky R&amp;B. 
Svoju kariéru začal ako ghostwriter, kedy písal piesne pre interpretov ako John Legend, Beyoncé alebo Justin Bieber. V roku 2010 sa pridal k hiphopovému zoskupeniu "Odd Future". Svoj prvý mixtape s názvom "Nostalgia, Ultra" vydal v roku 2011. Mixtape, na ktorom sa nachádzal singel "Novacane", bol veľmi kladne hodnotený kritikmi a umiestnil sa na popredných priečkach hitparád.
Jeho debutový album "Channel Orange" vydal v júli 2012 a vyhral zaň Cenu Grammy za najlepší urban contemporary album. Bol súčasťou ôsmich nominácii na ocenenia Grammy, z toho 2 vyhral. Obe v roku 2013, z toho jednu za svoj album a druhú spolu s rappermi Jay Z a Kanye Westom za najlepšiu hudobnú spoluprácu na piesni s názvom "No Church in the Wild". V roku 2013 mu vyšla zbierka nevydaných piesní s názvom "unreleased, MISC." 
V auguste 2016 vydal svoj dlho očakávaný druhý album "Blonde", ktorému predchádzal vizuálny projekt "Endless".

</doc>
<doc id="581848" title="Zámok Chantilly" url="https://sk.wikipedia.org/wiki?curid=581848">
Zámok Chantilly

Zámok Chantilly je zámok vo francúzskom meste Chantilly. 
Dejiny.
Malý zámok ("Petit Château") bol vybudovaný v 16. storočí, hlavný zámok bol vybudovaný v 19. storočí podľa plánov architekta Honoré Daumeta na základoch pôvodného zámku, zničeného počas Veľkej francúzskej revolúcie. V zámku sídli Múzeum Condé, ktoré pozostáva z galérie malieb a kresieb a z knižnice so zbierkou vzácnych kníh. Ku komplexu patria Veľké stajne ("Les Grandes Écuries" 1719 – 1740), ktoré majú skutočne "veľké" rozmery a pôsobia veľkolepo. Princ Condé bol na ne tak hrdý, že usporadúval večere pod ich kupolou, vysokou 28 metrov, (pre hostí ako Ľudovít XV.). Stajne mohli prichýliť 240 koní a 500 psov, ktoré slúžili pri každodenných poľovačkách v chantillskom lese. Od roku 1982 je tu múzeum koní. 
K zámockému komplexu patrí aj zámok "Enghien". Je to podlhovastá budova oproti hlavnému zámku, na druhej strane terasy. Bol postavený v roku 1769, pôvodne v ňom boli ubytovaní hostia princov. Má štyri samostatné vchody, každý s trojuholníkovým štítom. Dnes sú v ňom služobné byty reštaurátorov Múzea Condé a akademikov.
Park.
Park má rozlohu 115 hektárov, z toho 25 hektárov sú vodné plochy.
Le Nôtre vybudoval park ako dve na seba kolmé osi. Prvá je os sever-juh, ktorá sleduje líniu veľkej terasy a majestátneho schodiska. Druhá, os východ-západ je vytváraná Veľkým kanálom ("Le Grand Canal"). Parter "à la française" sa rozprestiera medzi Veľkým kanálom a terasou. Je vyložený bazénmi, zdobia ho vázy a sochy, ktoré pochádzajú zväčša z 19. storočia a predstavujú slávne osobnosti spojené s bohatými dejinami panstva. Obe polovice parteru boli pôvodne lichobežníkového pôdorysu, čo spôsobovalo, že sa vďaka hre s perspektívou javili väčšie. Tento rafinovaný efekt bol odstránený počas rekonštrukcie v XIX. storočí, tá im dala presný obdĺžnikový pôdorys. Zvyšky zelených brodérií sa zachovali v "Jardin de la Volière" (hneď pri zámku, na západnej strane) a v záhrade "La Maison de Sylvie" (1671).
Na východ od ústrednej časti parku Le Nôtre sa nachádza anglicko-čínsky park (1772). Na zákrutách jeho cestičiek popri úzkom kanáli sa nachádzajú viaceré záhradné stavby (umelé skaliská, kamenné mostíky). V 1774 bola v tejto časti parku dobudovaná štylizovaná samota. Samota pozostávala zo siedmych rustikálnych domčekov, dodnes sa z nich zachovalo päť, v jednom z nich, v mlyne, sa nachádza reštaurácia.
Park na západ od ústrednej časti bol navrhnutý Victorom Buboisom (1817), architekt zachoval niekoľko pôvodných úprav Le Nôtra (napr. Ostrov lásky). Zo záhradných stavieb postavených Duboisom stojí už iba Venušin chrám. Ako napovedá pomenovanie parku, jeho kľukaté cestičky a zákutia sú protikladom ústredného geometrického parteru. 
V tejto časti parku sa nachádza mini-zoo s kengurou červenokrkou a vzácnymi albínmi tohto druhu.

</doc>
<doc id="581853" title="Ivan Hričovský" url="https://sk.wikipedia.org/wiki?curid=581853">
Ivan Hričovský

Dr.h.c. Prof. Ing. Ivan Hričovský, DrSc. (* 23. január 1932, Horný Hričov) je významný slovenský pomológ, profesor v odbore špeciálna rastlinná výroba na Slovenskej poľnohospodárskej univerzite v Nitre, odborník v odbore ovocinárstvo a záhradníctvo, neúnavný propagátor záhradníctva a ovocinárstva, vedecko-pedagogický pracovník na Katedre ovocinárstva, vinohradníctva a vinárstva Fakulty záhradníctva a krajinného inžinierstva.
Život.
Po skončení štúdia v roku 1955 na Vysokej škole záhradníckej v Lednici na Morave pôsobil v ovocinárskom výskume na Šľachtiteľskej stanici v Rajeckých Tepliciach, Zarieč-Keblove, plantáži drobného ovocia v Okoličnom, VÚRV v Piešťanoch (1969 – 1977 ) a Výskumnom ústave ovocných a okrasných drevín v Bojniciach, aby napokon zakotvil v roku 1989 na Slovenskej poľnohospodárskej univerzite v Nitre, kde sa zaslúžil o vznik Fakulty záhradného a krajinného inžinierstva. Na akademickej pôde vychoval veľa odborníkov ovocinárov a záhradníkov pre potrebu záhradníckej praxe. Svoje bohaté vedomosti však rozdáva aj širokej laickej verejnosti. Ročne absolvuje mnoho prednášok a praktických inštruktáží, je členom redakčných rád a taktiež prispievateľom v mnohých časopisoch. S jeho cennými a praktickými radami sa možno stretnúť v Slovenskej televízii a v Slovenskom rozhlase – v relácii "Klub Rádia Regina", v rubrike "Záhradkári" každý druhý týždeň radil poslucháčom v oblasti ovocinárstva. Je autorom desiatok odborných publikácií. Medzi rokmi 1990 – 2010 pôsobil ako predseda Slovenského zväzu záhradkárov, v súčasnosti je čestným predsedom RV SZZ (Republikového výboru Slovenského zväzu záhradkárov). Ako odborný poradca účinkuje aj v relácii „Nová záhrada“ komerčnej TV JOJ.

</doc>
<doc id="581875" title="Anton Šafárik" url="https://sk.wikipedia.org/wiki?curid=581875">
Anton Šafárik

Ing. Anton Šafárik (* 17. november 1956, Bratislava) je bývalý riaditeľ Slovenskej informačnej služby.
Životopis.
Po absolvovaní Gymnázia Metodova v Bratislave vyštudoval Vysokú školu ekonomickú v Bratislave, odbor riadenia výrobných odvetví. V rokoch 1981 až 1989 pôsobil ako ekonóm, v rokoch 1989 až 2016 pracoval v súkromnom sektore.
Riaditeľ Slovenskej informačnej služby.
Na miesto riaditeľa Slovenskej informačnej služby bol menovaný prezidentom Kiskom k 6. júlu 2016. Jeho vymenovanie bolo považované za kontroverzné, dovtedy neboli známe žiadne jeho aktivity v oblasti bezpečnostných zložiek. Je považovaný za nábožného človeka, pred menovaním pôsobil ako prezident Zboru dobrovoľníkov Maltézskeho rádu na Slovensku, podieľal sa aj na návšteve pápeža Jána Pavla II. na Slovensku v roku 2003. Malo ísť o nominanta SNS, prvýkrát nebol post obsadený osobou nominovanou premiérom.

</doc>
<doc id="581888" title="Nicolaus Bruhns" url="https://sk.wikipedia.org/wiki?curid=581888">
Nicolaus Bruhns

Nicolaus Bruhns alebo Nikolaus Bruhns (* 1665, Schwabstedt, Nemecko† 29. marec 1697, Husum, Nemecko) bol nemecký huslista, organista a hudobný skladateľ.
Život a dielo.
Študoval hru na organ a kompozíciu u Dietricha Buxtehudeho v Lübecku. Následne pôsobil ako kostolný organista v Kodani. V roku 1689 sa presťahoval do Husumu, kde bol prijatý na miesto organistu v katedrále.
Bol známy ako organový a husľový virtuóz, „traduje sa, že hrajúc na husle sa sprevádzal na organe pedálom“.
Z jeho skladieb je významných 12 kostolných kantát a 5 organových skladieb (napr. chorálová fantázia, typická pre severonemeckú organovú školu). Jeho diela študoval a opisoval aj Johann Sebastian Bach. Bruhnsove prelúdiá a fúgy ponúkajú mnoho príležitostí na zmenu registrácie, napr. v Prelúdiu a fúge e mol („Großes“) je počas prvých dvadsiatich taktov päť štylisticky kontrastných častí, ktoré možno odlíšiť v hre a zvuku.
Ferdinand Klinda hodnotí: „Autorovo nadanie, zmarené skorou smrťou, dávalo všetky predpoklady, aby sa možno vyrovnal aj Bachovi“.

</doc>
<doc id="581952" title="2. hokejová liga (Slovensko) 2016/2017" url="https://sk.wikipedia.org/wiki?curid=581952">
2. hokejová liga (Slovensko) 2016/2017

2. hokejová liga (Slovensko) 2016/2017 je dvadsiata štvrtá sezóna v histórii 2. hokejovej ligy. Hrá v nej 20 tímov rozdelených do dvoch skupín. Úspešnejší bude bojovať v baráži o Budiš 1. hokejovú ligu. Baráž o 1. ligu sa hrať nebude kvôli menšiemu počtu účastnikov v 1. hokejovej lige. Víťaz 2. ligy a porazený finalista postúpia do 1. ligy. Víťazom 2. hokejovej ligy sa stalo mužstvo MHK Dubnica nad Váhom a postúpil do Budiš 1. hokejovej ligy a postúpil aj porazený finalista MHK Humenné. 
Hrací model.
Každé družstvo odohrá v základnej časti 18 stretnutí (18 kôl), každý s každým 1 x doma, 1 x vonku na ktorú nadviažu nadstavbové časti. 
Družstvá po ZČ na 9. a 10. mieste v skupine “A” odohrajú stretnutia O umiestnenie proti družstvám umiestneným na 9. a 10. mieste v sk. “B” systémom 9A.-10B., 9B.-10A. na 2 víťazné stretnutia = max. 3 kolá, začína sa u horšie umiestneného tímu. Víťazi V1-V2, resp. porazení P1-P2 odohrajú ďalšiu časť o konečné umiestnenie na 2 víťazné stretnutia, 1. stretnutie sa odohrá u horšie umiestneného, 2. a príp. 3 rozhodujúce u lepšie umiestneného po ZČ 2. LIGA SENIOROV 2016/2017.
O Play-Off v skupinách 2LS (1.-8. m. v sk. A, 1.-8. m. v sk. B) - Sk. A Družstvá umiestnené po ZČ na 1 - 8. mieste v skupine “A” odohrajú časť 
"O Play-Off" (1A.-8A., 2A.-7A., 3A.-6A., 4A.-5A.) na 2 víťazné stretnutia = max. 3 kolá,1. stretnutie sa odohrá u horšie umiestneného, 2. a príp. 3 rozhodujúce u lepšie umiestneného po ZČ. - Sk. B Družstvá umiestnené po ZČ na 1 - 8. mieste v skupine “B” odohrajú časť "O Play-Off" (1B.-8B., 2B.-7B., 3B.-6B., 4B.-5B.) na 2 víťazné stretnutia = max. 3 kolá, 1. stretnutie sa odohrá u horšie umiestneného, 2. a príp. 3 rozhodujúce u lepšie umiestneného po ZČ.
O konečné umiestnenie 5.-8. A a B Porazení P1 a P4 odohrajú ďalšiu časť o konečné umiestnenie 5.- 8. A, B na 2 víťazné stretnutia, = max. 3 kolá, umiestnenie sa posudzuje podľa vyššieho umiestnenia v skupine po ZČ (vyšší počet získaných bodov, resp. skóre)
ŠTVRŤFINÁLE PLAY-OFF 2LS Víťazné družstvá z časti "O Play-Off" v skupine “A” odohrajú Play-Off Štvrťfinále proti víťazným družstvám z časti "O Play-Off v skupine ”B” (1A.-4B., 2A.-3B., 3A.-2B., 4A.-1B.) na 2 víťazné stretnutia = max. 3 kolá, 1. stretnutie sa odohrá u horšie umiestneného, 2. a príp. 3 rozhodujúce u lepšie umiestneného po ZČ.
SEMIFINÁLE PLAY-OFF 2LS Víťazi zo štvrťfinále sa stretnú systémom (1A.-2B., 2A.-1B.) na 2 víťazné stretnutia = max. 3 kolá, 1. stretnutie sa odohrá u horšie umiestneného, 2. a príp. 3 rozhodujúce u lepšie umiestneného po ZČ
FINÁLE PLAY-OFF / O VÍŤAZA 2LS Víťazi so Semifinále Play-Off 2LS odohrajú stretnutia systémom (1.-2.) na 2 víťazné stretnutia = max. 3 kolá, 1. stretnutie sa odohrá u jedného finalistu, 2. u druhého finalistu a príp. 3 rozhodujúce na neutrálnej pôde. Družstvo, ktoré zvíťazí v dvoch stretnutiach O víťaza 2LS z troch možných stretnutí postupuje do BUDIŠ 1. HL 2017/2018, porazený finalista získava právo účasti v Budiš 1. HL 2017/2018 po splnení podmienok.
Baráž o BUDIŠ 1. HL 2016/2017 sa dôvodu počtu účastníkov BUDIŠ 1. HL neuskutoční. Víťaz 2LS 2016/2017 postupuje do 1. HL SR 2017/2018 priamo, porazený finalista 2LS získava právo účasti v 1. HL SR 2017/2018. Pre zaradenie je potrebné splniť štandardné podmienky pre 1. HL SR (najmä dostatočný počet hráčov, zodpovedajúci štadión, mládeže. družstvá v súťažiach SZĽH). Druhá liga bude mať aj zahraničného účastníka - v skupine B (Východ) nastúpia slovenské celky proti maďarskému KMH Budapešť (Kanadai Magyar hokiklub - Kanadský maďarský hokejový klub). 

</doc>
<doc id="582010" title="Stratenský tunel (cestný)" url="https://sk.wikipedia.org/wiki?curid=582010">
Stratenský tunel (cestný)

Stratenský tunel alebo Tunel Stratená je tunel na ceste I. triedy 67 v Košickom kraji v katastrálnom území mesta Dobšiná, východne od obce Stratená. Je dlhý 325,7 metra a obchádza dopravne ťažko priechodný Stratenský kaňon.
Je to jediný tunel na Slovensku situovaný na ceste I. triedy a zároveň až do otvorenia tunela Branisko v roku 2003 najdlhší cestný tunel na Slovensku (po prestavbe Bratislavského tunela pod Hradným vrchom z rokov 19431949 z cestného na električkový v rokoch 19821983).
Tunel v severovýchodnom svahu vápencovej planiny Duča bol vybudovaný v rokoch 19691971 na mieste, kde Hnilec v Stratenskej doline meandrami prekonáva tiesňavu Stratenský kaňon, ktorou až do otvorenia tunela viedla aj cesta. Kaňon je dnes súčasťou NPR Stratená a platí v ňom najvyšší, 5. stupeň ochrany. Vedie ním náučný chodník a cykloobchádzka tunela.
Súbežne s cestným tunelom vedie, približne 45 m južnejšie, aj železničný Jarabský tunel II na trati Červená Skala – Margecany. Niveleta cestného tunela je asi 15 m pod niveletou železnice.

</doc>
<doc id="582033" title="Podfukári" url="https://sk.wikipedia.org/wiki?curid=582033">
Podfukári

Podfukári (orig. "Now You See Me)" je americký akčný film z roku 2013. Bol režírovaný Louisom Leterrierom a scenár k nemu napisali Ed Solomon, Boaz Yakin a Edward Ricourt. 
Film mal premiéru v New Yorku dňa 21. mája 2013, čo bolo pred jeho oficiálnym vydaním spoločnosťou Summit Entertainment, ktorá ho vydala 31. mája 2013. Film získal zmiešané recenzie od kritikov, ale stal sa kasovým trhákom, zarobil 351,7 miliónov dolárov po celom svete s rozpočtom 75 miliónov dolárov. Jeho pokračovanie vyšlo 10. júna 2016.
Dej.
Dej sleduje agenta FBI Dylana Rhodes-Strikea a agentku Interpolu Almu Drayovú, ktorí sledujú tím špičkových iluzionistov zvaných „Jazdci“ (angl. "The Four Horsemen"). Iluzionisti boli vďaka tarotovým kartám zvolaní magnátom Arthurom Tesslerom do určitého bytu, kde objavili hologramovú projekciu plánov. Neskôr počas svojho vystúpenia vďaka divákovi Étienneovi vykradnú banku vo Francúzsku a obdarujú publikum „pršiacimi“ peniazmi. Jazdci boli zatknutí a vypočúvaní. Po nejakom čase boli prepustení na slobodu. Rhodes-Strike a Drayová sa stretnú s Thaddeusom Bradleym, odhaľovačom ich ilúzii, aby im ich pomohol dolapiť. Jazdci sa s FBI a Interpolom hrajú na hru mačka a myš.
Produkcia.
Dňa 25 októbra 2011 spoločnosť Summit Entertainment oficiálne oznámila dátum vydania filmu "Podfukári", ktorý bol stanovený na 18 júla 2013. Dňa 3. novembera 2011 spoločnosť odhalila stručný prehľad a prvú ukážku plagátu.
Filmovanie.
Filmovanie sa začalo 16. januára 2012 v New Orleans a Louisane a trvalo až do 26. marca 2012. Ďalšie nakrúcanie sa uskutočnilo v New Yorku 13. februára a 9. apríla 2012 v Las Vegas do nasledujúceho dňa.
Incident.
Počas nakrúcania scény, kde sa Henley Reeves snaží uniknúť z vodnej nádrže plnej piraní, sa Isla Fisher takmer utopila. Fisher uviazla v nádrži a snažila sa upozorniť štáb búchaním na okno. Ale štáb si myslel, že to nič nie je, pretože to bolo presne to, čo mala robiť postava vo filme. Nakoniec bola schopná sa rozmotať reťazí a dostať sa bezpečne von z nádrže.

</doc>
<doc id="582063" title="Kjetil André Aamodt" url="https://sk.wikipedia.org/wiki?curid=582063">
Kjetil André Aamodt

Kjetil André Aamodt (* 2. september 1971, Oslo, Nórsko) je bývalý nórsky lyžiar, dlhoročný úspešný reprezentant v alpskom lyžovaní.
Je jediným lyžiarom alpských disciplín, ktorý vyhral osem olympijských medailí; stal sa päťkrát majstrom sveta. V roku 1994 získal veľký krištáľový glóbus pre celkového víťaza Svetového pohára.
Patrí medzi štyroch fenomenálnych lyžiarov histórie, ktorí dokázali vyhrať majstrovstvá sveta vo všetkých piatich disciplínach. Jeho priateľom a dlhoročným rivalom je ďalší nemenej úspešný nórsky reprezentant Lasse Kjus.
6. januára 2007 na galavečere v Osle, kde bol vyhlásený najlepším nórskym športovcom roka 2006, oznámil, že z dôvodu celkovej psychickej a fyzickej únavy (ku ktorej podľa médií nepochybne prispeli jeho zdravotné problémy) končí svoju lyžiarsku kariéru.

</doc>
<doc id="582107" title="Kat Dennings" url="https://sk.wikipedia.org/wiki?curid=582107">
Kat Dennings

Katherine Victoria Litwacková (* 13. jún 1986, Bryn Mawr, Pensylvánia, Spojené štáty), známa pod umeleckým menom Kat Dennings, je americká herečka. Začínala v seriáli "Sex v meste", ďalej sa objavila vo filmoch: "40 rokov panic (The 40-Year-Old Virgin)", "Agent v sukni 2 (Big Momma's House 2)", "Charlie Bartlett", "Nikdy to nevzdávaj (Raise Your Voice)", "Domáci maznáčik (The House Bunny)", "Defendor", "Rande na jednu noc (Nick and Norah's Infinite Playlist)", "Thor" a "". Od roku 2011 hrá po boku Beth Behrsovej v sitkome stanice CBS, "2 baby na mizine" "(2 Broke Girls)".

</doc>
<doc id="582136" title="Samoobsluha" url="https://sk.wikipedia.org/wiki?curid=582136">
Samoobsluha

Samoobsluha označuje v oblasti obchodu a verejných služieb zariadenia s voľným výberom tovaru. Zákazník tu na rozdiel od pultových predajní pri nakupovaní tovaru obsluhuje sám seba. Termíny „samoobsluha“ a „samoobslužný“ sa používajú nielen na označenie maloobchodných predajní, ale aj na označenie rôznych spôsobov samoobslužného vybavovania cestujúcich, samoobslužných jedální, predajných automatov atď.
História.
Prvá česko-slovenská potravinárska samoobsluha bola otvorená v roku 1955. Bola to predajňa v Prahe na Husitskej ulici na Žižkove otvorená 1. júna 1955. Podľa miestnych pamätníkov: "to bola celkom malá predajňa. Vzadu za závesom bol sklad a hneď za dverami akumulačná pec, takže keď bola zima, kto stál pri dverách, sa skoro uvaril," opisuje knihovníčka Eva Barešová. V obchode sa predávali klasické potraviny ako chlieb, maslo a mlieko v skle aj v sáčkoch. "Pre salámy sa ale muselo k mäsiarovi, vtedy sa ešte nepredávali v zatavenom obale," dopĺňa jej kolegyňa Jitka Herzánová. Obe si tiež pamätajú na fronty na košíky aj pred obchodom a niekedy bolo nutné sa do obchodu vrátiť. "Občas sa stalo, že si niekto kúpil syr a bežal s ním späť, pretože bol plesnivý. A často tu ľudia stáli frontu a čakali, kým privezú kečup, a pretože ho bolo málo, bol vždy hneď vypredaný," dodávajú. V rovnakom roku bola otvorená prvá samoobsluha aj v Brne a 7. augusta 1955 v Budapešti. Dobový popis tohto "významného kroku v socialistickom obchode, z roku 1955" znel takto:"Pri vstupe dostal každý košík a zákazníci začali prechádzať obchodom. V tejto predajni nie je pult, všetok tovar je na nástenných policiach a v debnách. Korenie, múka, cukor, konzervy, rôzne nápoje, balené mlieko, maslo, syry, niekoľko chlebov, domáce a toaletné potreby, cukrovinky, vyprážané mäso, salámy sú starostlivo zoradené v rôznych hmotnostiach a množstvách v priehradkách oddelených sklenenými tabuľami. Je možné si ich kúpiť jednoducho výberom a vložením do košíka. Keď prejdú obchod, dostanú sa k pokladni, kde položia kôš na stôl. Pokladník vyloží obsah košíka jeden po druhom a nablokuje cenu položiek na spoločný blok.“Hromadne sa samoobsluhy začali v Česko-Slovensku otvárať až od roku 1958. Boli to už väčšie predajne so širším sortimentom. Napríklad v Liberci bola prvá samoobsluha s potravinami (Dunaj) otvorená 3. novembra 1958. Na Slovensku v októbri 1958 bola otvorená prvá samoobslužnej predajni potravín na Molotovovej ulici (dnes Obchodná) v Bratislave.
„Otvorili predajňu Zdroja s plným sortimentom potravinárskeho tovaru, teda i s mäsom, zeleninou a ovocím, prvú tohto druhu na Slovensku. Má byť vzorom pre zriaďovanie ďalších takýchto predajní u nás. Gazdinky majú možnosť nakúpiť všetko pre kuchyňu v jednej predajni, ktorá je moderne a hygienicky zariadená,“ píše sa v archívnej správe TASR.
V roku 1965 bolo v Československu už 10 000 predajní tohto typu (propagovaných ako "nákup pod jednou strechou"). V Maďarsku ich bolo v roku 1965 4680, v roku 1970 6223 a v roku 1978 8332.
Vybavenie a nakupovanie.
Zabezpečenie proti krádežiam tovaru spočíva v malých samoobslúh obvykle len v dohľade pokladníčok a ďalších pracovníkov predajne. Veľké predajne si často najímajú bezpečnostnej agentúry či strážnu službu. Predajne môžu byť vybavené kamerovým systémom, niekedy mávajú pri vstupe jednosmerný turniket.
V niektorých supermarketoch je vyhlásená povinnosť hlásiť alebo nechať si označiť pri vstupe do predajne tovar, ktoré si zákazník zakúpil v inej predajni, prípadne je povinný takéto veci odložiť do úschovne skriniek. 
Kompetencie strážnikov pri kontrole zákazníkov sú témou rôznych sporov a diskusií, pretože aj preventívna prehliadka v prípade podozrenia môže značne poškodiť povesť zákazníka aj v prípade, že sa krádeže nedopustil.
Nákupné vozíky sú v niektorých predajniach vybavené zariadením, ktoré umožní uvoľnenie vozíka z radu alebo zo stojana iba po vložení mince, ktorá sa zákazníkovi vracia až po opätovnom zapojení vozíka do radu. Veľké nákupné centrá, v ktorých je možné s vozíkom legálne vychádzať na parkovisko, však aj tak majú problémy s ich rozkrádaním.

</doc>
<doc id="582250" title="Oblát (dieťa)" url="https://sk.wikipedia.org/wiki?curid=582250">
Oblát (dieťa)

Oblát bolo dieťa darované rodičmi kláštoru. Slovo oblát pochádza z latinského oblatus - „odovzdaný, darovaný“.
"Rodičia sa pri oblácii písomne zaviazali, že sa zriekajú nároku na svoje dieťa a že ich potomok stráca nárok na dedičstvo. Dedičský podiel malého obláta zvyčajne získal kláštor, v ktorom bol umiestnený."
Obláti sa často vyskytovali v reholi sv. Benedikta. Pápeži Klement III. a Celestín III. rozhodli, že súhlas oblátov má prednosť pred rozhodnutím rodičov a tak táto prax po šiestich storočiach zanikla. Bolo to aj vplyvom vzniku univerzít a katedrálnych škôl.

</doc>
<doc id="582263" title="Songkjunkwan sukchändul" url="https://sk.wikipedia.org/wiki?curid=582263">
Songkjunkwan sukchändul

Songkjunkwan sukchändul (; hanča: 成均館緋聞; ; slov. doslovne: "Songkjunkwanský škandál") je juhokórejský historický seriál o dievčati, ktoré sa prezlieklo za chlapca a navštevuje Songkjunkwan, najvyššiu vzdelávaciu inštitúciu počas dynastie Čoson, kam ženy chodiť nesmeli. Námetom sa stal najpredávanejší román z roku 2007, "Životy songkjunkwanských konfuciánskych učencov" (), ktorého autorkou je Čong Un-kwol. Seriál režíroval Kim Won-sok, scenár napísala Kim Tchä-hi a hlavných predstaviteľov stvárnili Pak Min-jong, Pak Ju-čchon, Ju A-in a Song Čung-ki. Vysielal sa v pondelky a utorky o 21:55 na stanici KBS2 od 30. augusta do 2. novembra 2010.
Dej.
Dej je zasadený v ére, keď spoločnosť ženám nedovoľovala sa vzdelávať. Kim Jun-hi (Pak Min-jong) sa prezlečie za svojho brata Kim Jun-sika, aby finančne zabezpečila svoju rodinu. Prechádza radom rôznych výpomocných prác, hlavne v miestnom kníhkupectve, až kým nedostane ponuku zvýšiť svoje príjmy. V prestížnom Songkjunkwane má byť náhradníčkou na blížiacich sa prijímacích skúškach, čo je však nezákonné. Prichytí ju pri tom bezúhonný I Son-čun (Pak Ju-čchon), ktorý sám neskôr uzná jej talent a dokonca ju povzbudzuje, aby sa na univerzitu zapísala. Tam musí znášať nekonečné huncútstva staršieho študenta Ku Jong-hu (Song Čung-ki), zmieriť sa s neustálymi výkyvmi nálad svojho spolubývajúceho Mun Čä-sina (Ju A-in), vyhýbať sa problémom s prísnym študentským prezidentom Ha In-suom (Čon Tchä-su), ustrážiť svoje tajomstvo, a to všetko popri tom, ako sa snaží držať svoje rastúce city k I Son-čunovi na uzde.
Ohlas.
Seriál si získal pomerne zapálenú fanúšikovskú základňu, ktorá úplne nezodpovedala skromnej sledovanosti. Jeho kult popularity sa prejavil skôr veľmi vysokou on-line aktivitou na oficiálnej internetovej stránke a obľúbenom portáli DC Inside, počtom pozretí na webovej stránke KBS, ale aj počtom predaných DVD nosičov a OST albumov. Pôvodný soundtrack obsahujúci skladbu skupiny JYJ, ktorej členom je aj Pak Ju-čchon, zaznamenal v priebehu niekoľkých týždňov viac ako 110 000 predaných kópií.
Kinoverzie.
Seriál bol upravený do verzie, ktorá sa premietala v japonských kinách od 6. do 9. mája 2011 ako súčasť festivalu "Dokimeki☆Ikemen Festival". Pri príležitosti prvého výročia upravila kórejská káblová televízia QTV seriál na dvojhodinový film, ktorý odvysielala 10. septembra 2011.

</doc>
<doc id="582290" title="Sesang odiedo omnun čchakhan namča" url="https://sk.wikipedia.org/wiki?curid=582290">
Sesang odiedo omnun čchakhan namča

Sesang odiedo omnun čchakhan namča (; ; slov. doslovne: "Dobrý muž, ktorého na tomto svete nenájdeš") je juhokórejský seriál z roku 2012. V hlavných úlohách sa predstavili Song Čung-ki, Mun Čchä-won a Pak Si-jon. Je to temná, ale aj romantická melodráma o zrade, ktorú vysielala stanica KBS2 každú stredu a štvrtok o 21:55, a to od 12. septembra do 15. novembra 2012.
Dej.
Chytrý a nádejný študent medicíny Kang Ma-ru (Song Čung-ki) bol hlboko zaľúbený do svojej o trochu staršej susedy a televíznej reportérky Han Čä-hi (Pak Si-jon). Lenže keď sa Čä-hi začne zhoršovať situácia a zúfalo sa snaží uniknúť chudobe, stretne muža, ktorý všetko zmení. Kvôli bohatému generálnemu riaditeľovi, ktorý jej ponúka život v pohodlí, sa Ma-ruovi otočí chrbtom a pred láskou uprednostní peniaze.
Strašná zrada zanechá Ma-rua úplne zlomeného a neostane len pri hneve. Ma-ru sa zmení na úplne iného človeka. Po niekoľkých rokoch má teraz 30, pracuje ako barman a gigolo a už viac nie je tým „dobrým chlapcom“. Raz stretne So Un-gi (Mun Čchä-won), mladú bohatú dedičku, ktorá je pripravovaná na prevzatie otcovho konglomerátu. Je chladná, vypočítavá, vyzná sa v biznise a otec ju vychovával tak, aby nikdy nikomu neukázala svoje city. Ma-ru v nej však vzbudzuje zvedavosť, až na neho nakoniec nevie prestať myslieť.
Ma-ru sa rozhodne využiť ju v svojich plánoch, ako sa pomstiť Čä-hi, ale Un-gi sa do neho zaľúbi. Práve keď sa o ňu začne úprimne zaujímať, zistí Un-gi pravdu a rozídu sa. Lenže autonehoda ju pripraví o pamäť a znova vstupuje do Ma-ruovho života.
Produkcia.
Scenáristkou seriálu bola I Kjong-hi, ktorá predtým napísala aj "Will It Snow for Christmas?", "Thank You", "A Love to Kill", "I'm Sorry, I Love You" a "Sang Doo! Let's Go to School".
Kim Čin-won predtým režíroval epizódy zo seriálu "Drama City", a to "Just an Ordinary Love Story", "Crossing the Young-do Bridge", "Guardian Angel Kim Yeong-goo", "Snail Gosiwon" a "The Last Flashman".
Seriáloví kamaráti Song Čung-ki a I Kwang-su sú priateľmi aj v skutočnosti a toto bolo od Songovho odchodu zo šou "Running Man" prvýkrát, čo sa spolu objavili na televíznej obrazovke.
Sledovanosť.
Počnúc 5. epizódou bol seriál najsledovanejším programom vo svojom vysielacom čase.

</doc>
<doc id="582292" title="Teleso (algebra)" url="https://sk.wikipedia.org/wiki?curid=582292">
Teleso (algebra)

Teleso (angl. "division ring") je algebraická štruktúra, na ktorej sú definované dve binárne operácie. Je rozšírením okruhu oproti ktorému navyše prináša existenciu inverzného prvku pre obe binárne operácie (okruh vyžaduje existenciu inverzného prvku len pre operáciu +).
Pole (komutatívne teleso, angl. "Field") je teleso, ktorého obe operácie sú komutatívne. V telese (okruhu) sa predpokladá iba komutatívnosť sčítania.
Definícia telesa.
Trojicu formula_1, kde formula_2 je množina a + (sčítanie) a formula_3 (násobenie) sú binárne operácie, nazývame telesom, pokiaľ formula_4 je okruh a ak navyše platí 
Alternatívna definícia telesa: teleso je množina "F" s aspoň dvoma prvkami 0, 1 s operáciami:
a navyše platia distributívne zákony medzi sčítaním a násobením:
V komutatívnom telese navyše požadujeme, aby aj multiplikatívna grupa bola komutatívna, teda: formula_12.
Nadteleso telesa formula_2 je také teleso, že formula_2 je jeho podmnožinou.

</doc>
<doc id="582354" title="Lucia Kurilovská" url="https://sk.wikipedia.org/wiki?curid=582354">
Lucia Kurilovská

Dr. h. c. prof. JUDr. Lucia Kurilovská, PhD. (* 21. december 1967, Poprad) je slovenská právnička, špecialistka na trestné právo a rektorka Akadémie Policajného zboru.
Vzdelanie a kariéra.
Po absolvovaní základnej a strednej školy v Poprade študovala na Právnickej fakulte Univerzity Komenského. V roku 1989 obhájila JUDr. V rokoch 1989 až 1993 pracovala ako právnička pre medzinárodný obchod a novozaložené spoločnosti. Od roku 1993 dodnes pôsobí na Právnickej fakulte Univerzity Komenského ako pedagogička na Katedre trestného práva, kriminológie a kriminalistiky, bola vedúca odboru trestného práva procesného. V roku 1998 získala Ph.D. na tejto fakulte. Od roku 2008 doteraz pôsobí tiež ako vedecká pracovníčka na Ústave štátu a práva Slovenskej akadémie vied. V rokoch 2012 až 2013 bola generálnou riaditeľkou Sekcie trestného práva na Ministerstve vnútra SR. Od roku 2013 pôsobí ako poradkyňa (generálna štátna radkyňa) ministra spravodlivosti. Habilitáciu dosiahla na Paneurópskej vysokej škole v roku 2014.
Dňa 22. mája 2018 ju prezident Andrej Kiska vymenoval za profesorku v odbore trestné právo.
Rektorka Akadémie Policajného zboru.
V apríli 2013 bola označená za favoritku ministra Roberta Kaliňáka. Jej vymenovanie bolo aj v septembri 2013 pre neho „citlivá téma“. Problémom s jej vymenovaním mal mať aj prezident Ivan Gašparovič. Ministerstvo vnútra ešte v júli nemalo istotu či prezident Kurilovskú do funkcie vymenuje. Kritizovala ho totiž za nevymenovanie zvoleného Jozefa Čentéša do funkcie generálneho prokurátora. Prezidentovi mala vadiť aj nedostatočná kvalifikácia, Kurilovská bola vtedy len odborná asistentka. Ani po habilitácii nebola vymenovaná, Ministerstvo vnútra neposlalo návrh na jej vymenovanie. Od novely vysokoškolského zákona ho prekladá práve ministerstvo, akademický senát miesto voľby len vyjadruje súhlas. Od obvinení bývalého rektora z korupcie v júli 2012 a jeho odvolaní vysokú školu dočasne viedol Štefan Kočan.
Kurilovskú za rektorku vymenoval prezident Andrej Kiska 27. augusta 2014. Po vymenovaní uviedla svoje plány s Akadémiou: „"Mám svoju predstavu, ako rozšíriť výučbu niektorých predmetov, hlavne čo sa týka ekonomickej kriminality, právneho styku s cudzincom a posilniť tiež výučbu a možnosť získania prostriedkov na forenzné projekty"“. Plánuje tiež rozšíriť fyzický výcvik a tréning streľby.
Kandidátka na sudkyňu Ústavného súdu.
Začiatkom roku 2019 Kurilovská kandidovala na sudkyňu Ústavného súdu. Navrhol ju Eduard Burda, dekan Právnickej fakulty Univerzity Komenského. 4. februára 2019 sa kandidatúry vzdala pre rôzne dôvody. K odstúpeniu uviedla: „Ako to celé prebieha, ako sa okolo toho príliš veľa konšpiruje a špekuluje, ale tiež mimovládne mienkotvorné organizácie si skôr hľadali určité výhrady voči mojej osobe. Ocitla som sa v skupine uchádzačov, ktorí sú prijateľní len s výhradou.“
 Pri vypočúvaní pred ústavnym výborom Národnej rady uviedla súhlas s registrovanými partnerstvami, právom ženy rozhodovať v plnej miere o svojom tele a nesúhlas s eutanáziou.

</doc>
<doc id="582405" title="Pierbattista Pizzaballa" url="https://sk.wikipedia.org/wiki?curid=582405">
Pierbattista Pizzaballa

Mons. Pierbattista Pizzaballa O.F.M. (* 21. apríl 1965, Cologno al Serio, Taliansko) je taliansky rímskokatolícky arcibiskup a patriarcha Jeruzalemského latinského patriarchátu.
Životopis.
Základné filozofické a teologické štúdia absolvoval v Ríme na Pápežskej univerzite Antonianum. Neskôr študoval na Hebrejskej univerzite v Jeruzaleme. Stal sa docentom hebrejčiny na Františkánskej fakulte biblických vied a archeológie v Jeruzaleme. 
Vstúpil do rehole k Menším bratom františkánom, kde dňa 7. septembra 1985 zložil prvé sľuby a dňa 14. októbra 1989 zložil doživotné večné sľuby. Diakonskú vysviacku prijal 27. januára 1990 a za kňaza ho vysvätil 15. septembra 1990 kardinál Mons. Giacomo Biffi, arcibiskup Bologne. 
Od 15. mája 2004 do 20. mája 2016 bol kustódom Svätej zeme a strážcom Hory Sion. 
Dňa 24. júna 2016 ho pápež František vymenoval za apoštolského administrátora Jeruzalemského latinského patriarchátu a povýšil ho do hodnosti titulárneho arcibiskupa diecézy Verbe. Úrad prebral 15. júla 2016 a biskupskú vysviacku prijal 10. septembra 2016 v Bergame. Vysvätil ho kardinál Leonardo Sandri, prefekt Kongregácie pre východné cirkvi spolu s Fouadom Boutrosom Twalom, emeritným latinským patriarchom v Jeruzaleme a Francescom Beschi, biskupom v Bergame. Tiež je členom Kongregácie pre východné cirkvi v Ríme. 
Dňa 24. októbra 2020 bol pápežom Františkom vymenovaný za patriarchu Jeruzalemského latinského patriarchátu.

</doc>
<doc id="582604" title="Email (farba)" url="https://sk.wikipedia.org/wiki?curid=582604">
Email (farba)

Email (iné názvy: smalt, nesprávne "glazúra") je druh náterovej látky. Možné definície sú: "vrchná náterová látka s vyšším obsahom laku" alebo (podľa STN 91 0000:2009) "náterová látka s nízkym obsahom pigmentov a plnív vytvárajúca na povrchu predmetu nepriehľadný povlak; spravidla sa používa na vrchné nátery".
Email je odolná krycia náterová hmota, ktorá sa používa na ochranu a dekoráciu plôch v interiéri a exteriéri. Na podklad, napríklad kovový alebo z mäkkého dreva, sa obyčajne musí najprv naniesť základná farba. Na takto upravený povrch je ďalej možné nanášať vrchnú vrstvu emailu. Hlavnými zložkami sú pigmenty (farbivo), plnivá a spojivá. Ako spojivo sa v minulosti používal olej, dnes sa však vzhľadom na dlhší čas schnutia olejových emailov väčšinou používajú prevažne syntetické emaily, napríklad na báze alkydovej živice. Na riedenie a čistenie náradia od emailu sa používa riedidlo S 6006. Po niekoľkohodinovom vytvrdnutí na vzduchu sa povlak vyznačuje hladkým, jednoliatym povrchom s rôznou mierou lesku.
Email sa používa tam, kde je potrebné chrániť natretý predmet pred vonkajšími vplyvmi a kde sa povrch zakrytý bežným náterom nepovažuje za vizuálne estetický. Náter okien a dverí budov bielym emailom je jedným z jeho najčastejších použití.

</doc>
<doc id="582658" title="JOJ Family" url="https://sk.wikipedia.org/wiki?curid=582658">
JOJ Family

JOJ Family je v poradí druhá stanica po filmovom programe JOJ Cinema, ktorá oficiálne pôsobí na českom trhu. Program je určený pre divákov v Česku. Program je zameraný na vlastné relácie TV JOJ, ktoré majú vysielacie práva v Česku, ako napr. seriál Zoo, Súdna sieň a najnovšie show Česko Slovensko má talent.
Šírenie.
Program je šírený vo formáte MPEG-4/HD cez satelit Astra 3B v Skylinku a pozemným digitálnym vysielaním.
Program.
Už v názve stanice JOJ Family je zakódované jej zacielenie na rodinného diváka, pre ktorého televízia vysiela predovšetkým spoločné česko-slovenské formáty s tradíciou, akou je napríklad česko-slovenská verzia najúspešnejšej talentovej šou na svete – Česko Slovensko má talent.

</doc>
<doc id="582690" title="Bieloruské vzdušné sily" url="https://sk.wikipedia.org/wiki?curid=582690">
Bieloruské vzdušné sily

Bieloruské vzdušné sily (oficiálne: Vojenské vzdušné sily a vojsko protivzdušnej obrany Bieloruskej republiky; ) sú leteckou zložkou bieloruských ozbrojených síl. Vznikli v roku 1992 z 26. leteckej armády sovietskych vzdušných síl, ktorá bola dislokovaná na území vtedajšej Bieloruskej SSR.
Vzdušné sily a protivzdušná obrana sú organizované do šiestich hlavných leteckých plukov (dvoch prepadových, troch útočných a prieskumných plukov) a pozostávajú z viac než 18 170 členov personálu napriek tomu, že počet je neustále znižovaný. Do augusta 2010 mali k dispozícii 6 hlavných leteckých základní: Mačulišči (50. zmiešaná letecká základňa), Lida (206. útočná letecká základňa, 116. gardová útočná letecká základňa), Baranoviči (61. stíhacia letecká základňa, 61. útočná letecká základňa) a Pružany (181. bojová vrtuľníková základňa). Bieloruské vzdušné sily udržiavajú úzke väzby s ruskými vzdušnými silami.

</doc>
<doc id="582695" title="Za sklom (seriál)" url="https://sk.wikipedia.org/wiki?curid=582695">
Za sklom (seriál)

Za sklom je slovenský krimi seriál, ktorý sa začal vysielať 28. septembra 2016 na JOJ. Seriál, ktorý je inšpirovaný skutočnými udalosťami, rozpráva príbeh dvoch elitných policajtov, ktorí sa nakoniec ocitnú na opačnej strane zákona.
13. januára 2017 televízia JOJ potvrdila druhú sériu, ktorá mala premiéru 8. novembra 2017. 17. júla 2018 bolo oznámené, seriál získal tretiu a finálnú sériu, ktorá bola inšpirovaná vraždou novinára Jána Kuciaka a jeho snúbenice Martiny Kušnírovej. Séria mala premiéru 1. októbra 2019. Posledná časť bola odvysielaná 12. novembra 2019.
Obsadenie.
Podobnosť postáv s reálnymi osobami.
Oficiálne je podobnosť postáv s reálnymi osobami čisto náhodná, ale diváci postrehli, že niektoré postavy prevažne politikov sú veľmi povedomé:
Produkcia.
Seriál pre JOJ nakrúcala spoločnosť DNA Production, ktorá pre televíziu v minulosti vyrobila seriály "Dr. Ludsky" a "Dr. Dokonalý". Vzhľadom k množstvu akčných a kaskadérskych scén absolvovali herci špeciálne tréningy. Jedným z režisérov je aj Róbert Šveda. Seriál je doteraz časovo najnáročnejším seriálom JOJ, aj kvôli nakrúcaniu na filmové kamery. Veľa scén bolo taktiež nakrúcaných pomocou dronov. Scény ako výbuchy, naháňačky a prestrelky sú riešené pomocou špeciálnych efektov. Podľa slov generálneho riaditeľa televízie Marcela Gregu je seriál "zatiaľ najkvalitnejšou kriminálkou na Slovensku". Druhá séria sa nakrúcala v lete 2017. Tretia séria sa nakrúcala v lete 2019.
Titulná pieseň.
Titulná pieseň má rovnaký názov ako samotný seriál. Skladba "Za sklom" sa nachádza na treťom ("Banská Bystrica") a štvrtom albume ("Kam ideme") bratislavskej skupiny Korben Dallas.
Sankcia.
23. marca 2017 uložila Rada pre vysielanie a retransmisiu televízii JOJ pokutu 5000€ za prvú časť seriálu, ktorá mala byť "vzhľadom na obsah vulgárneho a obscénneho vyjadrovania a zobrazenia erotických pomôcok označená ako nevhodná pre maloletých divákov do 18 rokov", čo by znamenalo posunutie vysielania až po 22:00.
Vysielanie.
Po prvej odvysielanej časti druhej série, televízia seriál stiahla z vysielania. Odôvodnila to nízkou sledovanosťou z dôvodu neatraktívneho vysielacieho času. Objavili sa podozrenia, či za stiahnutím seriálu z obrazoviek nie sú externé politické tlaky, keďže seriál poukazuje na politické kauzy, daňové podvody, korupciu, prepojenie politikov a mafie, či zasahovanie ministra vnútra a prezidenta do vyšetrovania. Televízia JOJ akékoľvek externé ovplyvňovanie vysielania odmietla. Druhá séria sa vrátila do vysielania 2. mája 2018.

</doc>
<doc id="582834" title="Vrtuľníkové krídlo generálplukovníka Jána Ambruša Prešov" url="https://sk.wikipedia.org/wiki?curid=582834">
Vrtuľníkové krídlo generálplukovníka Jána Ambruša Prešov

Vrtuľníkové krídlo generálplukovníka Jána Ambruša Vzdušných síl Ozbrojených síl Slovenskej republiky je vrtuľníkové krídlo sídliace na leteckej základni Prešov. Vo funkcii veliteľa krídla je od 1. októbra 2020 plukovník Ing. Peter Kríž.
História.
Na základni Prešov boli z rozhodnutia federálnej vlády k 23. novembru 1992 založené 4. letecká základňa a v rámci nej 4. vrtuľníkový pluk. K 30. novembru 1993 bol pluk pretransformovaný do 4. leteckej základne. Tá bola premenovaná na 34. a 3. základňu, neskôr na krídlo. Dňa 31. októbra 2003 základňa dostala od prezidenta čestný názov „Letecká základňa generálplukovníka Jána Ambruša“. Názov pripomína Jána Ambruša, prvého česko-slovenského veliteľa 312. (česko-slovenskej) perute RAF v období druhej svetovej vojny. Generálplukovník Ambruš budoval česko-slovenské letectvo pred druhou svetovou vojnou a počas nej pripravoval vynikajúcich pilotov.
Predchádzajúce jednotky.
Súčasnému Vrtuľníkovému krídlu predchádzali nasledujúce jednotky:
Velitelia.
Vo funkcii veliteľa krídla je od 1. októbra 2020 plukovník Ing. Peter Kríž. Jeho predchodcom bol plukovník Róbert Tóth, ktorý velil od roku 2013.
Pôsobenie v zahraničných misiách.
Dňa 27. augusta 2002 bola do misie SFOR vyslaná prvá skupina z vrtuľníkového krídla pod velením kpt. Ladislava Maláka. Šlo o prvé zahraničné pôsobenie jednotky Vzdušných síl SR v misii pod velením členskej krajiny NATO. Slovenská skupina, začlenená do 1. samostatnej vrtuľníkovej jednotky pod holandským vedením nalietala s dvomi strojmi Mi-17 vyše 403 hodín. V rámci operácie KFOR boli do Kosova vyslané dve rotácie príslušníkov krídla. S vrtuľníkmi Mi-17M od decembra 2007 do júna 2008 „splnili 222 operačných úloh, 1 031 letov, počas ktorých celkovo odlietali 488 hodín a 40 minút“. Úlohy 35 príslušníkov spočívali v „preprave osôb, VIP osôb, materiálu v nákladnej kabíne vrtuľníka a podvese“. Od 19. februára 2009 do 3. júna 2009 pôsobilo 33 príslušníkov krídla tiež v operácii EUFOR – ALTHEA v Bosne a Hercegovine. S dvoma vrtuľníkmi Mi-17M „splnili 59 operačných úloh, 359 letov, počas ktorých bolo celkovo odlietaných 134 hodín a 5 minút“.
Nové vrtuľníky.
Dňa 26. júna 2017 pristáli na leteckej základni v Prešove prvé dva z celkových deviatich nových viacúčelových vrtuľníkov Sikorsky UH-60M Black Hawk. Vrtuľníky boli dodané bez zbraňových systémov. Ďalšie dva vrtuľníky boli dodané 12. júla 2018 a ďalšia dvojica až 26. augusta 2019. Posledné tri kusy boli dodané 11. januára 2020.
Poslanie a úlohy krídla.
Medzi úlohy krídla patrí obrana slovenského vzdušného priestoru, podpora pozemných jednotiek, humanitárne misie, letecká pátracia a pozemná pátracia záchranárska služba. Podieľa sa tiež na výcviku, „na eliminácii nevojenských a zmiešaných ohrození, vrátane eliminácie a odstraňovania následkov spôsobených živelnými katastrofami, mimoriadnymi udalosťami, záchrana osôb, majetku“ a na výsadkových a dopravných úlohách. Letecká pátracia a záchranárska služba je v prevádzke 24 hodín denne a „je určená pre záchranu či už vojenských, alebo civilných lietadiel, ktoré vykonávajú prelety nad územím Slovenskej republiky a taktiež na vykonávanie zásahu pri mimoriadnych udalostiach.“
Letecká technika.
Krídlo disponuje touto leteckou technikou:

</doc>
<doc id="582839" title="Košický obchvat" url="https://sk.wikipedia.org/wiki?curid=582839">
Košický obchvat

Košický obchvat (resp. juhovýchodný diaľničný obchvat Košíc) je diaľnica, ktorá po vybudovaní bude tvoriť časti diaľnic a rýchlostných ciest D1, R2, R4 a zároveň "Košický vonkajší obchvat". Obchvat je vo výstavbe od novembra roka 2016. Celý obchvat má byť v prevádzke v roku 2023. Úsek bude dlhý cca 37 km a obsahovať bude 38 mostov.
Košický diaľničný obchvat sa skladá z 2 častí: 
Budimír-Bidovce.
Zmluva na výstavbu tohto úseku diaľnice NDS podpísala 25. augusta 2016. Prvé práce na obchvate sa začali 11. novembra 2016 a poklepanie základného kameňa sa uskutočnilo 24. novembra 2016. Budovala ho stavebná spoločnosť so sídlom vo Švédsku - Skanska SK za 197,44 miliónov €, ktorá ponúkla cenu o skoro 12 mil. € nižšiu ako bola predpokladaná hodnota zákazky podľa štátnej expertízy. V tejto časti sa postavilo 23 mostov. Najväčším mostom v tejto časti je 560 metrov dlhý most ponad rieku Torysu. Úsek bol slávnostne otvorený 16. decembra 2019.
Košice, Šaca-Košické Oľšany.
2. časť obchvatu Šaca – Košické Oľšany sa mala začať stavať niekedy v polovici septembra 2018, predpokladaná cena bola 240 mil. €. Súťaž na výstavbu tohto úseku sa mala vyhlásiť NDS v roku 2017 a obsahovať mala 15 mostov. Tento úsek je aj na konci roka 2020, stále v súťaži a výstavba nebola zahájená. Na začiatku roka 2021 na úseku prebieha verejné obstarávanie, plánované začatie výstavby je v lete roku 2021, a výstavba by mala celkovo trvať 3 roky.

</doc>
<doc id="582856" title="Prešovský obchvat" url="https://sk.wikipedia.org/wiki?curid=582856">
Prešovský obchvat

Prešovský obchvat sa bude skladať z 3 častí. Obchvatom budú po dokončení viesť časti ciest D1 a R4. Celý obchvat by mal byť sprejazdnený najskôr v roku 2024. Prešovský obchvat by mal obsahovať spolu 39 mostov (18 na D1, 9 na 1. etape R4 a 12 na 2. etape R4) a 3 tunely (na D1 tunel Prešov, na R4 tunely Bikoš a Okruhliak).
Prešovský obchvat sa skladá z 3 častí:
Juhozápadný obchvat.
Juhozápadná časť obchvatu Prešova je dlhá 7,87 km. Oficiálne sa začala stavať v júni 2017, združením firiem Eurovia SK, Eurovia CS, Doprastav, Metrostav, Metrostav Slovakia, za cenu 356 mil. eur, čo je o 13 mil. eur menej, ako bola predpokladaná hodnota zákazky. Zmluva na vybudovanie tohto úseku bola podpísaná 6. apríla 2017. Táto časť obchvatu sa má otvoriť v lete 2021 a bude obsahovať dvojrúrový tunel Prešov s dĺžkou 2,2 km. Tunel Prešov bol oficiálne prerazený 13. júna 2019. Tento úsek po svojom dokončení skráti cestu pre osobné autá o 19 minút.
Zo západnej strany obchvat začína v diaľničnej križovatke Prešov-západ, pozostavajúcej z 11 mostných objektov. Koniec úseku je v mimoúrovňovej križovatke Prešov-juh.
Severný obchvat.
Severná časť obchvatu Prešova s dĺžkou 14,5 km bola rozdelená na dve etapy. 1.etapa, spájajúcu D1 a cestu I/68 je vo výstavbe od júla 2019 s termínom dokončenia v marci 2023. 
Druhá etapa, ktorá bude pokračovať k prepojeniu s cestou I/18 v Kapušanoch bude mať dĺžku 10,2 km. Vláda SR uznesením č. 410 z 27. augusta 2019 súhlasí s pokračovaním v príprave dokumentácie R4 Prešov, severný obchvat, II. etapa v plnom profile. To znamená, že s prípravou dokumentácie na ponuku v podrobnosti dokumentácie na realizáciu stavby sa pokračuje. Samotná súťaž na zhotoviteľa má byť vyhlásená do apríla roku 2021.
Priebeh I. etapy výstavby.
Súťaž na zhotoviteľa tohto úseku bola vyhlásená v decembri 2017. Víťazom sa stalo združenie Váhostav a TuCon. Výstavba začala v júli 2019 s plánovaným ukončením výstavby v marci 2023. Tunel Bikoš sa začal oficiálne raziť 5.6.2020 a oficiálne bol prerazený 27.5.2021 za účasti primátorky Andrei Turčanovej a ministra dopravy Andreja Doležala.

</doc>
<doc id="582869" title="Orlando Bloom" url="https://sk.wikipedia.org/wiki?curid=582869">
Orlando Bloom

Orlando Jonathan Blanchard Copeland Bloom (* 13. január 1977, Canterbury, Spojené kráľovstvo) je anglický herec. Preslávila ho rola Legolasa v trilógiách "Pán prsteňov" a "Hobit". Ďalšiu pozornosť získal vďaka fantasy, historickým a dobrodružným filmom ako napríklad "Piráti z Karibiku", kde stvárnil postavu Willa Turnera po boku Johnnyho Deppa a Keiry Knightleyovej. Následne si zahral úlohu princa Parida v historickom epose "Trója" s Bradom Pittom. Od roku 2019 hrá v seriáli Amazon Prime Video s názvom "Carnival Row". 
Na divadelných doskách debutoval v Duke of York's Theatre v hre "In Celebration". V roku 2013 si zahral v broadwayskej adaptácii hry "Rómeo a Júlia". V roku 2009 ho UNICEF vymenovala za veľvyslanca dobrej vôle. V roku 2015 získal BAFTA Britannia Humanitarian Award.
Osobný život.
V rokoch 20032006 bol vo vzťahu s americkou herečkou Kate Bosworth. Začiatkom roka 2007 začal chodiť s austrálskou modelkou Mirandou Kerr. Svoje zásnuby oznámili v júni 2010 a o mesiac neskôr sa vzali. 6. januára 2011 sa im v Los Angeles narodil syn. 25. októbra 2013 Bloom a Kerr oznámili, že sa pred pár mesiacmi rozišli a plánujú ukončiť manželstvo. Rozviedli sa na konci roka 2013.
Bloom začal v januári 2016 chodiť s americkou speváčkou a skladateľkou Katy Perry; no vo februári 2017 oznámili, že už nie sú spolu. Svoj vzťah obnovili vo februári 2018 a 14. februára 2019 sa zasnúbili. 5. marca 2020 vo videoklipe k piesni „Never Worn White“ speváčka odhalila, že čakajú dieťa. 26. augusta 2020 Perry porodila ich spoločnú dcéru.

</doc>
<doc id="583038" title="Univerzita Pardubice" url="https://sk.wikipedia.org/wiki?curid=583038">
Univerzita Pardubice

Univerzita Pardubice (latinský názov "Universitatis Pardubicensis") je verejná vysoká škola univerzitného typu sídliaca v Pardubiciach, hlavnom meste Pardubického kraja. Okrem toho má svoje dislokované pracovisko v Českej Třebovej a Litomyšli. Vznikla roku 1950 ako jednofakultná Vysoká škola chemická a svoj súčasný názov nesie od 31. marca 1994. S ​​10 500 študentmi bakalárskych, magisterských i doktorandských študijných odborov sa radí medzi stredne veľké univerzity. Tvorí ju sedem fakúlt a jeden vysokoškolský ústav. Súčasným rektorom univerzity je prof. Ing. Jiří Málek, DrSc.
História.
História pardubickej univerzity je zviazaná s rozvojom dopravnej siete a potravinárskeho, strojárskeho a chemického priemyslu v celom regióne. Tunajšie chemické podniky navrhli zriadenie Vysokej školy chemickej už roku 1945, pričom jej vznik československá vláda schválila 27. júna 1950. Výučba sa začala 15. októbra 1950 v priestoroch pekárenskej a cukrárenskej priemyslovky a od akademického roka 1951/52 sa univerzita premiestnila do štátnej priemyselnej školy na námestí Čs. légií. Túto budovu využíva dodnes. Prvým a dlhoročným rektorom univerzity bol prof. Jiří Klikorka.
V roku 1953 sa názov školy zmenil na Vysoká škola chemicko-technologická (VŠCHT). V tej dobe išlo o jednofakultnú vysokú školu. Zázemie školy sa postupne rozširovalo, napríklad na začiatku 60. rokov bolo k historickej budove priemyselnej školy pristavené severné a západné krídlo, v štvrti Doubravice na okraji mesta bol postavený areál pre technologické katedry a v obvode Pardubice II boli vybudované nové vysokoškolské internáty, menza a telovýchovné zariadenia – tu sa teraz nachádza hlavný univerzitný kampus.
Univerzitou sa pardubická vysoká škola stala 17. januára 1991 prijatím nového štatútu, ktorý znamenal zriadenie dvoch fakúlt; dovtedajšiu Fakultu chemicko-technologickú doplnila nová Fakulta územnej správy (od roku 1993 Fakulta ekonomicko-správna). Ako tretia vznikla v roku 1993 Dopravná fakulta Jana Pernera. V roku 1994 sa v súvislosti s týmto rozvojom zmenil názov školy na Univerzita Pardubice. V roku 1997 bola otvorená novopostavená Univerzitná knižnica, ku ktorej bola roku 1999 pripojená aula s viacerými posluchárňami. Ako v poradí štvrtá fakulta vznikla v roku 2001 Fakulta humanitných štúdií, ktorá nesie od roku 2005 názov Fakulta filozofická. V júli 2005 bola v Litomyšli založená Fakulta reštaurovania, v roku 2007 bola zriadená Fakulta zdravotníckych štúdií (v rokoch 2002 – 2006 Ústav zdravotníckych štúdií) a v roku 2008 bola zriadená Fakulta elektrotechniky a informatiky (v rokoch 2002 – 2007 Ústav elektrotechniky a informatiky). Od roku 2008 tak má univerzita sedem fakúlt.
Rozvoj univerzity stále pokračuje. Brnianska architektonická kancelária Kuba &amp; Pilař architekti pre pardubickú univerzitu navrhla dvojicu budov – Tělovýchovná zařízení Univerzity Pardubice (realizácia 2007) a nový Areál Fakulty chemicko-technologické (dokončený v novembri 2008), ktoré získali hlavnú cenu Grand Prix architektov za rok 2009. V roku 2011 univerzita získala polmiliardovú podporu pre výstavbu výučbového a výskumného centra v doprave (VVCD) v technologickom areáli v Doubravici a celkovú rekonštrukciu objektu v centre mesta v rámci projektu Univerzitný IT pre vzdelávanie a výskum (UNIT).

</doc>
<doc id="583099" title="Amy Adamsová" url="https://sk.wikipedia.org/wiki?curid=583099">
Amy Adamsová

Amy Lou Adamsová (* 20. august 1974, Vicenza, Taliansko) je americká herečka.Patrí medzi najlepšie platené herečky Hollywoodu a bola šesť krát nominovaná na Oscara. 
Životopis.
Narodila sa ako štvrtá zo siedmich detí Richarda Kenta a Kathryn Adamsovej. Má štyroch bratov a dve sestry. Počas štúdia na Douglas County High School mala ambície stať sa baletkou. Po absolvovaní strednej školy sa presťahovala so svojou matkou do Atlanty, kde zistila že divadlo sa viac hodí k jej osobnosti. Pracovala tiež ako tanečnica v rôznych divadlách.
Kariéra.
V roku 1999 prišla jej prvá príležitosť si zahrať vo filme "Krása na zabitie" po boku herečiek ako Kirstie Alleyová, Kirsten Dunstová, Denise Richardsová či Brittany Murphy. Následne sapresťahovala sa do Los Angeles v Kalifornii.
O rok dostala ponuku si zahrať v druhom diely drámy "Veľmi nebezpečné známosti" ktorý však zaznamenal veľmi negatívne reakcie. Adamsová si v rokoch 2000 až 2002 zahrala aj v niekoľko seriáloch ako príklad "Smallville" či "Dr. Vegas".
V roku 2002 sa objavila v komédií "Slúžiť Sáre" po boku herca Matthewa Perryho. Presadila sa aj ako naivná sestrička s rovnátkami ktorá podľahne kúzlu Leonarda Di Capria v komédií "Chyť ma, ak to dokážeš". Do podvedomia divákov sa dostala vďaka nezávislému filmu "Junebug" vďaka ktorému získala nomináciu na Academy Award. 
Svoj herecký talent preukázala aj v Disneyho romantickej komédií "Začarovaní", kde stvárnila presvedčivo rozprávkovú princeznú Giselle. Za túto snímku získala nomináciu na Zlatý glóbus. Na konci roku 2008 hrala v adaptácii Johna Patricka Shanleyho, "Pochybnosti" kde stvárnila naivnú sestru Jamesovú a získala svoju druhú nomináciu na Academy Award. Počas roku 2009 sa ukázala po boku Bena Stillera v druhom diely filmu "Noc v múzeu". Film zaznamenal rozporuplné reakcie od kritikov ale nakoniec sa zhodli že Adamsová dodala filmu elán. V tom istom roku sa aj objavili spolu s Meryl Streepovou vo filme "Julie a Julia".
V roku 2010 sa ukázala vo filme "Fighter" kde stvárnila Charlene Flemingovú, agresívnu a odvážnu priateľku írskeho boxera Mickyho Warda. Za túto rolu bola opäť nominovaná na Academy Awards za najlepší výkon herečky vo vedľajšej úlohe. V ďalšej snímke sa Adamsová vrátila k Disneymu a to v úspešnom filme "Muppets" kde ukázala aj jej spevácky talent.
V roku 2012 si zahrala vo filmoch "Majster", kde predviedla dokonalý výkon v úlohe Peggy Doddovej, nemilosrdnej a manipulatívnej manželky náboženského vodcu, ktorý jej opäť vyniesol nomináciu na Academy Award, Zlatý glóbus aj BAFTA. V tom istom roku sa objavila ešte vo filmoch "On the Road" a "Späť v hre".
V roku 2013 sa objavila v najočakávanejšom filme "Muž z ocele" spoločne s hercom Henrym Cavillom, kde si zahrala Lois Lane. Za film "Špinavý trik" získala v roku 2014 svoj prvý Zlatý glóbus. Vo filme "Big Eyes" z roku 2014 si zahrala neuznanú umelkyňu Margaret Keane, ktorej obrazy "big-eyed waifs" plagiarizoval jej manžel Walter Keane. Získala druhý po sebe Zlatý glóbus za najlepšiu herečku v komédii alebo hudobnej a získala nomináciu BAFTA za najlepšiu herečku.
V roku 2016 potvrdila svoju účasť vo filme "Batman vs Superman: Dawn of Justice", ktorá bola druhým pokračovaním filmu "Man of Steel". Napriek negatívnemu kritickému prijatiu za uprednostňovanie vizuálnych efektov nad koherentným rozprávaním film získal viac ako 870 miliónov dolárov na to, aby sa zaradil medzi najvyrovnanejšie vydania. S Jakeom Gyllenhaalom si zahrala vo filme "Nočné zvieratá" a ku koncu roku 2016 si zahrala postavu lingvistky Louise Banksovú, ktorá sa zaujíma mizenšťanmi. Za túto filmovú rolu získala nomináciu na Zlatý Glóbus. V roku 2017, si zopakovala úlohu Lois Lane vo filme "Justice League".
V roku 2018 dostala hlavnú úlohu v seriály "Sharp Objects", kde hrá po boku Patricie Clarkson, seriál hovorí o novinárke ktorá sa snaží vyriešiť smrť dvoch malých dievčat. Seriál má len osem epizód. Adamsová získala za svoj herecký výkon prvú nomináciu na Emmy Awards. V rovnakom roku si zahrala vo filme "Muž v pozadí" s Christianom Baleom. Za svoj herecký výkon získala šiestu nomináciu na Academy Awards. 
Po boku Glenn Close si zahrala vo filme "Hillbilly Elegy" z roku 2020. V roku 2021 bude mať premiéru film "Žena v okne", kde Adamsová hrala po boku Julianne Moore a Garyho Oldmana.
Osobný život.
V apríli 2008 sa Adamsová zasnúbila s hercom Darrenom Le Gallom, ktorého stretla v roku 2001. V máji 2010 sa páru narodila dcéra - Avianna Olea Le Gallo. Manželia žijú v Beverly Hills v Kalifornii. 
V roku 2020 spoločne s herečkou Jennifer Garner spustila kampaň s názvom Save with Stories, ktorá podporuje vzdelávanie detí počas pandémie COVID-19. 

</doc>
<doc id="583115" title="Adam Sandler" url="https://sk.wikipedia.org/wiki?curid=583115">
Adam Sandler

Adam Richard Sandler (* 9. september 1966, Brooklyn, New York, USA) je americký komik, herec, muzikant, scenárista a filmový producent.
Medzi jeho najznámejšie úlohy patria Bobby Boucher vo filme "Roznášač vody", Sonny Koufax vo filme "Veľký tato" a Longfellow Deeds v "Pán Deeds - Náhodný milionár" a pod. Diváci si ho pamätajú predovšetkým ako predstaviteľa hlavných hrdinov rodinných komédií plných humoru, v ktorých hrá a niektoré aj produkuje. Prvú vážnejšiu úlohu si skúsil vo filme zo svojej produkcie "Klik - život na diaľkové ovládanie" z roku 2006.
Mladosť.
Narodil sa v Brooklyne v New Yorku, ako syn Stanleyho, elektrotechnika a Judy Sandlerovej, učiteľky v materskej škôlke. Pochádza zo židovskej rodiny a jeho predkovia sú imigranti z Ruska. Keď mal 5 rokov, jeho rodina sa presťahovala do Manchesteru v New Hampshire, kde navštevoval Manchester Central High School. Zistil, že je prirodzeným komikom a po nejaký čas sa živil na Newyorskej univerzite pravidelným vystupovaním v kluboch. V roku 1988 absolvoval NYU's Tisch School of the Arts. Pieseň „Lunchlady Land“ z jeho debutového albumu "They're All Gonna Laugh at You!" je venovaná Emalee, lunchlady (obedovej dáme) v Hayden Dining Hall na New York University.
Osobný život.
V roku 2003 si vzal za ženu herečku Jacquelinu Samanthu Titoneovú. V roku 2000 Titoneová konvertovala na Sandlerové náboženstvojudaizmus. Pár má dve dcéry: Sadie Madison Sandlerovú (* 2006) a Sunny Madeline Sandlerovú (* 2008). Sandler žije so svojou rodinou v Los Angeles.

</doc>
<doc id="583124" title="Kirstie Alleyová" url="https://sk.wikipedia.org/wiki?curid=583124">
Kirstie Alleyová

Kirstie Louise Alley (* 12. január 1951 Wichita, Kansas, USA) je americká herečka, držiteľka dvoch cien Emmy a jedného Zlatého glóbusu.
Osobný život.
Kirstie Alley sa narodila vo Wichite v Kansase Lillian, žene v domácnosti, a Robertovi, majiteľovi drevárskej spoločnosti, Alleyovým. Má dvoch súrodencov - Collet a Craiga. Jej matka zomrela v roku 1981 pri autonehode, ktorú spôsobil opitý vodič. Kirstie študovala na Kansas State University a University of Kansas, ale v druhom ročníku štúdium ukončila kvôli herectvu.
V roku 1983 sa Alley vydala za herca Parkera Stevensona. Počas manželstva adoptovali dve deti - Williama True (* 28. september 1992) a Lillie Price (* 15. jún 1994). Alley sama potratila a tiež porodila mŕtve dieťa. S manželom sa rozviedli v roku 1997 a v starostlivosti o deti sa striedajú.
Kirstie Alley bola vychovávaná ako metodistka, ale teraz sa hlási k scientológii. V čase, keď sa začala hlásiť k scientológii, trpela závislosťou na kokaíne, od ktorej jej pomohol scientologický program Narconon. Neskôr sa stala národnou hovorkyňou tohto programu. Svojej cirkvi v roku 2007 darovala 5 miliónov dolárov.
Kariéra.
V roku 1982 získala vedľajšiu úlohu vo filme ' vulkánskeho poručíka Saavik. Bola vybraná kvôli podobe s Vulkáncami tak, ako si ich predstavoval tvorca Star Treku Gene Roddenberry. Rovnakú úlohu potom ale odmietla v pokračovaní ', pretože producenti nevyhoveli jej požiadavkám na honorár a tiež preto, že nechcela byť herečkou spájanou len so sci-fi filmami a tak rolu získala Robin Curtisová. Alley sa objavila aj v uznávanom televíznom seriáli "Sever proti Juhu".
V známosť vošla Kirstie Alley úlohou Rebeccy Howeovej v rokoch 1987-1993 v televíznom sitcome "Na zdravie". Neskôr sa stala jedinou žijúcou hlavnou herečkou seriálu, ktorá sa neobjavila v jeho spin-off "Frasier". Za rolu Rebeccy získala Alley Zlatý glóbus a Emmy (pred tým, než ju získala, bola už dvakrát nominovaná). V roku 1989 si vedľa Johna Travoltu zahrala v komédii "Pozri, kto to hovorí", ktorá sa v nasledujúcich rokoch dočkala dvoch pokračovaní - "Pozri, kto to hovorí 2" a "Pozri, kto to hovorí 3". V druhej polovici deväťdesiatych rokov získala na NBC svoj vlastný sitcom "Veronika".
V roku 1994 získala herečka druhú Emmy za hlavnú úlohu v televíznej filmovej dráme "Dávidova matka". O tri roky neskôr získala rolu vo filme Woodyho Allena "Pozor na Harryho", kde ukázala, že dokáže dobre zahrať tiež vážnu úlohu. Dovtedy sa objavovala predovšetkým v komediálnych úlohách.

</doc>
<doc id="583183" title="AIDC F-CK-1 Čing-kuo" url="https://sk.wikipedia.org/wiki?curid=583183">
AIDC F-CK-1 Čing-kuo

F-CK-1 Čing-kuo je jednomiestne dvojmotorové stíhacie lietadlo 4. generácie, určené na vybojovanie vzdušnej nadvlády. Bolo vyvinuté taiwanskou spoločnosťou Aerospace Industrial Development Corporation (AIDC) za pomoci amerických obranných korporácií. Stíhačka nesie meno po politikovi Čiang Čing-kuo, ktorý bol v rokoch 1978 až 1988 prezidentom Čínskej republiky.
Vznik a vývoj.
Začiatkom 80. rokov hľadal Taiwan náhradu za zastarané stíhačky F-5E Tiger II a F-104. Požiadal preto USA o povolenie na nákup F-16 alebo F-20 Tigershark. Vzhľadom na to, že Spojené štáty sa v tej dobe snažili o zlepšenie vzťahov s Čínou, bol predaj týchto stíhacích lietadiel zamietnutý. Na základe požiadaviek Vzdušných síl Čínskej republiky bol teda v roku 1982 spustený program vývoja vlastného stíhacieho lietadla, ktoré by bolo schopné vybojovať vzdušnú nadvládu. Vedením projektu bola v roku 1983 poverená taiwanská spoločnosť Aero Industry Development Center, ale značnú pomoc pri vývoji poskytli americké firmy. General Dynamics sa podieľala na vývoji draku, Garrett v spolupráci so švédskym Volvom sa podieľali na výrobe motora a General Electric vyvinula rádiolokátor. Predstavenie prvého prototypu sa konalo 10. decembra 1988, pričom nové lietadlo bolo formálne pomenované po nedávno zosnulom prezidentovi Čiang Čing-kuo. Následne od Ministerstva národnej obrany získalo lietadlo označenie F-CK-1. Pričom F je začiatočné písmeno slova Fighter (stíhačka), CK je skratka mena prezidenta (Čing-kuo) a číslica 1 vyjadrovala, že ide o prvé doma vyvinuté stíhacie lietadlo. V januári 1989 bol vypracovaný posudok pripravenosti lietadla na prvý let, v rámci ktorého bolo identifikovaných 123 položiek na zlepšenie. O štyri mesiace neskôr, 28. mája o 10:21, sa prototyp prvýkrát vzniesol k oblohe. Hoci mal stroj pôvodne podľa plánov stráviť vo vzduchu celú hodinu, let musel byť predčasne ukončený. Pozemné riadiace stredisko totiž dostalo chybný varovný signál a tak bol prvý let po 22 minútach prerušený. Celkovo boli pre potreby testovania vyrobené tri jednomiestne a jeden dvojmiestny prototyp. V októbri 1990 sa začali práce na výrobe prvých desiatich predprodukčných lietadiel. Šesť jednomiestnych a štyri dvojmiestne stroje boli dodané v priebehu rokov 1992 – 1993. Následne bola spustená sériová výroba, z ktorej prvé stíhačky boli odovzdané letectvu začiatkom roka 1994. V decembri 1994 bola vytvorená prvá letka stíhacích lietadiel F-CK-1, pričom stroje dosiahli počiatočnú operačnú spôsobilosť v januári 1995.
Pôvodne plánovalo taiwanské letectvo vyrobiť 250 stíhačiek, ale potom, čo Bushova administratíva odsúhlasila predaj 150 strojov Block 20 F-16A/B, bol tento počet znížený na 130 lietadiel. Dňa 14. januára 2000 boli dodané Vzdušným silám Čínskej republiky posledné dva stroje a sériová výroba bola definitívne ukončená.
Konštrukcia.
Drak.
Trup dlhý je navrhnutý tak, aby vydržal preťaženie do 9 g. F-CK-1 je hornoplošník s rozpätím krídel . Pri konštrukcii krídel boli použité kompozitné materiály.
Kokpit.
Kokpit je vybavený tromi multifunkčnými displejmi a head-up displejom (HUD). Klimatizovaná a pretlaková kabína pilota je uzatvorená jednodielnym prekrytom. Pilot sedí na vystreľovacom sedadle Martin Baker Mark 12, ktoré má parametre 0/0. To znamená, že pilot sa môže katapultovať už pri nulovej výške a nulovej rýchlosti lietadla. Najdôležitejšie ovládacie prvky sú umiestnené na plynovej a riadiacej páke, presne podľa konceptu HOTAS (Hands-On-Throttle-And-Stick). Pilot tak môže prepínať medzi zbraňovými systémami a priebežne voliť najvhodnejší režim radaru bez toho, aby musel dať ruky preč z plynovej alebo riadiacej páky.
Avionika.
Základným senzorom lietadla je pulzný dopplerovský rádiolokátor Golden Dragon CD-53, schopný detegovať vzdušné, pozemné a námorné ciele. Dosah tohto radaru je .
F-CK-1 používa elektroimpulzný systém riadenia letu (fly-by-wire) od spoločnosti BAE Systems (predtým Lear Astronics) a inerciálny navigačný systém od firmy Northrop Grumman (predtým Litton).
Výzbroj.
Základnú výzbroj predstavuje šesťhlavňový rotačný guľomet M61A1 kalibru , ktorý je umiestnený na pravej strane trupu. Lietadlo má šesť závesníkov, na ktorých môže niesť výzbroj. Dva sú pod trupom, po jednom pylóne je pod každým krídlom a jeden závesník je aj na špičke každého z krídel. Proti vzdušným cieľom má Čing-kuo integrované tepelne navádzané rakety krátkeho dosahu Tien Čien I (Skysword I). Pre boj mimo vizuálnu vzdialenosť môže použiť protilietadlové strely Tien Čien II (Skysword II) s aktívnym radarovým navádzaním a dosahom . Na ničenie pozemných cieľov je stíhačka vybavená strelami vzduch-zem Wan tien, ktoré majú dolet . Protilodnú muníciu zastupuje strela Hsiung Feng II s dosahom a vysoko explozívnou bojovou hlavicou.
Používatelia.
 Taiwan

</doc>
<doc id="583241" title="Pete Seeger" url="https://sk.wikipedia.org/wiki?curid=583241">
Pete Seeger

Peter Seeger (* 3. máj 1919† 27. január 2014) tiež známy ako Pete Seeger, bol americký folkový spevák a politický aktivista, významný autor folkových a protestných piesní 50. a 60. rokov 20. storočia, zberateľ ľudových piesní.
Biografia.
Jeho otec Charles Seeger bol muzikológ. Súrodenci Mike Seeger a Peggy Seeger boli taktiež hudobníci. Vyštudoval sociológiu na Harvardovej univerzite. V roku 1943 sa oženil s Toshi-Aline Ohta.
V roku 1935 ho otec vzal na festival ľudovej hudby v Severnej Karolíne a to ho zaujalo až tak, že v roku 1938, zanechal svoje štúdium v odbore sociológia a šiel na tramp po USA.
V 30. a 40. rokov, po absolvovaní Harvardovej univerzity, stretol veľa zaujímavých hudobníkov a bol nimi ovplyvnený. Boli to napríklad Woody Guthrie a Leadbelly. Stal sa zakladajúcim členom folklórnych skupín The Almanac Singers a The Weavers. The Weavers zaznamenali najväčší úspech v 50. rokoch, pred tým, než boli zaradení na blacklist v čase McCarthyho lovu na komunistov.
V roku 1958 začal svoju sólovú kariéru a bol známy hlavne pre jeho skladby ako "If I Had a Hammer", "Turn, Turn, Turn" a "We Shall Overcome". V 60. rokoch napísal prvú verziu hry na päť-strunové banjo "How to Play the Five-String Banjo", ktorá sa stala základom pre mnoho hráčov na banjo.
V roku 1966 sa stal spoluzakladateľom organizácie "Clearwater", ktorá upozorňovala na znečistenie rieky Hudson a pracovali na jej vyčistení. Súčasťou ich úsilia bolo v roku 1969 spustenie lode "Clearwater", ktorá sa plavila po rieke ako učebňa a laboratórium.
Bol známy pre jeho komunistické názory, ktoré zastával v 30. až 40. rokoch. Politickí oponenti ho volali hanlivými menami, ako napríklad "Stalinov kanárik". Jeho priaznivci ho nazvali "Americký ladič" a "Živý svätý". Príklad pro-sovietskeho postoja vidíme počas obdobia paktu Molotov-Ribbentrop medzi Sovietskym zväzom a nacistickým Nemeckom. V protivojnovej nahrávke "Songs for John Doe" z roku 1941, kde nazýva prezidenta Roosevelta „vojnovým štváčom“, vyjadril nevôľu nad jeho úvahami o konfrontácii s nacistickým Nemeckom. Ako väčšina členov Komunistickej strany USA bol od podpísania paktu proti všetkým opatreniam voči nacistickému Nemecku, až do 22. júna 1941 po útoku na Sovietsky zväz. Po tejto invázii, sa vrátil k svojim predchádzajúcim názorom ako silný zástanca vojenskej akcie. Bol odvedený do armády a slúžil v Pacifiku.
Komunistickú stranu USA opustil v roku 1950, 6 rokov predtým ako Chruščovové odhalenie Stalinovho kultu osobnosti spôsobilo hromadný odliv členov Komunistickej strany spojených štátov. Stal sa antistalinistom, ale zachoval si ľavicové názory.
V roku 1964 odohral niekoľko koncertov v Československu. Zaznamenal obrovský úspech, a jeho výkon je považovaný za jeden z impulzov pre rozvoj českej folk a country scény. Koncert v Prahe bol zaznamenaný firmou Supraphon a LP záznam vyšiel v roku 1966. Seegerovo nadšenie pre socializmus prijali poslucháči rozčarovaní s jeho praktickou formou podstatne horšie (túto scénu zachytil Josef Škvorecký v románe "Mirákl").
Najznámejšie skladby, ktoré napísal, sú "Where Have All the Flowers Gone", "If I Had a Hammer" a "May There Always Be Sunshine", ktoré boli a stále sú spievané mnohými spevákmi na celom svete.

</doc>
<doc id="583260" title="Westworld" url="https://sk.wikipedia.org/wiki?curid=583260">
Westworld

Westworld je americký sci-fi/westernový televízny seriál. V USA sa začal vysielať 2. októbra 2016 na stanici HBO a súbežne aj na HBO na Slovensku v noci o 3:00 (3. októbra 2016). Seriál je inšpirovaný rovnomenným filmom z roku 1973 a pre televíziu ho vyvinuli Lisa Joy s Jonathanom Nolanom, ktorý je tvorcom seriálu "Lovec zločincov" a v minulosti spolupracoval na scenároch pre filmy režírované jeho bratom Christopherom Nolanom, ako napr. "Temný rytier", "Návrat Temného rytiera" a "Interstellar". Jedným z výkonných producentov seriálu je aj J. J. Abrams.
Seriál rozpráva príbeh futuristického zábavného parku zvaného Westworld.
Série a časti.
Na Slovensku sa "Westworld" vysiela na lokálnej HBO, zarovno s americkou premiérou, t.j. o 3:00 ráno.
Produkcia.
Koncepcia a príprava.
31. augusta 2013 si HBO objednala pilot pre dramatický seriál, inšpirovaný rovnomenným filmom režiséra a scenáristu Michaela Crichtona z roku 1973. O dva roky neskôr vyšiel prvý trailer k seriálu, ktorý potvrdil premiéru na rok 2016. Tvorcovia vyvinuli príbeh na päť alebo šesť sérií. 14. novembra 2016 bola potvrdená výroba druhej série. 1. mája 2018 bola oficiálne potvrdená tretia séria. 22. apríla 2020 bolo oznámené, že seriál bude pokračovať aj štvrtou sériou.
Financovanie.
Rozpočet prvej série bol stanovený na $100 miliónov, pričom výroba prvej časti mala stáť okolo $25 miliónov, zvyšné časti v rozmedzí $8 až $10 miliónov. Financie na seriál poskytli v približne rovnakom pomere HBO a Warner Bros. Television. Anthony Hopkins a Ed Harris mali dostať honorár $175 tisíc za každú časť.
Nakrúcanie.
Pilot sa nakrúcal v auguste 2014 v Los Angeles a jeho okolí, nakrúcanie seriálu prebiehalo taktiež aj v Utahu. 3D tlačenie výtvorov je nakrútené pomocou praktických efektov, ktoré sú následne uhladené v postprodukcii.
Hudba.
Hudbu k seriálu zložil Ramin Djawadi, ktorý s Nolanom v minulosti spolupracoval na seriáli "Lovec zločincov" a zložil hudbu aj pre ďalšie seriály, ako napr. "Game of Thrones" a "Prison Break".

</doc>
<doc id="583309" title="Zoznam názvov farieb" url="https://sk.wikipedia.org/wiki?curid=583309">
Zoznam názvov farieb

Takže toto je zoznam často a bežne používaných slovenských názvov farieb napríklad v maliarstve (všeobecnejšie farba vo výtvarnom umení) a to pre farby temperové, olejové, gvaš, akvarel (vodové farby), akrylové, emaily a ďalšie. Priemyselne používané farby sú v článku vzorkovník RAL a anglické názvy HTML farieb v článku zoznam farieb. 
Zdroje názvov farieb.
V zmysle česko-slovenskej, neskôr len českej normy (ČSN) pre "Označovanie a hodnotenie farebných odtieňov náterov" STN 67 3067 z roku 1972, ktorá však bola na Slovensku zrušená v roku 1995 (bola len v češtine) je na Slovensku presne definovaných len 48 farieb (aj to s českými názvami). Ide pritom o podmnožinou vzorkovníka RAL Classic, ktorý obsahuje 213 odtieňov. Ďalšie presne normou definované farby sú farby turistických chodníkov a dopravných a bezpečnostných značení. Napriek tomu, že v dobe počítačového spracovania farieb sú rôznymi organizáciami definované cudzojazyčné názvy farieb (pozri zoznam farieb) ich slovenský preklad nie je ustálený. V bežnom používaní sú však okrem základných farieb používané názvy desiatok spisovne správnych slovenských názvov ďalších odtieňov farieb ako napríklad okrová, ktoré sú však len čiastočne (pozri ďalej v článku) alebo vôbec neidentifkované.
Základné farby.
Základné farby sú farby, ktorých kombinovaním (pridávaním alebo uberaním) získame všetky ostatné odvodené farby (odtiene).
Aditívny farebný model RGB (Red, Green, Blue):
Substraktívny farebný model CMYK (Cyan, Magenta, Yellow a čierna ako Key alebo blacK):
Farby modelu CMYK sú doplnkové k farbám modelu RGB.
Achromatické farby sú čierna, biela a sivá (odtiene sivej/šedej). Všetky ostatné farby sú chromatické.
Farby podľa vlnovej dĺžky.
Viditeľné farby zoradené podľa vlnovej dĺžky svetla od najdlhšej (červená) po najkratšiu (fialová) sú (pozri farba (fyzika)):
v opačnom poradí aj s jednoznačnou identifikáciou vlnovou dĺžkou sa všetky chromatické farby (pozri gamut) dajú rozdeliť na:
Slovenské názvy farieb a ich odtieňov.
Nasledovná tabuľka sa od zoznamu farieb líši tým, že je v slovenčine a tým, že nepomenúva všetky možné farebné kombinácie HTML vyskytujúce sa v určitých intervaloch (napr: 00, 20, 40, 80, A0, C0, E0, FF), ale názvu farby priraďuje HTML hexadecimálny kód (napr. kaki: #C3B091). Poznámka: vložením HTML hex. kódu do webového vyhľadávača farbu možno zobraziť (napr. ) a previesť aj na RGB, HSV, HSL, CMYK kód.
Názvy farieb, ktoré nie sú identifikované.
Farby idetifikované len názvom zo Slovníka slovenského pravopisu alebo prekladom z češtiny z českého zoznamu (seznam barev).
Polemika o názvoch farieb.
Že vnímanie farieb je subjektívne a založené na spoločenskej konvencii potvrdzujú aj vedecké experimenty. Ľudia majú tendenciu zúžiť (zapamätať si) širšie spektrum (viacej) farieb pomocou im dobre známej priemernej farby ako sú modrá, ružová, zelená, fialová, oranžová a žltá.
Vo vedeckom svete prebieha polemika o názvoch farieb. Jej základná otázka je: aký je vzťah medzi jazykom, ktorým hovoríme a mysleníme, konkrétne, či jazyk ovplyvňuje myslel, a ak áno, akým spôsobom. Táto otázka viedla k výskumu v disciplínach ako sú antropológia, kognitívne vedy, lingvistika a filozofia. Medzi najpopulárnejšie a najkontroverznejšie teórií v tejto oblasti patrí teória "jazykovej relativity" (tiež známa ako Sapir-Whorfova hypotéza). Často citovaná ako "silná verzia" tejto teórie formulovaná roku 1953, navrhuje, že štruktúra jazyka (ktorým hovoríme) určuje, ako vnímame svet. "Slabšia verzia" tohto tvrdenia je, že štruktúra jazyka ovplyvňuje názory ale neurčuje ich. Polemika o farbách sa stala veľmi populárna po publikovaní slávnej štúdie Brenta Berlina a Paula Kaya z roku 1969, v ktorej autori argumentujú, že rozpoznávanie/pomenovávanie farieb ako sú čierna, hnedá, červená je v danej v kultúre predvídateľné podľa celkového počtu farieb, ktorý daná kultúra má. Úplne všetky kultúry majú (dva) názvy: pre čiernu / tmavú a bielu / jasnú. V prípade, že kultúra má názvy pre tri farby, tak tretím názvom je červená. V prípade, že kultúra má štyri názvy, tak tým ďalším je žltá alebo zelená atď. až do úrovne s 8 a viac farbami. Postupný vývoj jazyka teda určoval počet farieb a tým aj myslenie. Existujú dve formálne strany tejto polemiky o farbách: "univerzálna" a "relativistická". Univerzálna strana tvrdí, že biológia všetkých ľudských bytostí je rovnaká, takže vývoj terminológie farieb má absolútne univerzálne obmedzenia dané biológiou. Relativistická strana tvrdí, že rôznorodosť pomenovania farieb medzi jednotlivými jazykmi poukazuje na ďalšie kultúrno-špecifické javy.

</doc>
<doc id="583446" title="IPhone 7" url="https://sk.wikipedia.org/wiki?curid=583446">
IPhone 7

iPhone 7 a iPhone 7 Plus sú smartfónmi spoločnosti Apple Inc., ktoré boli predstavené ako nástupcovia modelov iPhone 6s a Iphone 6s Plus. Firma ich predstavila na vlastnej konferencii 7. septembra 2016.
Dizajn.
Dizajn iPhonu 7 a 7 Plus sa v detailoch líši od starších modelov. Chýbajú anténové pásy na zadnej strane zariadenia a väčší model Plus disponuje duálnou kamerou. iPhone 7 prišiel v šiestich farebných variantách - čierna, matná čierna, zlatá, červená, ružová a strieborná.
Technologické novinky.
iPhone 7 prišiel po prvýkrát v histórii s novým softvérovým domovským tlačidlom, ktoré si majiteľ môže prispôsobiť podľa seba. 
Novinkou je aj vylepšený fotoaparát s 12-megapixelovým senzorom a duálna kamera v prípade iPhonu 7 Plus, ktorá obsahuje optický zoom. 
iPhone 7 navyše prišiel o zaužívaný štandard 3,5 mm jack, za čo bola spoločnosť Apple kritizovaná. 
Novinkou sú tiež duálne reproduktory a odolnosť voči vode. iPhone 7 nesie označenie IP67, takže ho je možné ponoriť do hĺbky 1m na dobu 30min. 

</doc>
<doc id="583460" title="David Benioff" url="https://sk.wikipedia.org/wiki?curid=583460">
David Benioff

David Benioff, rod. David Friedman, (* 25. september 1970, New York, New York, USA) je americký scenárista, producent a režisér. Je spolutvorcom a showrunnerom televízneho fantasy seriálu "Game of Thrones".
Ako dizertačnú prácu napísal román "The 25th Hour", ktorý bol v roku 2002 sfilmovaný pod rovnakým názvom, scenár napísal Benioff a v hlavnej role hral Edward Norton. Benioff napísal scenár historického filmu "Trója" (2004), v hlavnej role s Bradom Pittom, a taktiež scenár k filmu "Hranice života" (2005), v hlavnej role s Ewanom McGregorom. Spolupracoval aj na scenári filmu "X-Men Origins: Wolverine" (2009).
Spolu s Danielom B. Weissom adaptovali fantasy ságu "Pieseň ľadu a ohňa" amerického spisovateľa Georga R. R. Martina pre stanicu HBO. Obaja na seriáli pracujú ako showrunneri, scenáristi, producenti a Benioff jednu epizódu (3x03) aj zrežíroval.
S Weissom napísali scenár k jednej časti (9x08) komediálneho seriálu "It's Always Sunny in Philadelphia".

</doc>
<doc id="583490" title="Pinka obyčajná" url="https://sk.wikipedia.org/wiki?curid=583490">
Pinka obyčajná

Pinka obyčajná alebo pinka lesná lat. ("Fringilla coelebs") je spevavec a patrí do čeľade pinkovitých. Je to veľmi bežný druh v Európe a hniezdi na celom území Slovenska od nížin až po pásmo kosodreviny. Podľa Medzinárodnej únie na ochranu prírody a prírodných zdrojov pinka obyčajná patrí medzi najmenej ohrozené druhy, populácia v Európe vykazovala v rokoch 19802013 mierny nárast.
Opis.
Pinka obyčajná meria 15 – a váži 21 – 25 g. Samec má modrosivý vrch hlavy a krk. Boky hlavy a hruď sú hnedočervené s vínovočerveným odtieňom. Má čierne čelo. Chrbát je červenohnedý so zeleným odtieňom, kostrč zelenožltá. Brucho je hnedobiele. Krovky, letky a chvostové perá sú čiernohnedé so svetlými okrajmi. 
Samica, na rozdiel od samca, nemá modrý vrch hlavy ani červenohnedú hruď a líce. Chrbát ma olivový, letky a chvostové perá svetlejšie. Zobák je na jar sivomodrý, na jeseň hnedý. Nohy sú hnedé. Mladé vtáky majú šat samice. 
Hlas.
Pinka obyčajná má regionálne rôznorodý spev. Typické je zakončenie trilkom. Volanie je výrazné "fink" alebo "pink", počas letu mäkké "jüpp". Varovný hlas znie ako "hüitt" a používa aj kovovo znejúce "schrrüt".
Výskyt a stav na Slovensku.
Pinka obyčajná hniezdi v 98,3 % mapovacích kvadrátov. Je to aj jeden z najpočetnejších druhov v lesoch, priemerne 10 – 20 párov/. Najvyššie hustoty dosahuje v prírodných lužných lesoch (maximálna zistená hodnota až 29 párov/ v NPR Ostrov orliaka morského), v prírodných dubových lesoch (maximálna zistená hodnota až 16,1 páru/ v NPR Kašivárová a NPR Boky), v prírodných horských zmiešaných lesoch (maximálna zistená hodnota 12,5 páru/ v NPR Dobročský prales a NPR Badínsky prales) a v prírodných dubovo-bukových lesoch (maximálna zistená hodnota 10,3 páru/ v NPR Sitno). V hospodárskych lesoch dosahuje maximálne hodnoty len do 8 párov/ (dubová kmeňovina).
Prevažná časť populácie sa na zimu sťahuje. Ostávajú najmä staré samce a zdržujú sa pri obciach. V zime bola pinka preukázaná v 77,9 % mapovacích kvadrátov. Zimujú najmä v južnom Francúzsku.
Odhadovaný počet hniezdiacich párov v rokoch 19801999 bol 3 000 000  5 000 000, zimujúcich jedincov 10 000 – 50 000. Veľkosť populácie i územie, na ktorom sa vyskytovala boli "stabilné", maximálna zmena do 20 %. Ekosozologický status v rokoch 1995, 1998 a 2001 žiadny. Európsky ochranársky status "SPEC4" – druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.
Odhadovaný počet hniezdiacich párov v rokoch 20082012 bol 3 000 0005 0000 000 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 3 000 000 5 000 000 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Biotop.
Pinka obyčajná obýva lesy a lesíky všetkých druhov, stromoradia aj malé skupinky stromov. Obýva aj záhrady, sady, parky a brehové porasty vôd.
Hniezdenie.
Samček prilieta skôr ako samička a už od konca marca obsadzuje spevom teritórium. Samička stavia sama hniezdo, ktoré je veľmi nenápadné. Hniezdo umiestňuje tesne ku kmeňu a využíva rovnaké lišajníky ako rastú na hniezdnom strome. Používa rôzny stavebný materiál, suché korienky, machy, pavučinu, srsť a perie. Stavba trvá asi týždeň. Hniezdi dvakrát za rok, najprv v apríli a druhé hniezdenie v júni, v júli. Najčastejšie postaví nové hniezdo aj pre druhé hniezdenie. Samička znáša 4 – 6 (7) vajec. Vajíčka majú buď sivočervený alebo bledomodrozelený podklad, na ktorom sú rôzne škvrny a čiarky červenohnedej farby. Samička zasadne na posledné vajíčko a sama na nich sedí 12 – 13 dní, samec jej prináša potravu. Po vyliahnutí trvá výchova mláďať 14 dní.
Potrava.
Pinka obyčajná sa živí rôznymi semenami zbieraním zo zeme.
Ochrana.
Je zákonom chránená, spoločenská hodnota je 90 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
V severných oblastiach jej rozšírenia boli zaznamenané výkyvy veľkosti populácie a pohyby podľa poveternostných podmienok. Pinka obyčajná obýva aj ostrovy, kde je uväznená a zraniteľná. Poddruh "F. c. palmae", obývajúci Kanárske ostrovy môžu ohrozovať lesné požiare, ťažba dreva a zavlačené druhy predátorov. Poddruh "F. c. ombriosa" je podobne ohrozovaný lesnými požiarmi, ťažbou dreva a suchom. Tento poddruh je zaradený do Prílohy 1 smernice o vtákoch.
V Strednej Európe nemá výrazné výkyvy populácie. Úhyny sú zaznamenané na cestách pri stromoradiach. Dôležitým faktorom v ochrane všetkých lesných druhov vtákov sú správne spôsoby obhospodarovania lesov, nerúbať v hniezdnej dobe a nie veľkoplošným holorubným spôsobom.

</doc>
<doc id="583550" title="Tavridská gubernia" url="https://sk.wikipedia.org/wiki?curid=583550">
Tavridská gubernia

Tavridská gubernia (, , ) bola gubernia Ruskej ríše, ktorá sa rozprestierala na území Krymského polostrova a priľahlej časti južnej Ukrajiny. Jej severnú hranicu tvorila rieka Dneper. 
Gubernia susedila na severozápade s Chersonskou a na severovýchode s Jekaterinoslavskou guberniou. Dnes je jej územie súčasťou Ukrajiny, Krymský polostrov je od roku 2014 de facto súčasťou Ruska.
Administratívnym centrom gubernie bolo mesto Simferopoľ na Krymskom polostrove.
Dejiny.
Tavridská gubernia vznikla v roku 1802 z časti Novoruskej gubernie. Po revolúciách v roku 1917 došlo k viacerým krátko trvajúcim zmenám, ktoré vyvrcholili v roku 1921 zrušením gubernie.
Národnostné zloženie.
Národnostné zloženie podľa sčítania 1897, podľa rodného jazyka:

</doc>
<doc id="583594" title="Šen-čou 11" url="https://sk.wikipedia.org/wiki?curid=583594">
Šen-čou 11

Šen-čou 11 ( – "Šen-čou š’-i chao"; doslova: „"Božská loď číso jedenásť"“) bol čínsky pilotovaný kozmický let v rámci programu Šen-čou. Šen-čou 11 vyštartoval 16. októbra 2016 a vyniesol do vesmíru dvoch čínskych kozmonautov menom Ťing Chaj-pcheng (ako prvý čínsky kozmonaut absolvoval vtedy svoj tretí kozmický let) a Čchen Tung. Hlavným cieľom letu bolo uskutočniť spojenie s orbitálnou ministanicou Tchien-kung 2, vypustenou do kozmu v septembri 2016. Kozmonauti na stanici pracovali približne 30 dní.
Priebeh letu.
Misia Šen-čou 11 bola jediná pilotovaná misia k druhej čínskej kozmickej stanici Tchien-kung 2. Šen-čou 11 úspešne vyštartoval v pondelok ráno 17. októbra 2016 o 07:30:31,409 miestneho času (16. októbra o 23:30:31,409 svetového času) pomocou nosnej rakety Čchang-čeng CZ-2F/G z kozmodrómu Ťiou-čchüan v čínskej autonómnej oblasti Vnútorné Mongolsko. Na palube sa prvýkrát od letu Šen-čou 6 nachádzala iba dvojčlenná posádka, ktorú tvoril veterán dvoch kozmických letov, veliteľ Ťing Chaj-pcheng, a nováčik z výberu čínskych kozmonautov v roku 2010, operátor Čchen Tung. Vzlet rakety a navedenie kozmickej lode na obežnú dráhu Zeme prebehli bez problémov.
Dva dni po štarte a piatich korekciách obežnej dráhy sa kozmická loď Šen-čou 11 priblížila k stanici Tchien-kung 2 na vzdialenosť 52 km. Šen-čou 11 sa so stanicou Tchien-kung 2 úspešne spojil 18. októbra o 19:24 UTC v momente, keď loď spolu so stanicou leteli vo výške 393 km. Posledných 30 metrov kozmonauti riadili loď ručne. Obaja potom prešli na stanicu a začali s plánovanými prácami, pričom sa venovali rôznym experimentom. Dňa 22. októbra o 23:32 UTC vypustili malý subsatelit Pan-sing 2, ktorý v nasledujúcich dňoch niekoľkokrát vyfotografoval stanicu aj s pripojenou kozmickou loďou.
Po dokončení všetkých plánovaných prác kozmonauti 17. novembra prešli zo stanice do svojej kozmickej lode, uzavreli prielez a o 04:41 UTC sa odpojili od stanice. Návratový modul kozmickej lode Šen-čou 11 v poriadku pristál 18. novembra o 05:59:38,896 UTC (13:59:38,896 miestneho času) v stepi Vnútorného Mongolska. Miesto pristátia sa nachádzalo 100 km východne od plánovanej oblasti a 200 km severovýchodne od mesta Chöch chot.

</doc>
<doc id="583597" title="Oriešok obyčajný" url="https://sk.wikipedia.org/wiki?curid=583597">
Oriešok obyčajný

Oriešok obyčajný alebo oriešok hnedý; (lat. "Troglodytes troglodytes") je spevavec a patrí do čeľadi orieškovité. Žije v Palearktíde, od severnej Afriky až po Kamčatku. Hniezdi takmer na celom území Slovenska od nížin po pásmo kosodreviny. Podľa Medzinárodnej únie na ochranu prírody a prírodných zdrojov oriešok obyčajný patrí medzi najmenej ohrozené druhy, trend celkovej populácie je stúpajúci, európska populácia v rokoch 19802013 narastala.
Opis.
Oriešok obyčajný meria 9 – a váži 6 – 11 g.
Výskyt a stav na Slovensku.
Hniezdenie bolo preukázané v 93 % mapovacích kvadrátov. Najvyššie hustoty boli zistené v pralesovitých prírodných jedľo-bukových lesoch NPR Badínsky prales od 3,1 – do 5 párov / , vŕbovo-topoľovom lužnom lese NPR Ostrov orliaka morského od 2 do 8 párov / .
V zime zo Slovenska z časti odtiahne alebo sa potuluje a na Slovensko priletajú zimovať aj populácie zo severnejších oblastí. Jeho prítomnosť v zime bola dokázaná v 33 % mapovacích kvadrátov. V zime vo veľkých mrazoch nocujú spoločne v hniezdach alebo búdkach. Boli nájdené i skupiny viac ako 20 jedincov.
Odhadovaný počet hniezdiacich párov je 100 000 – 200 000, zimujúcich jedincov 200 000 – 400 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Biotop.
Obľubuje lesy všetkých druhov, kde je veľa krovín, kôp haluzín, vyvrátených stromov alebo brehové porasty s odkrytými koreňmi.
Hniezdenie.
U orieška hnedého stavia hniezdo iba samec. Veľké guľaté hniezdo s bočným vchodom umiestňuje do rôznych spletí konárov, popadaných haluzín a odkrytých koreňov na brehoch potokov. Stavia ich viacero, v jednom z nich budú hniezdiť a ostatné slúžia na spanie. Samička sedí sama na 5 – 6 (max 13) vajíčkach 14 – 15 dní. Obaja rodičia kŕmia mláďatá na hniezde 16 – 17 dní. Hniezdi dvakrát za rok.
Potrava.
Malinký hmyz a všetky jeho štádiá vývoja, tiež pavúky. Na jeseň konzumuje aj plody ako maliny, baza čierna a baza červená.
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bernského dohovoru (Príloha II).

</doc>
<doc id="583629" title="Jeddah Tower" url="https://sk.wikipedia.org/wiki?curid=583629">
Jeddah Tower

Jeddah Tower (skôr zvaný tiež ako "Mile-High Tower", alebo "Kingdom Tower") je názov mrakodrapu, ktorého stavba bola zahájená v saudskoarabskom meste Džidda na pobreží Červeného mora dňa 1. apríla 2013. Dokončenie stavby bolo odhadované na rok 2020. Po dokončení by malo ísť o najvyššiu stavbu sveta s minimálne 167 poschodiami a výškou asi 1 000 metrov. Budova bude súčasťou nového mestského komplexu Kingdom City.
História projektu.
Prvé informácie o projekte boli zverejnené v roku 2008. Pôvodný návrh počítal s výškou jednej míle, vtedy viac než 1600 metrov. V roku 2010 bolo oznámené, že výška budovy bude najmenej 1 000 metrov. Dňa 2. augusta 2011 podpísala investičná firma Kingdom Holding Co. (KHC) dohodu s firmou Saudi Binladen Group o výstavbe budovy za 4,6 miliardy rialov (cca 1,1 miliardy eur). Hlavným architektom stavby je Adrian Smith, ktorý navrhol súčasný najvyšší mrakodrap sveta Burdž Chalífa a developerom dubajská spoločnosť Emaar Properties.

</doc>
<doc id="583701" title="Hry o život (film)" url="https://sk.wikipedia.org/wiki?curid=583701">
Hry o život (film)

Hry o život (ang. "The Hunger Games") je americký dobrodružný film natočený v roku 2012 podľa rovnomennej knihy od spisovateľky Suzanne Colinsovej Hry o život. K roku 2013 celosvetovo zarobil viac ako 691 miliónov dolárov a stal sa najzárobkovejším filmom štúdia Lionsgate. Hlavnú postavu Katniss stvárnila Jennifer Lawrenceová, ďalšími obsadenými hercami boli aj Liam Hemsworth a Josh Hutcherson.
Príbeh sa odohráva v post-apokalyptickej budúcnosti v zemi Panem, kde vyžrebovaní chlapci a dievčatá vo veku od 12 do 18 rokov musia bojovať v Hrách o život (Hunger Games), každoročnej udalosti, ktorá je v živom prenose premietaná do všetkých krajov a v ktorej tí "vyvolení" musia bojovať na život a na smrť, dokiaľ neostane iba jeden víťaz. Hry sa každoročne konajú v hlavnom meste Panemu, v Kapitole.
Dej.
V troskách bývalej Severnej Ameriky sa rozkladá zem Panem s nablýskaným hlavným mestom Kapitolom a dvanástimi krajmi. Hlavné postavy Katniss a Peeta žijú v dvanástom a Kapitol im vládne krutou a tvrdou rukou. Poslušnosť si udržuje usporiadúvaním Hier o život – zvrátenou televíznou reality show, v ktorej každoročne jeden chlapec a jedno dievča z každého kraja nedobrovoľne bojujú o život. Šestnásťročná Katniss chce zachrániť svoju sestru, ktorá bola vyžrebovaná a prihlási sa namiesto nej. Do hier je vyžrebovaný aj Peeta Mellark, pekárov syn, ktorý kedysi zachránil Katnissinu rodinu pred hladom. Za ich mentora je zvolený Haymitch z dvanásteho kraja, bývalý víťaz hier, z ktorého sa však časom stal alkoholik.
Katniss a Peeta sa dostávajú do Kapitolu, kde sa stretávajú so svojimi protivníkmi. Pred tím, kým vstúpia do arény a reality show začne, sú účastníci hier verejne predstavení publiku. V priamom prenose sa tu Peeta prizná k dlhoročnej, neopätovanej láske ku Katniss. Katniss je presvedčená, že Peeta sa tak snaží získať priazeň u publika, ktorá môže byť pre prežitie rozhodujúca, pretože publikum môže svojim favoritom posielať dary.
Katniss v aréne prežíva vďaka umeniu lovu, lukostreľbe a orientácii v teréne. Počet protihráčov sa stále znižuje, Katniss a Peeta ale zostávajú nažive. Vďaka zamilovanému obrazu Katniss a Peetu sa menia pravidlá a uprostred hry je oznámené, že víťazom môže byť aj pár z rovnakého kraja. Katniss sa vydá hľadať Peetu, spoločne čelia nástrahám svojich protivníkov i tvorcov reality show. Katniss a Peeta využijú toho, že pôsobia ako zamilovaný pár, aby získali väčšiu popularitu a tým aj priazeň sponzorov.
Konca reality show sa skutočne obidvaja dočkajú. Kapitol však chce opäť meniť pravidlá, a snaží sa Katniss a Peetu prinútit, aby vo veľkom finále bojovali proti sebe navzájom, lebo víťaz môže byť len jeden. Obidvaja následne pohrozia samovraždou v nádeji, že Kapitol bude mať predsa len radšej dvoch víťazov ako žiadneho, a táto lesť im skutočne vyjde. Katniss a Peeta sú vyhlásení za víťazov 74. ročníka Hier o život.
Haymitch varuje Katniss, že si jej zobrazením vzdoru vytvorila mocných nepriateľov. Prezident Snow sa pozerá na záznamy o triumfálnom návrate víťazov domom a zvažuje situáciu.
Pokračovanie.
Dňa 8. augusta 2011, stále v priebehu natáčania filmu, štúdio Lionsgate oznámilo, že filmová adaptácia druhej knihy z trilógie Hry o život, s názvom Hry o život: Skúška ohňom, bude v kinách od 22. novembra 2013. V novembri 2011 Lionsgate začalo rokovať so scenáristom Simonom Beaufoyom aby prispôsobil novelu pre film, pretože Ross a Collinsová od druhej časti odstúpili kvôli vyťaženiu. Výroba filmu začala v lete 2012 a Garyho Rossa na režisérskej stoličke vystriedal Francis Lawrence. Dňa 6. mája 2012 bolo vyhlásené, že Michael Arndt bude prepisovať scenár pre Skúšku ohňom. Arndt bol oficiálne ohlásený ako nový scenárista dňa 24. mája 2012.
V júli 2012 boli ohlásené dátumy vydania pre dva filmy, ktoré sú založené na poslednej knihe Drozdajka. Prvá časť s názvom Hry o život: Drozdajka 1, mala premiéru 21. novembra 2014 a Hry o život: Drozdajka 2, dňa 20. novembra 2015.

</doc>
<doc id="583773" title="Ivan Pach" url="https://sk.wikipedia.org/wiki?curid=583773">
Ivan Pach

Generálmajor Ing. Ivan Pach (* 28. január, 1965, Prešov) je slovenský generál. 
Život.
Ivan Pach je rodákom z Giraltoviec.Absolvoval Vojenské gymnázium v Banskej Bystrici. Profesionálnym vojakom sa stal k 1. januáru 1984. V roku 1987 absolvoval Vojenskú vysokú školu vo Vyškove na Morave a následne bol prijatý v hodnosti poručík za vojaka z povolania. Po ukončení štúdia pôsobil v tankovom vojsku, vo funkciách veliteľ čaty, roty a práporu v Západnom vojenskom okruhu ČSĽA. Roku 1991 bol premiestnený k Východnému vojenskému okruhu ČSĽA kde nasledujúceho roku, začal svoju štábnu vojenskú kariéru ako dôstojník štábu na veliteľstve mechanizovanej divízie v Prešove. Postupne vykonával rôzne štábne funkcie na štáboch armádneho zboru, brigády, veliteľstva pozemných síl a generálneho štábu. V rokoch 2007 až 2008 bol zástupcom veliteľa 2. mechanizovanej brigády v Prešove. Roku 2016 bol ustanovený do funkcie náčelníka Štábu strategického plánovania, Generálneho štábu Ozbrojených síl Slovenskej republiky v Bratislave.
Pracoval tiež ako náčelník vojenského štábu NATO v Brunssume.
Brigádny generál Pach 2. septembra 2020 prevzal velenie Pozemných síl. 16. decembra 2020 vláda schválila Pachovo povýšenie do hodnosti generálmajor. Preidentka Zuzana Čaputová ho do hodnosti povýšila 28. januára 2021.
Vzdelanie.
Do prvej generálskej hodnosti brigádny generál ho prezident SR vymenoval 19. apríla 2016. Ovláda anglicky a rusky jazyk.
Ocenenia.
Medaila „Za službu vlasti“, Medaila „Za zásluhy o obranu vlasti“, Strieborná Medaila poľskej armády a ďalšie.

</doc>
<doc id="583829" title="Trsteniarik veľký" url="https://sk.wikipedia.org/wiki?curid=583829">
Trsteniarik veľký

Trsteniarik veľký alebo trsteniarik škriekavý (lat. "Acrocephalus arundinaceus") je spevavec a patrí do čeľade trsteniarikovité. Obýva centrálnu a západnú Palearktídu. V Európe vystupuje ako hniezdič na sever po južnú časť Škandinávskeho polostrova ale nehniezdi vo Veľkej Británii. Na Slovensku hniezdi v porastoch trstiny a pálky rybníkov a vodných tokov nížin. Podľa Medzinárodnej únie na ochranu prírody a prírodných zdrojov trsteniarik veľký patrí medzi najmenej ohrozené druhy, trend celkovej populácie je klesajúci z dôvodu ničenia jeho biotopov, hoci európska populácia bola v rokoch 19822013 stabilná.
Opis.
Trsteniarik veľký meria a váži 26 – 33 g.
Hlas.
Spev trsteniarika veľkého je jeden z najtypickejších hlasov trstín. Znie do ďaleka ako "kara-kara-ki-ki-ki-ker-ker", spieva aj v noci. Motívy spevu opakuje trikrát, spev často začína dvoma drsnými "krr-krr". Spev by sa dal opísať tiež ako "krr-krr, cep, kerrečip, ciee, ciee, kerre-kerre, krik-krik-krik, či, či...". Volá ostro "krek", podobá sa hlasu sliepočky vodnej. Vylietané mláďatá žobrú o potravu hlasom podobným žabám "kväk".
Výskyt a stav na Slovensku.
Trsteniarik veľký je sťahovavý druh, ktorý prilieta na svoje hniezdiská až v druhej polovici apríla a začiatkom mája a odlieta od polovice augusta do septembra.
Odhadovaný počet hniezdiacich párov je 1 000 – 2 000. Veľkosť populácie má "mierny pokles" od 20 – 50 %. Veľkosť územia na ktorom sa vyskytuje je "stabilné", maximálna zmena do 20 %. Ekosozologický status v roku 1995 "V" – zraniteľný. V roku 1998 "LR:nt" – "LR" – menej ohrozený druh, "nt" – takmer ohrozený taxón. V roku 2001 "LR" - menej ohrozený. V roku 2014 LC* C1 - menej dotknutý. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status.
Hniezdenie.
Hniezdo stavia len samička, vo väčšine prípadov medzi steblá trstiny, zriedkavo v kríkoch alebo stromoch. Znesie 6 zelenkastých alebo modrastých vajíčok s dvoma vrstvami škvrniek. Spodné škvrnky sú bledohnedé a vrchné tmavohnedé. Na inkubácii sa podielajú obaja rodičia. Sedenie na znáške trvá 14 – 15 dní. Po vyliahnutí kŕmia mláďatá na hniezde iba 12 dní. Tie sa rozliezajú po trstine a pritom ešte nevedie lietať. Hniezdia dvakrát do roka, v máji a v júni a potom v júli.
Potrava.
Živí sa hmyzom a jeho vývojovými štádiami. Vyhľadáva ho v porastoch vodných rastlín, ako trsť obyčajná, pálka, kroviny a stromy v okolí mokradí.
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bonnského dohovoru (Príloha II) a Bernského dohovoru (Príloha II).

</doc>
