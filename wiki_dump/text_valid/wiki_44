<doc id="347783" title="Microsoft Excel" url="https://sk.wikipedia.org/wiki?curid=347783">
Microsoft Excel

Microsoft Excel je tabuľkový procesor od firmy Microsoft pre operačný systém Microsoft Windows a počítače Macintosh. Už od verzie 5 z roku 1993 má dominantné postavenie na trhu. Dnes sa predáva hlavne ako súčasť kancelárskeho balíka Microsoft Office. 
Doteraz dostupné verzie Microsoft Excel pochádzajú z rokov 2003, 2007, 2010, 2013 a 2016. Najnovšia verzia, Excel 2016, je kompatibilná s Windows 10, Windows 8.1 a Windows 7. Microsoft ponúka Excel 2016 v dvoch modalitách – pri jednorázovej kúpe ako súčasť balíčka Microsoft Office 2016 alebo ako súčasť predplatného Office 365. 
Využitie.
Štandardne sa pracuje v rozhraní tabuľkového procesora, ktorý obsahuje bunky usporiadané do riadkov a stĺpcov. Riadky sú označované celými číslami od 1 a stĺpce písmenami abecedy A. Maximálny počet riadkov pre Excel 2016 je 1 048 576 a stĺpcov 16 384.
Prostredníctvom programu Microsoft Excel sa dajú prehľadne usporiadať a vyhodnocovať údaje alebo vytvárať grafy, diagramy, prognózy či tabuľkové hárky pomocou šablón. Na vykonávanie výpočtov slúžia vzorce a takmer 500 funkcií. Zdieľaním zošitov možno rozdeliť úlohy medzi viacerých ľudí, čím sa práca stáva efektívnejšou.
Program umožňuje formátovať, filtrovať a importovať dáta, pracovať s makrami napísanými v jazyku VBA, vytvárať rozličné prehľady a vizualizácie. Program je možné prepojiť s viacerými zdrojmi údajov (napr. Access) alebo Microsoft Word .
Makrá.
Súčasťou Excelu sú makrá. Makrá sa dajú vytvoriť buď nahraním priamo v hárku zošita alebo vytvorením procedúry vo VBA editore, pričom je nevyhnutná znalosť jazyka VBA. Makro je postupnosť príkazov, ktoré sa dajú opakovane využiť. Napríklad sa dá vytvoriť makro, ktoré označí bunku, vyplní ju modrou farbou a zmením písmo na tučné. Používateľ následne môže spustiť makro jedným krokom, a vyvaruje sa tak opätovnému a zdĺhavému zadávaniu jednotlivých pokynov.
Bezpečnosť.
Excel sa dá zabezpečiť pomocou hesla. Heslom sa dajú zabezpečiť nasledovné úkony:
Niektoré zabezpečenia sa dajú uskutočniť aj priamo pomocou VBA, napríklad ochrániť všetky hárky naraz sa dá VBA kódom v editore .
Okrem zabezpečenia heslo proti neoprávnenému použitiu zošita Excel ponúka možnosť povoliť alebo vypnúť automatické spustenie makier už pri otvorení zošita. 

</doc>
<doc id="347786" title="Železničná trať Prešov – Humenné" url="https://sk.wikipedia.org/wiki?curid=347786">
Železničná trať Prešov – Humenné

Železničná trať Prešov – Humenné (v cestovnom poriadku pre verejnosť označená ako železničná trať číslo 193) je železničná trať na Slovensku, ktorá spája Prešov a Humenné cez Vranov nad Topľou a Strážske.
Dejiny.
Spojnica dôležitých centier východného Slovenska sa budovala až počas Slovenského štátu. Na jej výstavbu (úsek Prešov – Strážske) bola použitá otrocká práca internovaných Rómov a iných, pre štát nepohodlných, ľudí. Okupáciou južnej časti Východoslovenskej nížiny sa jediné železničné spojenie oblasti so zvyškom Slovenska nachádzalo za hraničnou čiarou. Preto sa pristúpilo k prepojeniu tratí cez Vranov nad Topľou. 
Úsekom z Prešova do Kapušian viedla trať 194 do Bardejova, sprevádzkovaná 11. decembra 1893 a cez Strážske trať 191 (Michaľany – Lupków), otvorená koncom roka 1871. 
Chýbajúci úsek Kapušany – Strážske tak po dokončení 5. septembra 1943 opäť napojil Východoslovenskú nížinu na sieť slovenských železníc. 

</doc>
<doc id="347790" title="Jozef Vozár (právnik)" url="https://sk.wikipedia.org/wiki?curid=347790">
Jozef Vozár (právnik)

Doc. JUDr. Jozef Vozár CSc. (* 31. júl 1967, Liptovský Mikuláš) je slovenský právnik. Pôsobí v Ústave štátu a práva SAV v Bratislave. Od 19. januára 2011 bol členom Súdnej rady SR. 26. septembra 2012 ho spolu s Ľudmilou Babjakovou a Alexandrom Bröstlom vláda Roberta Fica odvolala.
Niekoľko dní po svojej inaugurácii prezident Andrej Kiska vymenil troch členov súdnej rady, ktorí boli do funkcie menovaní jeho predchodcom Gašparovičom. Ide o Eduarda Bárányiho, Gabrielu Šimonovú a Máriu Bujňákovú. Bárány rezignoval už predtým. Do súdnej rady boli okrem Vozára vymenovaní Ján Klučka a Elena Berthotyová. Kiska voľbu konzultoval so širšou komunitou v justícii a mimovládnymi organizáciami.
Aktívne publikuje odborné články najmä z oblasti občianskeho a obchodného práva.
Na Ústave štátu a práva SAV založil edíciu „Významní slovenskí právnici“, v rámci ktorej zdokumentoval život a dielo Emila Stodolu, Augustína Rátha, Vladimíra Zátureckého, Štefana Lubyho a Vladimíra Fajnora.
Je členom viacerých vedeckých rád a redakčných rád časopisov Právny obzor a Duševné vlastníctvo. Je jedným zo zakladateľov a odborných garantov Slovenskej školy práva na Jagelovskej univerzite v Krakove.
Externé zdroje.
Ústav štátu a práva SAV

</doc>
<doc id="347793" title="Železničná trať Prešov – Bardejov" url="https://sk.wikipedia.org/wiki?curid=347793">
Železničná trať Prešov – Bardejov

Železničná trať Prešov – Bardejov (v cestovnom poriadku pre verejnosť označená ako železničná trať číslo 194) je jednokoľajná železničná trať na Slovensku, ktorá spája Prešov a Bardejov.
Dejiny.
Prepájanie dôležitých miest a regiónov Uhorska železnicou nabralo na intenzite najmä v 70. a 80. rokoch 19. storočia. Bardejovom mala prechádzať dôležitá trať z Košíc do Haliče, no bola zvolená trasa cez Humenné a Lupkovský priesmyk. 
Do mesta sa napokon železnica dostala z Prešova cez Kapušany 11. decembra 1893, aj keď pre nedostatok financií sa upustilo od pokračovania Duklianskym priesmykom do Poľska.

</doc>
<doc id="347796" title="Jozef Hašto (psychiater)" url="https://sk.wikipedia.org/wiki?curid=347796">
Jozef Hašto (psychiater)

Prof. MUDr. Jozef Hašto, PhD. (* 8. máj 1949, Banská Štiavnica) je slovenský psychiater a prednosta Psychiatrickej kliniky Fakultnej nemocnice v Trenčíne.
Životopis.
Je synom obchodníka Jozefa Hašta narodeného v USA, ktorý po Druhej svetovej vojne spravoval továreň a predajne na obuv. Keď mal 9 rokov jeho otca uväznil komunistický režim. Súčasťou trestu bolo aj prepadnutie majetku v prospech štátu. Keď mal 16 rokov, otec bol prepustený z väzenia a rehabilitovaný. Tento zážitok podnietil záujem mladíka o ľudskú psychiku a vyústil do rozhodnutia študovať psychiatriu.
Patrí medzi kľúčové osoby slovenskej psychiatrie. Je autorom viacerých tak odborných publikácií ako aj publikácií pre laickú verejnosť, ktoré boli preložené aj do cudzích jazykov.
V roku 1990 pôsobil na ministerstve zdravotníctva ako poradca pre psychiatriu. Je zástancom komunitnej psychiatrickej starostlivosti.
Okrem odbornej práce venuje veľa úsilia odbornému publikovaniu a osvete – hlavne búraniu predsudkov o psychiatrii, ktoré mnohým ľuďom bránia včas vyhľadať odbornú pomoc a získať lepšiu kvalitu života.
9. novembra 2016 ho prezident Andrej Kiska vymenoval za profesora v odbore sociálna práca.
Získal ocenenie Osobnosť roka Mesta Trenčín za rok 2000 v oblasti zdravotníctva, v roku 2009 cenu Biela vrana, ktoré udeľuje Aliancia Fair-play a VIA IURIS a cenu Ligy za duševné zdravie. Čestné členstvo v Českej psychiatrickej spoločnosti JEP 2009 za prínos pre českú psychiatriu. Má dve dcéry.

</doc>
<doc id="347951" title="Steyr AUG" url="https://sk.wikipedia.org/wiki?curid=347951">
Steyr AUG

Steyr AUG je rakúska bullpup útočná puška kalibru 5,56 mm vyvinutá v skorých 70. rokoch firmou Steyr Mannlicher GmbH &amp; Co KG. AUG ("Armee Universal Gewehr") čo v preklade znamená "univerzálna vojenská puška", bola prijatá rakúskou armádou v roku 1977, kde nahradil starnúcu automatickú útočnú pušku StG 58 kalibru 7,62 mm. Radová výroba začala v roku 1978 a odvtedy je AUG štandardným vybavením rakúskych jednotiek a mnohých policajných útvarov. Takisto bol prijatý vojenskými zložkami Argentíny, Nového Zélandu, Bolívie, Ekvádoru, Írska, Luxemburska, Saudskej Arábie, Tuniska, Pakistanu a v roku 1988 tiež americkou agentúrou ICE (Immigration and Customs Enforcement).
Konštrukcia.
Zbraň používa uzamykanie záveru rotačným závorníkom ovládané tlakom plynov odoberaných cez regulátor z hlavne. Zaujímavosťou je tiež možnosť uzavretia regulátora a následné použitie zbrane ako opakovacej pušky. Zbraň nemá selektor režimu streľby, používa sa odstupňovaná spúšť: mierne stlačenie spúšte – jednotlivé výstrely a silnejšie stlačenie spúšte – automatická streľba. Vďaka priesvitnému plastovému zásobníku má strelec možnosť kontroly počtu ostávajúcich nábojov.
Zbraň bola na svoju dobu bola veľmi revolučná, kvôli použitiu polymérov na väčšine častí zbrane.
Varianty.
Podľa prevedenia.
Na puzdre záveru je napevno pripevnený puškohľad Swarowski s priblížením 1,5x.
Používatelia.
 Rakúsko Austrália Bulharsko Falklandské ostrovy Írsko Indonézia Maroko Omán Filipíny Argentína Nový Zéland Bolívia Ekvádor Luxembursko Saudská Arábia Tunisko Pakistan USA

</doc>
<doc id="347961" title="Kloten" url="https://sk.wikipedia.org/wiki?curid=347961">
Kloten

Kloten je mesto na severe Švajčiarska asi 20 od hraníc s Nemeckom. Patrí do zürišského kantónu, centrum Zürichu leží asi 5 km juhozápadne od centra Klotenu a samotný Kloten sa dá považovať za predmestie Zürichu.
Na miestnom hokejovom štadióne Kolping Arena sa v roku 2004 konali majstrovstvá sveta vo florbale a v roku 2009 majstrovstvá sveta v ľadovom hokeji.
Doprava.
Letisko Zürich patrí čiastočne do Klotenu a sídli tu Swiss International Air Lines. S mestami Zürich a Bülach je Kloten spojený diaľnicou A51.

</doc>
<doc id="348003" title="Morka domáca" url="https://sk.wikipedia.org/wiki?curid=348003">
Morka domáca

Morka domáca alebo staršie moriak domáci (lat. "Meleagris gallopavo var. domesticus" alebo "Meleagris gallopavo f. domestica") je domestikovaná forma morky divej, teda severoamerického druhu z čeľade bažantovité. Je to najväčší (alebo po pštrosovi druhý najväčší) domestikovaný vták. 
Charakteristika.
Je to dôležitý hospodársky vták, chovaný hlavne na morčacie mäso. 
Samce sú výzorom väčšie ako samice. Samec je veľký a samica 1 meter. Samce sa vyznačujú veľkým robustným telom a veľkým chvostom. Samičky sú malé, majú menší chvost a krídla. Morky domáce majú červenú alebo ružovú hlavu, na ktorej sú malé oči a zaoblený zobák, na krku majú prevísajúcu kožu. Morka má dve nohy s tromi prstami a ostrohou. Samec sa volá moriak, samica morka a mláďa kuriatko.

</doc>
<doc id="348077" title="Pecorino" url="https://sk.wikipedia.org/wiki?curid=348077">
Pecorino

Pecorino (rímsky dialekt "Pecorinu") je typický tvrdý taliansky syr vyrábaný z ovčieho mlieka. Názov Pecorino vychádza z talianskeho slova "pecora", ktoré znamená "ovca", a je chránený v EÚ
Syr má smotanovú až syrovo-svetložltú farbu. Pecorino s dlhším zrením má vytvorenú kôrku syrovo-žltej farby rôznej hrúbky v závislosti na dĺžke zrenia. Chuť syra je slaná, výrazne pikantná.
Výroba syra je známa viac ako 2 000 rokov, opísali ju už Varro a Plínius Starší. 
Varianty.
Syr Pecorino existuje v štyroch variantoch spracovávaných typicky pre oblasť pôvodu:

</doc>
<doc id="348124" title="Legenda o opitom majstrovi" url="https://sk.wikipedia.org/wiki?curid=348124">
Legenda o opitom majstrovi

Legenda o opitom majstrovi (ang. "Drunken Master II") je hongkonský akčný film z roku 1994 režírovaný Lau Kar-leungom a Jackie Chanom, ktorý si zahral hlavnú rolu čínskeho ľudového hrdinu Wong Fei-hunga. Vo filme ďalej účinkovali Ti Lung, Anita Mui, Lau Kar-leung, Andy Lau a Felix Wong. Film mal premiéru v Hongkongu dňa 3. februára 1994 a v USA prebehla premiéra až dňa 20. októbra 2000. Film nepriamo nadväzuje na predchádzajúci diel "Majstrov syn" a dočkal sa aj pokračovania s názvom "Majstrov syn 3", ktorý ale mal iné herecké obsadenie a po premiére sa stal prepadákom.
Dej.
Hlavným hrdinom je Wong Fei-hung, ktorý cestuje vlakom späť domov za svojim otcom, medzi ľuďmi váženým doktorom. Počas cesty však narazí na zlodejov, ktorí sa mu pokúsia ukradnúť koreň ženšenu v domnienke, že ide o nefritovú pečať. Zlodej mu utečie a Fei-hung pri príjazde domov zisťuje zámenu. Nefritová pečať, ale patrí britskému veľvyslancovi, ktorý pašuje čínske pamiatky do Anglicka. Fei-hung musí klamať svojmu otcovi, požadujúceho ženšen, ktorý sľúbil svojmu priateľovi. Pre svoje triky na oklamanie otca Fei-hung využíva svoju matku a nešikovného brata. Medzitým sa na scéne objavujú komplici britského veľvyslanca, ktorí žiadajú nefritovú pečať späť. Fei-hung je majster bojového štýlu "Opitý bojovník" a tak nemá problém svojich protivníkov poraziť. O pár dní neskôr sa pri jeho dverách objavuje zlodej, ktorého stretol vo vlaku. Ten mu vracia ženšen a žiada o vrátanie pečate. To už komplici chystajú pomstu a pri boji zomrie. Fei-hung spolu so svojim priateľom, tiež majstrom bojových umení, sa vydávajú do domu veľvyslanca, aby získali pečať späť. Sú však zajatí a veľvyslanec žiada výkupné - otcovu školu bojových umení. Otec dohodu prijíma a chlapci sú prepustení. Nasledujúci deň sa Fei-hung a jeho priatelia vydávajú späť, aby sa pomstili.
Hudba.
Soundtracky vo filme zoradené chronologicky:
Tržby.
Film bol veľmi úspešný v Hongkongu, kde počas premietania celkovo zarobil 40 971 484 HK$. Úspech bol trochu prekvapujúci, vzhľadom na správy o napätí medzi Jackie Chanom a Lau Kae Leungom, ktorý tvrdil, že v 90. rokoch už móda kung-fu pominula.
O šesť rokov neskôr mal film premiéru v Južnej Amerike v celkovo 1345 kinách a počas premiérového víkendu zarobil 3 845 278 $ a celkovo 1 155 543 $.

</doc>
<doc id="348219" title="Kongregácia sestier karmelitánok Dieťaťa Ježiša" url="https://sk.wikipedia.org/wiki?curid=348219">
Kongregácia sestier karmelitánok Dieťaťa Ježiša

Kongregácia sestier karmelitánok Dieťaťa Ježiša ("Congregatio Sororum Carmelitidum Divini Infantis Jesu", CSCDIJ ) je rehoľným inštitútom pápežského práva v Katolíckej cirkvi. Vznikla 31. decembra 1921 v Poľsku. Jej zakladateľmi sú o. Anzelm Gadek OCD a Janina Kierocinská (rehoľným menom sestra Mária Terézia od sv. Jozefa). Prvý dom bol založený v Sosnovci. Generálna predstavená sídli v Poľsku.
Členky kongregácie zachovávajú rehoľné pravidlá sv. Alberta Jeruzalemského a vlastné konštitúcie. Základom života je spiritualita tereziánskeho Karmelu, a najmä spiritualita patrónky kongregácie sv. Terézie od Dieťaťa Ježiša. Sústredia sa na ideál duchovného detstva. Sestry sa venujú najmä výchove detí a ich náboženskému vzdelaniu, ale aj pastoračnej práci v iných oblastiach.

</doc>
<doc id="348323" title="Ostreľovačská puška" url="https://sk.wikipedia.org/wiki?curid=348323">
Ostreľovačská puška

Ostreľovačská puška alebo odstreľovacia puška je puška používaná na presnejšiu streľbu na dlhé vzdialenosti. Osoba, ktorá používa ostreľovačskú pušku v armáde, sa nazýva ostreľovač ("sniper").
Charakteristika.
Ostreľovačská puška je oveľa presnejšia ako ostatné pušky. Takmer všetky ostreľovačské pušky používajú puškohľad, ktorý umožňuje vidieť aj veľmi vzdialené ciele. Existujú dva typy ostreľovačských pušiek: opakovacie pušky, ktoré po každom výstrele musí strelec znovu nabiť, a poloautomatické pušky, ktoré vystrelia jeden náboj, keď je natiahnutá spúšť, a sú automaticky pripravené na ďalší výstrel. Plne automatické pušky strieľajú plynule, kým je natiahnutá spúšť.
Typicky, opakovacie pušky majú dlhší dostrel a sú presnejšie ako poloautomatické pušky preto, lebo musia byť po každom výstrele znovu ručne nabité, a tak majú nižšiu kadenciu ako poloautomatické pušky, ktoré strieľajú tak rýchlo, ako dokáže strelec rýchlo stláčať spúšť. Na blízke vzdialenosti alebo v situáciách, kedy musí strelec strieľať rýchlo za sebou, môže dať ostreľovač prednosť poloautomatickej puške. Príklady opakovacích ostreľovačských pušiek sú M40, R700 alebo M24 SWS. Príklady poloautomatických ostreľovačských pušiek sú M21 SWS, Dragunov alebo Barrett M82.
Náboje.
Ostreľovačské pušky používajú náboje kalibru od 5,99 mm nábojov .22 LR, ktoré používa mnoho malých pištolí až po kaliber 12,7 mm nábojov .50 BMG, ktoré používa guľomet M2 Browning. Menšie náboje ako .22 LR sa často používajú na kratšiu vzdialenosť, zvyčajne s tlmičom. Náboj je príliš slabý a má krátky dostrel nato aby zasiahol človeku podobné ciele. Naopak, väčšie náboje ako .50 BMG sú používané v ťažkých ostreľovačských puškách, ktoré sa často používajú na zničenie ľahkých vozidiel a zariadení. Používajú sa pri streľbe z veľkých vzdialeností nad 1,5 km. Pre bežné bojové použitie sú veľmi drahé, objemné a na krátku vzdialenosť nepresné.

</doc>
<doc id="348364" title="Česko Slovenská SuperStar (2011)" url="https://sk.wikipedia.org/wiki?curid=348364">
Česko Slovenská SuperStar (2011)

Česko Slovenská SuperStar je séria častí medzinárodnej relácie z roku 2011.
Moderátori a porota.
Moderátori.
Súťaž moderuje Leoš Mareš z Česka a speváčka Tina zo Slovenska.
Porota.
Členmi poroty sú Gabriela Osvaldová, Helena Zeťová, Rytmus a Pavol Habera.
Priebeh súťaže.
Úvodné castingy.
Do úvodných castingov sa prihlásilo viac než 11 000 súťažiacich.
Divadlo.
Do tejto časti súťaže bolo postupným vyraďovaním vybraných 100 súťažiacich, z ktorých ďalším vyraďovaním porota vyberie 24 semifinalistov.
Semifinále.
Do tejto časti postúpilo 24 semifinalistov, ktorých vybrala porota v časti „Dlhá cesta“. Od tejto časti, o osude súťažiacich rozhodujú diváci SMS hlasmi.
Finále.
Do finále postúpilo 12 účastníkov. Traja Slováci, tri Slovenky, traja Česi a tri Češky. Počas každého finálového večera spievajú všetci hymnu „Nevzdávám“.
4. finále: „Rockové hity“.
V tomto kole súťaž neopustil nikto. Najmenší počet hlasov získal Martin Harich no od poroty získal divokú kartu.
5. finále: „Duetá a piesne vybrané Helenou Vondráčkovou“.
V tomto kole súťaž opustili až dvaja súťažiaci, na základe použitia divokej karty v minulom kole, kedy nevypadol nikto.
Piesne vybrané Helenou Vondráčkovou
Duetá

</doc>
<doc id="348382" title="Teodor Studita" url="https://sk.wikipedia.org/wiki?curid=348382">
Teodor Studita

Svätý Teodor Studita (iné mená: Teódoros Studitský, Theodóros Studités; * okolo 759, Carihrad - † 826) bol kresťanský svätec a významný byzantský hymnograf.
Spolu so starcom Platonom založil Sakudionský monastier na Olympe, neskôr sa stal jeho igumenom. V čase saracénskej hrozby v Malej Ázii odišiel s bratmi do Carihradu, kde sa ujal monastiera Studion, podľa ktoré dostal neskôr prímeno Studita. Teodor vytvoril pre mníchov v monastieri prísne pravidlá spoločného života podľa pravidiel sv. Bazila Veľkého. Čoskoro sa pri ňom zhromaždilo okolo 1000 mníchov. V monastieri sa venoval aj tvorbe kánonov, cirkevných hymnov a kníh.
Počas ikonoboreckého prenasledovania Teodor verejne obhajoval úctu svätých ikon, za čo ho cisár poslal do vyhnanstva. Tam bol aj mučený a väznený v strašných podmienkach. Až po nástupe ďalšieho cisára Michala III. bol prepustený, ale odmietol sa vrátiť do Konštantínopolu.
Po jeho smrti (roku 826) boli jeho telesné pozostatky v roku 844 prenesené do Carihradu. 
Teodorom zostavené pravidlá boli po jeho smrti zapísané jeho žiakmi a sú známe ako studitský typikon.
V pravoslávnej a gréckokatolíckej cirkvi má sviatok 11. novembra a je uctievaný ako prepodobný a vyznávač.

</doc>
<doc id="348459" title="Železničná trať Galanta – Leopoldov" url="https://sk.wikipedia.org/wiki?curid=348459">
Železničná trať Galanta – Leopoldov

Železničná trať Galanta – Leopoldov (v cestovnom poriadku pre verejnosť označená ako železničná trať číslo 133) je elektrifikovaná dvojkoľajná železničná trať na Slovensku, ktorá spája dôležité dopravné uzly v Galante a Leopoldove. Zároveň spája trate 120 (Bratislava – Žilina) a 130 (Bratislava – Štúrovo).
V úseku Sereď – Leopoldov trať od decembra 2012 funguje iba pre nákladné vlaky.
Dejiny.
Význam železničnej trate Galanta - Leopoldov je najmä v prepojení dvoch dôležitých tratí bez nutnosti použiť uzol Bratislava. Úsek medzi Galantou a Sereďou bol sprevádzkovaný 1. novembra 1883 a zo Serede po Leopoldov 20. júla 1885. Nová trať skracovala spojenie Budapešti a na uhlie bohaté Ostravsko. 
Druhá koľaj bola vybudovaná v rokoch 1909 - 1910 a k elektrifikácii prišlo v roku 1979 medzi Galantou a Sereďou a v roku 1984 i na úseku po Leopoldov.

</doc>
<doc id="348463" title="Železničná trať Trnava – Sereď" url="https://sk.wikipedia.org/wiki?curid=348463">
Železničná trať Trnava – Sereď

Železničná trať Trnava – Sereď (v cestovnom poriadku pre verejnosť označená ako železničná trať číslo 133) je elektrifikovaná jednokoľajná železničná trať na Slovensku, ktorá spája Trnavu a Sereď. Patrí k trati 133 (Galanta – Leopoldov), ktorej hlavný úsek prepája s traťou 120 (Bratislava – Žilina).
Dejiny.
Spojenie Trnavy a Serede bolo vybudované už v roku 1846 ako súčasť konskej železnice. Po presadení sa parnej trakcie bola trať prebudovaná a od 1. septembra 1876 aj daná do užívania. 
Úsek bol elektrifikovaný v roku 1981.
Modernizácia trate.
Úsek trate Trnava - Sereď je uvedený v zozname národných projektov Operačného programu Integrovaná infraštruktúra a v pláne modernizácie ŽSR. Trať by sa mala optimalizovať za účelom zefektívnenia GVD.

</doc>
<doc id="348493" title="Česko Slovenská SuperStar (2009)" url="https://sk.wikipedia.org/wiki?curid=348493">
Česko Slovenská SuperStar (2009)

Česko Slovenská SuperStar je séria častí medzinárodnej relácie z roku 2009.
Show sa začala vysielať 6. septembra 2009 a víťaza diváci vybrali pomocou SMS hlasovania na číslo 906 06 13 vo veľkom finále, ktoré sa vysielalo 20. decembra 2009. O víťazovi rozhodlo 1 272 853 SMS hlasov..Stal sa ním Martin Chodúr.
Moderátori a porota.
Moderátori.
Celú súťaž moderuje Leoš Mareš z Česka a Adela Banášová zo Slovenska.
Porota.
Medzinárodné je aj zastúpenie poroty – za českú stranu zasadli za porotcovský stôl Ondřej Hejma a Marta Jandová, za slovenskú Dara Rolins a Pavol Habera.
Priebeh súťaže.
Úvodné castingy.
Do úvodných castingov sa prihlásilo celkom 11575 súťažiacich. Prebehli 4 castingové kolá, ktoré sa konali v Brne, Bratislave, Prahe a Košiciach.
Divadlo.
Do tejto časti súťaže bolo postupným vyraďovaním vybraných 120 súťažiacich, z ktorých ďalším vyraďovaním porota vyberie 24 semifinalistov.
Semifinále.
Do tejto časti postúpilo 24 semifinalistov, ktorých vybrala porota v časti „Dlhá cesta“. Od tejto časti, o osude súťažiacich rozhodujú len diváci svojimi SMS hlasmi.
Finále.
Do finále postúpilo 12 súťažiacich zo semifinále. Týchto 12 súťažiacich tvoria 3 slovenskí chlapci, 3 českí chlapci, 3 slovenské dievčatá a 3 české dievčatá. Na konci každého finálového kola budú súťažiaci spievať hymnu Česko Slovenskej SuperStar s názvom „Príbeh nekončí“. Každé finálové kolo má nejakú tému.
5. finále: „Karel Gott a duetá“.
V tomto kole bol ako hosť osobne prítomný Karel Gott.
7. finále: „Michal David a filmové melódie“.
V tomto kole bol ako hudobník a ako hosť osobne prítomný Michal David. Zostávajúci štyria finalisti s ním spievali spoločnú pieseň.
8. finále: „Richard Müller a unplugged“.
V tomto kole bol ako hosť osobne prítomný Richard Müller. Deväť finalistov zaspievalo pieseň „Baroko“. Taktiež odznela celosvetová premiéra jeho skladby „Už“.
9. finále: „Veľké finále“.
V tomto kole si superfinalisti zaspievali ešte raz jednu pieseň, ktorú už spievali, jednu vianočnú a jednu obľúbenú. O víťazovi sa rozhodlo hneď po priamom prenose.
Vyraďovacia tabuľka.
 
 

</doc>
<doc id="348507" title="Noriľsk" url="https://sk.wikipedia.org/wiki?curid=348507">
Noriľsk

Noriľsk () je mesto na Sibíri v ázijskej časti Ruska. Je druhým najväčším mestom ležiacim za severným polárnym kruhom na svete za Murmanskom. Leží v Tajmýrsku, na severe Krasnojarského kraja, ktorého je druhým najväčším sídlom (201 982 obyvateľov v roku 2010). Počet obyvateľov sa rapídne zvýšil v roku 2005 vďaka administratívnemu pripojeniu Talnachu a Kajerkanu; v pôvodnom Noriľsku žije okolo 130 000 ľudí.
Poloha.
Noriľsk je najsevernejšie položené mesto s viac ako 100 000 obyvateľmi, nachádza sa za severným polárnym kruhom na okraji plošiny Putorana, ktorá je bohatá na nerastné suroviny (najväčšie zásoby niklu a jedny z najväčších zásob paládia, platiny a medi na svete). Medzi Talnachom a Noriľskom tečie rieka Noriľka, asi od Noriľsku tečie veľtok Jenisej. V meste Dudinka je vybudovaný prístav, slúžiaci najmä pre transport spracovaných kovov. Z Talnachu cez Noriľsk vedie do Dudinky železnica, ktorá nie je spojená so zvyškom ruskej siete. Uvažuje sa však o výstavbe prepojenia. Pri meste sa nachádzajú letiská Alykel a Valek.
História.
Počiatok Noriľsku sa datuje do konca 20. rokov 19. storočia, keď na tu vznikli prvé usadlosti. Oficiálny rok osídlenia je však 1935, keď sa v Noriľsku vystavalo sídlo pre robotníkov ťažobného metalurgického komplexu a stal sa centrom Norillagu, jedného zo systému gulagov - pracovných táborov, ktorý sa tu nachádzal až do 22. augusta 1956. Status obce dostal až v roku 1939 a status mesta v roku 1953.
V roku 2001 bol do Noriľsku prístup cudzincom, okrem občanov Bieloruska zakázaný a pre vstup do mesta sú potrebné povolenia. Mesto napriek tomu nepatrí medzi uzavreté mestá (ZATO).
V roku 2005 boli k Noriľsku pričlenené blízke obce Talnach a Kajerkan.
Podnebie.
Noriľsk je mesto postavené hlboko v tundre na permafroste. Priemerné teploty tu v zime dosahujú až -30 °C, pričom rekord je -60 °C. V lete teploty dosahujú 18 °C, hoci rekordná hodnota je 32 °C. Nemrzne tu len cez 4 letné mesiace. V priemere tu za rok spadne zrážok.
Priemysel.
V meste sa nachádza ťažobná spoločnosť MMC Norilsk Nickel, ktorá sa venuje ťažbe ťažkých kovov (hlavne niklu (približne 20% svetovej produkcie), paládia (35% svetovej produkcie), platiny (25%), kobaltu (10%) a medi (3,1%)) a uhlia z okolitých Noriľských hôr. Ťažobný priemysel však predstavuje veľkú záťaž pre životné prostredie.
Znečistenie ovzdušia.
Pre ťažký ťažobný a metalurgický priemysel, ktorý zamestnáva takmer všetkých obyvateľov mesta a okolia, patrí Noriľsk medzi najznečistenejšie mestá na svete. Vo vzduchu sú veľké množstvá oxidu siričitého, fenolov a jemné častice ťažkých kovov. Ich koncentrácia vo vzduchu je taká veľká, že sa oplatí ťažiť usadené kovy na dne jazera, kam stekajú zrážky z okolia mesta. Desiatky kilometrov okolo mesta nerastú žiadne stromy. Odhaduje sa, že v Noriľsku sa vyprodukuje 1 až 2% z celkového znečistenia na svete. To má dopad aj na ľudí; priemerná dĺžka života je o 10 rokov kratšia ako vo zvyšku Ruska.
Expertíza na koncentráciu ťažkých kovov v rastlinách v okolí Noriľsku.
Radiačné znečistenie.
V Krasnojarskom kraji bolo podľa oficiálnych zdrojov uskutočnených 9 hĺbkových jadrových výbuchov na mierové účely. Objednávateľom týchto výbuchov bolo Ministerstvo geológie Sovietskeho zväzu. Jadrové výbuchy boli uskutočnené podľa oficiálnej verzie za účelom vyvolania hlbinných zvukových seizmických vĺn zemskej kôry, pričom sa zisťovala prítomnosť nerastných surovín. Na území Tajmýrskeho autonómneho okruhu boli uskutočnené tri takéto výbuchy.
Koncom roka 2005 boli pri presune vojenskej jednotky na mieste vojenského táboru v Kajerkane (asi od Noriľsku) zanechané rádioizotopové termoelektrické generátory (RTG) s obsahom stroncia-90 (90Sr) bez ochrany a boli následne rozoberané zberačmi kovov. RTG pritom dosahovali radiáciu vyše 170 000 curie, čo je 30 násobné prekročenie normy a mohli byť zneužité teroristickými organizáciami na výrobu špinavej bomby. Neskôr bolo všetkých 8 RTG odstránených.

</doc>
<doc id="348527" title="Železničná trať Zohor – Záhorská Ves" url="https://sk.wikipedia.org/wiki?curid=348527">
Železničná trať Zohor – Záhorská Ves

Železničná trať Zohor – Záhorská Ves (v cestovnom poriadku pre verejnosť označená ako železničná trať číslo 113) je jednokoľajná železničná trať na Slovensku, ktorá spája Zohor a Záhorskú Ves.
Dejiny.
O výstavbu trate do pohraničnej Záhorskej Vsi sa zaslúžil najmä miestny cukrovar, ktorý potreboval vhodné dopravné spojenie. Pri plánovaní železnice zo Zohora do Plaveckého Mikuláša sa tak jeho trasa predĺžila až do Záhorskej Vsi. Celá trasa merala 49,9 km a bola sprevádzkovaná 15. novembra 1911.
Pri redukcii železničnej dopravy v roku 2003 bola osobná doprava na trati pozastavená. Neskôr si osobnú dopravu na trati začal objednávať Bratislavský samosprávny kraj najprv prostredníctvom dopravcu BRKS, neskôr začal využívať služby štátnej Železničnej spoločnosti Slovensko. 
K dátumu 14.12.2019 verejná doprava na tejto trati končí. V nasledujúcom GVD kraj objedná miesto vlakov autobusy. Dôvodom je nerentabilnosť prevádzky, nedostatok personálu ZSSK aj katastrofálny stav stanice Záhorská Ves, okrem toho autobus lepšie obslúži obce Vysoká pri Morave i Záhorská Ves.

</doc>
<doc id="348541" title="Železničná trať Zohor – Plavecký Mikuláš" url="https://sk.wikipedia.org/wiki?curid=348541">
Železničná trať Zohor – Plavecký Mikuláš

Železničná trať Zohor – Plavecký Mikuláš (v cestovnom poriadku pre verejnosť označená ako železničná trať číslo 112) je jednokoľajná železničná trať na Slovensku na Záhorí, spájajúca Zohor a Plavecký Mikuláš.
Dejiny.
Rovinatá trať popod Malé Karpaty po Plavecký Mikuláš bola sprevádzkovaná 15. novembra 1911 spolu s traťou Zohor – Záhorská Ves.
V čase Slovenského štátu po viedenskej arbitráži zostalo Slovensko oklieštené o územia na juhu a v okolí Bratislavy, ktorej z pôvodných piatich zaústených tratí zostala na území samotnej vojnovej SR len trať Bratislava – Trnava. Rozhodlo sa preto o predĺžení trate Záhorím z Plaveckého Mikuláša cez Jablonicu, Brezovú pod Bradlom a Myjavu na Považie, čím by sa odľahčila preťažená trať Kúty – Trnava. Po skončení druhej svetovej vojny sa potreba novej trate stala neaktuálnou, čím došlo k zastaveniu prác.
Úsek Zohor – Rohožník bol v 70. rokoch 20. storočia modernizovaný kvôli výstavbe cementárne, vrátane prekládky časti trate a výstavby novej železničnej stanice v Rohožníku. Plánovaná preprava cementu oživila i myšlienku predĺžiť trať do Jablonice a umožniť dopravu mimo Bratislavu. Po trati sa prepravuje aj drevo a využíva ju aj vojenské letisko v Kuchyni.
Pri redukcii železničnej dopravy v roku 2003 bola osobná doprava na trati pozastavená. V úseku Zohor – Rohožník potom osobnú dopravu čiastočne obnovil dopravca BRKS, v marci 2005 však bola opäť pozastavená.
V roku 2017 ZSSK sezónne obnovila dopravu na tejto trati v termíne od 24. apríla do 1. októbra dvoma pármi vlakov premávajúcimi v sobotu a v nedeľu medzi Zohorom a Plaveckým Podhradím. Spoje sú pokračovaním vlakov Záhorská Ves – Zohor (trať 113), objednáva a financuje ich Bratislavský samosprávny kraj a sú súčasťou IDS BK.

</doc>
<doc id="348623" title="16 blokov" url="https://sk.wikipedia.org/wiki?curid=348623">
16 blokov

16 blokov (ang. "16 Blocks") je americký film z roku 2006 režírovaný Richardom Donnerom a vydaný štúdiom Warner Bros. V USA bol vydaný dňa 3. marca 2006. Hlavné postavy stvárnili Bruce Willis, Mos Def a David Morse. Film je natočený real-time spôsobom rozprávania.
Dej.
Policajt Jack Mosley (Bruce Willis) sedí v autobuse a posiela správu svojej sestre. Je po fláme a spamätáva sa z opice. V rovnakom čase policajti zatkli zlodeja Eddieho (Mos Def) a Jack dostáva za úlohu dopraviť ho k 16 blokov vzdialenému súdu na výsluch. V aute ide Eddie znudenému policajtovi na nervy. Lenže skoro obaja zistia, že má niekto eminentný záujem, aby cestu nedokončili. Ide im o život a Jack nemôže veriť ani policajtom, pretože Eddie má svedčiť proti jednému z nich. Najviac sa ich snaží zastaviť Frank Nugent (David Morse), špecialista na vraždy. Zločinec a policajt, tak musia spoločne spolupracovať. Pôjde po nich dokonca aj SWAT tím, keď sa obaja dostanú do autobusu plného ľudí. Podarí sa im ale uniknúť, aj keď je Eddie postrelený do brucha. Jack volá svojej sestre Diane, ktoré je zdravotnou sestrou. Ta príde aj so sanitkou, Eddie je ošetrený a idú pred súd. Frank sa ešte naposledy pokúsi zabrániť im v ceste na súd. Lenže Jack ďalším trikom s Eddiem zmiznú nepriateľom z dohľadu. V nasledujúcom rozhovore zisťujú, že Jack je jeden z tých, proti ktorým mal Eddie svedčiť, bez toho aby o tom vedel.
Obsadenie.
Willis chcel pôvodne použiť rappera Ludacrisa do role Eddieho Bunkera. Ide o druhý film, kde David Morse hrá negatívnu postavu a Bruce Willis hlavnú postavu. Prvým filmom bol "Dvanásť opíc", v ktorom Morse hral Dr. Petersa.
Predaj.
Počas otváracieho víkendu film zarobil 12,7 milióna $, čo bolo druhým najväčším zárobkom filmu počas víkendu. Od dňa uzávierky 15. mája 2006 film v USA celkovo zarobil 36,895 miliónov $. Celosvetovo film zarobil 65,6 milióna $. Podľa Box Office Mojo boli náklady na výrobu filmu okolo 55 miliónov $. 

</doc>
<doc id="348739" title="Železničná trať Nové Mesto nad Váhom – Veselí nad Moravou" url="https://sk.wikipedia.org/wiki?curid=348739">
Železničná trať Nové Mesto nad Váhom – Veselí nad Moravou

Železničná trať Nové Mesto nad Váhom – Veselí nad Moravou (slovenská časť je v slovenskom cestovnom poriadku pre verejnosť označená ako železničná trať číslo 121, česká časť v českom cestovnom poriadku 343) je železničná trať na Slovensku a v Česku, ktorá spája Nové Mesto nad Váhom a Veselí nad Moravou cez Vrbovce. 
Celá trať má dĺžku 67,9 km, z toho úsek Nové Mesto nad Váhom - Vrbovce (štátna hranica) meria 44 km. Hornatý kraj slovensko-moravského pohraničia sťažoval budovanie dopravných prepojení a preto sa železničná trať otvárala po úsekoch; v roku 1927 po Myjavu, 1. septembra 1929 až do Nového Mesta nad Váhom. Trasa cez Biele Karpaty si vyžiadala vybudovať 3 tunely, 5 veľkých viaduktov a takmer polovica (42 %) dĺžky trate je vedená v oblúkoch. 
Plánované prepojenie Myjavy na trať Jablonica – Brezová pod Bradlom sa pre vysoké náklady, vojnový konflikt a zložité terénne a geologické podmienky už nerealizovalo.

</doc>
<doc id="348744" title="Media Player Classic" url="https://sk.wikipedia.org/wiki?curid=348744">
Media Player Classic

Media Player Classic (MPC) je voľne šíriteľný kompaktný multimediálny prehrávač pre 32 a 64-bitové operačné systémy Microsoft Windows. Aplikácia má podobný vzhľad a ovládanie ako Windows Media Player 6.4, ale integruje väčšinu funkcií a možností moderných multimediálnych prehrávačov. Je alternatívnou vetvou štandardných multimediálnych prehrávačov v K-Lite Codec Pack a Combined Community Codec Pack.
Media Player Classic bol pôvodne vytvorený programátorom menom "Gabest". Bol vyvinutý ako closed-source aplikácia, ale neskôr bol re-licencovaný na open-source. Media Player Classic je šírený pod licenciou GPL a sídli v SourceForge projekte zvanom codice_1. Samotný projekt je niečo ako zastrešujúca organizácia pre Gabest práce.
Tento projekt momentálne hlavne udržiava komunita na fóre Doom9. Aktuálne aktívne odnože (alternatívne verzie) sú Home Cinema (MPC-HC) udržiavaná vývojárom clsid, a Black Edition (MPC-BE) vedená vývojárom aleksoid.
Vlasnosti.
Prehrávanie MPEG-1, MPEG-2 a MPEG-4.
Media Player Classic je schopný prehrávať VCD, SVCD a DVD bez nutnosti inštalácie ďalšieho softvéru alebo kodekov. MPC má vstavané kodeky pre MPEG-2 video s podporou titulkov a kodeky pre LPCM, MP2, 3GP, AC3 a DTS zvuk. MPC tiež obsahuje lepší MPEG splitter, ktorý podporuje prehrávanie VCD a SVCD pomocou svojho VCD/SVCD/XCD snímača. Dňa 30. októbra 2005 pridal Gabest MP4 a MPEG-4 Part 17 podporu. AAC dekódovací filter bol v MPC len krátko, čím robil prehrávač vhodným na prehrávanie AAC v MP4 a tak bol alternatívou k prehrávačom Winamp a iTunes.

</doc>
<doc id="349207" title="Na skle maľované" url="https://sk.wikipedia.org/wiki?curid=349207">
Na skle maľované

Na skle maľované () je poľský muzikál upravený do slovenčiny. 
Autorom pôvodného textu je poľský básnik Ernest Bryll, hudbu zložila skladateľka Katarzyna Gärtnerová. Dielo malo premiéru vo Varšave v roku 1970. 
Muzikál bol skoro 30 rokov v repertoári Slovenského národného divadla kde sa odohralo celkovo 648 predstavení. Do hlavnej postavy muzikálu, Juraja Jánošíka, bol obsadený Michal Dočolomanský. V roku 2005 Na skle maľované znovu naštudovalo Divadlo Nová scéna. Režisérom bol Ján Ďurovčík. Posledné predstavenie sa uskutočnilo v posledný deň roka 2009. V roku 1993 mal premiéru muzikál Na skle maľované v réžii Milana Antola v DJZ Prešov. Táto originálna verzia v rifliach, so živým spevom a muzikou sa hrala bezmála 13 rokov a mala 408 repríz.

</doc>
<doc id="349323" title="Héliový záblesk" url="https://sk.wikipedia.org/wiki?curid=349323">
Héliový záblesk

Héliový záblesk je názov pre náhle zapálenie héliovej fúzie v jadre hviezd, ktorých hmotnosť nepresahuje 2,25 násobok hmotnosti formula_1. K héliovému záblesku taktiež môže dôjsť na povrchu bielych trpaslíkov, ak je ich materiál doplňovaný z inej hviezdy.
Héliový záblesk v jadre hviezdy.
U hviezd, ktorých hmotnosť je menšia ako 2,25 násobok hmotnosti Slnka nastáva héliový záblesk po spálení všetkého vodíka v jadre, keď tlak plynu už nemôže ďalej vyrovnávať gravitačné pôsobenie horných vrstiev. Vplyvom gravitačného kolapsu dôjde k zmršteniu hviezdy, nárastu teploty a tlaku v jadre. Z materiálu v jadre sa stáva degenerovaný plyn.
Vplyvom teploty dôjde k expanzii vonkajších vrstiev a z hviezdy sa stáva červený obor. Keď teplota v jadre vystúpi na rádovo 100 x 106 K, dôjde k zapáleniu héliovej fúzie v jadre. Héliové jadrá vzniknuté počas protón-protónového cyklu sa začnú počas 3-alfa procesu spájať za vzniku jadier uhlíka.
Pretože degenerovaný plyn je dobrý vodič tepla, dochádza k rýchlemu zahriatiu ďalších oblastí jadra. To vedie k rýchlemu rozšíreniu oblasti, v ktorej prebieha héliová fúzia. Objem jadra sa však v tejto chvíli nemení a tlak v jadre neklesá. Reakcia prebieha mnohonásobne rýchlejšie než pri normálnej produkcii energie. Navonok sa zapálenie héliovej fúzie prejaví náhlym zjasnením hviezdy. Rýchla produkcia energie pokračuje do tej doby, než zvýšená teplota vyrovná vzniknutý tlak a materiál v jadre prestane byť degenerovaný. Jadro potom expanduje a dôjde k ochladeniu a reakcie pokračujú stabilným spaľovaním hélia. Hviezda sa stane hviezdou tzv. horizontálnej vetvy. U Slnka dôjde k héliovému záblesku asi za 5 - 6 miliárd rokov.
U hviezd o hmotnosti vyššej než 2,25 hmotnosti Slnka nedochádza k vzniku héliového záblesku, pretože ich jadro neprechádza stavom degenerovaného plynu.
Héliový záblesk na povrchu bieleho trpaslíka.
Pokiaľ sa biely trpaslík nachádza v binárnej alebo viacnásobnej sústave s hviezdou, ktorá obsahuje dostatok hélia, môže tento materiál prechádzať z tejto hviezdy za vzniku akréčneho disku na povrch bieleho trpaslíka. Toto hélium môže vytvoriť povrchovú vrstvu a pokiaľ sa stane dostatočne silnou, môže dôjsť k héliovému záblesku, ktorý sa prejaví ako nova.

</doc>
<doc id="349337" title="Konzervatórium Jána Levoslava Bellu" url="https://sk.wikipedia.org/wiki?curid=349337">
Konzervatórium Jána Levoslava Bellu

Konzervatórium Jána Levoslava Bellu je konzervatórium v Banskej Bystrici. Založené bolo 1. septembra 1992, pomenované po Jánovi Levoslavovi Bellovi, skladateľovi pôsobiacom v Banskej Bystrici. 
Zriaďovateľom konzervatória je Banskobystrický samosprávny kraj. Konzervatórium poskytuje vyššie odborné vzdelanie v štyroch umeleckých predmetoch: hudobno-dramatické umenie, hudba, spev a tanec. Po maturite v štvrtom ročníku sa študenti konzervatória môžu hlásiť na vysokú školu, alebo pokračovať na KJLB. Po ukončení šiesteho ročníka (vrátane absolutória -- absolventského koncertu) absolventi dostanú titul DiS. art a s ním "aprobáciu pre umeleckú prax, resp. pedagogické pôsobenie na umeleckých školách" V školskom roku 2009/2010 na Konzervatóriu študovalo 189 študentov. 
Úspešní absolventi.
Konzervatórium J.L. Bellu vyštudovalo niekoľko umelcov, ktorí sa uplatnili na domácej a medzinárodnej scéne, či už pokračovaním na prestížnych vysokých školách, úspešnom účinkovaní na medzinárodných súťažiach a koncertných pódiách. 

</doc>
<doc id="349636" title="Bobby McFerrin" url="https://sk.wikipedia.org/wiki?curid=349636">
Bobby McFerrin

Bobby Keith McFerrin (* 11. marca 1950, Manhattan, New York) je americký džezový" a cappella" spevák, skladateľ a dirigent. Je držiteľom mnohých ocenení, ale do povedomia širokej verejnosti sa najviac zapísal skladbou „Don’t Worry, Be Happy“.
Životopis.
Robert „Bobby“ McFerrin ml. sa narodil v New Yorku, jeho otec, Robert McFerrin st., bol prvým Afroameričanom, ktorý spieval ako sólista a člen Newyorskej metropolitnej opery a preslávil sa tiež naspievaním role Porgyho (ktorého hral Sidney Poitier) vo filme Porgy a Bess. V roku 1958 sa kvôli tejto úlohe presťahovala celá rodina do Hollywoodu.
Prvý nástroj, na ktorom sa Bobby učil hrať bol klarinet, ale kvôli „zubnému strojčeku“ bol donútený nástroj zmeniť a pokračoval štúdiom hry na klavíri. Počas štúdií sa rozhodol pre kariéru muzikanta (potom, čo zavrhol povolanie kňaza) a ešte na strednej škole založil skupinu Bobby Mack Quartet.
V roku 1977 skončila jeho kariéra klaviristu a začal vystupovať ako spevák a multiinštrumentalista. Po vydaní albumu Simple Pleasures (1988), ktorý obsahoval aj pieseň „Don't Worry Be Happy" svet očakával, že pôjde na turné, lenže namiesto toho sa Bobby utiahol a trávil čas so svojou rodinou. Čoskoro sa začali šíriť nepodložené správy o jeho samovražde, avšak v tom čase mu učarovala klasická hudba, presnejšie dirigovanie. To bolo Bobbyho snom od útleho detstva, ked počúval a videl výkony svojho otca v opere.
Bobby následne účinkoval ako dirigent prakticky vo všetkých známejších orchestroch sveta. Avšak na publikum nezanevrel a koncertuje naďalej.
Hudobná tvorba.
Bobby McFerrin sa preslávil vďaka svojmu originálnemu štýlu a unikátnej technike spevu. Bobby dobre využíva svoj hlasový rozsah štyroch oktáv a dokáže vytvoriť ilúziu dvojhlasného aj viachlasového spevu 9. Jeho vystúpenia sú založené na improvizácii a zapojení publika. Ako prvý spevák vyšiel v roku 1983 na turné bez akéhokoľvek sprievodu a bez vopred pripraveného programu, v Európe zožal obrovský úspech a ešte niekoľkokrát sa do Európy vrátil.
Jeho ďalším výrazným zápisom do histórie bolo vydanie albumu The Voice v roku 1984 toto album vzniklo čiastočne z nahrávok európskeho turné a bolo to historicky prvý album, ktorý nahral sólovo spevák bez dabovania (všetky hlasy aj nástroje) a ukázal tak skutočné možnosti ľudského hlasu. V tej dobe tiež začal spolupracovať s inými umelcami a v roku 1985 vyhral svoju prvú Grammy za pieseň „Another Night in Tunisia“ (v spolupráci s Manhattan Transfer).
Najväčší úspech prišiel v roku 1988, keď Bobby vydal album "Simple Pleasures" a v ňom pieseň „Don't Worry Be Happy“, album bol nominovaný na Grammy a hit „Don't Worry Be Happy“ vyhral cenu za najlepšiu nahrávku roka a najlepšiu skladbu roka, navyše sa krátko po vydaní vyšvihol na prvé miesta skoro všetkých hitparád. Bobby o piesni neskôr povedal, že je mimoriadne jednoduchá, vznikla v zhone (za hodinu) len tak mimochodom a trochu ho mrzí, že to je práve to, prečo ho pozná celý svet.
Jeho tvorba však neskončila pri pesničke "Don't Worry, Be Happy" a dirigovaní, ale svoju hudobnú tvorbu rozšíril o spoluprácu s mnohými významnými osobnosťami, okrem iných to bol Chick Corea, Herbie Hanckock a čelistom Yo Yo Ma.

</doc>
<doc id="349689" title="Chick Corea" url="https://sk.wikipedia.org/wiki?curid=349689">
Chick Corea

Armando Anthony „Chick“ Corea (* 12. jún 1941, Chelsea, Massachusetts, USA – † 9. február 2021, Tampa Bay, Florida, USA) bol americký džezový klavirista a skladateľ, niekoľkonásobný držiteľ hudobnej ceny Grammy.
Najviac sa preslávil v sedemdesiatych rokoch, kedy bol jedným z popredných džezrokových klaviristov. Spoločne s Milesom Davisom hral na legendárnej platni "Bitches Brew ". V sedemdesiatych rokoch založil skupinu "Return to Forever". V osemdesiatych a deväťdesiatych rokoch sa zúčastnil viacerých nahrávacích a koncertných sessions, pri ktorých pomáhal rozvíjať veľa rôznych hudobných štýlov. Chick Corea bol tiež známy propagátor scientológie.

</doc>
<doc id="349696" title="Cloud computing" url="https://sk.wikipedia.org/wiki?curid=349696">
Cloud computing

Cloud computing (iné výrazy: klaud kompjúting, internetové počítanie, výpočtové mračno; z ) je na internete založený model vývoja a používania počítačových technológií.
Možno ho charakterizovať aj ako poskytovanie služieb alebo programov uložených na serveroch na Internete s tým, že používatelia k nim môžu pristupovať napríklad pomocou webového prehliadača alebo klienta danej aplikácie a používať prakticky odkiaľkoľvek. Výhodou je, že dáta sú uložené na cloude ihneď po skončení synchronizácie zálohovania. V prípade, že k dôjde poškodeniu alebo krádeži vášho počítača, stále budete mať prístup k aktuálnym súborom. Používatelia neplatia (za predpokladu, že je služba platená) za vlastný softvér, ale za jeho použitie. Ponuka aplikácií sa pohybuje od kancelárskych aplikácií, cez systémy pre distribuované výpočty, až po operačné systémy prevádzkované v prehliadačoch, ako je napríklad eyeOS, Cloud alebo iCloud.
Modely služieb cloud computingu.
Najčastejšími modelmi poskytovania cloudových služieb z hľadiska distribúcie služieb sú:
Bezpečnosť a ochrana súkromia.
Všetky dáta, ktoré sa zálohujú na cloud sú počas prenosu aj úschovy šifrované, aby nemohlo dôjsť k ich odcudzeniu. Stupeň ochrany bezpečnosti závisí aj od vybraného poskytovateľa služieb. Odporúča sa, aby používatelia využívali všetky zásady ochrany bezpečnosti na internete. Predovšetkým by mali využívať jedinečné heslo s dvojfaktorovým overením. 
Niektoré cloudové služby si vo svojich zmluvných podmienkach vyhradzujú právo prístupu k uloženým súborom. Preto sa neodporúča na cloud ukladať dôverné a osobné dáta.

</doc>
<doc id="349793" title="Colin Firth" url="https://sk.wikipedia.org/wiki?curid=349793">
Colin Firth

Colin Andrew Firth, "CBE" (* 10. september 1960, Grayshott, Hampshire, Spojené kráľovstvo) je britský herec.
Slovenskému divákovi je známy vďaka filmu Miloša Formana "Valmont" alebo z niekdajšieho oscarového hitu "Anglický pacient", prípadne z filmu "Denník Bridget Jonesovej" a naň nadväzujúceho filmu "", kde si zahral rolu právnika Marka Darcyho. Zahral si aj vo filme "Zamilovaný Shakespeare", kde stvárnil rolu Lorda Wessexa, za ktorého dostal ocenenie Screen Actors Guild Awards za najlepší herecký výkon. Zahral si tiež vo filme "Láska nebeská", kde hral podvedeného spisovateľa Jamieho, ktorý sa zamiluje do svojej portugalskej pomocníčky Aurelie. Za svoju rolu vo filme "A Single Man" sa mu v roku 2009 dostalo prvej nominácie na Oscara, o rok neskôr v roku 2010 vytvoril postavu britského kráľa Juraja VI. v britsko-austrálsko-americkom filme "Kráľova reč", za ktorý získal cenu BAFTA, Zlatý glóbus i Oscara.
V roku 2007 dostal čestný doktorát na univerzite vo Winchesteri. Od januára 2011 má svoju hviezdu na Hollywoodskom chodníku slávy.

</doc>
<doc id="349813" title="Paroplynová elektráreň" url="https://sk.wikipedia.org/wiki?curid=349813">
Paroplynová elektráreň

Paroplynová elektráreň (hovorovo aj paroplyn) je druh kogeneračnej elektrárne, ktorá využíva zemný plyn ako palivo na kombinované získavanie elektrickej energie a tepla. 
Ide o technologický celok, ktorý vyrába elektrickú energiu premenou chemickej energie viazanej v zemnom plyne prostredníctvom tepelnej energie. Je to ekologickejší zdroj ako uhoľná elektráreň. Emisie skleníkových plynov sú porovnateľné s uhlím pri započítaní únikov metánu pri ťažbe a distribúcii zemného plynu. Podľa dokumentu Európskej banky pre obnovu a rozvoj (EBRD) sa emisie skleníkových plynov u zemného plynu pohybujú okolo 625-925 gCO2eq/kWh v závislosti od 2-5% únikov metánu pri 20 ročnom potenciáli globálneho otepľovania. Pre porovnanie uhlie má emisie na úrovni 910 gCO2eq/kWh.  Európska investičná banka prestáva z dôvodu ochrany klímy financovať projekty s emisiami skleníkových plynov nad 250 gCO2eq/kWh po roku 2021.
Podľa Medzivládneho panelu pre klimatickú zmenu má fosílny metán 30-násobný potenciál globálneho otepľovania ako CO2 pri storočnom porovnaní a 85-násobný potenciál globálneho otepľovania ako CO2 pri dvadsaťročnom porovnaní. 
Princíp.
Zemný plyn sa najprv spáli v plynovej turbíne, ktorá vyrobí prvú časť energie a vzniknuté horúce spaliny ešte vyrobia paru v kotli, podobne ako v uhoľnej elektrárni. Táto dvojitá výroba podstatne zvyšuje energickú účinnosť.
Paroplynové elektrárne na Slovensku.
Začiatkom roku 2011 bola do prevádzky uvedená paroplynová elektráreň Malženice. Jej inštalovaný výkon je 430 MW. Používa plynovú turbínu SGT5-4000F a parnú turbínu SST5-5000.
Zoznam slovenských lokalít, kde by mali v blízkej budúcnosti vyrásť paroplynové elektrárne sa ďalej rozširuje. V roku 2010 bol Ministerstvom hospodárstva schválený projekt výstavby paroplynovej elektrárne pri Košiciach s plánovaným výkonom 880MW. Investícia by mala dosiahnut okolo 500 mil €. Paroplynové elektrárne by mali byť postavené v obci Panické Dravce pri Lučenci, v Žiline a v Považskej Bystrici.

</doc>
<doc id="349815" title="Železničná trať Nové Zámky – Zlaté Moravce" url="https://sk.wikipedia.org/wiki?curid=349815">
Železničná trať Nové Zámky – Zlaté Moravce

Železničná trať Nové Zámky – Zlaté Moravce (v cestovnom poriadku pre verejnosť označená ako železničná trať číslo 151) je železničná trať na Slovensku, spájajúca Nové Zámky a Zlaté Moravce cez Vráble. 
Dejiny.
Železničné napojenie na Nové Zámky a tým na uhorské železnice požadovali zástupcovia Zlatých Moraviec už v roku 1871. Prepojenie na Šurany bolo schválené až v roku 1893 a o dva roky bolo dodatočne povolené predĺženie do Topoľčianok. 
Trať vedie rovinatým územím a jej výstavba nebola veľmi náročná. Vybudovaných bolo 87 mostných objektov, najväčšie drevené mosty mali rozpätie 15,4 m a 50 m. Prevádzka na úseku Šurany - Zlaté Moravce bola zahájená 7. septembra 1894 a do Topoľčianok sa prví cestujúci dostali 21. septembra 1895. 
Úsek pôvodnej železnice medzi Šuranmi a Úľanmi nad Žitavou je dnes súčasťou hlavnej elektrifikovanej trate Nové Zámky - Zvolen. Z Úľan nad Žitavou pokračuje trať severovýchodným smerom popri rieke Žitava. 
Nakoľko bola trať jednou z najviac stratových v osobnej doprave, bola tá 2. februára 2003 zastavená. Po ohlasoch nespokojných obyvateľov bola kvôli nevhodným prípojom náhradnej autobusovej dopravy na rýchliky osobná doprava čiastočne obnovená 15. júna 2003.
Na trati sa v súčasnosti v rámci nákladnej dopravy preváža najmä gulatina, ktorá sa nakladá v Topolčiankach a Zlatých Moravciach a poľnohospodárske plodiny. 
Zaujímavosťou na trati do Topoľčianok boli prezidentské vlaky, ktoré sem premávali v medzivojnovom období, keď T. G. Masaryk chodieval dovolenkovať do Topoľčianok. Údajne tu spolu s Karlom Čapkom spísal knihu "Hovory s T.G.M".

</doc>
<doc id="349952" title="Železničná trať Zvolen – Čata" url="https://sk.wikipedia.org/wiki?curid=349952">
Železničná trať Zvolen – Čata

Železničná trať Zvolen – Čata (v cestovnom poriadku pre verejnosť označená ako železničná trať číslo 153) je jednokoľajná železničná trať na Slovensku, spájajúca Zvolen a Čatu cez Krupinu.
Dejiny.
V súčasnosti pohraničné Šahy boli od 24. septembra 1886 napojené na železnicu úsekom cez Čatu na Štúrovo a tým na hlavnú trať do Bratislavy. Prvý vlak do Krupiny prišiel 7. apríla 1899, kedy bola odovzdaná trať zo Šiah. Tie boli prepojené na železnicu do Balážskych Ďarmôt a Budapešti, no toto spojenie bolo po rozpade Uhorska zrušené.
Po vzniku Československej republiky bolo potrebné dobudovať sieť železníc, orientovanú na Budapešť a dopravne prepojiť regióny. Juhom stredného Slovenska viedla trať z Lučenca do Šiah, no tá pripadla Maďarsku. V oblasti bola regionálna trať zo Šiah po Krupinu a preto bolo rozhodnuté o výstavbe prepojenia do Zvolena v dĺžke 33,8 km.
Budovanie trate sa začalo 3. januára 1923 a náročný terén si vyžiadal množstvo zemných prác, vrátane 2 tunelov, 188 mostov, násypov a zárezov. Nakoľko sa pracovalo takmer bez mechanizmov, výstavba bola veľmi náročná, no napriek tomu napredovala pomerne rýchlo. Do prevádzky bol úsek odovzdaný 15. januára 1925, kedy bolo skompletizované prepojenie Zvolena a južného Pohronia.
Osobná doprava na úseku Zvolen - Šahy bola zastavená v roku 2003.
Obnovenie pravidelnej osobnej dopravy.
V roku 2018 sa začalo rokovať o obnove osobnej prevádzky. K obnoveniu pravidelnej osobnej premávky na celej trati došlo 2. januára 2019.

</doc>
<doc id="349985" title="Železničná trať Lučenec – Utekáč" url="https://sk.wikipedia.org/wiki?curid=349985">
Železničná trať Lučenec – Utekáč

Železničná trať Lučenec – Utekáč (v cestovnom poriadku pre verejnosť označená ako železničná trať číslo 162) je jednokoľajná železničná trať na Slovensku, ktorá spája Lučenec a Utekáč cez Poltár.
Dejiny.
Pri budovaní trate Brezno – Jesenské žiadali obyvatelia Kokavy nad Rimavicou vybudovanie odbočky z Rimavskej Bane. Ich požiadavke nebolo vyhovené a tak sa obrátili na mesto Lučenec so žiadosťou o predĺženie trate, vedúcej do Poltára. Túto požiadavku sa podarilo naplniť najmä vďaka podnikom, ktoré boli v obci a okolí. Železnica bola predĺžená a končila až v miestnej časti Utekáč, ktorá je dnes samostatnou obcou. Na trati sa nachádza i 500 m dlhý tunel Zlatno.
Otváranie úsekov

</doc>
<doc id="350012" title="Železničná trať Trebišov – Vranov nad Topľou" url="https://sk.wikipedia.org/wiki?curid=350012">
Železničná trať Trebišov – Vranov nad Topľou

Železničná trať Trebišov – Vranov nad Topľou (v cestovnom poriadku pre verejnosť označená ako železničná trať číslo 192) je jednokoľajná železničná trať na Slovensku, ktorá spája Trebišov a Vranov nad Topľou.
História.
Trebišovom prechádzala dôležitá trať Michaľany – Łupków a na prelome 19. a 20. storočia sa rozhodlo o vybudovaní spojnice do Vranova nad Topľou. Tá výrazne skracuje cestu do Vranova i do Prešova a zároveň prepojila významné železnice.
Trať je z Trebišova vedená k Sečovciam a Sačurovu, odkiaľ pokračuje do Vranova nad Topľou. Koncesia obsahovala i prednostné právo na dobudovanie trate do Kapušian, kadiaľ viedla už existujúca železnica do Bardejova, no to nebolo uplatnené. 
Železničná trať je vedená nenáročným terénom s minimálnym prevýšením a s výnimkou úseku pri Sečovciach vedie v blízkosti cesty I/79. Sprevádzkovaná bola 24. decembra 1903, no pri redukcii spojov k 2. februáru 2003 sa skončila osobná doprava na celom úseku, napriek veľkým protestom miestneho obyvateľstva. Osobná doprava sa na tejto trati neobnovila ani dňa 15. júna 2003. 

</doc>
<doc id="350038" title="Diskografia skupiny Linkin Park" url="https://sk.wikipedia.org/wiki?curid=350038">
Diskografia skupiny Linkin Park

Toto je diskografia americkej rockovej skupiny Linkin Park, ktorá obsahuje päť štúdiových albumov, dva remix albumy, dva koncertné albumy, trinásť EP, dvadsaťjeden singlov, sedem video albumov a dvadsaťosem hudobných videí. Skupinu Linkin Park založili v roku 1996 v Agoura Hills v Kalifornii Mike Shinoda (spev a gitary), Brad Delson (gitara) a Rob Bourdon (bicie). Joe Hahn a Dave Farrell sa stali členmi skupiny neskôr a v roku 1999 sa stal členom Chester Bennington.
Skupina sa stala celosvetovo úspešnou v roku 2000 s vydaním albumu "Hybrid Theory", ktorý dosiahol 2. miesto v rebríčku Billboard 200. Stal sa siedmym najlepšie predávaným albumom roku 2000, a bol certifikovaný na diamantovú platňu v USA a 4-krát na platinovú platňu v Európe. Štvrtý singel „In the End“ dosiahol 2. miesto v rebríčku Billboard Hot 100 (najvyššie v celej kariére skupiny Linkin Park) a zostal v rebríčku 38 týždňov. S prvotýždňovým predajom 810 000 kópií, druhý album "Meteora" (2003) sa dostal do Billboard 200 na 1. miesto a stal sa tak tretím najpredávanejším albumom roka.
V roku 2007 ich tretí štúdiový album "Minutes to Midnight" tiež debutoval na 1. mieste v rebríčku "Billboard 200" s prdajom 623 000 kópií počas prvého týždňa. "A Thousand Suns" (2010) sa stal tretím štúdiovým albumom, ktorý debutoval na 1. mieste v "Billboard 200", ale jeho predajnosť v prvom týždni dosiahla len polovicu z jeho predchodcu, 240 000 kópií. Skupina tiež vydala dva platinovo certifikované remix albumy "Reanimation" (2002) a "Collision Course" (2004). Posledný menovaný je spoluprácou s rapperom Jay-Z.
Skupina Linkin Park predala viac ako 100 miliónov albumov po celom svete a získali dve ceny Grammy za single „Crawling“ a „Numb/Encore“. Skupina vydala desať singlov na 1. mieste v rebríčku Alternative Songs, a je druhou skupinou na svete, ktorá ostala aspoň 10 týždňov s tromi a viac skladbami v tomto rebríčku. Linkin Park Underground, oficiálny fanklub skupiny Linkin Park, každoročne vydáva EP s unikátnymi skladbami, demami, živými nahrávkami a remixami.

</doc>
<doc id="350041" title="Železničná trať Plešivec – Muráň" url="https://sk.wikipedia.org/wiki?curid=350041">
Železničná trať Plešivec – Muráň

Železničná trať Plešivec – Muráň (v cestovnom poriadku pre verejnosť označená ako železničná trať číslo 165) je jednokoľajná železničná trať na Slovensku, ktorá spája Plešivec a Muráň cez Revúcu. Osobná preprava na trati je od roku 2011 pozastavená.
História.
V náročnom teréne Slovenska bola doprava v minulosti pre absenciu spevnených ciest veľmi obťažná. Preprava dreva, surovín i výrobkov z odľahlých častí bolo možné len v čase zjazdných komunikácii a tak sa koncom 19. storočia pristupovalo k budovaniu železničných tratí. Tie umožňovali obojstrannú prepravu materiálu i tovaru, no zjednodušovali i prepravu ľudí.
Oblasť Revúcej bola rovnako odrezaná od dôležitých komunikácii, čomu malo napomôcť vybudovanie železnice z Plešivca a umožňujúce tak napojenie na trať z Lučenca do Rožňavy. Trať bola budovaná z Plešivca na západ k rieke Muráň a pokračovala popri nej cez Jelšavu a Revúcu do Muráňa. Na výstavbu trate prispeli i obce a trať bola slávnostne otvorená 21. novembra 1893. Pravidelná prevádza na trati začala o deň neskôr, 22. novembra 1893.
K zastaveniu osobnej dopravy (jazdy osobných vlakov) na trati došlo 1. mája 2011. Oficiálne posledný osobný vlak prešiel 30. apríla 2011, čo bola posledná lokálna trať na Gemeri, kde ešte premávali osobné vlaky (ak nepočítame trať Jesenské – Rimavská Sobota – Tisovec – Brezno, ktorej väčšina sa nachádza v Malohonte).
V lete 2020 na tejto trati jazdil každú nedeľu jeden pár zrýchlených turistických vlakov ZSSK z/do Košíc.

</doc>
<doc id="350170" title="Železničná trať Plešivec – Slavošovce" url="https://sk.wikipedia.org/wiki?curid=350170">
Železničná trať Plešivec – Slavošovce

Železničná trať Plešivec – Slavošovce (v cestovnom poriadku pre verejnosť označená ako železničná trať číslo 166) je jednokoľajná železničná trať na Slovensku, ktorá spája Plešivec a Slavošovce.
História.
Rozvoj železníc koncom 19. storočia umožnil rozvoj mnohých oblastí Slovenska. Bolo snahou miest a obcí vybudovať spojenie s centrom regiónu alebo k dopravným uzlom a takto sa spojili i obce v povodí riečky Štítnik. V septembri 1893 založili akciovú spoločnosť "Miestna železnica v údolí Štítnice", ktorej cieľom bolo vybudovať železničnú trať cez Štítnik až k slavošovskej papierni.
Stavebné práce začali ešte v lete 1893 a väčšina robotníkov prišla z dobudovanej trate Plešivec - Muráň. Trať odbočovala v Plešivci z hlavnej trate do Rožňavy a sledovala tok Štítnika cez rovnomennú obec až k Slavošovciam. Pomerne náročná stavba si vyžiadala vybudovať 4 dlhšie (18 a 10 m) a množstvo krátkych mostov, 70 priepustov, až 6 metrové zárezy a 4 m vysoké násypy. Prvý vlak vyšiel na dokončenú trať 13. novembra 1894.
Od roku 2003 je tu zastavená osobná doprava.
V lete 2020 na tejto trati jazdil každú druhú sobotu jeden pár zrýchlených turistických vlakov ZSSK z/do Košíc.

</doc>
<doc id="350310" title="Železničná trať Rožňava – Dobšiná" url="https://sk.wikipedia.org/wiki?curid=350310">
Železničná trať Rožňava – Dobšiná

Železničná trať Rožňava – Dobšiná (v cestovnom poriadku pre verejnosť označená ako železničná trať číslo 167) je jednokoľajná železničná trať na Slovensku, ktorá spája Rožňavu s Dobšinou.
História.
Pri budovaní železnice povodím Slanej v 2. polovici 19. storočia sa uvažovalo o trasovaní cez Rožňavu a Dobšinú k obci Mlynky, kde by sa napojila na Košicko-bohumínsku železnicu. Úsek Lenartovce - Rožňava bol sprevádzkovaný 1. júna 1874 a už 20. júla bol dokončený aj úsek do Dobšinej.
K oživeniu myšlienky prepojiť tzv. "Gemerské spojky" prišlo po zabratí južných oblastí Slovenska Maďarskom tesne pred druhou svetovou vojnou. Časť dôležitých tratí pripadla okupantom a jednou z možností bolo prepojiť existujúce železnice a vytvoriť tak nové spojenie východ-západ. Mnohé úseky boli rozpracované, no skončením vojny a oživením pôvodných hraníc ich potreba pominula. Medzi nerealizované sa tak zaradil i úsek z Dobšinej, ktorý mal dvojicou slučkových tunelov prekonať "Dobšinský kopec" a napojiť južnú trať na hlavnú spojnicu krajiny.
Osobná doprava na trati bola prerušená 2. februára 2003.
V lete 2020 na tejto trati jazdil každú druhú sobotu jeden pár zrýchlených turistických vlakov ZSSK z/do Košíc.

</doc>
<doc id="350393" title="Železničná trať Moldava nad Bodvou – Medzev" url="https://sk.wikipedia.org/wiki?curid=350393">
Železničná trať Moldava nad Bodvou – Medzev

Železničná trať Moldava nad Bodvou – Medzev (v cestovnom poriadku pre verejnosť označená ako železničná trať číslo 168) je jednokoľajná železničná trať na Slovensku, ktorá spája Moldavu nad Bodvou a Medzev.
História.
Napojeniu Medzeva na sieť železníc napomohlo vybudovanie trate z Barce do Turne nad Bodvou. Z Moldavy nad Bodvou bola následne vybudovaná železnica do baníckeho Medzeva, na ktorej sa prevádzka začala 1. augusta 1894. Súčasťou trate bola aj odbočka do Bane Lucia, zrušená v 90. rokoch. Trať vedie rovinatým terénom v údolí Bodvy. 
Počas redukovania osobnej dopravy na lokálnych tratiach 2. februára 2003 sa nízka vyťaženosť spojov na tejto trati premietla do jej prerušenia.
V novembri 2015 bola plánovaná elektrifikácia trasy Haniska - Veľká Ida - Moldava nad Bodvou mesto. Elektrifikácia prebehne na trati Zvolen – Košice a v menšej časti na trati Moldava nad Bodvou - Medzev.
V zastávke Moldava nad Bodvou mesto je vybudovaný prestupný terminál umožňujúci prestup medzi prímestskými autobusmi a vlakmi z Košíc. Tieto sem boli predĺžené zo svojej pôvodnej konečnej stanice Moldava nad Bodvou.

</doc>
<doc id="350693" title="Železničná trať Bánovce nad Ondavou – Veľké Kapušany" url="https://sk.wikipedia.org/wiki?curid=350693">
Železničná trať Bánovce nad Ondavou – Veľké Kapušany

Železničná trať Bánovce nad Ondavou – Veľké Kapušany (v cestovnom poriadku pre verejnosť označená ako železničná trať číslo 195) je elektrifikovaná železničná trať na Slovensku, ktorá spája Bánovce nad Ondavou s mestom Veľké Kapušany 
História.
Jednou z dôležitých úloh novovzniknutej Československej republiky bolo vybudovať železničné prepojenie centier. Absenciu vhodného spojenia Užhorodu ako správneho centra Podkarpatskej Rusi malo vyriešiť vybudovanie trate z Bánoviec nad Ondavou. Po Vojany viedla z Ukrajiny staršia trať, ktorú bolo treba zrekonštruovať. 
S výstavbou sa začalo 7. januára 1920 a prvý vlak po dokončenej trati prešiel 20. októbra 1921. Pri budovaní sa použil materiál z demontovanej druhej koľaje nevyťaženej trate Michaľany – Łupków. Od 29. decembra 1990 je trať elektrifikovaná.
V auguste 1992 poznamenala prevádzku na trati tragická nehoda - medzi obcami Budkovce a Drahňov došlo k zrážke nákladného a manipulačného vlaku. Podľa záverov vyšetrovania nehodu zavinila výpravkyňa zo železničnej stanice Budkovce, ktorá dovolila jazdu vlaku bez jeho ponuky a prijatia cez telefonické spojenie. Na spomínanom úseku totiž neexistovala elektrická ani optická kontrola voľnosti trate, pretože začiatkom júna 1992 došlo k odcudzeniu 30 prípojných lán k stykovým transformátorom v úseku Budkovce – Drahňov – Vojany a 17. júna ku ďalšej krádeži výstroja stykových transformátorov a prívodných lán vo výhybni Drahňov. Nehodu neprežilo šesť železničiarov (3 rušňovodiči a 3 vlakvedúci) a hmotná škoda sa vyšplhala na viac ako 38 miliónov Kčs.
Osobná doprava.
V decembri 2012 osobnú dopravu na trati zastavili. Argumentovalo sa nízkym počtom cestujúcich, nerentabilnosťou trate a vysokými nákladmi na jej údržbu. V roku 2019 sa ale prevádzka verejnej osobnej dopravy na trati obnovila. V rámci „oživenia“ trate pracovníci ŽSR opravili 7 nástupíšť, 3 priecestia, opravili tiež elektrické zariadenia, výhybky, vymenili návestné znaky či tabule a ďalšie prvky železničnej infraštruktúry. Revitalizovali sa tiež niektoré zastávky a stanice, vrátane stanice Veľké Kapušany. Od 7. marca 2021 je osobná železničná doprava na trati Bánovce nad Ondavou - Veľké Kapušany pre nezáujem cestujúcich znovu zastavená.
Zaujímavosť.
Súbežne s traťou bola v roku 1966 vybudovaná a otvorená širokorozchodná železnica Užhorod – Haniska, po ktorej sa dováža železná ruda do košických železiarní bez potreby prekládky na vagóny s menším rozchodom.

</doc>
<doc id="350694" title="Železničná trať Spišská Nová Ves – Levoča" url="https://sk.wikipedia.org/wiki?curid=350694">
Železničná trať Spišská Nová Ves – Levoča

Železničná trať Spišská Nová Ves – Levoča (v cestovnom poriadku pre verejnosť označená ako železničná trať číslo 186) je jednokoľajná lokálna železničná trať na Slovensku, ktorá spája Spišskú Novú Ves a Levoču.
História.
Privedením železničnej dopravy Košicko-bohumínskou železnicou do Spišskej Novej Vsi sa otvorili nové možnosti podnikateľom. Levoča ako jedno z centier Spiša ležalo mimo hlavnej dopravnej tepny a preto sa usilovalo získať koncesiu na výstavbu trate, ktorá by mesto na KBŽ napojila. Po získaní povolenia sa rozbehla výstavba 12,6 km dlhej trate, ktorá vyšla na 1 milión K. 
Nová lokálna trať odbočovala z KBŽ v stanici Spišská Nová Ves a oblúkom pokračovala cez Harichovce na sever popri Šibenickom potoku. Končila v južnej časti Levoče a prevádzka na nej začala 8. novembra 1892.

</doc>
<doc id="350885" title="Atifete Jahjagová" url="https://sk.wikipedia.org/wiki?curid=350885">
Atifete Jahjagová

Atifete Jahjagová (; * 20. apríl 1975, Đakovica , Kosovo) je politička, od apríla 2011 do apríla 2016 prezidentka Kosova.
Narodila sa v meste Đakovica na juhu Srbska (juhovýchod Kosova). Vyštudovala právo na univerzite v Prištine, neskôr pokračovala v štúdiu na univerzite v Manchestri a v USA. Kariéru začala ako prekladateľka, neskôr prešla k polícii, kde dosiahla hodnosť generálmajora, a pred zvolením do funkcie prezidentky bola námestníčkou kosovského policajného prezidenta.
Vo voľbách za prezidentku kandidovala ako nezávislá kandidátka. 
Od roku 2012 je vydatá, manžel Astrit Kuçi je zubný lekár.

</doc>
<doc id="351205" title="Diane Kruger" url="https://sk.wikipedia.org/wiki?curid=351205">
Diane Kruger

Diane Kruger (rod. Diane Heidkrüger, * 15. júl 1976, Algermissen, Nemecko) je nemecko - americká herečka a bývalá modelka. 
Detstvo a mladosť.
Narodila sa bankovej úradníčke Marii-Therese a počítačovému špecialistovi Hansovi-Heinrichovi Heidkrügerovi. Má mladšieho brata Stefana. V detstve chcela byť baletkou, a tak ju rodičia poslali študovať balet do Londýna. Kvôli zraneniu ale s baletom prestala a presťahovala sa do Paríža, kde sa začala venovať modelingu. V pätnástich rokoch bola v Paríži finalistkou súťaže Look of the Year. Potom sa vrátila do Nemecka a stala sa z nej úspešná modelka. Vďaka svojmu vzdelávaniu v Anglicku a Francúzsku vie po anglicky a francúzsky takmer ako svojím rodným jazykom – nemčinou. V Paríži navštevovala hodiny herectva, v kurzoch Cours Lorent.
Kariéra.
Zahrala si v niekoľkých malých rolách vo francúzskych filmoch. Kvôli kariére si skrátila svoje priezvisko z Heidkrüger na Kruger. Svoj filmový debut si odbila v roku 2002, kedy hrala vedľa Dennisa Hoppera a Christophera Lamberta vo filme "Nájomný vrah - klavirista". V tom istom roku dostala väčšiu rolu vo filme svojho manžela "Mon idole". V roku 2003 hrala Julie Woodovú vo filme "Na plný plyn", o rok neskôr Lisu v "Miluj ma! Prosím…". Jej najznámejšou rolou je Helena v historickom veľkofilme "Trója". V roku 2003 tiež získala cenu Trophée Chopard, na Filmovom festivale v Cannes. O rok neskôr, sa objavila vo filme "Lovci pokladov", tiež v druhom pokračovaní s názvom "," ktorý mal premiéru v roku 2007"."
V roku 2009 sa objavila vo filme Quentina Tarantina, "Nehanební bastardi". Za svoj herecký výkon získala nomináciu na Saturn Award. Po boku Jareda Leta si zahrala v trileri "Pán Nikto". Jej herecký výkon bol pozitívne prijatý filmovými kritikmi. Menšiu rolu mala aj v televíznom seriáli "Fringe", kde hrala po boku jej vtedajšieho priateľa, Joshua Jacksona. 
Vo filme "Neznámy" si zahrala po boku Liama Neesona, kde stvárnila bosniansku prisťahovalkyňu. O rok neskôr, nahradila herečku Evu Green, vo francúzskom filme "Zbohom, kráľovná", kde stvárnila Máriu Antoinettu. Vo filme sa objavila po boku Virginie Ledoyen a Léi Seydoux. V rovnakom roku bola vymenovaná za jednu z hlavných členov poroty na Filmovom festivale v Cannes. 
V roku 2013 si zahrala vo filme "Hostiteľ", po boku Saiorse Ronan a Maxa Ironsa. O rok neskôr sa pripojila k hereckému obsadeniu televízneho seriálu "The Bridge". V seriáli stvárnila vyšetrovateľku vrážd Sonyiu, ktorá trpí nediagnostikovaným aspergerovým syndrómom. Seriál mal dve série, v ktorých bola Krugerová neoddeliteľnou súčasťou. V roku 2015 sa objavila v dráme "Otcovia a dcéry". V rovnakom roku získala jednu z vedľajších úloh v úspešnom filme "Infiltrátor". 
V roku 2017 bola obsadená do filmu "Odnikiaľ", kde stvárnila hlavnú rolu, ženu menom Katja, ktorá túži po pomste. Film získal pozitívne hodnotenia od filmových kritikov, bol ocenený cenou Zlatý glóbus, v kategórii Najlepší zahraničný film a tiež bol pozitívne hodnotený aj herecký výkon Krugerovej. Získala cenu pre najlepšie herečku na Filmovom festivale v Cannes a tiež získala cenu Satellite Award. 
V roku 2019 sa zúčastnila dokumentárneho filmu o Quentinovi Tarantinovi, s názvom "21 Years: Quentin Tarantino". V rovnakom roku ju izraelský režisér Yuval Adler, obsadil do hlavnej ženskej role, v trileri "Agentka v utajení". 
V roku 2022 bude mať premiéru film "The" "355", v ktorom nahradila Marion Cotillard. Vo filme sa objaví po boku herečiek Penélope Cruz, Lupity Nyong´o, Jessicy Chastain a Fan Bingbing. 
Súkromný život.
Pravidelne je zaradená medzi najkrajšie ženy na svete. Krugerová je tiež veľvyslankyňou značky švajčiarskych hodiniek Jaeger-LeCoultre. V decembri 2009 bola vyhlásená za hovorkyňu spoločnosti L'Oréal. Bola tiež jednou z tvári voňaviek Calvin Klein Beauty. 
Hovorí plynule anglicky, francúzsky a nemecky. Osem rokov študovala na škole latinčinu ale týmto jazykom už dlho nehovorila. V roku 2013 získala americké občianstvo. Má strach z koní, kvôli čomu odmietla niekoľko hereckých ponúk. 
Od roku 1999 udržovala vzťah so francúzskym hercom a režisérom Guillaumea Canetom, za ktorého sa v roku 2001 vydala. Ich manželstvo sa skončilo rozvodom v roku 2006. V rokoch 2006 až 2016 bol jej partnerom kanadský herec Joshua Jackson. V roku 2015 sa pri natáčaní filmu "Sky", spoznala s hercom Normanom Reedusom. Tvoria pár od júla 2016 a majú spolu dcéru, ktorá sa narodila v novembri 2018. 

</doc>
<doc id="351226" title="Naturhistorisches Museum Wien" url="https://sk.wikipedia.org/wiki?curid=351226">
Naturhistorisches Museum Wien

Naturhistorisches Museum Wien (NHMW) () je múzeum vo Viedni. Patrí k najväčším prírodovedeckým múzeám na svete a je jedno z najväčších múzeí v Rakúsku. Spolu s priľahlým Kunsthistorisches Museum mali vytvárať jednotný komplex v rámci rozšíreného cisárskeho paláca (Hofburg)
Dejiny múzea.
Múzeum bolo postavené podľa projektov Gottfrieda Sempera a Karla Freiherr von Hasenauera ako stánok na uschovanie a prezentáciu obrovských zbierok Habsburgovcov z cisársko kráľovského prírodovedeckého kabinetu. Múzeum bolo otvorené 10. augusta 1889.

</doc>
<doc id="351765" title="Dionizije Njaradi" url="https://sk.wikipedia.org/wiki?curid=351765">
Dionizije Njaradi

Dionizije Njaradi alebo Dionýz Njarady alebo Dionýz Nyáradi (* 10. október 1874, Ruski Krstur, Srbsko – † 14. apríl 1940, Mrzle Pole, Juhoslávia) bol gréckokatolícky biskup a eparcha Eparchie Križevci v Juhoslávii.
Narodil sa v rodine, ktorej korene siahali na východné Slovensko.
V r. 1899 bol vysvätený za kňaza. V r. 1915 prijal v Ríme biskupskú vysviacku. Následne až do r. 1920 pôsobil ako apoštolský administrátor v eparchii Križevci. Od r. 1920 tam bol ustanovený za riadneho sídelného biskupa.
V rokoch 1922 – 1927 bol aj apoštolským administrátorom Prešovskej eparchie a v rokoch 1938 – 1939 administrátorom v Chuste na Podkarpatskej Rusi.

</doc>
<doc id="351804" title="Štefan Novák" url="https://sk.wikipedia.org/wiki?curid=351804">
Štefan Novák

Štefan Novák (* 4. december 1879, Ubľa – † 5. september 1932, Budapešť, Maďarsko) bol gréckokatolícky biskup Prešovskej eparchie.
Narodil sa v kňazskej rodine Jána Nováka a jeho manželky Márie rodenej Baloghovej v Ubli. Absolvoval gymnázium v Užhorode. Teológiu vyštudoval v Ostrihome a vo Viedni a ukončil ho v r. 1906 doktorátom.
V r. 1905 bol vysvätený za kňaza.
V r. 1914 bol vysvätený na biskupa a stal sa prešovským eparchom. Je známy ako maďarizátor v oblasti školstva ale aj jazyka cirkevných obradov.
Po tom ako v r. 1918 odišiel do Maďarska bol v r. 1920 uvoľnený z vedenia biskupstva. V r. 1932 v Maďarsku aj zomrel.

</doc>
<doc id="351810" title="Mikuláš Tóth" url="https://sk.wikipedia.org/wiki?curid=351810">
Mikuláš Tóth

ThDr. Mikuláš Tóth (* 10. august 1833, Mukačevo - † 21. máj 1882) bol gréckokatolícky biskup Prešovskej eparchie.
Gymnázium absolvoval v rumunskom Satu Mare. Teológiu študoval v Budapešti.
18. decembra 1857 ho mukačevský biskup Vasiľ Popovič v monastieri na Černečej Hore pri Mukačeve vysvätil za kňaza. O tri roky neskôr dosiahol titul doktor teológie a za krátky čas sa stal aj profesorom teológie v Užhorode. Onedlho bol vymenovaný za profesora na univerzite v Budapešti.
3. apríla 1876 ho pápež Pius IX. vymenoval za prešovského eparchu. Biskupskú vysviacku prijal 21. mája 1876 v Užhorode z rúk Jána Pásztelyiho, mukačevského biskupa.
Podporoval cirkevné školstvo ale aj poskytovanie pomoci pre chudobných. V roku 1881 sa mu podarilo založiť eparchiálny seminár. Podarilo sa mu odolávať tlaku maďarizácie.
Mikuláš Tóth zomrel nečakane v roku 1882 v šiestom roku biskupskej služby. Pochovaný bol v krypte prešovskej katedrály.

</doc>
<doc id="351825" title="Jozef Gaganec" url="https://sk.wikipedia.org/wiki?curid=351825">
Jozef Gaganec

Jozef Gaganec (* 25. marec 1793, Vyšný Tvarožec – † 22. december 1875, Prešov) bol gréckokatolícky biskup Prešovskej eparchie.
Teológiu študoval v Trnave. Za kňaza bol vysvätený vo Veľkom Varadíne 8. marca 1817. Po smrti prešovského biskupa Gregora Tarkoviča sa stal kapitulárnym vikárom. 
V roku 1842 bol menovaný za biskupa a 25. júna 1843 bol vo Viedni vysvätený. Prešovskú katedrálu sv. Jána Krstiteľa, pôvodne rímskokatolícky kostol, dal prispôsobiť pre potreby byzantského obradu. Mal v pláne postaviť aj vlastný seminár. Podporoval Rusínov a spolupracoval aj s Maticou slovenskou. Cisár mu udelil Rad Františka Jozefa. V roku 1868 bol pápežom vymenovaný za asistenta pápežského trónu.

</doc>
<doc id="351832" title="Ján Váli" url="https://sk.wikipedia.org/wiki?curid=351832">
Ján Váli

Ján Váli alebo Ján Vályi [Váji] (Ivan Valij, ; * 22. september 1837, Ovéncselö – † 19. november 1911, Prešov) bol gréckokatolícky biskup Prešovskej eparchie.
Teológiu študoval v Užhorode a potom získal v r. 1869 vo Viedni doktorát teológie.
V r. 1865 ho biskup Jozef Gaganec vysvätil za kňaza. Po krátkej pastoračnej činnosti bol prefektom v seminári v Užhorode. V r. 1873 sa stal radcom Svätej stolice a neskôr titulárnym kanonikom.
Za biskupa bol vysvätený v r. 1883. Dokončil budovu seminára a staral sa o rozvoj školstva. V reakcii na vysťahovalectvo poslal do Ameriky niekoľko kňazov s misionárskym poslaním.

</doc>
<doc id="351837" title="Apoštolské vyznanie viery" url="https://sk.wikipedia.org/wiki?curid=351837">
Apoštolské vyznanie viery

Apoštolské vyznanie viery alebo Verím v Boha je vyznanie viery používané najmä na kresťanskom Západe, ktorým veriaci vyznávajú svoju vieru. Patrí medzi tzv. veľké vyznania viery. Skladá sa z 12 článkov. Okrem bohoslužieb sa používa aj na začiatku niektorých modlitieb, ako je napr. ruženec. Je súčasťou učenia rímskokatolíckej, anglikánskej, luteránskej, starokatolíckej a aj iných cirkví. 
Podľa legendy ho spísali apoštoli na desiaty deň po Ježišovom nanebovstúpení.
Preklady.
Rímskokatolícka cirkev.
Súčasný preklad používaný v rímskokatolíckej cirkvi znie:
Verím v Boha, Otca všemohúceho,
Stvoriteľa neba i zeme,
i v Ježiša Krista, jeho jediného Syna, nášho Pána,
ktorý sa počal z Ducha Svätého,
narodil sa z Márie Panny,
trpel za vlády Poncia Piláta,
bol ukrižovaný, umrel a bol pochovaný.
Zostúpil k zosnulým,
tretieho dňa vstal z mŕtvych,
vystúpil na nebesia,
sedí po pravici Boha Otca všemohúceho.
Odtiaľ príde súdiť živých i mŕtvych.
Verím v Ducha Svätého,
v svätú Cirkev katolícku,
v spoločenstvo svätých,
v odpustenie hriechov,
vo vzkriesenie tela
a v život večný. Amen.
Evanjelická cirkev augsburského vyznania.
Text Evanjelickej cirkvi a. v. znie:
Verím v Boha Otca všemohúceho, Stvoriteľa neba i zeme.
Verím v Ježiša Krista, Syna Jeho jediného, Pána nášho, ktorý sa počal z Ducha Svätého, narodil sa z Márie panny, trpel pod Pontským Pilátom, ukrižovaný umrel a pochovaný bol; zostúpil do pekiel, v tretí deň vstal z mŕtvych, vstúpil na nebesá, sedí na pravici Boha Otca všemohúceho; odtiaľ príde súdiť živých i mŕtvych.
Verím v Ducha Svätého, svätú cirkev všeobecnú, spoločenstvo svätých, hriechov odpustenie, tela z mŕtvych vzkriesenie a život večný. Amen.

</doc>
<doc id="351869" title="Protopresbyterát" url="https://sk.wikipedia.org/wiki?curid=351869">
Protopresbyterát

Protopresbyterát (často nesprávne aj protopresbyteriát) je označenie územného obvodu pozostávajúceho z viacerých farností používané vo východných cirkvách.
Počet farností v protopresbyteráte sa môže rôzniť od konkrétnych podmienok danej eparchie alebo exarchátu.
Na čele protopresbyterátu stojí kňaz, ktorý sa nazýva protopresbyter, a v súčinnosti s biskupom koordinuje činnosť cirkvi v protopresbyteráte.
V gréckokatolíckej cirkvi na Slovensku sa kedysi pod latinským vplyvom používal namiesto termínu protopresbyterát pojem dekanát, v súčasnosti sa však obnovilo používanie tohoto termínu špecifického pre kresťanský Východ.

</doc>
<doc id="351871" title="Leopold III. (Belgicko)" url="https://sk.wikipedia.org/wiki?curid=351871">
Leopold III. (Belgicko)

Leopold III. (celým menom Leopold Filip Karol Albert Meinrad Hubertus Maria Miguel zo Saxe-Coburg-Gothy), (* 3. november 1901, Brusel, Belgicko – † 25. september 1983, Woluwe-Saint-Lambert ) bol od roku 1934 do roku 1951 kráľ Belgičanov zo sasko-cobursko-gothajskej dynastie. Abdikoval v roku 1951, keď nastúpil na trón jeho starší syn Baudouin I.
Život.
V roku 1926 si vzal za ženu princeznu Astrid Švédsku. Spolu mali 3 deti. Na kráľovský trón nastúpil v roku 1934. O rok neskôr zahynula jeho manželka pri tragickej autonehode, pri ktorej šoféroval.
Bol podporovateľom neutrality krajiny. Po nemeckej remilitarizácii Porýnia stiahol z oblasti belgické vojská a vystúpil zo spojenectva s Francúzskom s cieľom udržiavať neutralitu. Pred začiatkom vojny odmietal rokovať s Britmi a Francúzmi na spoločnom pláne o obrane pred nacistickým Nemeckom. Počas druhej svetovej vojny po porážke belgických vojsk nemeckými silami 28. mája 1940 nariadil kapituláciu, čo čiastočne priťažilo britským silám pri Dunkerque. Situácia belgickej armády však bola v tej dobe zúfalá a požiadavky západných Spojencov na udržiavanie ďalšej obrany boli len ťažko realizovateľné. Odmietol odísť do exilu s belgickou vládou a padol do nemeckého zajatia.
11. septembra 1941 tajne vzal za ženu Mary Lilian Baels, známu aj ako princezná de Réthy. Manželstvo nebolo podľa cirkevných pravidiel nikdy uznané a kráľovská rodina ho držala v tajnosti. 
V roku 1944 Heinrich Himmler nariadil deportáciu Leopolda III. do Nemecka. Jeho manželka Lilian ho nasledovala nasledujúci deň s rodinou s ozbrojenou strážou SS. Nacisti držali rodinu v pevnosti v Hirschsteine v Sasku od júna 1944 do marca 1945 a potom v rakúskom meste Strobl, kde ho na jar 1945 oslobodili americké jednotky. Kvôli jeho kontroverznému jednaniu cez vojnu mu hrozilo vo vlasti zatknutie. Do roku 1950 preto žil s rodinou v exile v švajčiarskom Pregny-Chambésy blízko Ženevy. V Belgicku po vojne nebola spoločnosť zjednotená v otázke zotrvania monarchie, ktorú v roku 1950 vyriešilo referendum, v ktorom 58% obyvateľov uznalo jeho nárok na trón. Leopoldov návrat do vlasti však vyvolal veľké protesty, pri ktorých zomreli 3 ľudia a generálny štrajk. Preto sa 1. augusta 1950 rozhodol odstúpiť v prospech svojho 20-ročného syna Baudouina. Jeho abdikácia nadobudla účinnosť 16. júla 1951. Kráľ bol k abdikácii v prospech svojho syna donútený vládou Jeana Duvieusarta.
Leopold a jeho manželka naďalej radili kráľovi Baudouinovi až do jeho manželstva v roku 1960. Niektorí belgickí historici, napríklad Vincent Delcorps, hovoria o existencii tzv. „dyarchie“ počas tohto obdobia. Po odchode do politickej penzie sa venoval cestovaniu.
Zomrel v roku 1983 vo Woluwe-Saint-Lambert (Sint-Lambrechts-Woluwe) po operácii srdca. Bol pochovaný vedľa kráľovnej Astrid v kráľovskej klenbe v kostole Panny Márie v Laekene. Neskôr s nimi bola pochovaná Leopoldova druhá manželka, princezná de Réthy.

</doc>
<doc id="351944" title="Koptská katolícka cirkev" url="https://sk.wikipedia.org/wiki?curid=351944">
Koptská katolícka cirkev

Koptská katolícka cirkev je jednou z východných katolíckych cirkví, ktorá je rozšírená najmä na území Egypta a používa koptský obrad. Kňazi Koptskej katolíckej cirkvi nemôžu byť ženatý. 
Na jej čele stojí Alexandrijský patriarcha. Už v roku 1442 podpísala koptská delegácia na florentskom koncile dokument "Cantate Domino", ktorý priniesol úniu s Katolíckou cirkvou. V Egypte však tento akt nenašiel podporu a nedosiahli sa žiadne konkrétne výsledky. V roku 1741 sa koptský biskup v Jeruzaleme stal katolíkom a rímsky pápež ho následne vymenoval za apoštolského vikára pre koptov. V roku 1854 bol formálne ustanovený koptský patriarchát, ktorý bol znovu ustanovený v roku 1895. V súčasnosti má koptská katolícka cirkev v Egypte 7 eparchií (Alexandria, Assiut (Lycopolis), Guizeh, Ismayliah, Luxor (Téby), Minya (Veľký Hermopolis), Sohag).

</doc>
<doc id="352001" title="Liam Neeson" url="https://sk.wikipedia.org/wiki?curid=352001">
Liam Neeson

William John Neeson OBE (nar. 7. jún 1952; Ballymena, Severné Írsko) je severoírsky herec nominovaný na Oscara, cenu BAFTA a tri Zlaté glóbusy.
Hral v mnohých filmových rolách, a získal rad ocenení. Za rolu O. Schindlera vo filme "Schindlerov zoznam" bol nominovaný na Oscara, Zlatý glóbus aj cenu BAFTA.
Hral aj vo filmoch "Excalibur" v roku 1981, "Rob Roy" z roku 1995, "Bedári" z roku 1998, ďalej stvárnil rolu Qui-Gon Jinna v prvej epizóde "Hviezdne vojny" z roku 1999. Objavil sa aj vo filmoch "Gangy New Yorku", "Láska nebeská" či "Batman začína". Jeho hlas je britským a americkým divákom a poslucháčom známy z rozprávačských rolí či z filmov "Letopisy Narnie" alebo zo seriálu "Simpsonovci".
V roku 1999 sa stal držiteľom Radu britského impéria.

</doc>
<doc id="352071" title="Zimný štadión Zvolen" url="https://sk.wikipedia.org/wiki?curid=352071">
Zimný štadión Zvolen

Zimný štadión Zvolen je zimný štadión v meste Zvolen. Štadión má kapacitu 5 675 miest. Na rozhodujúci zápas finále v sezóne 2012/13 zavítalo na štadion 6104 divákov. Otvorený bol v roku 1969 keď bola vystavaná ľadová plocha a strojovňa. V nasledujúcich siedmich rokoch sa podarilo štadión zastrešiť. V osemdesiatych rokoch sa vystavala tréningová hala. Je domovským stánkom hokejového klubu HKm Zvolen, ktorý má štadión v prenájme od mesta Zvolen. 
Na štadióne sa každoročne koná seniorský turnaj Memoriál Pavla Zábojníka. Súčasťou štadióna je aj tréningová hala. Štadión sa dá prenajať aj na korčuľovanie či súkromné hokejové zápasy.
Podujatia.
Výber najvýznamnejších športových podujatí:

</doc>
<doc id="352095" title="Maďarská gréckokatolícka cirkev" url="https://sk.wikipedia.org/wiki?curid=352095">
Maďarská gréckokatolícka cirkev

Maďarská gréckokatolícka cirkev je jednou z východných katolíckych cirkví byzantského obradu.
Pôvod gréckokatolíkov v Maďarsku je rôznorodý. Časť pochádza z pôvodne pravoslávnych obyvateľov, ktorí sa sem prisťahovali najmä v 15. a 16. storočí. Boli to Rusíni, Slováci, Srbi a Gréci. V 18. storočí sa niektorí protestanti stali katolíkmi byzantského obradu. Keď sa tieto skupiny pomaďarčili, začali žiadať o používanie maďarského jazyka v liturgii.
8. júna 1912 bola vytvorená eparchia v Hajdúdorogu. Biskup najprv sídlil v Debrecíne a potom v Nyíregyháze. 4. júna 1924 bol z 21 farností pôvodne patriacich k Prešovskej eparchii vytvorený apoštolský exarchát v Miškovci. V týchto farnostiach sa ako bohoslužobný jazyk používala cirkevná slovančina, keďže v prostredí Mukačevskej a Prešovskej eparchie používala cirkevná slovančina ako jazyk literárny a úradný v cirkevnom prostredí. 5. marca 2011 rímsky pápež Benedikt XVI. do exarchátu začlenil ďalších 29 farností, ktoré predtým patrili do Hajdudorožskej eparchie.
20. marca 2015 bola zriadená nová eparchia v Níreďháze, Miškovecký exarchát bol povýšený na eparchiu a Hajdúdorožská eparchia na archieparchiu, pričom jej sídlom sa stalo mesto Debrecín. Maďarská cirkev sui iuris bola povýšená na metropolitnú cirkev, arcibiskupom a metropolitom sa stal hajdúdorožský vladyka Péter Fülöp Kocsis. 
Aktuálne Maďarská cirkev sui iuris pozostáva z:

</doc>
<doc id="352369" title="Battlefield (herná séria)" url="https://sk.wikipedia.org/wiki?curid=352369">
Battlefield (herná séria)

Battlefield (z angličtiny: "bojové pole") je úspešná séria počítačových hier FPS žánru, vyvíjaná predovšetkým švédskou firmou EA Digital Illusions CE (skr. DICE) a vydávaná spoločnosťou Electronic Arts (vlastníkom DICE). Séria odštartovala v roku 2002 titulom Battlefield 1942 a v súčasnosti najpopulárnejším titulom je Battlefield 4. 
Herné vlastnosti.
Hry série Battlefield sú charakteristické silným dôrazom na režim multiplayer, ktorý je možno pociťovať na úkor režimu singleplayer. V režime multiplayer je základnou hráčskou motiváciou získavanie bodov a ocenení do štatistík hráča, ktoré mu umožňujú postup v kariére a otvárajú ďalšie možnosti, najmä rozšírenie arzenálu zbraní. Hráč má možnosť výberu špecializácie (napr. ostreľovač či medik) a významným herným prvkom je aj možnosť ovládať celý rad bojových vozidiel.
Hra sa môže odohrávať na mapách (územiach) rozličnej veľkosti, v závislosti na maximálnom možnom počte zúčastnených hráčov. Hráči sú obvykle rozdelení do dvoch súperiacich tímov, a preto je tu dôležitý aj aspekt tímovej kooperácie.

</doc>
<doc id="352420" title="LESY Slovenskej republiky" url="https://sk.wikipedia.org/wiki?curid=352420">
LESY Slovenskej republiky

LESY Slovenskej republiky je štátny podnik, ktorý spravuje lesný majetok vo vlastníctve Slovenskej republiky. Podnik bol založený 1. júla 1999 rozhodnutím Ministerstva pôdohospodárstva. Vznikol zlúčením šiestich samostatných lesných podnikov pôsobiacich v odlišných oblastiach Slovenska ako aj zahrnutím Semenársko-šľachtiteľského podniku Liptovský Hrádok. V roku 2017 LESY SR hospodárili celkovo s 886 252 hektármi lesných pozemkov. Z celkového lesného fondu SR () mali v správe 43,94%. 
Ochrana lesov.
Víziou podniku je „trvalo udržateľný rozvoj štátnych lesov, ktorý vytvorí základ pre uspokojovanie potrieb prírody, spoločnosti, ekonomiky a optimálne zhodnotí lesný majetok štátu.“ Poslanie LESOV SR vyjadril podnik takto: „Svojou podnikateľskou činnosťou chceme dosahovať primeraný zisk, ale zároveň aj uspokojovať verejnoprospešné záujmy, potreby a ochranu prírodného prostredia s cieľom trvalo udržateľného rozvoja lesa.“ Celá plocha obhospodarovaných lesov je certifikovaná v strategickom programe Trvalo udržateľné obhospodarovanie lesov (TUOL) podľa schémy PEFC. Z toho ďalších je certifikovaných schémou FSC. V posledných rokoch narástla ťažba oproti plánovanej ťažbe hlavne v dôsledku smrekových kalamít. Časti výmery slovenských národných parkov, chránených krajinných oblastí ako aj menších chránených oblastí a Karpatských bukových pralesov patriacich do Svetového dedičstva UNESCO patria pod správu LESOV SR.
Vedenie.
10. marca 2021 Ján Mičovský, minister pôdohospodárstva potvrdil, že riadnym generálnym riaditeľom sa stal Tomáš Čuka, dovtedy dočasne poverený riadením.
23. júna 2020 bol za riaditeľa vybraný Ing. Matej Vigoda. Do funkcie bol s okamžitou platnosťou vymenovaný 24. júna 2020.
V minulosti bol generálnym riaditeľom Marian Staník a predsedom dozornej rady Ing. Jaroslav Regec.
Využitie lesov.
Hospodárske využitie.
Predaj surového dreva je hlavnou obchodnou činnosťou LESOV SR. Ročne sa vyťažia v súlade s plánom približne 4 milióny m³ dreva, v roku 2017 to bolo . Za účelom zvýšenia transparentnosti a dostupnosti predaja dreva zaviedla spoločnosť elektronické aukcie dreva (EAD), prístupné cez internet.
V LESOV SR funguje trojstupňová forma riadenia. Prvým stupňom sú jednotlivé lesné správy, skladajúce sa z lesných obvodov. Lesné správy priamo riadia bezprostrednú výrobu. Celkovo ich je 129, lesných obvodov 969 .Tieto sú združené do 23 odštepných závodov plus 2 špecializovaných, ktoré sú samostatne hospodáriace jednotky. Tretí stupeň, generálne riaditeľstvo riadi odštepné závody priamo ako aj nepriamo (metodicky). Okrem toho majú LESY SR ešte niekoľko špecializovaných pracovísk a účelových zariadení. Odštepný závod Semenoles sa zaoberá pestovaním a predajom semien a sadeníc lesných drevín. V roku 2009 rozpracovali výrobu 83,101 miliónu sadeníc.
Pre verejnosť.
LESY SR prevádzkujú viacero aktivít pre verejnosť. Lesnícky skanzen vo Vydrovskej doline pri Čiernom Balogu navštívilo v roku 2009 viac než 50 tisíc návštevníkov. Súčasťou skanzenu je aj náučný chodník. Spojenie s Čiernym Balogom zabezpečuje Čiernohronská železnica. Stredisko Lesnícke a drevárske múzeum vo Zvolene je od januára 2008 tiež súčasťou LESOV SR. Jeho celoslovenskou úlohou je dokumentovať lesníctvo a drevárstvo. Venuje sa tiež dokumentácii ochrany prírody a spoločnosti vo zvolenskom regióne. Vo svojich fondoch z lesníctva, drevárstva, mykológie, histórie, archeológie, numizmatiky a národopisu má viac ako 51 000 zbierkových predmetov. LESY SR spravujú aj 840 tis. ha poľovníckych a 70 rybárskych revírov. LESY SR tiež ponúkajú ubytovanie v kategóriách zrub až poľovnícky zámok na mnohých miestach Slovenska.

</doc>
<doc id="352791" title="Otomar Kubala" url="https://sk.wikipedia.org/wiki?curid=352791">
Otomar Kubala

Otomar Kubala (* 26. január 1906, Lakšárska Nová Ves – † 28. august 1946, Bratislava) významný príslušník radikálneho pravicového krídla HSĽS, náčelník štábu, neskôr zástupca veliteľa Hlinkovej gardy (HG), po vypuknutí SNP s právomocami hlavného veliteľa HG. V roku 1946 popravený zastrelením za zločiny proti ľudskosti.
Život.
Narodil sa 26. januára 1906 v Lakšárskej Novej Vsi, dnes okres Senica. Študoval na učiteľskom ústave v Modre. Pôsobil ako učiteľ v Smoleniciach, Kútoch a Uhorskej Vsi (dnes Záhorská Ves). V roku 1934 sa stal riaditeľom školy vo Varíne. V novembri 1938 sa stal aktívnym členom Hlinkovej gardy a neskôr jej miestnym veliteľom. V roku 1939 sa stal riaditeľom školy v Bratislavskej Rači, pôsobil na hlavnom veliteľstve HG. V roku 1941 sa stal šéfredaktorom novín Gardista.
Po salzburských rokovaniach sa stal 30. júla 1940 zástupcom veliteľa Hlinkovej gardy a zároveň náčelníkom jej štábu. Udržiaval blízke kontakty s nemeckým poradcom pre HG Viktorom Nagelerom. Kubala bol napriek tomu, že neovládal nemecký jazyk, oddaným obdivovateľom nemeckého národného socializmu a spolu s Tukom a Machom prívrženec zavedenia nacistickej politiky na Slovensku. V dôsledku konfliktov s Jozefom Tisom bol 20. mája 1942 zbavený funkcie. Vo funkcií zástupcu veliteľa HG ho nahradil Karol Danihel. Kubala potom krátko pracoval ako učiteľ.
Po vypuknutí SNP bol Mach kritizovaný za podiel na vzniku povstania a 5. septembra odvolaný z funkcie. Kubala bol od 7. septembra 1944 (po okupácii väčšiny územia nacistickými jednotkami) opäť menovaný náčelníkom štábu Hlavného veliteľstva Hlinkovej gardy. Deň na to vydal príkaz na vytvorenie Pohotovostných oddielov HG. Keďže od tej doby nebol do konca vojny na post šéfa HG menovaný nikto (de iure ním bol Tiso), Kubala bol de facto jej najvyšším veliteľom. Zároveň sa 11. októbra 1944 stal vedúcim bezpečnostného odboru Ministerstva vnútra. Okrem Hlinkovej gardy velil aj jednotkám Pohotovostných oddielov HG, Domobrane, ÚŠB, polícii, žandárstvu, finančnej stráži a ďalším. Jednotky pod jeho velením úzko spolupracovali s nemeckými okupačnými silami, Gestapom a SS pri perzekúciách a prenasledovaní povstalcov, partizánov a ostatných pre nacistov nežiaducich osôb. Kubala nesie zodpovednosť na uskutočnení viacerých masových popráv a vojnových zločinov. Od decembra 1944 plne spolupracoval s nemeckými orgánmi, bol označený za najpovolanejšiu osobu sústreďujúcu výkonnú moc na Slovensku a nástroj uskutočňovania nemeckých príkazov.
V dôsledku postupu Červenej armády po území Slovenska Kubala organizoval ústup kolaborantských jednotiek až do južných Čiech. Pri Strakoniciach sa nechal zajať Američanmi. Následne však bol odovzdaný česko-slovenským orgánom.
Národný súd ho 24. augusta 1946 odsúdil na trest smrti. 28. augusta 1946 bol za zločiny proti ľudskosti popravený zastrelením.

</doc>
<doc id="352796" title="Zlatý glóbus za najlepší mužský herecký výkon (komédia/muzikál)" url="https://sk.wikipedia.org/wiki?curid=352796">
Zlatý glóbus za najlepší mužský herecký výkon (komédia/muzikál)

Zlatý glóbus za najlepší mužský herecký výkon (komédia/muzikál) udeľuje Hollywoodska asociácia zahraničných novinárov ("HFPA") na ceremónii Zlatých glóbusov od roku 1951. Predtým sa kategória nazývala "Najlepší herec" a udeľovalo sa v nej od roku 1944. Dnes sa mužské herecké výkony v hlavnej úlohe delia na "Najlepší herec v dráme" a "Najlepší herec v komédii alebo muzikáli". 
Prvým komediálnym hercom bol 28. februára 1951 vyhlásený herec a spevák Fred Astaire. Najviac cien (tri) získali Jack Lemmon a Robin Williams. Jack Lemmon drží rekord aj v počtu nominácií, získal ich dohromady desať. Cary Grant a Steve Martin pozbierali zhodne päť nominácií, ale žiadnu výhru.
Poznámky.
Cena sa udeľuje na začiatku roku a predstavuje úspech za počiny predošlého kalendárneho roku. Zoznam obsahuje hercov, ktorí cenu vyhrali (zvýraznení sú tučne a na prvom mieste), a taktiež tých, ktorí boli na ňu nominovaní. Ďalej sú uvedené charaktery, ktoré stvárnili a filmy, za ktoré boli ocenení / nominovaní. Ak má film distribučný názov, je uvedený pod ním. Hviezdička indikuje, že umelec bol nominovaný na Oscara; dve hviezdičky, že Oscara získal. V rokoch 1954 až 1956 neexistovali nominácie, ale len víťazi. 

</doc>
<doc id="352881" title="Corbeil-Essonnes" url="https://sk.wikipedia.org/wiki?curid=352881">
Corbeil-Essonnes

Corbeil-Essonnes je francúzske mesto v severozápadnej časti metropolitnej oblasti Paríža v departemente Essonne (departement) v regióne Île-de-France. Od centra Paríža je vzdialené .
Susedné obce.
Corbeil-Essonnes susedí s Évry, Étiolles, Saint-Germain-lès-Corbeil, Lisses, Saint-Pierre-du-Perray, Villabé, Ormoy, Le Coudray-Montceaux, Saintry-sur-Seine a Morsang-sur-Seine.
Dejiny.
V Corbeil boli od stredoveku garbiarne, valcovacie stanice a najmä veľké mlyny na múku na zásobovanie Paríža.
Externé odkazy.
Oficiálna stránka

</doc>
<doc id="353148" title="Veľký pôst" url="https://sk.wikipedia.org/wiki?curid=353148">
Veľký pôst

Veľký pôst alebo Svätá Štyridsiatnica je v byzantskom obrade pomenovanie pre najdôležitejšie kresťanské pôstne obdobie. V liturgickom roku sa nachádza pred sviatkom Kristovho vzkriesenia a trvá 40 dní. V cirkvách byzantského obradu sa začína pondelkom po Syropôstnej nedeli (Čistým pondelkom) a trvá do piatka pred Lazárovou sobotou. Veľkému pôstu predchádza niekoľko týždňov predpôstneho obdobia.
Jednotlivé nedele a niektoré dni Veľkého pôstu majú rôzne zameranie:
Druhá, tretia a štvrtá sobota Veľkého pôstu sú zádušnými sobotami.
Pôvodná pôstna disciplína vo Veľkom pôste je pomerne prísna. V Gréckokatolíckej cirkvi na Slovensku je však povinná iba jej značne uľahčená verzia. Napriek rôznym úľavám však vo východných cirkvách zvykne byť prísnejšia ako u rímskokatolíkov.
Špecifikom obdobia Veľkého pôstu je aj liturgický poriadok. Od pondelka do piatku sú aliturgické dni, teda dni, keď sa neslávi svätá božská liturgia - v pondelok, utorok a štvrtok sa slávi len večiereň, utiereň a ostatné modlitby časoslova. V stredu a piatok sa slávi liturgia vopredposvätených darov. 

</doc>
<doc id="353219" title="Serbia Open 2011" url="https://sk.wikipedia.org/wiki?curid=353219">
Serbia Open 2011

Serbia Open 2011 bol tenisový turnaj mužov, ktorý sa konal v dňoch od 23.a do 1. mája 2011 na otvorených antukových dvorcoch v srbskom meste Belehrad. Turnaj patrí do kategórie ATP World Tour 250 series. Titul v dvojhre získal Srb Novak Đoković, ktorý vo finále porazil Španiela Feliciano Lópeza 7-64, 6-2. Bol to jeho 23. titul v dvojhre na okruhu ATP. Titul vo štvorhre získali Čech František Čermák a Slovák Filip Polášek, ktorí vo finále porazili rakúsky pár Oliver Marach, Alexander Peya 7-5 a 6-2. Pre F. Čermáka to bol 23. titul a pre Filipa Polášeka 4. titul vo štvorhre na okruhu ATP.
Účastníci.
Ostatní.
Hráči, ktorí dostali divokú kartu:
Hráči, ktorí sa dostali do turnaja cez kvalifikáciu:
Víťazi.
Dvojhra mužov.
 Novak Đoković vs. Feliciano López 7-6(4), 6-2
Štvorhra mužov.
 František Čermák / Filip Polášek vs. Oliver Marach / Alexander Peya 7-5, 6-2

</doc>
<doc id="353325" title="Uspenský pôst" url="https://sk.wikipedia.org/wiki?curid=353325">
Uspenský pôst

Uspenský pôst alebo Spasivka (ľudovo) alebo Pôst pred Zosnutím Bohorodičky alebo aj Pôst Bohorodičky je jedným z pôstnych období kresťanských cirkví byzantského obradu.
Toto pôstne obdobie trvá od 1. do 14. augusta a veriaci sa ním pripravujú na sviatok "Uspenia", čiže Zosnutia našej presvätej Vládkyne, Bohorodičky Márie, vždy Panny (15. augusta), resp. na sviatky Zosnutia a Premenenia Pána.
Prvé svedectvo o pôste v tomto období je od sv. Leva I. Veľkého (okolo r. 450), definitívnu podobu Uspenský pôst získal na cirkevnom sneme v Konštantínopole v roku 1166.
Pôvodné pôstne predpisy Uspenského pôstu sú nasledovné:
Na sviatok Premenenia Pána (6. augusta) je dovolené jesť aj rybu.
V Gréckokatolíckej cirkvi na Slovensku počas Uspenského pôstu je záväzné postiť sa tak ako bežne cez rok, zachovávanie tohto pôstu je teda ponechané na osobné rozhodnutie každého veriaceho.

</doc>
<doc id="353327" title="Saint-Brieuc" url="https://sk.wikipedia.org/wiki?curid=353327">
Saint-Brieuc

Saint-Brieuc (; galsky: "Saent-Bérieu" alebo "Saent Berioec") je francúzske mesto ležiace v bretónskom departemente Côtes-d’Armor, na brehu Lamanšského prielivu. Podľa sčítania obyvateľstva v roku 1999 má 46 087 obyvateľov, tí sa nazývajú "Briochines". Mesto bolo až do polovice 20. storočia trojjazyčné, potom bretónčinu a galčinu francúzština úplne vytlačila.
Poloha.
Obec má rozlohu . Najvyšší bod je položený a najnižší bod 
Ekonomika.
Hlavné ekonomické odvetvia sú priemysel metalurgický, chemický, potravinársky; výroba domácich spotrebičov a kief.
Saint-Brieuc leží na železničnej trati TGV Atlantique, okrem toho je neďaleko mesta letisko "Saint-Brieuc-Armor" (IATA: SBK; ICAO: LFRT).
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.

</doc>
<doc id="353334" title="Rozprávania ruského pútnika" url="https://sk.wikipedia.org/wiki?curid=353334">
Rozprávania ruského pútnika

Rozprávania ruského pútnika alebo Spomienky pútnika (populárny skrátený názov: "Ruský pútnik"; úplný názov: "Úprimné rozprávania pútnika svojmu duchovnému otcovi" - rus. Откровенные рассказы странника духовному своему отцу) je kniha, ktorá obsahuje rozprávania pútnika zamerané na Ježišovu modlitbu.
Kniha vyšla v Kazani okolo roku 1870. Bola preložená do mnohých jazykov a oboznámila ľudí na Západe s Ježišovou modlitbou. Pútnik v knihe sa snaží dosiahnuť splnenie príkazu apoštola Pavla, aby sme sa neustále modlili. K dosiahnutia stavu neustálej modlitby mu pomáhajú okrem iného aj poučenia, ktoré nachádza vo Filokalii (Dobrotoľubiji).
Prvý slovenský preklad vyšiel v Kanade. V slovenčine zatiaľ úplný preklad tejto knihy nebol vydaný - existujúce vydania obsahujú iba samotné rozprávania a neobsahujú Tri kľúče a výber textov z Dobrotoľubija.
V anglicky hovoriacom svete sa táto kniha stalo známejšou po vyjdení románu J. D. Salingera "Franny a Zooey" v roku 1961.

</doc>
<doc id="353335" title="Saintes" url="https://sk.wikipedia.org/wiki?curid=353335">
Saintes

Saintes (fonetická výslovnosť [sɛ̃t]) je mesto na juhovýchode Francúzska, v departemente Charente-Maritime, v regióne Nové Akvitánsko.
Poloha.
Mesto má rozlohu . Najvyšší bod je položený a najnižší bod 
Dejiny.
Saintes bolo hlavným mestom provincie Saintonge v čase ancien régime, bolo prefektúrou departementu Charente-Inférieure do nového územného usporiadanie v roku 1790, a potom bolo podriadené správe v La Rochelle v roku 1810.
Vďaka svojmu významnému historickému dedičstvu galsko-románskemu, stredovekému i klasickému, Saintes bolo zaradené na zoznam kultúrne a umelecky významných miest a oblastí v roku 1990.
Obyvateľstvo.
Počet obyvateľov je ().
Nasledujúci graf zobrazuje vývoj počtu obyvateľov.

</doc>
<doc id="353389" title="Rýchlovarná kanvica" url="https://sk.wikipedia.org/wiki?curid=353389">
Rýchlovarná kanvica

Rýchlovarná kanvica (nespisovne alebo podľa iných názorov nárečovo "rýchlovarná konvica") je elektrický spotrebič, ktorý slúži na ohrievanie vody až do bodu varu. Najčastejšie sa používa na prípravu teplých nápojov alebo jedál, ktoré potrebujú na svoj vznik vriacu vodu.
Jej konštrukcia sa najčastejšie skladá z dvoch častí, a to ohrievacieho telesa (podstavca) a oddeliteľnej nádoby na vodu. Pri starších modeloch sa tieto dve časti spotrebiča nedali oddeliť. Ich oddelením sa zvýšila praktickosť rýchlovarnej kanvice a stala sa z nej vynikajúci pomocník človeka. Ohrievanie vody zabezpečuje tepelným telesom s výkonom približne od 600 W až do 2 500 W. Tento výkon umožňuje relatívne rýchle ohriatie vody. Kanvica je vybavená bimetalovým pásikom alebo termostatom, ktorý po dosiahnutí bodu varu odpojí tepelné teleso od prívodu elektrickej energie. Tento spínač zároveň slúži ako bezpečnostná poistka a ochrana proti požiaru.
Vzhľadom na rýchlosť ohrievania a bezpečnosť, ide o obľúbený spotrebič, ktorý sa nachádza takmer v každej domácnosti. Jeho zásadná nevýhoda je vysoký odber prúdu. No celkovo je rýchlovarná kanvica na ohrievanie vody úspornejšia, ako napr. elektrický sporák, lebo nie je potrebné ohrievať navyše iné predmety a látky (napr. hrniec).

</doc>
<doc id="353390" title="Volition" url="https://sk.wikipedia.org/wiki?curid=353390">
Volition

Volition Inc. je odnož počítačovej firmy Parallax, ktorá bola založená v roku 1996 v USA.
História.
Firma, pôvodne založená ako Parallax software, tvorca populárnej hernej série Descent, sa v roku 1996 rozdelila na dva vývojárske tímy: Outrage Entertainment a Volition, Inc. Prvým veľkým projektom, ktorým sa spoločnosť Volition zapísala do povedomia herného sveta bola hra Descent: FreeSpace, ktorá bola vydaná v roku 1998. O rok neskôr bolo vydané pokračovanie s názvom FreeSpace 2. Medzi ďalšie úspešné tituly patria série Summoner a najmä Red Faction, ktorá je známa aj u nás. 
Volition Inc. sa v roku 2000 dostala do rúk ďalšej vývojárskej spoločnosti THQ, čím sa ovplyvnil vývoj niektorých herných titulov. Napr. séria hier FreeSpace bola zastavená, zdrojový kód hry FreeSpace 2 sa uvoľnil pre verejnosť a odvtedy sa komunita hráčov hier FreeSpace márne dožaduje pokračovania tejto série. Hoci sa tím Volition vyjadril, že by rád v tejto sérii pokračoval, rozhodujúce slovo má THQ.

</doc>
<doc id="353754" title="Thunderbolt (rozhranie)" url="https://sk.wikipedia.org/wiki?curid=353754">
Thunderbolt (rozhranie)

Thunderbolt (pôvodné pomenovanie Light Peak) je vysokorýchlostné rozhranie pre pripojenie periférnych zariadení k počítaču. Kombinuje existujúce rozhrania PCI Express a DisplayPort do úplne nového dátového rozhrania. Thunderbolt bol vyvinutý spoločnosťou Intel a na trh bol uvedený vďaka technickej podpore firmy Apple Inc. Prvýkrát bol uvedený na trh spoločne s novou generáciou MacBook Pro 24. februára 2011. Rozhranie dnes už obsahujú všetky počítače spoločnosti Apple Inc., okrem 12" MacBooku.

</doc>
<doc id="353761" title="Mesto a kraj umenia a histórie" url="https://sk.wikipedia.org/wiki?curid=353761">
Mesto a kraj umenia a histórie

Mesto a kraj umenia a histórie (francúzsky:"ville et pays d'art et d'histoire") je ocenenie odovzdávané od roku 1985 francúzskym ministerstvom kultúry francúzskym mestám alebo krajom ako ocenenie politiky oživenia a zhodnotenia kultúrneho dedičstva a architektúry. Toto ocenenie je nástupcom titulu "Mesto umenia" (francúzsky: ville d'art) zrušeného v roku 2005. 
Kritéria pre udelenie ocenenia vypracoval "Úrad architektúry a kultúrneho dedičstva" (francúzsky: de l'architecture et du Patrimoine smeru (DAP)), krajské správy kultúrnych záležitostí (francúzsky: Direction des affaires régionale culturelles (DRAC)) a príslušné administratívne jednotky. Ocenenie zahŕňa finančnú a technickú podporu zo strany ministerstva, ale aj povinnosti zamestnávať len kvalifikovaných a ministerstvo poverených pracovníkov. 
"Národná rada miest a oblastí umenia a histórie", založená v roku 1995, sa podieľa na rozvoji a celkovom smerovaní politiky v oblasti ochrany pamiatok a navrhuje nominantov na ocenenie, ako aj na odobratie ocenenia z dôvodu nedodržiavania pravidiel. Regionálne správy pre kultúrne záležitosti dohliadajú na vykonávania politiky ochrany pamiatok na regionálnej úrovni. Ako najbližší partner miest a území v tejto oblasti dohliadajú na správnosť projektu a jeho začlenenie do kultúrneho územia regiónu. 
V roku 2006 bolo asi 115 miest a krajov nositeľmi tohto ocenenia (2005 – 130). 

</doc>
<doc id="353786" title="Hroch obojživelný" url="https://sk.wikipedia.org/wiki?curid=353786">
Hroch obojživelný

Hroch obojživelný (staršie názvy: hroch obyčajný, vodný kôň, zastarano: "nílsky kôň", "riečny kôň", "morský kôň", "hippopotamus" ; lat. "Hippopotamus amphibius") je veľký, vodný a pre človeka nebezpečný bylinožravý cicavec z čeľade hrochovitých. Rodové meno tohto druhu, hippopotamus, pochádza zo starogréckeho slova "ἱπποπόταμος", ktoré vo voľnom preklade znamená "riečny kôň".
Opis.
Vzhľad.
Hroch obojživelný dorastá do dĺžky 2,8 až 5 metrov, pričom jeho chvost meria od 35 do . Hroch je veľký 1,3 až v kohútiku a váži 1 – 4,5 tony. Dĺžka jedného zubu hrocha môže byť až . Tento druh má sivé sfarbenie tela.
Vonkajšia stavba tela.
Hroch obojživelný má dlhé zavalité telo s robustnou hlavou a malými končatinami. Hlava je obrovská s veľkým nosom a veľkými ústami. Oči s ušami sú malé. V ústach sú vpredu na čeľusti a sánke dva dlhé špicáky s troška menšími, ale taktiež veľkými dvoma zubmi. Na čeľusti a sánke má aj menšie zúbky a dlhý ružový jazyk. Hroch obojživelný dokáže otvoriť čeľuste a sánku do takej veľkosti, že by mohol prekusnúť aj čln, na jeden hryz. Má veľký, ohybný krk. Na malých, stĺpcovitých končatinách má 4 prsty. 
Hrošia koža.
Hroch obojživelný má veľmi ovísajúcu, hrubú kožu. Jeho koža je veľmi citlivá na slnečné žiarenie, preto vylučuje červený mazľavý sliz, ktorý pohlcuje UV žiarenie a zároveň zabraňuje bakteriálnej infekcii. Vďaka červenej farbe slizu sa povráva, že hrochy potia krv. Po vysušení dosiahne hrošia koža extrémnej tvrdosti, preto sa kedysi používala aj na brúsenie diamantov.

</doc>
<doc id="353798" title="Brigitte Bardotová" url="https://sk.wikipedia.org/wiki?curid=353798">
Brigitte Bardotová

Brigitte Anne-Marie Bardotová (* 28. september 1934) je francúzska bývalá modelka, herečka, speváčka a aktivistka za práva zvierat.
V mladosti tancovala balet, s ktorým začala v roku 1952. Po tom ako sa objavila v 16 filmoch sa stala celosvetovo známou pre účinkovanie v kontroverznom filme svojho manžela Rogera Vadima "...a Boh stvoril ženu". Neskôr sa objavila v kultovom filme "Pohŕdanie". Pozornosť francúzskych intelektuálov si získala tým, že sa stala subjektom diela Simone de Beauvoirovej, ktorá ju opísala ako „lokomotívu v ženských dejinách“ a spravila z nej prvú a najviac liberálnu ženu v povojnovom Francúzsku. 
V roku 1973 svoju kariéru ukončila a začala sa venovať právam zvierat. Natočila pritom 47 filmov, účinkovala vo viacerých predstaveniach a naspievala 80 piesní. V roku 1985 získala ocenenie Rad čestnej légie, ale odmietla ho prevziať. V 90. rokoch sa stala kontroverznou osobou, pretože kritizovala imigráciu, islamizáciu a islam vo Francúzsku, za čo bola 5 krát pokutovaná.

</doc>
<doc id="353860" title="Kim Čong-un" url="https://sk.wikipedia.org/wiki?curid=353860">
Kim Čong-un

Kim Jong-un (po kórejsky: 김정은 – Kim Jong-un; hanja: 金正雲; * 8. január 1983, Pchjongjang, KĽDR) je najmladší syn Kim Jong-ila, bývalého najvyššieho predstaviteľa Kórejskej ľudovodemokratickej republiky. Otec ho podľa juhokórejskej tlače vybral za svojho nástupcu. Agentúra AP 8. októbra 2010 s odkazom na námestníka predsedu stáleho výboru Najvyššieho ľudového zhromaždenia KĽDR Yang Hyong-sopa oznámila, že sa stane novým severokórejským vodcom.
27. septembra 2010 bol vymenovaný do hodnosti štvorhviezdičkového generála bez zverejnenia ďalších okolností. 28. septembra 2010 bol vymenovaný za tajomníka Ústrednej vojenskej komisie Kórejskej strany práce a bol súčasne zvolený aj do ústredného výboru strany.
Napokon po smrti jeho otca v 17. decembra 2011 kórejská štátna tlačová agentúra KCNA vyhlásila, že ľud má rešpektovať Kim Jong-una ako právoplatného nástupcu Kim Jong-ila v úlohe vodcu KĽDR.
Mladosť.
Narodil sa ako syn Kim Čong-ila a jeho tretej manželky, bývalej tanečnice Ko Čong-hui, ktorá v roku 2004 zomrela na rakovinu. Je najmladším z troch bratov. V rokoch 1993 až 1998 študoval na medzinárodnej škole v Berne vo Švajčiarsku pod falošným menom Chol Pak. Hovorí po anglicky, francúzsky a nemecky. Po ukončení štúdií sa vrátil naspäť do KĽDR a nastúpil na štúdiá na vojenskej akadémii.
Politická kariéra.
Po doštudovaní vojenskej akadémie od apríla 2009 zasadol v Komisii národnej obrany, kde sa mal zoznámiť s nástrojmi moci. 10. júna 2009 navštívil ako zvláštny vyslanec v utajení Čínu, kde rokoval o potravinovej pomoci pre KĽDR. V KĽDR začal byť Kim Čong-un titulovaný ako "vynikajúci súdruh".
Počas zjazdu Kórejskej strany práce v októbri 2010 bol vymenovaný za podpredsedu Ústrednej vojenskej komisie. Zároveň bol povýšený do hodnosti generála. V súvislosti s prípravou na najvyššie štátne funkcie sa objavili špekulácie, že podstúpil plastickú operáciu, aby sa podobal svojmu dedovi, Kim Il-songovi.

</doc>
<doc id="353949" title="Katisma" url="https://sk.wikipedia.org/wiki?curid=353949">
Katisma

Katisma alebo kafizma (gr. κάθισμα, csl. каѳисма) je časť Žaltára pozostávajúca z niekoľkých žalmov a používaná v cirkvách byzantského obradu. Názov je odvodený od gréckeho καθίζειν (sedieť), pretože počas čítania katismy sa môže sedieť.
Celý Žaltár je rozdelený na 20 katisiem. Tie sa ešte delia každá na 3 antifóny alebo statije (gr. στάσεις) alebo slávy. Rozdelenie žalmov do katisiem je urobené tak, aby bol každá katisma zhruba rovnako dlhá, takže niektoré katismy obsahujú viacej žalmov, iné menej. V cirkvách byzantského obradu sa používa počítanie žalmov podľa Septuaginty a rozdelenie žaltára na katismy je nasledujúce:
Kvôli ľahšej orientácii sú v uvedenej tabuľke žalmy očíslované aj hebrejským číslovaním v hranatých zátvorkách [], a to pri žalmoch, kde sa hebrejské číslovanie líši od číslovania Septuaginty.
Pri kompletnej modlitbe časoslova sa celý Žaltár postupne po katismách prečíta za jeden týždeň, v období Veľkého pôstu sa dokonca za týždeň prečíta kompletne dva razy.
Nasleduje prehľad čítania katisiem na bohoslužbách v rôznych obdobiach roka.
Mimo Veľkého pôstu:
1., 2., 3., 4., a 6. týždeň Veľkého pôstu:
5. týždeň Veľkého pôstu:
Keď Zvestovanie pripadne na štvrtok Veľkého kánona, katismy pre 5. týždeň sú nasledujúce:
Veľký týždeň:
Mnoho optinských mníchov čítalo každý deň súkromne mimo bohoslužieb okrem iného aj zaradom po jednej katisme zo Žaltára.

</doc>
<doc id="353977" title="Post-punk" url="https://sk.wikipedia.org/wiki?curid=353977">
Post-punk

Post-punk je subžánrom rockovej hudby s koreňmi v druhej polovici 70. rokov, nadväzujúci na punk rockovú explóziu prvej polovice 70. rokov. Post-punk hudobne vychádza z punk rocku, ale je hudobne komplexnejší, introvertnejší, experimentálnejší a intelektuálnejší. Post-punk položil základy alternatívneho rocku. Často využíva prvky krautrocku (využite syntetizátorov, dub music, amerického funky či dokonca disca.
Post-punk si našiel miesto na scéne najmä v 80. rokoch a viedol k rozvoju štýlov ako gotický rock, alternatívny rock a industriálny rock.
Pôvod názvu.
Termín post-punk bol po prvý raz použitý v roku 1977 časopisom "Sounds" na opis hudby Siouxsie &amp; the Banshees. V roku 1980 ho použil britský hudobný kritik Greil Marcus v spojení "britská post-punková avantgarda v časopise Rolling Stone a to v súvislosti s článkami o skupinách Gang Of Four, The Raincoasts a Essential Logic. Štýl vtedy opísal ako "iskrivý napätím, sarkastickým humorom a zmyslom pre paradox, priamočiarosť a otvorenosť v priamej opozícii a odmietnutie súčasnej produkcie pop-music".

</doc>
<doc id="353984" title="Hnutie za autonómiu Sliezska" url="https://sk.wikipedia.org/wiki?curid=353984">
Hnutie za autonómiu Sliezska

Hnutie za autonómiu Sliezska (, , , v skratke "RAŚ") je organizácia požadujúca autonómiu Sliezska. Pôsobí v poľskej časti Horného Sliezska. Bolo založené v roku 1991. Predsedom hnutia je Jerzy Gorzelik. Hnutie je členom Európskej slobodnej aliancie. Vo voľbách do vojvodstva z novembra roku 2010 získal RA tri kreslá v parlamente Sliezskeho vojvodstva a 15% hlasov do Sliezskej krajiny vnútri Sliezskeho vojvodstva. Je však zastúpené v obecných radách niekoľkých obcí, vrátane mesta Katovice.
Hnutie autonómie Sliezska nadviazalo kontakty s moravistami a plánuje iniciovať zjednotenie českej a poľskej časti Horného Sliezska a vytvorenie na Prahe a Varšave nezávislej politickej reprezentácie Horného Sliezska a Moravy.

</doc>
<doc id="353995" title="Oranžová revolúcia" url="https://sk.wikipedia.org/wiki?curid=353995">
Oranžová revolúcia

Oranžová revolúcia bola séria protestov, mítingov, štrajkov a občianska revolúcia na Ukrajine, organizovaná a uskutočnená prívržencami Viktora Juščenka, jedného z dvoch hlavných kandidátov v prezidentských voľbách v novembri až decembri roku 2004. Akcia sa začala 22. novembra 2004 ako reakcia na zmanipulované voľby, kedy Centrálna volebná komisia vyhlásila za víťaza volieb protikandidáta Viktora Janukovyča (podporovaného odchádzajúcim prezidentom Leonidom Kučmom). Demonštranti vybojovali opakovanie prezidentských volieb, ktoré vyhlásil Najvyšší súd Ukrajiny na 26. decembra 2004. Pod intenzívnym dohľadom domácich a medzinárodných pozorovateľov boli druhé voľby vyhlásené za "spravodlivé a slobodné". Konečné výsledky ukázali víťazstvo Juščenka (52%) nad Janukovyčom (44%). Juščenko bol vyhlásený za oficiálneho víťaza a jeho inauguráciou 23. januára 2005 v Kyjeve, oranžová revolúcia skončila.
Následkom kompromisu, dosiahnutého frakciami úradu vlády, bolo prijatie Konštitučnej reformy, ktorá obmedzila kompetencie prezidenta.
V nasledovných prezidentských voľbách v januári a februári 2010 Janukovyč (49%) porazil Juliju Tymošenkovú (45%) (aj Juščenka 5%) a 25. februára 2010 sa stal prezidentom Ukrajiny. Janukovyč bol odstavený od moci o štyri roky neskôr vo februári 2014 po zrážkach Euromaidan na "Námestí nezávislosti" v Kyjeve. Na rozdiel od bezkrvovej oranžovej revolúcie tieto protesty si vyžiadali viac ako 100 úmrtí.
Názory na revolúciu v Ukrajine.
Prof. Zubov, ruský historik, religionista a politológ: „Zostáva mimo všetku pochybnosť, že oranžová revolúcia bola starostlivo pripravená. Pozorovatelia poukazovali na to, ako rýchlo sa v ohromnom množstve rozšírila oranžová symbolika, ako dobre boli organizované, vybavené a zásobované stanové mestečká. Západné organizácie, pôsobiace v Kyjeve a v ostatných ukrajinských mestách dokázali s predstihom pripraviť mládežníckych a študentských aktivistov, ktorí stáli v čele akcií občianskej neposlušnosti, organizovať diskusie medzi inteligenciou, podporiť liberálne oznamovacie prostriedky a pod.“

</doc>
<doc id="354144" title="Cointreau" url="https://sk.wikipedia.org/wiki?curid=354144">
Cointreau

Cointreau [vyslov: kuantro, prízvuk na druhej slabike] je typický predstaviteľ ovocného likéru triple sec odborne vyrábaný z kôry horkých a sladkých pomarančov. Táto slávna značka bola spopularizovaná krátko pred druhou svetovou vojnou, aby sa "Cointreau" odlíšilo od ostatných trikrát destilovaných pomarančových likérov, v tom čase známych jednoducho ako triple sec.
Hoci si spoločnosť začala budovať svoje meno pomerne nedávno, pôvod receptúry je oveľa starší.
Dejiny.
V roku 1849 založil Edouard-Jean Cointreau, cukrár z Angers, spoločnosť Cointreau Distillery. Edouard-Jean Cointreau vlastnil v Angers pálenicu, kde experimentoval s alkoholom a vyrábal nápoje z rôznych druhov pomarančov a byliniek. Jeho syn Edouard objavil počas cesty po Karibiku horké pomaranče, ktoré jeho otec využil a vytvoril nový, dnes celosvetovo preslávený likér "Cointreau". Prvá fľaša bola predaná v roku 1875. V súčasnosti sa každoročne predá vyše 13 miliónov fliaš likéru vo viac ako 150 krajinách.
Využitie.
"Cointreau", vyrábaný podľa tajného receptu s koňakovým základom, je pri izbovej teplote číry a pri ochladení alebo pridaní ľadu zbelie. Túto zmenu, ktorá je dôkazom pravosti, spôsobuje vystúpenie oleja zo zmesi pri nižších teplotách.
"Cointreau" sa môže piť čisté pri izbovej teplote alebo s ľadom. Okrem toho je neodmysliteľnou súčasťou mnohých známych kokteilov ako je Cosmopolitan, Sidecar či Margarita.

</doc>
<doc id="354154" title="Sherlock (seriál)" url="https://sk.wikipedia.org/wiki?curid=354154">
Sherlock (seriál)

Sherlock je britský televízny seriál z produkcie British Broadcasting Corporation, ktorý sa vysielal od 25. júla 2010 do 15. januára 2019. Vytvorili ho Steven Moffat a Mark Gatiss. Je to súčasná verzia Sherlocka Holmesa z detektívnych príbehov sira Arthura Conana Doyla - v hlavných úlohách Benedict Cumberbatch ako Holmes a Martin Freeman ako doktor Watson. Na Slovensku seriál vysielala verejnoprávna Jednotka a neskôr Dvojka so slovenským dabingom.
Dej.
Seriál sleduje detektíva konzultanta Sherlocka Holmesa (Benedict Cumberbatch) ako rieši rožličné záhady v modernom Londýne. Pomáha mu jeho spolubývajúci a priateľ, doktor John Watson (Martin Freeman), ktorý sa vrátil z vojenskej služby v Afganistane, kde pracoval pre zdravotnícky oddiel britskej kráľovskej armády. Holmes často na prípadoch spolupracuje aj s mestským detektívom inšpektorom Gregom Lestradom (Rupert Graves). Watson o ich dobrodružstvách píše blog, vďaka ktorým sa Holmes stane celebritou a o jeho prípadoch a súkromnom živote začnú písať aj médiá. O jeho pomoc žiadajú obyčajný ľudia, ako aj britská vláda.
V seriáli je vykreslených mnoho rôznych prípadov, no opakujúcim sa motívom je Sherlockov konflikt s Jimom Moriartym (Andrew Scott), ktorý je Sherlockovým úhlavným nepriateľom. Molly Hooperová (Louise Brealey), ktorá pracuje v nemocnici sv. Barta, tiež príležitostne asistuje v Holmesových prípadoch. Medzi ďalšie vedľajšie postavy patrí pani Hudsonová (Una Stubbs), Holmesova a Watsonova domovníčka a Sherlockov brat Mycroft (Mark Gatiss).
Série a časti.
Budúcnosť.
V januári 2014 Moffat potvrdil, že so spolutvorcom Gatissom začali plánovať aj piatu sériu, avšak v čase vysielania štvrtej série v januári 2017 ešte neboli rozhodnutí, či ju nakrútia. Cumberbatch a Moffat vyjadrili záujem pokračovať niekedy v budúcnosti, no zatiaľ bez konkrétnych plánov. Gatiss sa vyjadril, že kvôli časovej vyťaženosti Cumberbatcha a Freemana, je potenciálna piata séria v nedohľadne.
Inšpirácia.
Seriál čerpá z mnohých Doylových príbehov, ktoré sú uvedené v tabuľke nižšie.
Nakrúcanie.
Prvú časť "A Study in Pink (Štúdia v ružovom)" pôvodne režírovala Coky Giedroyc a bola to 60-minútová časť, ktorú plánovalo BBC odvysielať ešte v roku 2009. V BBC však rozhodli vyrobiť nanovo tri 90-minútové časti, ktoré boli nakrútené v opačnom poradí než v akom boli nakoniec odvysielané kvôli Moffatovej práci na seriáli "Doctor Who". Nakrúcanie prvej série začalo v januári 2010. 10. augusta 2010 bola potvrdená druhá séria, ktorá sa pôvodne mala začať vysielať ešte v roku 2011, no bola posunutá na január 2012. Po odvysielaní poslednej časti druhej série oznámili Moffat s Gatissom na Twitteri, že seriál bude pokračovať aj treťou sériou. Tretiu sériu začali nakrúcať v marci 2013 a odvysielaná bola presne dva roky po druhje sérii, v januári 2014. 2. júla 2014 bolo oznámené, že medzi treťou a štvrtou sériou bude nakrútená špeciálna časť. Špeciál "The Abominable Bride (Ohavná nevesta)" sa nakrúcal od 5. januára do 10. februára 2015 a bol odvysielaný 1. januára 2016. Štvrtá séria sa nakrúcala od 4. apríla do 5. augusta 2016 a začala sa vysielať už tradične 1. januára 2017.

</doc>
<doc id="354201" title="Laurence Olivier" url="https://sk.wikipedia.org/wiki?curid=354201">
Laurence Olivier

Sir Laurence Olivier (* 22. máj 1907, Dorking, Surrey, Anglicko, Spojené kráľovstvo – † 11. júl 1989, Steyning, West Sussex, Spojené kráľovstvo) bol britský režisér, herec, dramatik a divadelný manažér. Bol jedným z najvýraznejších a najznámejších britských divadelníkov 20. storočia, ktorý sa celosvetovo preslávil najmä ako výrazný predstaviteľ hlavných postáv z divadelných hier a ich filmových adaptácii britského národného klasika Williama Shakespeara.
Život.
Divadlo hral ochotnícky už od detstva, avšak profesionálnym hercom sa stal až z popudu svojho otca. V roku 1924 úspešne absolvoval Strednú školu kultúry reči a dramatického umenia. Z začiatku však žil veľmi chudobne a nemal žiadne stále zamestnanie. Vystriedal rad umeleckých i neumeleckých povolaní. Svoj prvý divadelný angažmán získal až v roku 1927 v birminghamskom divadle. Začiatkom 30. rokov 20. storočia sa presídlil definitívne do Londýna, kde sa postupne vypracoval na jedného z najlepších britských divadelných a filmových hercov. V roku 1944 sa dostavil jeho prvý veľký úspech za stvárnenie "Richarda III."
Napriek tomu, že sa on sám považoval najmä za divadelníka, stal sa z neho i výborný filmový a televízny herec.
V roku 1947 bol povýšený do šľachtického stavu. V roku 1979 dostal cenu Americkej filmovej akadémie Oscara za celoživotné dielo.

</doc>
<doc id="354217" title="Jeleň obrovský" url="https://sk.wikipedia.org/wiki?curid=354217">
Jeleň obrovský

Jeleň obrovský () bol špecializovanou formou stepného jeleňa, ktorá sa vyvinula v strednom pleistocéne, asi pred 400 000 rokmi. Počas ďalšieho vývoja v Európe sa postupne zväčšovali ich telesné rozmery. Jeleň obrovský sa tak stal najväčším jeleňovitým kopytníkom vôbec.
Opis.
Jeleň obrovský dorastal do zhruba 2-metrovej výšky a dĺžky tela okolo 3 metrov; jeho parožie dosahovalo rozpätie až 3,7 metra (rekordná veľkosť parožia spomedzi všetkých kopytníkov). S tak obrovským parožím nemohol žiť v lesoch. Bol obyvateľom studenej stepi a tundry. Hlavu a krk nosil najskôr vodorovne ako soby. Netvoril stáda, ale žil skôr samotársky ako losi. Koncom najmladšej ľadovej doby v strednej Európe postupne vymrel a trochu dlhšie sa udržal len v západnej Európe (Írsko). Tu poslední zástupcovia vyhynuli asi pred 7 000 rokmi.

</doc>
<doc id="354353" title="Cirkevný sviatok" url="https://sk.wikipedia.org/wiki?curid=354353">
Cirkevný sviatok

Cirkevný sviatok je deň, keď si cirkev pripomína významnú udalosť z dejín spásy alebo významného svätca.
V jednotlivých cirkvách sa rozlišujú rôzne stupne sviatkov.
Rímskokatolícka cirkev.
Prikázané sviatky Rímskokatolíckej cirkvi (Slovensko).
V rímskokatolíckej cirkvi sú najdôležitejšie prikázané sviatky. V súčasnosti sú na Slovensku pre rímskokatolíkov prikázané tieto sviatky:
V prikázaný sviatok a každú nedeľu sú veriaci povinní zúčastniť sa na omši v katolíckom obrade a zdržiavať sa práce (porov. CIC, kán. 12471248).
Slávnosti.
Po prikázaných sviatkoch, ktoré sú tiež slávnosťami, a nedeľách sa v rímskokatolíckej cirkvi prikladá najväčší význam slávnostiam, počas ktorých sa pripomínajú významní svätci alebo iné významné teologické prvky a udalosti zo Svätého Písma. Počas slávností, ktoré nie sú prikázané, veriaci nie sú povinní zúčastniť sa na omši, no účasť na nich Cirkev vrelo odporúča. V súčasnosti sa na Slovensku slávia nasledujúce slávnosti (vynímajúc prikázané sviatky spomínané už vyššie):
Okrem toho sa v každom kostole oslavuje výročie posvätenia ako slávnosť. Pri tých kostoloch, ktorých deň posviacky nie je známy sa výročie posviacky slávi 26. októbra.
Byzantský obrad.
Stupne sviatkov.
V cirkvách byzantského obradu (teda v gréckokatolíckej a pravoslávnej cirkvi) sa sviatky podľa dôležitosti rozlišujú na niekoľko stupňov: 
Okrem toho existujú dni bez sviatočného znaku (všedné).
Dvanásť veľkých sviatkov.
Najvýznamnejším sviatkom je Svätá a veľká nedeľa Paschy. Po nej má v liturgickom roku najvýznamnejšie miesto 12 veľkých sviatkov:
Prikázané sviatky v Gréckokatolíckej cirkvi na Slovensku.
V Gréckokatolíckej cirkvi na Slovensku však ešte existujú aj prikázané sviatky, ktorými sú:
V nedeľu a prikázané sviatky sú gréckokatolíci povinní zúčastniť sa božskej liturgie (resp. slávenia modlitby časoslova, ak je napr. aliturgický deň) a podľa možnosti zdržiavať sa práce (porov. CCEO, kán. 881).
Pohyblivé a nepohyblivé sviatky.
Okrem toho sa sviatky v cirkevnom roku delia na pohyblivé a nepohyblivé. Pohyblivé sú tie, ktoré nemajú stály dátum slávenia a závisia od Paschy (napr. Nanebovstúpenie Pána, Zostúpenie Svätého Ducha). Nepohyblivé sú tie, ktoré majú pevne stanovený dátum slávenia (napríklad Narodenie Bohorodičky - 8. 9., Bohozjavenie - 6. 1., Premenenie Pána - 6. 8.).

</doc>
<doc id="354549" title="Jozef Chovanec (tréner)" url="https://sk.wikipedia.org/wiki?curid=354549">
Jozef Chovanec (tréner)

Jozef Chovanec (* 7. marec 1960, Dolné Kočkovce) bol úspešný československý futbalista slovenského pôvodu. Na svojom konte má 52 reprezentačných štartov za Česko-Slovensko. Odohral celkovo 382 ligových zápasov v československej, prípadne českej lige a vsietil v nich 59 gólov. Neskôr začal pôsobiť aj ako tréner, manažér i prezident klubu. Jeho činnosť je spojená najmä s klubom AC Sparta Praha a úspechy dosiahol aj ako tréner českého národného tímu.
Život.
Futbalové začiatky sú spojené s jeho rodnými Dolnými Kočkovcami, neskôr s blízkym púchovským klubom. Už medzi „gumármi“ sa začali prejavovať jeho fyzické danosti a cieľavedomosť.
Na Letnú ho priviedol už ako osemnásťročného jeho strýko a stabilný hráč Sparty František Chovanec. Prvýkrát si súťažne vyskúšal klubový dres v roku 1978. Môžeme tvrdiť, že od tohto roku pôsobí ako hráč a neskôr tréner, či funkcionár v najznámejšom českom klube až do dnes. Čo sa týka hráčskej kariéry, výnimkou sú len dve sezóny odohrané v rámci povinnej vojenskej služby za klub Rudá Hvĕzda Cheb v rokoch 1979 – 81 a pôsobenie v holandskom veľkoklube PSV Eindhoven v rokoch 1989 – 91.
Za reprezentáciu Česko-Slovenska nastúpil dovedna 52-krát v období medzi rokmi 1984 až 1992. Na trávniku odohral v reprezentačnom drese dovedna 4489 minút a strelil 4 góly.
V poli hrával najmä na poste stredného obrancu, prípadne záložníka, na čo mal vďaka svojej robustnej postave a organizačno-tvorivým schopnostiam najväčšie predpoklady. Silnou stránkou Chovanca bolo aj rozohrávanie štandardných situácií, rohových kopov či zakladanie útočných akcií presnými prihrávkami zo zálohy.
Trénerskú kariéru začal v Sparte Praha. Pokračoval v Příbrami, Krasnodaru, aby sa opäť vrátil do svojho domovského klubu. Najskôr v sezóne 1994/95 nastúpil ešte ako hrajúci tréner. Neskôr už ako ostrieľaný tréner viedol klub k niekoľkým majstrovským titulom. Českú reprezentáciu viedol v rokoch 1998 až 2001. Od roku 2008 pôsobí ako športový manažér a hlavný tréner v AC Sparta Praha.
Externé odkazy.
fifa-štatistika hráča
osobnosti.sk
sparta.cz 
worldfootball.net
spartaforever.cz

</doc>
<doc id="354557" title="Mária Patakyová" url="https://sk.wikipedia.org/wiki?curid=354557">
Mária Patakyová

Prof. JUDr. Mária Patakyová, PhD. (* 14. máj 1963, Nové Zámky) je slovenská právnička a univerzitná profesorka. 29. marca 2017 bola menovaná do úradu verejnej ochrankyne práv.
Verejná ochrankyňa práv.
Voľba a menovanie.
V januári 2017 ju strana MOST – HÍD navrhla do funkcie verejnej ochrankyne práv. Výhodou je, že nebola členkou žiadnej politickej strany a ani sa politicky neangažovala. 8. februára získala v tajnom hlasovaní podporu 75 poslancov (zo 140). Kandidátka SaS a OĽaNO Janka Šípošová získala 41 hlasov, kandidát kotlebovcov Anton Čulen 15 hlasov. Po zvolení Patakyová uviedla, že by v poste chcela byť „priateľom ľudí“ a vykonávať ho nezaujato a nestranne. Jej vzorom je bývalý český ombudsman Otakar Motejl.
Do úradu bola menovaná 29. marca 2017 kedy na Bratislavskom hrade prevzala menovací dekrét od predsedu parlamentu Andreja Danka.
Aktivita a významné prípady.
V prípade policajného zásahu v osade Budulovská v Moldave nad Bodvou z roku 2013 vstúpila prvý raz v histórii úradu ako tretia strana (prostredníctvom tzv. "amicus curiae") do konania pred Európskym súdom pre ľudské práva v januári 2019. ESĽP rozhodol v septembri 2020 v prospech obetí policajnej razie.
V roku 2020 rozhodol Ústavný súd v prospech ľudí so zdravotným postihnutím v prípade odstránenia diskriminácie na základe veku pri získavaní kompenzačných príspevkov na základe podnetu ombudsmanky.
V prípade exekúcií voči deťom za komunálny odpad zamietol Ústavný súd podnet ombudsmanky, ale Ministerstvo financií SR nakoniec pristúpilo k zmene právnej úpravy v prospech ochrany detí.
Na rokovanie Národnej rady SR predložila ako ombudsmanka aj dve mimoriadne správy - o nedostatkoch v reštitučných konaniach v roku 2018 a v roku 2020 o nedostatkoch odstraňovania envirozáťaží z minulosti, ktorú predstavila aj prezidentke. 
Angažovanosť.
Jej riadnu výročnú správu v roku 2020 nevzal parlament na vedomie. Od vymenovania sa Mária Patakyová zúčastňuje Dúhového Pride, kde pre rovnakopohlavné páry presadzuje vytvorenie právneho rámca. S témou rodovej rovnosti vystúpila ombudsmanka aj v diskusii na Festivale Pohoda.
Ako verejná ochrankyňa práv sa ďalej angažuje v ochrane práv žien počas pôrodu, žiadaní riešení pre nútene sterilizované ženy, v ochrane práv seniorov v inštitucionálnej starostlivosti, v procese adopcií a desegregácie vo vzdelávaní a práci cudzineckej polície. Počas pandémie COVID-19 upozorňuje na porušovanie práv pri uzatváraní celých marginalizovaných rómskych komunít, pri povinnej štátnej karanténe po prekročení hraníc, pri pôrodníckej starostlivosti a pri zavádzaní vyhradených hodín pre nákupy pre seniorov.
Pedagogická a právnická činnosť.
Pedagogická činnosť.
Od roku 1985 pôsobí na Právnickej fakulte Univerzity Komenského v Bratislave, kde zavŕšila vedeckú ašpirantúru v roku 1992 a habilitovala v roku 2000 v obore obchodné právo. V roku 2010 bola inaugurovaná ako vysokoškolská profesorka v odbore obchodné a finančné právo. Od mája 2013 do februára 2016 pôsobila na Katedre občianskeho práva so zodpovednosťou za rozvoj občianskeho práva na treťom stupni štúdia.
Od 1. februára 2003 do 31. januára 2011 tu bola vo funkcii prodekanky pre zahraničné vzťahy a grantovú politiku. 
Pozíciu prorektorky UK pre legislatívu zastáva od 1. februára 2011. Prorektorkou bola, aj keď Zuzana Melicherčíková upozornila na korupciu pri prijímacích skúškach na právnickej fakulte. Poslancom pri voľbe povedala, že o prípade nevedela a s neskoršou Bielou vranou do styku neprichádzala.
Od septembra 2012 je členkou Rady riaditeľov European Public Law Organisation (Atény, Grécko) a členkou European Public Law Group.
Právnická činnosť a členstvá v organizáciách.
Súkromnú právnickú prax vykonáva od roku 1992. Je členkou Academy of European Private Lawyers (Pavia, Taliansko) a členkou správnej rady European Company Law, International Association (Krakov, Poľsko). 
Bola členkou predsedníctva Agentúry na podporu výskumu a vývoja (2006 – 2009), v súčasnosti je členkou rady APVV pre spoločenské vedy a členkou za Slovensko v European Model Company Act Group a i. 
Zúčastňovala sa prác na harmonizácii slovenskej právnej úpravy s komunitárnym právom, na novelizáciach Obchodného zákonníka a na príprave zákona o obchodnom registri.
V roku 2015 bola navrhnutá na post doplnkovej sudkyne Všeobecného súdu EÚ. V konkurze neuspela pre nedostatočnú znalosť francúzštiny.

</doc>
<doc id="354736" title="Klamári" url="https://sk.wikipedia.org/wiki?curid=354736">
Klamári

Klamári (orig. "Lie to Me", česky "Anatomie lži") je americký televízny seriál. Dr. Cal Lightman (Tim Roth) a jeho kolegovia v Lightman Group prijímajú úlohy od tretích strán (obyčajne miestni a federálni presadzovatelia práva) a pomáhajú pri vyšetrovaní. Pri pátraní používajú metódy aplikovanej psychológie, t. j. výrazov na tvári, hlasu a pohybov, a to prostredníctvom Facial Action Coding System.
Herci a obsadenie.
Seriál mal na Slovensku premiéru 2. septembra 2010 o 22.15 na TV JOJ.

</doc>
<doc id="354764" title="Farmaceutická fakulta Univerzity Komenského v Bratislave" url="https://sk.wikipedia.org/wiki?curid=354764">
Farmaceutická fakulta Univerzity Komenského v Bratislave

Farmaceutická fakulta Univerzity Komenského v Bratislave (skr. FaF UK) je jedna z trinástich fakúlt Univerzity Komenského v Bratislave. História samostatnej fakulty siaha do roku 1952.
Dejiny.
Základy novodobého farmaceutického štúdia nájdeme v období vojnového rozdelenia ČSR. Priaznivé podmienky na zriadenie takéhoto štúdia boli na lekárskej fakulte. Postupne sa etabloval Ústav farmakológie a farmakognózie. Významným medzníkom bolo otvorenie dvojročného štúdia farmácie, ktoré bolo v rokoch 19391945 ešte medzifakultné a jeho následná reforma na trojročné s jednoznačným pričlenením k lekárskej fakulte. Prvý študijný a skúšobný poriadok štúdia farmácie bol vydaný v októbri 1941.
Samostatná Farmaceutická fakulta vtedajšej Slovenskej univerzity bola zriadená v auguste 1952 na základe vládneho nariadenia č. 40/1952 Zb. s účinnosťou od 1. septembra 1952. Jej prvým dekanom bol Ľ. Krasnec. 
Počas svojej existencie prešla fakulta viacerými vývojovými etapami a stala sa základným kameňom pre konštituovanie, profiláciu a plnohodnotný rozvoj farmaceutických vedných odborov. 
Základ štruktúry fakulty tvorili pri jej vzniku tri katedry – chémie, galenickej farmácie a farmakognózie, ktoré sa postupne členili na ďalšie katedry a pracoviská. Vznikom samostatnej farmaceutickej fakulty sa začala písať nová história farmaceutického vzdelávania na Slovensku. Plnou mierou sa začlenila do zväzku Univerzity Komenského a poskytovala a poskytuje svojim študentom vysokoškolské univerzitné vzdelanie odborníkov na liečivo a liek.
Významnou etapou v živote Farmaceutickej fakulty bolo obdobie rokov 19601969, kedy mala fakulta v bývalom Česko-Slovensku celoštátnu pôsobnosť. 
Súčasnosť.
Farmaceutická fakulta UK v Bratislave patrí k popredným európskym fakultám združeným v Asociácii európskych farmaceutických fakúlt. Farmaceutické štúdium integruje poznatky prírodovedných, medicínskych i špecifických farmaceutických vied. V dennej forme štúdia ponúka dva študijné programy, a to trojročné bakalárske štúdium programu "Zdravotnícke a diagnostické pomôcky" a spojené magisterské štúdium programu "Farmácia". Okrem povinných predmetov fakulta ponúka svojim študentom aj škálu povinne voliteľných a výberových predmetov, s ktorými si študent môže dotvoriť a do istej miery usmerniť svoj odborný profil. Medzi účelové zariadenie fakulty patria dve lekárne, vybavené modernou počítačovou sieťou, v ktorých sa študenti oboznamujú s komplexným zabezpečením lekárenskej služby obyvateľstvu. Štúdium na fakulte je plne harmonizované s požiadavkami Smernice EK. Absolventi môžu získať profesijný titul „PharmDr.“ Od roku 1990 sa zvýšila kvalifikačná štruktúra učiteľov v najvyššej kategórii – profesor. Fakulta udržiava úzke kontakty s farmaceutickou praxou (napr. Slovenskou lekárnickou komorou, farmaceutickými výrobnými spoločnosťami, Štátnym ústavom pre kontrolu liečiv, ústavmi SAV atď.). 
Fakulta sa podieľa na rôznych formách spolupráce so zahraničnými univerzitnými vedeckými pracoviskami vo Veľkej Británii, Belgicku, Nemecku, Rakúsku, Holandsku, Rusku, Maďarsku a inde. Je členom Európskej asociácie farmaceutických fakúlt.

</doc>
<doc id="354800" title="Soňa Pertlová" url="https://sk.wikipedia.org/wiki?curid=354800">
Soňa Pertlová

Soňa Pertlová (* 24. marec 1988, Třinec – † 8. máj 2011, Třinec) bola česká šachistka. Najvyššie ELO mala v januári 2010: 2 262.
Pertlová bola majsterkou Čiech dievčat D12 v roku 2000, D16 v roku 2002, D20 v roku 2007, na druhom mieste skončila v majstrovstvách Čiech D18 v roku 2006. Hrala na šachovej olympiáde za české družstvo v Drážďanoch v roku 2008, kde uhrala 4 body zo 6 partií a na Majstrovstvách Európy ženských družstiev v rokoch 2005 a 2009. Normu ženskej FIDE-majsterky získala v roku 2006, normu ženskej medzinárodnej majsterky získala v roku 2008. Viackrát pôsobila v relácii "V šachu" Českej televízie. 

</doc>
<doc id="354877" title="Los Angeles Lakers" url="https://sk.wikipedia.org/wiki?curid=354877">
Los Angeles Lakers

Los Angeles Lakers je basketbalový klub National Basketball Association hrajúci v Staples Center v Los Angeles v americkom štáte Kalifornia. Patrí do Pacifickej divízie Západnej konferencie NBA.
Tím bol založený v roku 1946 pod názvom Detroit Gems, postupne mal tieto názvy:
Za svoju históriu dokázali Lakers celkovo 31 krát vyhrať play-off svojej konferencie, z toho 16 razy následne i finále celej NBA:
Dres Lakers nosilo veľa legendárnych hráčov, ako napríklad Earvin "Magic" Johnson, Kareem Abdul-Jabbar, Wilt Chamberlain alebo Shaquille O’Neal, Kobe Bryant.
Momentálne sú najväčšími hviezdami LeBron James a Anthony Davis.
Dôkazom ich výnimočnosti v rámci NBA je i to, že počas svojho takmer šesťdesiatročného pôsobenia v súťaži sa len päťkrát neprobojovali do záverečného play-off.

</doc>
<doc id="354890" title="Zvislá nosná konštrukcia" url="https://sk.wikipedia.org/wiki?curid=354890">
Zvislá nosná konštrukcia

Zvislé nosné konštrukcie sú konštrukcie v smere vertikálnom, ktoré prenášajú zaťaženie ostatných konštrukcií a vlastnú hmotnosť. Plnia nosnú, tepelnú, zvukovú, estetickú a architektonickú funkciu. 
Rozdelenie zvislých nosných konštrukcií.
Múry.
- pod pojmom múr označujeme stavebnú konštrukciu vymurovanú z umelých kusových stavív alebo kvádrov /z tehál, tehlových kvádrov, z kameňa, z tvaroviek, z obyčajného betónu/,kde dĺžka a výška sú väčšie ako tretí rozmer – hrúbka.
- používame v stenovej konštrukcii na základe pozdĺžneho alebo priečneho systému
Piliere a stĺpy.
- pri pilieroch a stĺpoch je výška väčšia ako ostatné 2 rozmery. Stĺpy sú štíhlejšie.
Stĺpy.
- používame pri skeletových konštrukciách, kde stĺpy prenášajú zaťaženie.Obvodové steny tvoria len teploizolačný plášť, celé zaťaženie prenášajú od vodorovných konštrukcií stĺpy.
Piliere.
- celé zaťaženie prenášajú od zvislých vodorovných konštrukcií piliere, ktoré sú masívne a používajú sa pri ťažkých skeletoch v priemyselných stavbách. 
Prefabrikáty (montované).
Ich výhoda je rýchla montáž, maximálne prenesenie staveniskovej prácnosti do výrobní a skrátenie doby výstavby. Nevýhodou sú vysoké náklady na dopravu a manipuláciu na stavenisku. Rozdeľujeme ich na prefabrikované steny a stĺpy. Montáž sa môže robiť za bezveterného počasia. 

</doc>
<doc id="354956" title="Obklad (staviteľstvo)" url="https://sk.wikipedia.org/wiki?curid=354956">
Obklad (staviteľstvo)

Obklady sú súčasť povrchových úprav stavby a je to úprava pomocou obkladačiek, dosiek, fólií atď. Poznáme keramický, sklené, drevené, kovové a obklady z prírodného kameňa. Ďalej ich rozdeľujeme na vnútorné a vonkajšie. Vnútorné obklady zlepšujú hygienu priestorov, zabezpečujú zvukovú a tepelnú nepriepustnosť stien. "Keramické obklady" sa používajú v rôznych tvaroch, rozmeroch a farbách. "Obklady z kamenných dosiek" sa používajú z materiálov : žula, mramor, travertín. Ich hrúbka je od 20 do . Používa sa na obklad soklov, pilierov a schodísk. "Obklady z plastových dosiek" majú výhody v tom, že sú ľahké a že sú odolné voči olejom a kyselinám. "Drevené obklady" sa prichytávajú na drevené lišty alebo drevený rám. 

</doc>
<doc id="355521" title="Vodný park Bešeňová" url="https://sk.wikipedia.org/wiki?curid=355521">
Vodný park Bešeňová

Vodný park Bešeňová je rekreačné stredisko pri obci Bešeňová v okrese Ružomberok. Zariadenie s celoročnou prevádzkou má vybudovanú sieť krytých i vonkajších bazénov, toboganov, wellness, ubytovacích i stravovacích kapacít i kongresových priestorov.
Poloha.
Areál s rozlohou sa nachádza v západnej časti Liptovskej kotliny na okraji Bešeňovej, priamo pod Vodnou nádržou Bešeňová. Z Ružomberka je Vodný park vzdialený 9 km, z Liptovského Mikuláša . V blízkosti prebieha diaľnica D1 a železnica Žilina – Košice. Prístupný je cestou cez obec Bešeňová.
História.
S využívaním geotermálnej energie v Liptovskej kotline sa začalo po vybudovaní vrtu v roku 1987. V hĺbke narazili na zdroj geotermálnej vody. Prvé bazény termálneho kúpaliska pre verejnosť otvorili v roku 1993 a v roku 1996 boli v blízkosti vybudované vodou vyhrievané skleníky na pestovanie paradajok. Výraznou zmenou prešiel areál po rozsiahlych investíciách a od roku 2006 pribudli k bazénom i reštauračné a ubytovacie služby.
V lete 2008 pribudli nové vonkajšie bazény, tobogany a šmýkačky. Počet bazénov sa rozrástol na 16, čím sa areál stal jedným z najväčších na Slovensku. Bol vybudovaný letný vstup s pokladňami a zázemím pre návštevníkov a rozšírili sa ubytovacie kapacity. Vodný park sa v súčasnosti rozprestiera na ploche , z čoho tvoria vodné plochy.
Bazény.
V areáli sa nachádza celkovo 23 bazénov. Celoročne je otvorených 8 vonkajších bazénov s geotermálnou vodou, teplou od 27 do 39 °C. Vnútorné bazény s vodou teplou od 27 do 38 °C sú vybavené podvodnými sedacími lavicami, masážnymi tryskami, bublinkovačmi a chrličmi. V átriu sú 2 antikorové vírivky.
Geotermálna minerálna voda.
V roku 1987 narazili v hĺbke na zdroj geotermálnej vody s teplotou 60,5 °C a výdatnosťou 45 l/s. Objavený horúci minerálny prameň pôsobí liečebne na pohybové a dýchacie ústrojenstvo, má priaznivé kozmetické účinky a vďaka prvku lítium pozitívne vplýva aj na psychiku. 
Horúca voda, ktorej vek a biologická sterilizácia sa odhaduje na 27 000 rokov, obsahuje vápnik, horčík, sodík, draslík, železo, mangán, mimoriadne množstvo síranov, bikarbonáty, voľný oxid uhličitý a ďalšie minerály.
Doplnkové služby.
Stravovanie.
V areáli rekreačného strediska je široká ponuka stravovacích kapacít. Dostatočnú kapacitu pre návštevníkov zabezpečujú reštaurácie, bary, kaviarne, bufety a stánky rýchleho občerstvenia.
Ubytovanie.
Ubytovanie zabezpečuje trojica hotelov, ktorých kapacita dosahuje takmer 500 osôb. K dispozícií sú nadštandardne vybavené dvojlôžkové izby s možnosťou prístelky, apartmány a štúdia.
Relax.
Súčasťou Vodného parku je aj:
Kongresové centrum.
Súčasťou ubytovacieho komplexu sú aj 4 kongresové a konferenčné sály s kapacitou od 15 do 100 osôb, vhodné pre usporiadanie firemných akcií, školení a kongresov.

</doc>
<doc id="355578" title="Podlaha" url="https://sk.wikipedia.org/wiki?curid=355578">
Podlaha

Podlaha je konštrukčné uložená na stropnej konštrukcii alebo na voľnej ploche upravenej zemnou. Rozdeľujeme ich na vnútorne a vonkajšie. Ich funkcia spočíva v skvalitnení povrchu a dotváraní priestoru po estetickej a architektonickej stránke. Požiadavky podláh sa delia na mechanické (obrusnosť, odolnosť voči nárazu, súdržnosť, prenos zaťaženie), estetické a architektonické (farebnosť, kvalita prevedenia), fyzikálne a chemické (odolnosť voči chemikáliám, ohňu a schopnosť izolovať) a odolnostné (mráz, sneh, voda, otrasy).
Požiadavky na nosnú vrstvu.
Podkladom môže byť upravený terén alebo stropná konštrukcia. Tento podklad musí z podlahy prevziať statické a dynamické zaťaženie. Musí zabezpečiť ochranu podlahy proti prenikaniu zemnej vlhkosti a zabrániť prenikaniu vlhkosti zhora do základovej konštrukcie. 
Požiadavky na nášľapnú vrstvu.
Pre obytné stavby je hrúbka podla . Materiál : drevo, dlažba, mazanina a povlakové krytiny.
Druhy podláh.
Drevená podlaha.
Je to tradičná podlahovina. Jej výhoda spočíva v tepelno-izolačnej, estetickej a architektonickej vlastnosti.
Dlažby.
Dlažby sa rozdeľujú na vonkajšie a vnútorné. Delíme ich na:
Podlahové povlaky.
Používajú sa v bytovej a občianskej výstavbe. Rozdeľujú sa na:
Mazaniny.
Sú to celistvé, na mieste zhotovované podlahoviny. Delia sa podľa zmesí, z ktorých sa vyrábajú na:

</doc>
<doc id="356178" title="Jarmila Lajčáková-Hargašová" url="https://sk.wikipedia.org/wiki?curid=356178">
Jarmila Lajčáková-Hargašová

Jarmila Lajčáková-Hargašová (* 23. december 1966, Trenčín) je slovenská moderátorka.
Život a kariéra.
Svoju kariéru začínala v denníku Práca, neskôr prešla do Slovenského rozhlasu. Odtiaľ smerovali jej kroky do Rock FM rádia a Rádia Okey. Bola priekopníčkou medzi ženami ako športovými moderátorkami. Ako prvá moderovala športové spravodajstvo v televízii Markíza. Moderovala talkshow Nočné lampy v rokoch 2000-2002 v TV Markíza. V roku 2007 moderovala vo vtedajšej STV retroshow Hit storočia a následne show Môj najmilší hit. Do septembra 2011 bola moderátorkou Správ verejnoprávnej RTVS. Od septembra 2011 do decembra 2011 moderovala talkshow Tandemy na verejnoprávnej RTVS.V súčasnosti moderuje v RTVS Góly - body - sekundy.
Je vydatá za exministra zahraničných vecí Miroslava Lajčáka. Má dve dcéry – Vanesu a Laru.

</doc>
<doc id="356259" title="Cibuľová polievka" url="https://sk.wikipedia.org/wiki?curid=356259">
Cibuľová polievka

Cibuľová polievka je polievka francúzskeho pôvodu (soupe à l'oignon). Jej recepis je známy už od čias Rímskeho impéria v Galii. Na jej prípravu potrebujeme už hotový mäsový vývar, biele suché víno, olivový olej, veľkú cibuľu nakrájanú na dlhšie rezance, krajce chleba opečené na oleji, tvrdý strúhaný syr (gruyère alebo ementál alebo parmezán), muškátový oriešok a kúsok masla. Solíme len nepatrne. Polievka má konzumujúceho zohriať, preto je tam trochu vína. Konzumuje sa aj pitím z bujónovej šálky, keď sa predtým vyje hrianka. Základná chuť polievky pozostáva z chute skaramelizovanej cibule, vínneho buketu a vývaru.
Vo Francúzsku sa obvykle požíva nielen v domácnostiach ale i v reštauráciách na konci dlhšej nočnej hostiny s alkoholom, aby si konzument napravil zažívanie a prebral sa. Požíva sa pitím z bujónovej šálky.
Vo Francúzsku sa varí aj v ešte jednoduchšom variante, kedy sa použije do nej len voda, cibuľa, tuk a chlieb. Recept kráľovského dvora uvádza aj víno, skaramelizovaný cukor a mäsový vývar.
História cibuľovej polievky.
Jedna z legiend o tejto polievke hovorí, že recept vymyslel kráľ Ľudovít XV. V noci dostal hlad a zašiel si sám do kuchyne čosi zjesť. Zmiešal dokopy ingrediencie, ktoré tam našiel (cibuľa, maslo a šampanské) a vznikla z toho francúzska cibuľačka. Iná legenda pripisuje vynález cibuľačky kráľovi Ľudovítovi XIV.
História cibuľovej polievky je spojená aj s osobou Nicolasa Apperta, vynálezcu konzervy, ktorý bol kuchárom a špecialistom na zaváranie. Učil sa u svojho otca v „Hôtel du Palais Royal“ a tiež v iných významných kuchyniach v meste Châlons-en-Champagne, napr. v „Hôtel de La Pomme d′Or“. Do tohto hostinca dochádzal pravidelne vojvoda Lotrinský, exkráľ Poľska Stanislav Lesczyński po ceste do Versailles, aby navštívil svoju dcéru kráľovnú Máriu, manželku Ľudovíta XV. Jedného večera mu naservírovali cibuľovú polievku, ktorú ohodnotil ako tak delikátnu a jemnú, že nechcel pokračovať v ceste bez toho, aby sa sám nenaučil uvariť ju. Veličenstvo zahalené iba do nočnej košele zišlo do kuchyne a nechalo si pripraviť pred vlastným zrakom toto jedlo. Nicolas Appert mu ju venoval pomenujúc ju "Cibuľová polievka podľa Stanislava" (Soupe à l'oignon à la Stanislas) a recept publikoval vo svojej knihe "Kniha všetkých domácností alebo spôsob konzervovania počas viacerých rokov všetkých živočíšnych a rastlinných zložiek" v roku 1831 v tomto približnom znení:
"Oddelí sa kôrka zvrchu chleba, rozkrája sa na kúsky a vloží do pece z obidvoch strán. Keď sú kúsky teplé, potrú sa čerstvým maslom a znovu sa vložia do pece, kým sa mierne neugrilujú z oboch strán. Potom sa vložia do taniera, kým sa usmaží cibuľa, obvykle tri veľké, na čerstvom masle do zlatista, čo sa dosiahne tak, že sa neustále mieša. Pridajú sa kúsky chleba a mieša sa to", "až" "kým cibuľa nezhnedne. Potom sa všetko podleje vriacou vodou, pridajú sa ostatné prísady a potrebná voda a nechá sa variť na miernom ohni štvrť hodiny pred podaním."
História nehovorí, či jedného dňa vo Versailles Stanislav pripravil túto polievku svojmu zaťovi, kráľovi Francúzska.
Spoločnosť večerania cibuľovej polievky.
Táto spoločnosť pozostávajúca z 20 členov existovala v období Reštaurácie (1814). Členovia sa schádzali každý tretí mesiac, aby povečerali, začínajúc vždy cibuľovou polievkou. Boli povinní sa schádzať dovtedy, kým každý z nich nevstúpil do Francúzskej akadémie, čo sa dokonalo v roku 1845.
Slovenský variant.
Namiesto mäsového vývaru použijeme hotový zeleninový bujón z kocky a vody, víno vynecháme a olej zameníme bravčovou masťou. Cibuľu použijeme. Na hrianky nasypeme strúhaný oštiepok. Zapečieme v bujónových šálkach. Na dochutenie polievky použijeme 4 cl borovičky.

</doc>
<doc id="356390" title="Eva Ľuptáková" url="https://sk.wikipedia.org/wiki?curid=356390">
Eva Ľuptáková

PhDr. Eva Ľuptáková (* 29. január 1956) je slovenská umelecká historička, súdna znalkyňa, kurátorka výstav a kustódka zbierok Oravskej galérie. V rokoch 1984-2020 bola riaditeľkou Oravskej galérie. 
Život.
Po maturite na SPŠ drevárskej v Spišskej Novej Vsi (odbor konštrukcia a tvorba nábytku a interiéru, bytový architekt) v roku 1975 pokračovala v štúdiu na Univerzite J. E. Purkyně v Brne (dnes Masarykova univerzita), odbor Veda o výtvarnom umení a História. Štúdium ukončila v roku 1980 diplomovou prácou "„Ranogotická architektúra do roku 1350 v okrese Banská Bystrica”". 
V rokoch 1980 - 1981 pracovala ako historik umenia v Štátnej galérii v Banskej Bystrici. Od roku 1981 pracuje v Oravskej galérii v Dolnom Kubíne, v rokoch 1984 až 2020 pôsobila vo funkcii riaditeľky. Od roku 1982 je aj súdnou znalkyňou.
Je autorkou koncepcie a generálnou komisárkou expozícií umenia 15.-20. stor. zo zbierok OG v Župnom dome a Dolnom Kubíne, pripravila rad autorských výstav slovenského výtvarného umenia na Slovensku, v Česku, Maďarsku a Poľsku, profiluje výstavnú dramaturgiu Oravskej galérie a štvrté desaťročia buduje jej zbierkový fond. Organizuje medzinárodné sympózium maľby, vďaka ktorým sa podarilo do zbierok OG získať darom diela od autorov z Poľska, Francúzska, Kanady, Česka a Slovenska.

</doc>
<doc id="356503" title="Horné jazero" url="https://sk.wikipedia.org/wiki?curid=356503">
Horné jazero

Horné jazero () je prvé a najväčšie zo sústavy piatich Veľkých kanadských jazier, nachádzajúcich sa v Severnej Amerike na hranici Kanady a USA. Rozlohou je to najväčšie sladkovodné jazero na svete a po Kaspickom mori druhé najväčšie jazero sveta. 
Vodstvo.
Jazero má množstvo prítokov, odtok zabezpečuje len Rieka svätej Márie, ktorá napája Hurónske jazero. Voda v jazere je čistá a veľmi studená, v strede jazera má pri hladine i v lete len 4 °C. Jazero je bohaté na ryby. 
Severné brehy tvoria vysoké útesy a skaly, južné naopak nízke a piesočnaté. Pereje na Rieke svätej Márie obchádza vybudovaný kanál, ktorý umožňuje plavbu lodí medzi jazerami. Okrem turizmu sa využíva i na prepravu železnej rudy, uhlia, obilia a pod.
Osídlenie pobrežia.
Na brehoch sa nachádzajú mestá a prístavy:

</doc>
<doc id="356798" title="Univerzita Komenského v Bratislave, Vysokoškolské mesto Ľudovíta Štúra – Mlyny" url="https://sk.wikipedia.org/wiki?curid=356798">
Univerzita Komenského v Bratislave, Vysokoškolské mesto Ľudovíta Štúra – Mlyny

Vysokoškolské mesto Ľ. Štúra – Mlyny UK (v minulosti tiež Študentské domovy a jedálne Ľudovíta Štúra, skrátene ŠDaJ ĽŠ) je ubytovacie zariadenie Univerzity Komenského. Nachádza sa v Slávičom údolí, okres Bratislava IV, časť Karlova Ves, na okraji chránenej krajinnej oblasti Malé Karpaty – Sitina.
Súčasťou komplexu vysokoškolského mesta patriacemu Univerzite Komenského sú internáty Mlynská Dolina (tzv. Átriové domky), internát Ľudovíta Štúra a Manželský internát. Najvýznamnejší z nich je komplex Átriových domkov, ktoré boli realizované v rokoch 1969-1977 podľa návrhu architekta Vladimíra Dedečka.
Vysokoškolské mesto Ľ. Štúra - Mlyny UK sú najväčším ubytovacím zariadením na území bývalého Česko-Slovenska. Kapacita cca 6 500 lôžok je sústredená v troch objektoch (Štúrak, Átriové domky, Manželské internáty), ktoré majú vzhľadom na rozdielnu vybavenosť ubytovacích priestorov rozdielne ceny za ubytovanie. Počas školského roka (september-jún) poskytuje komplex ubytovanie najmä študentom Univerzity Komenského, ale aj iných vysokých škôl a ďalším záujemcom - neštudentom. V lete (júl-august) je ubytovanie prístupné širokej verejnosti vo viacerých kvalitatívnych kategóriách (apartmány, hostel, ubytovňa). Celoročne je realizované ubytovanie v trojlôžkových nadštandardných apartmánoch s príslušenstvom.
Internát Ľ. Štúra („Výškové bloky“, „Štúrak“).
Pozostávajú z dvojice výškových obytných budov s asi 14 nadzemnými podlažiami, ktoré sú prepojené spoločnou halou. Tieto výškové budovy pochádzajú z kópie projektu, ktorý bol najprv realizovaný vo Švajčiarsku a ktorého mottom bolo Corbusierovské „stroj na bývanie“.
Vo výškových blokoch sú študenti ubytovaní v bunkách po desať. Každá bunka má 4 izby (v dvoch bývajú traja a v dvoch dvaja študenti) kúpeľňu so sprchou a toaletou.
Átriové domky.
Jedná sa o mozaiku z osemnástich navzájom prepojených (na horizontálnej úrovni podlaží) "átriových domkov" (označené A až T). Sú to štvorpodlažné objekty s terasovitým charakterom a s typickými átriami. V átriových budovách sú študenti ubytovaní prevažne po troch, na niektorých blokoch po dvoch alebo po jednom. Pôvodne boli izby určený výlučne pre dve osoby, avšak časom boli z kapacitných dôvodov rozšírené. Časť izieb na poschodí sú jednoposteľové. Sprchy a sociálne zariadenie sú spoločné pre jedno poschodie. Časť komplexu prešla rekonštrukciou a má napr. aj inštalovaný internet. Átriové domky sú povestné tým, že boli postavené na nejednotnom geologickom podklade. To spôsobovalo poklesy základov v častiach stavby a tým aj rôzne poruchy v jej prevádzke.
Medzi objektami vznikli átriá - priestory na oddych a rekreáciu. Samotné objekty majú v jadre situované hygienické a spoločenské priestory s kuchynkou, okolo ktorých sú rozložené izby pôvodne jedno a dvojlôžkové, ktoré sa zmenili z dôvodu nepostačujúcich kapacít na dvoj a trojlôžkové. Na Átriových domkoch ("Átriakoch") majú svoje sídlo aj študentské organizácie Integrity Life, z.ú. (InLife), evanjelické Univerzitné pastoračné centrum MOSTY (UPC MOSTY) a nachádza sa tu aj Univerzitné kultúrne centrum (UKC). Tiež niektoré firmy majú svoje lokálne pobočky priamo v budovách Átriakov. 
Nový objekt („Manželský internát“).
Najnovším komplexom ŠDJŠ je dvojica budov – tzv. "Manželských internátov". Ubytovanie je tu poskytované v 6-lôžkových bunkách tvorených troma 2-lôžkovými izbami (hygienické zariadenia v rámci bunky).
Služby.
Stravovacie služby zabezpečujú jedálne v objekte Átriových domkov a viacero bufetov. Okrem ubytovania a stravovania poskytujú aj iné služby: v priestoroch internátu sa nachádza niekoľko predajní, bufetov, ako aj pomerne populárny disko klub využívaný predovšetkým študentmi, lekár pre dospelých, zubný lekár, počítačové miestnosti, práčovňa, knižnica, a pod. Vo výškových budovách je umiestnené aj Univerzitné pastoračné centrum sv. Jozefa Freinademetza, v ktorom sa konajú bohoslužby, diskusie, koncerty, videoprojekcie a ponúka priestor na formálne a neformálne stretnutia, športové aktivity (stolný tenis, stolný futbal).
Od roku 2003 sú internáty vo vlastníctve Univerzity Komenského v Bratislave, ktorá ich predtým ako majetok štátu mala v správe. Časť ubytovacích kapacít je určená na hotelové ubytovanie, časť ubytovacej kapacity ponúka celoročne ubytovanie aj neštudentom. Možnosti ubytovania sú aj v letných mesiacoch ako pre študentov, tak aj pre neštudentov.

</doc>
<doc id="356861" title="Peter Gogola" url="https://sk.wikipedia.org/wiki?curid=356861">
Peter Gogola

Peter Gogola (* 2. decembra 1967, Komárno) bol v rokoch 2010 – 2014 primátorom Banskej Bystrice.
Životopis.
Peter Gogola sa spolu s rodičmi presťahoval z Komárna do Banskej Bystrice, kde vychodil základnú školu na Spojovej a Gymnázium J. G. Tajovského. Pedagogickú fakultu vyštudoval tiež v Banskej Bystrici. Po základnej vojenskej službe pracoval ako učiteľ na ZŠ na Ďumbierskej a na ZŠ Slobodného slovenského vysielača. Ako hovorca a šéfredaktor podnikového časopisu Lesník pracoval aj pre Lesy SR. Z Lesov SR bol odvolaný keď so skupinou kolegov podal trestné oznámenie o možnom tunelovaní. Po voľbách ho nový minister Zsolt Simon pozval naspäť. V tomto zamestnaní pracoval pred zvolením za primátora.
Od 1. marca 2015 pracuje ako riaditeľ vydavateľstva LESMEDIUM SK a šéfredaktor odborného lesníckeho časopisu "LES &amp; Letokruhy". Spolu s Jánom Mičovským a Michalom Tomčíkom sa podieľal na zostavení publikácie Pomník plný lesa o priekopníkovi výberkového hospodárenia v lesoch Ladislavovi Alcnauerovi. Ako autor a moderátor sa podieľal na lesníckej talkshow Ako sa do hory volá.
Primátor.
V komunálnych voľbách v novembri 2010 kandidoval ako nezávislý kandidát. V svojom volebnom programe sa zaviazal podporovať zamestnanosť a pracovné príležitosti, cestovný ruch, podmienky pre mladú generáciu, istoty pre staršiu generáciu, čistotné a bezpečné mesto, dopravu a šport. Kandidát SDKÚ-DS Martin Baník a nezávislý kandidát Zdenko Haring sa postupne vzdali kandidatúry v prospech Gogolu a proti ľavicovým stranám. Banská Bystrica dovtedy pravicového primátora nemala. Nakoniec Peter Gogola voľby vyhral s 13 842 hlasmi. Na druhom mieste sa umiestnil protikandidát Ľubomír Vážny za koalíciu SMER, SNS, ĽS-HZDS s 10 443 hlasmi. Gogola bol tiež s 2 823 hlasmi zvolený z prvého miesta za poslanca v 6. banskobystrickom obvode.
Svoju opätovnú kandidatúru na primátora v komunálnych voľbách 2014 oznámil v júni 2014. Aj keď o podpora rokoval so všetkými stranami v mestskom zastupiteľstve, chcel zostať nezávislým kandidátom. Svoje dovtedajšie pôsobenie vnímal na dvojku a chcel ho opraviť na jednotku. Vo voľbách získal 4 248 hlasov čím získal druhé miesto. Za primátora bol zvolený Ján Nosko s 9 739 hlasmi.
Bubeník.
Absolvoval Ľudovú školu umenia, hru na klavír. V pätnástich rokoch sa amatérsky začal venovať hre na bicích, neskôr ju pod odborným vedením tri roky študoval v hudobnom kurze v PKO v Banskej Bystrici. Hral v rockovej skupine Voľné združenie nezáväzného charakteru (1987 – 2017). V roku 2000 bol jedným zo zakladateľov súboru Jej družina so speváčkou Zuzanou Mojžišovou. V roku 2001 nahral s touto formáciou v Slovenskom rozhlase prvý album, ktorý bol prvou lastovičkou dnes tak populárneho žánru world music. V rokoch 2011 – 2015 účinkoval v skupine Philantropy band, neskôr premenovanej na DIplomatic Immunity Band, v ktorej hrali veľvyslanci, pôsobiaci v tom čase na Slovensku: Theodore Sedgwick (USA) – klávesy, Florin Vodita (Rumunsko) – gitara, Nicolaos Kanellos (Grécko) – basová gitara, Alexander Ben Zvi (Izrael) – perkusie, Grigorij Mesežnikov (Slovensko) – akustická gitara. Neskôr v skupine pôsobili ešte Gad Amir (Izrael) – gitara a Shay Saadoune (Izrael) – basová gitara.
Aktuálne pôsobí ako bubeník v dvoch formáciách Mariana Greksu: Modus Memory (skupina, ktorý hrá repertoár populárnej slovenskej skupiny Modus, s príležitostným hosťovaním Janka Lehockého) a Delykvenc (rock revival band s dvomi bubeníkmi).
Amatérsky hrá na lovecký roh repertoár poľovníckej hudby.

</doc>
<doc id="356869" title="Heckler &amp; Koch PSG1" url="https://sk.wikipedia.org/wiki?curid=356869">
Heckler &amp; Koch PSG1

Heckler &amp; Koch PSG1 ("Präzisionsschützengewehr", v preklade „presná pechotná puška“) je poloautomatická puška vyrábaná nemeckou firmou Heckler &amp; Koch v Oberndorf am Neckar.
Dejiny.
Puška PSG-1 bola vyrobená ako odozva na Mníchovský masaker na letnej olympiáde v roku 1972. Nemecké policajné jednotky neboli schopné dostatočne rýchlo napadnúť teroristov a zabrániť im tak v zabíjaní civilistov. Zbrojovka Heckler &amp; Koch bola vtedy poverená, aby vyrobila poloautomatickú a presnú pušku s vysokokapacitným zásobníkom.
MSG90.
MSG90 je zjednodušená verzia pušky PSG-1. Bola vyrobená na základe vojenských špecifikácií, aby mohla byť použiteľná vojenskými zložkami. Jej hmotnosť bola znížená na 6,4 kg a bola tiež skrátená na . Botka pažby je nastaviteľná výškovo aj dĺžkovo. Takisto optické mieridlá boli zmenené na 10 × 42, čo umožňuje mierenú streľbu až na 1 000 metrov. Je však otázka, či je táto puška pre vojenského ostreľovača lepšia ako klasická opakovacia puška.

</doc>
<doc id="356913" title="Noora Rätyová" url="https://sk.wikipedia.org/wiki?curid=356913">
Noora Rätyová

Noora Rätyová (* 29. máj 1989, Espoo) je fínska reprezentantka v ľadovom hokeji, brankárka tímu Ilves Tampere.
Reprezentácia.
Svoj prvý štart na vrcholnom svetovom podujatí zaznamenala na Majstrovstvách sveta v roku 2005 v čase, keď mala 15 rokov a necelých 9 mesiacov. Na tomto šampionáte nastúpila v jednom stretnutí, v ktorom odchytala 30 minút. O rok neskôr na ZOH 2006 v Turíne v zaznamenala svoj prvý olympijský štart.
Medaily.
Je trojnásobnou bronzovou medailistkou z majstrovstiev sveta v kategórii žien (2008, 2009, 2011) a držiteľkou bronzovej medaily zo Zimných olympijských hier 2010 vo Vancouveri. 

</doc>
<doc id="357827" title="Dunajská brána" url="https://sk.wikipedia.org/wiki?curid=357827">
Dunajská brána

Dunajská brána bola súčasťou mestského opevnenia starej Bratislavy, ktoré v prvej polovici 15. storočia nariadil cisár Žigmund v dôsledku husitského nebezpečia opevniť systémom vysokých násypov a valov. Dunajská brána sa nachádzala na začiatku Dunajskej ulice v miestach kde dnes stojí hotel Danubia Gate a maďarské gymnázium. Opevnenie ako také, vrátane Dunajskej brány bolo zbúrané na príkaz Márie Terézie v roku 1775. V blízkosti Dunajskej brány stál mestský lazaret, kostol a Cintorín sv. Jozefa. Približne pred 250 rokmi sa spomínajú aj dve verejné mestské studne. Nezachovali sa žiadne obrázky brány, v mestskom archíve je mapka kde je táto brána zaznačená, a okrem poangličteného názvu hotelu "Danubia gate" ju už nič nepripomína.

</doc>
<doc id="358638" title="Hana Mandlíková" url="https://sk.wikipedia.org/wiki?curid=358638">
Hana Mandlíková

Hana Mandlíková (* 19. február 1962, Praha) je bývalá česko-slovenská profesionálna tenistka. 
Počas svojej kariéry vyhrala 26 turnajov WTA v dvojhre a 19 turnajov vo štvorhre. Od roku 1988 reprezentovala Austráliu. Patrila medzi najlepšie hráčky sveta a najvyššie postavenie na rebríčku WTA dosiahla 30. apríla 1984 keď sa ocitla na 3. mieste (dvojhra). Vo dvojhre vyhrala 4 Grandslamy (Australian Open 1980, 1987 - French Open 1981 - US Open 1985), bola dvakrát vo finále Wimbledonu (1981, 1985) a dvakrát prehrala finále na US Open (1980, 1982). Vo štvorhre zaznamenala 1 grandslamový titul na US Open v roku 1989 spoločne s Martinou Navrátilovou. Dcéra - Mária (Marcia) Mandliková 

</doc>
<doc id="358674" title="Akvaporín" url="https://sk.wikipedia.org/wiki?curid=358674">
Akvaporín

Akvaporíny, nazývané aj vodné kanály, sú proteíny tvoriace kanály v plazmatickej membráne, ktoré umožňujú transport vody z alebo do bunky. Samotná plazmatická membrána je pre vodu priepustná iba minimálne. Akvaporíny sú veľmi špecifické a neprepustia ióny ani iné malé molekuly.
Bunky sú tvorené prevažne vodou, ktorá tvorí až približne 70 % ich hmotnosti, preto je pohyb vody cez bunkové membrány nutný pre život. presun vody nereguluje len aktivitu jednotlivých buniek, ale je zodpovedný aj za fungovanie mnohých orgánových systémov a udržovanie rovnováhy príjmu a výdaja vody v celom organizme. Dlho sa predpokladalo, že prechod vody cez hydrofóbne bunkové membrány je nejakým spôsobom uľahčený pórmi alebo kanálmi, ale hľadanie týchto kanálov bolo dlho neúspešné. Vodné kanály boli objavené náhodne až v roku 1992 Petrom Agreom a jeho kolegami na Johns Hopkins University v Baltimore, ktorí pracovali na proteínoch ukotvených v cytoplazmatickej membráne červených krviniek. Prvý objevený vodný kanál bol nazvaný CHIP28 a dnes je známy ako akvaporín 1. Peter Agre získal za svoj objav Nobelovu cenu za chémiu v roku 2003. V súčasnosti je známych 13 akvaporínov u cicavcov, ktoré sa nachádzajú vo väčšine tkanív, ale oveľa viac ich bolo nájdených v nižších organizmoch a v ríši rastlín. Akvaporíny sa zúčastňujú procesov ako je:
Poruchy funkcie akvaporínov sa dávajú do súvislosti s niektorými ochoreniami a patologickými stavmi.
Selektivita akvaporínov.
Akvaporíny zamedzujú narušeniu iónových gradientov, ktoré sú na bunkových membránach, i.e. umožňujú rýchly prechod vody zatiaľčo úplne blokujú prechod iónov. Táto selektivita sa dosahuje pomocou úzkych pórov, ktoré umožňujú prechod vody cez membránu, ale tento pór je príliš úzky pre hydratované ióny (Na+ katión sa vo vode nachádza ako [Na(H2O)6]+). Steny póru sú tvorené:
Energia, ktorá by bola potrebná na dehyratáciu iónu, i.e. zbavenie iónu jeho koordinovaných molukúl vody: 
[Na(H2O)6]+ → Na+ + 6 H2O 
je obrovská, pretože hydrofóbna stena póru nedokáže interagovať s dehydrovaným iónom tak, aby kompenzovala energiu stratenú pre dehydratácii. Tento dizajn akvaporínov vysvetľuje, prečo akvaporíny nedokážu preniesť draselné, sodné, vápenaté a chloridové ióny.
Impermeabilita akvaporínov pre hydroxóniové katióny H3O+.
Akvaporíny sú tiež nepriepustné pre hydroxóniové katióny (H3O+) a hydroxidové anióny (OH-). Hydroxóniové ióny majú extrémne vysokú elektrickú vodivosť, ktorá sa vysvetľuje mechanizmom „podávania“ protónov (H+) medzi molekulami vody, ktorý je založený na premene vodíkových väzieb na kovalentné väzby a premene kovalentných väzieb na vodíkové väzby medzi susednými molekulami vody. To znamená, že v roztoku sa hydroxóniové ióny (H3O+) nepresúvajú, presúva sa len protón (H+). Akvaporíny obsahujú dva strategicky umiestnené asparagíny, ktoré vytvárajú dve vodíkové väzby s jednou molekulou vody (ďalej ako „centrálna molekula vody“). Asparagíny sa viažu na kyslík centrálnej molekuly vody pomocou vodíkov naviazaných na dusík bočného reťazca asparagínu. Vodíky centrálnej molekuly vody vytvárajú dve vodíkové väzby s okolitými molekulami vody v póre akvaporínu. Pomocou „centrálnej“ molekuly vody (viazanej na asparagíny) sa indukuje bipolarita vo „fronte“ molekúl vody v akvaporíne. Centrálna molekula vody zamedzí mechanizmu podávania protónov medzi molekulami vody, i.e. zamedzí putovaniu H3O+ cez pór akvaporínu, pretože oba neväzbové elektrónové páry kyslíka centrálnej molekuly vody sú neprístupné pre naviazanie protónu zo susednej molekuly vody (oba neväzbové elektrónové páry centrálnej molekuly vody sú neprístupné, pretože vytvárajú vodíkové väzby s asparagínmi).
Dôsledkom impermerability akvaporínov pre hydroxóniové katióny (H3O+) je fakt, že akvaporíny môžu byť umiestnené v membránach, na ktorých bol ustanovený protónový gradient, t.j. membrány, ktoré obsahujú akvaporíny môžu mať rôznu koncentráciu hydroxóniových katiónov (H3O+) na oboch stranách, t.j. rôzne pH.
Glyceroporíny.
Glyceroporíny (nazývajú sa aj akvaglyceroporíny) prenášajú cez bunkové membrány glycerol a vodu.Štruktúra glyceroporínov pozostáva z trojcestného kanála, ktorý má hydrofóbny povrch, oproti ktorému je línia 8 akceptorov vodíkovej väzby (8 karbonylových skupín) a 4 donory vodíkovej väzby. Centrálna molkula vody v kanáli je orientovaná a polarizuje ostatné molekuly vody v kanáli mimo centra. Podobne ako akvaporíny, ani glyceroporíny nie sú priepustné pre hydroxóniové katióny.
GlpF ("glycerol facilitator") je vysokoselektívny transmembránový kanál, ktorý uľahčuje prenos glycerolu, vody a malých nenabitých organických molekúl. Po prenose glycerolu do cytozolu, je glycerol rýchlo rýchlo fosforylovaný glycerolkinázou, čím vznikne glycerol-3-fosfát. GlpF prenáša aj močovinu, glycín, DL-glyceraldehyd. Jeho vlastnosťou je aj stereoselektivita a enantioselektivita pri prenášaní polyolov (alditolov).

</doc>
<doc id="358724" title="Zlatý glóbus za najlepší mužský herecký výkon v miniseriáli alebo televíznom filme" url="https://sk.wikipedia.org/wiki?curid=358724">
Zlatý glóbus za najlepší mužský herecký výkon v miniseriáli alebo televíznom filme

Zlatý glóbus za najlepší mužský herecký výkon v miniseriáli alebo televíznom filme udeľuje Hollywoodska asociácia zahraničných novinárov ("HFPA") na ceremónii Zlatých glóbusov od roku 1982.
Tri Zlaté glóbusy vyhral v tejto kategórii James Garner, ktorý bol nominovaný celkom päťkrát. Rekordmanom v počte nominácií je James Woods, získal ich sedem. Herec Peter Strauss bol nominovaný štyrikrát, nevyhral však ani raz. Na 55. ročníku udeľovania v roku 1998 herec Ving Rhames venoval svoju cenu Jackovi Lemmonovi, ktorý bol s ním nominovaný v jednej kategórii.
Poznámky.
Cena sa udeľuje na začiatku roku a predstavuje úspech za počiny predošlého kalendárneho roku. Zoznam obsahuje hercov, ktorí cenu získali (zvýraznení sú tučne a na prvom mieste), a taktiež tých, ktorí boli na ňu nominovaní. Ďalej sú uvedené filmové postavy, ktoré stvárnili a filmy/miniseriáli, za ktoré boli ocenení/nominovaní. Ak má film/miniseriál distribučný názov, je uvedený pod ním.

</doc>
<doc id="358743" title="Plesiosaurus" url="https://sk.wikipedia.org/wiki?curid=358743">
Plesiosaurus

Plesiosaurus () je vyhynutý rod dlhokrkého morského plaza a jeden z najstarších zástupcov skupiny Plesiosauria. Žil v plytkých moriach dnešnej Európy v období spodnej jury. Aj napriek mýtom dnešnej doby, ako napríklad Loch Nesská príšera, tento druh je vyhynutý. Plesiosaurus bol veľký morský plaz, dorastajúci 2 až 4 metrovej dĺžky. Vyznačuje sa úzkou hlavou, pomerne dlhým a štíhlym krkom, širokým telom (podobným korytnačke), štyrmi veľkými predĺženými plutvami (na koncoch zaoblenými) a krátkym chvostom.
Opis.
Lebka a chrup.
V porovnaní s inými druhmi Plesiosaura, tento mal malú hlavu. Jeho lebka bola viac užšia ako dlhšia, pričom svoju najväčšiu dĺžku dosahovala až za očami. Vonkajšie nosné dierky prekrývali menšie vnútorné, no neboli umiestnené na špičke nosa ale bližšie k očiam. Na rozdiel od nozdier Rhomaleosaura, nozdry Plesiosaura neboli vyvinuté na čuch pod vodou. Desiatky zubov mal relatívne ostré a mierne zahnuté. Na tele disponoval veslovitými plutvami (na koncoch zaoblené), ktorými podobne ako dnes vtáky pohyboval sem a tam. Predné a zadné prsty tvorilo 10 kostí (normálne ich zvyklo byť 5 alebo menej). Silné brušné rebrá Plesiosaura svedčia o tom, že tak ako dnešné tulene žil aj Plesiosaurus na súši, kde zrejme kládol vajcia.
Objav.
Prvé fosílie plesiosaura objavila anglická zberateľka fosílií Mary Anningová v dvadsiatych rokoch 19. storočia pri Lyme Regis. Fosílie boli veľmi dobre zachované a výnimočne kompletné. Typový druh "P. dolichodeirus" opísal WilliamConybeare v roku 1821.

</doc>
<doc id="358757" title="Uniwersytet Ekonomiczny we Wrocławiu" url="https://sk.wikipedia.org/wiki?curid=358757">
Uniwersytet Ekonomiczny we Wrocławiu

Uniwersytet Ekonomiczny we Wrocławiu (doslova "Ekonomická univerzita vo Vroclave") patrí medzi štátne univerzity situované vo Vroclave v Poľsku. Univerzita bola založená v roku 1947, sprvoti ako súkromná Vysoká obchodná škola (), neskôr, po znárodnení v roku 1954, niesla univerzita názov Vysoká škola ekonomická (). V októbri 1974 bola univerzita pomenovaná po známom poľskom ekonómovi Oskarovi Lange, avšak jeho meno sa nikdy nezobrazilo v anglickej verzii názvu univerzity. V roku 2008 bolo meno ekonóma z názvu vyňaté a univerzita od vtedy nesie súčasný názov Ekonomická univerzita vo Vroclave.
Od roka 2005 na univerzite študuje približne 21 000 študentov, vrátane diaľkových študentov, v pracovnom pomere je 638 vyučujúcich, vrátane 137 profesorov.
Podstatná časť univerzity, takzvaný kampus (3 zo 4 fakúlt), sa nachádza na Komandorskej ulici v úzkej blízkosti centra Vroclavu. Štvrtá fakulta Regionálnej ekonómie a turizmu je situovaná v meste Jelenia Góra.
Fakulty.
Univerzita zahŕňa nasledujúce fakulty:

</doc>
<doc id="358847" title="Severomujský tunel" url="https://sk.wikipedia.org/wiki?curid=358847">
Severomujský tunel

Severomujský tunel () je železničný tunel na Bajkalsko-amurskej magistrále v severozápadnom Buriatsku v Rusku. Je pomenovaný podľa Severomujského hrebeňa, ktorým prechádza.
Tunel je dlhý 15 343 metrov a je tak najdlhším tunelom v Rusku. V prevádzke je od 5. decembra 2003.
Dejiny.
Stavba začala v roku 1978. Tunel bol razený cez veľmi nestabilnú skalu. Veľkým problémom bola podzemná voda. Keď bolo jasné, že tunel nebude dokončený včas, bol narýchlo postavený obchvat, ktorý bol dokončený v roku 1987. Po tomto obchvate sa malo jazdiť maximálnou rýchlosťou /h a preprava cestujúcich bola zakázaná. O dva roky neskôr bol preto postavený druhý, obchvat, po ktorom už ľudia mohli byť prevážaní. Obchvat zahŕňal dva ďalšie tunely a mnoho mostov.

</doc>
<doc id="359575" title="Slovensko na Eurovision Song Contest" url="https://sk.wikipedia.org/wiki?curid=359575">
Slovensko na Eurovision Song Contest

Slovensko sa zúčastnilo na Eurovision Song Contest celkovo 7-krát. Raz sa zúčastnilo kvalifikácie.
Prvá účasť.
Prvýkrát sa Slovensko Eurovízie zúčastnilo v roku 1994. Už roku "1993" sa Slovensko pokúšalo o účasť cez Kvalifikaciju za Millstreet, kde skončila na 4. mieste skupina Elán, ktorá potrebovala na postup iba jeden bod. Rok potom sa o úspešný debut Slovenska postarala skupina Tublatanka s „Nekonečnou piesňou“. Skončili však až na 19. mieste a teda na ďalší rok sa Slovensko podľa vtedajších pravidiel nemohlo zúčastniť.
Sklamanie z Nórska.
Po ročnej pauze dostal šancu na úspech Marcel Palonder s piesňou „Kým nás máš“. Veľa šťastia mu vtedy zaželal aj vtedajší predseda vlády Vladimír Mečiar. Skončil na 18. mieste, čo je zatiaľ najlepšie umiestnenie Slovenska vo finále, ale od výhry to bolo dosť ďaleko.
Modlitba nepomohla.
Slovensko ďalšiu šancu dostalo v roku 1998, keď bola na Bratislavskej lýre zvolená Katarína Hasprová a jej pieseň „Modlitba“. Aj keď patrila k veľkým favoritom, jej umiestnenie prinieslo presný opak. Slovensku muselo stačiť iba 21. miesto.
Kedy sa Slovensko vráti.
Návrat Slovenska mohol prísť už v roku 2000 po ročnej pauze. No pauza sa naťahovala a ako ďalší naznačený termín prišiel v roku 2004, keď Slovensko plánovalo aj nástup na JESC v roku 2003. No návrat sa stále prekladal a prvý možný termín prišiel v roku 2008, čo zase nedovolila finančná situácia.
1. Eurosong - Moskva 2009.
Rok 2009 bol zvolený ako prvý možný návrat a tak Slovensko pripravilo národný výber v podobe súťaže Eurosong. Uskutočnilo sa päť semifinálových kôl, z ktorých každé prinášalo malé alebo veľké prekvapenia. Prvé semifinále poznamenala aféra, keď jeden z favoritov, kapela Desmod &amp; Lucia Nováková, bola nútená odstúpiť a požiadať o preloženie do iného semifinále z dôvodu zranenia speváka Mária „Kulyho“ Kolára priamo na pódiu. Semifinále číslo 3 bolo zase preložené z dôvodu štátneho smútku kvôli autobusovej nehode v Polomke o jeden deň. V 5. semifinále bolo až 11 skladieb aj so skladbou od Desmodu. Za reprezentanta boli nakoniec tesne zvolení Kamil Mikulčík &amp; Nela Pocisková s piesňou „Leť tmou“. Prvá účasť Slovenska v semifinále sa na Eurovízii v Moskve skončila až na predposlednom 18. mieste.
2. Eurosong - Oslo 2010.
Slovensko ako prvé potvrdilo účasť na ESC 2010. Kvôli vysokému počtu piesní sa súťaž Eurosong rozdelila na štyri časti. V prvej časti vybrala porota 60 pesničiek, ktoré sa potom rozdelili do 6 štvrťfinálových kôl. Z každého z nich postúpili 4 najlepšie umiestnené piesne. 24 piesní sa rozdelilo do dvoch semifinál po 12 pesničiek. Hlasovala porota a diváci. Najlepší dostal 12 bodov, druhý 11, … a posledný 1 bod. Postupovalo 6 najlepších a teda vo finále bolo 12 piesní a rovnaký systém hlasovania ako v semifinále. Víťazom sa stala favorizovaná Kristína s piesňou „Horehronie“. Aj napriek tomu, že Slovensko patrilo medzi favoritov aj na samotnej súťaži v Osle, Kristina skončila až na 16. mieste a do finále sa nedostala. 
Prvá anglická pieseň - Düsseldorf 2011.
Zlá finančná situácia sa podpísala pod odstúpenie Slovenska z ESC. STV však zabudla na odhlásenie pred termínom a teda jej pri neúčasti hrozila veľká pokuta. Z tohot dôvodu sa Slovensko, aj keď proti svojej vôli, muselo zúčastniť na ESC 2011 v Nemecku. Reprezentant bol vybraný interne. Slovensko nakoniec reprezentovalo duo TWIINS s prvou anglickou piesňou za Slovensko „I'm Still Alive“. Nakoniec nepostúpili zo semifinále, no 13. miesto je zatiaľ najväčší úspech v semifinále v histórii Slovenska. 
Baku 2012.
Po ročníku 2011 sa znovu zdalo, že Slovensko sa do Eurovízie nezapojí, keďže 8. októbra 2011 vyhlásil Rozhlas a televízia Slovenska odstúpenie Slovenska zo súťaže. O dva dni neskôr však bolo toto vyhlásenie dementované. 16. novembra 2011 určila RTVS za reprezentanta speváka Mira Šmajdu. O dva dni to spevákov manažér dementoval. Reprezentant bol nakoniec RTVS odhalený 7. marca 2012, a stal sa ním predsa len Miro Šmajda, vystupujúci pod menom Max Jason Mai so skladbou „Don't Close Your Eyes“. Vystupoval v druhom semifinále 24. mája 2012, no nezískal dostatočný počet bodov, nakoniec skončil v semifinále až na poslednom mieste a do finále Slovensko znovu nepostúpilo.
Body.
Tabuľka bodov pre Slovensko:

</doc>
<doc id="359681" title="Juraj Kalnický" url="https://sk.wikipedia.org/wiki?curid=359681">
Juraj Kalnický

Juraj Kalnický (* 21. február 1951, Turčianska Štiavnička) je slovenský básnik, prozaik, prekladateľ; v civilnom povolaní andragóg.
Životopis.
Po maturite pracoval v Divadle SNP (dnes Slovenské komorné divadlo) v Martine ako elév herectva a stavač kulís. V rokoch 1972 – 1977 absolvoval štúdium andragogiky na Filozofickej fakulte Univerzity Komenského v Bratislave. Do roku 2002 pracoval v rôznych inštitúciách pre vzdelávanie dospelých, vrátane Ministerstva školstva, a externe vyučoval andragogické predmety na Univerzite Komenského (Bratislava), Univerzite P. J. Šafárika (Prešov) a City University Belevue (USA). V rokoch 2002 – 2006 pôsobil ako prvý tajomník ZÚ SR v RF a riaditeľ Slovenského inštitútu v Moskve. V rokoch 2006 – 2010 prednášal na Pedagogickej fakulte Ostravskej univerzity v Ostrave, a na Univerzite J. A. Komenského v Prahe. Do konca roku 2020 pôsobil ako akademický pracovník na Fakulte verejných politík Sliezskej univerzity v Opave, kde bol garantom študijného programu Edukační péče o seniory, ktorý vyprofiloval. Je autorom 25 odborných monografií, niekoľko desiatok výkladových hesiel v domácich i zahraničných slovníkoch a encyklopédiách a viac ako 200 odborných štúdií z oblasti pedagogiky, andragogiky a gerontagogiky.
Externé odkazy.
No 37 – 40.
noviny, 23. 3. 2007.
Maliti-Fraňova. Koľco „A“. In: Literaturnyj žurnal Sojuza pisatelej Moskvy, 2007, No 42. 
kuľturologičeskij meždunarodnyj žurnal, 2007, No 33 –36.
Turca, roč. 15, 25. 7. 2006, č. 29.
dvoj/týždenník, 17, 2004, č. 6 – 7.

</doc>
<doc id="359802" title="Plesnivec alpínsky" url="https://sk.wikipedia.org/wiki?curid=359802">
Plesnivec alpínsky

Plesnivec alpínsky (iné názvy: staršie plesnivec alpský, zastarano alebo ľudovo: "plesniak", ("alpská") "protež", regionálne: "hvezdoň", "biele kvietky", "škraty", "mlynárik", "kocolabky"; lat. "Leontopodium alpinum") je veľmi známa a chránená európska horská rastlina z čeľade Astrovité ("Asteraceae"). Na Slovensku sa prirodzene vyskytuje v alpínskom a subalpínskom prostredí vo Vysokých Tatrách, Veľkej a Malej Fatre a v Slovenskom raji.
Opis.
Listy a kvety sú pokryté bielymi chlpmi, ktoré vyzerajú ako vlna (plsť). Kvitnúce stonky môžu dorastať do veľkosti 3 až (v kultivácii až ). Každý kvet sa skladá z piatich až šiestich malých žltých kvetových hláv (), ktoré sú obklopené listeňmi v hviezdicovom usporiadaní. Kvety kvitnú od júla do septembra.
Výskyt.
Plesnivec alpínsky preferuje vápencové skalné miesta vo výškach 2 000 až 2 900 metrov nad morom. Nie je jedovatý a tradične bol používaný v ľudovej medicíne ako prostriedok proti brušným bolestiam a bolestiam dýchacích ciest. Husté chlpy sú adaptáciou rastliny na vysokú nadmorskú výšku a chráni ju pred chladom, vyschnutiu a ultrafialovým žiarením.
Kultivácia.
Plesnivec alpínsky sa pestuje v záhradách pre svoje zaujímavé kvety a strieborné listy. Táto rastlina má krátku životnosť a rastie zo semien.

</doc>
<doc id="359928" title="Napoleon II." url="https://sk.wikipedia.org/wiki?curid=359928">
Napoleon II.

Napoleon François Joseph Charles Bonaparte, vojvoda z Reichstadtu prezývaný "Orlík" (* 20. marec 1811, Paríž, Francúzsko – † 22. júl 1832, Viedeň, Rakúsko) bol syn francúzskeho cisára Napoleona Bonaparte a rakúskej arcivojvodkyne Márie Lujzy Habsbursko-lotrinskej, rímsky kráľ.
Život.
Ako legitímny potomok cisára Napoleona bol jeho následníkom ako cisársky princ. Okrem toho niesol už v kolíske titul „Jeho veličenstvo rímsky kráľ“. O tri roky neskôr ríša jeho otca padla. Napoleon sa chcel vzdať trónu v prospech svojho syna, spojenecké sily mu však túto možnosť, na naliehanie ruského cára Alexandra I., zamietli.
29. marca 1814 malý princ v sprievode svojej matky, cisárovnej Márie Lujzy, opustil palác Tuileries. Ich prvá zastávka bol zámok Rambouillet, a potom v obavách pred postupujúcimi nepriateľskými vojskami pokračovali k zámku Blois. 13. apríla Mária Lujza a trojročný princ boli späť v Rambouillet. Stretli sa tam s otcom cisárovnej, rakúskym cisárom Františkom I. Dňa 23. apríla, v sprievode rakúskeho pluku, matka a syn opustili Rambouillet vo Francúzsku a boli presunutí do exilu v cisárskej Viedni.
V roku 1815, po porážke pri Waterloo, Napoleon znova odstupoval v prospech svojho syna, ktorého nevidel odkedy ho mocnosti uvrhli do vyhnanstva na ostrove Elba.
Orlík v tom čase už žil vo Viedni a všemožnými spôsobmi sa z neho snažili spraviť pravého Rakúšana. Oslovovali ho „Franz“ (podľa vzoru starého otca cisára Františka I). Neskôr v roku 1818 mu bol udelený titul vojvodu zákupskeho.
Na celom cisárskom dvore mu bola najbližšie mladá princezná Žofia Bavorská (matka neskoršieho cisára Františka Jozefa). Zvyšok dvora si ho viac menej držal od tela, ako nepríjemné dedičstvo. Celý život prežil skôr osamote, ktorú mu podľa možnosti zmierňoval jeho jediný priateľ, poručík Prokesch von Osten.
Rímsky kráľ, francúzsky cisársky princ, rakúsky arcivojvoda, vojvoda z Reichstadtu zomrel v mladom veku na tuberkulózu v zámku Schönbrunn vo Viedni dňa 22. júla 1832.

</doc>
<doc id="360239" title="Obilný kombajn" url="https://sk.wikipedia.org/wiki?curid=360239">
Obilný kombajn

Obilný kombajn je jednoúčelový pojazdný poľnohospodársky stroj, ktorý žne obilie, s adaptérom kukuricu a niektoré ďalšie rastliny (lucernu, slnečnicu, ďatelinu, rascu, bôb, hrach atď.). Spája v sebe tri operácie do jedného prevádzkového procesu (kosenie, mlátenie, triedenie). Pri žatí obilný kombajn oddeľuje zrno od slamy a pliev (teda vykonáva mobilné mlátenie). Nahrubo vyčistené a vymlátené zrno potom premiestňuje do veľkej násypky, z ktorej je po naplnení vysypané do pristaveného (súbežne idúceho) nákladného automobilu alebo prívesu. Odpadovú slamu kombajn vypúšťa za seba na pole do riadku. Slama môže byť tiež ihneď „drvená“ resp. rozrezaná a rozmetaná po poli a tak pripravená k následnému zaoraniu.

</doc>
<doc id="360775" title="Rudolf Kusý" url="https://sk.wikipedia.org/wiki?curid=360775">
Rudolf Kusý

Mgr. Rudolf Kusý (* 25. marca 1976) je slovenský komunálny politik a občiansky aktivista. V súčasnosti starosta mestskej časti Bratislava - Nové Mesto, kandidoval ako nezávislý. 
Profesionálna kariéra.
Vyštudoval učiteľstvo na Pedagogickej fakulte Univerzity Komenského v Bratislave. Štúdium ukončil v roku 1999 štátnou skúškou. V nasledujúcich rokoch zastával viacero prevažne manažérskych pozícií, ako tréner a školiteľ. Popri tom sa systematicky venoval práci s mládežou. Pri Bratislavskom samosprávnom kraji založil Študentský parlament. 
Občiansky aktivizmus.
V roku 2009 založil občianske združenie Za Bratislavu - Nové Mesto, ktorého cieľom je umožniť občanom mestskej časti presadiť svoje návrhy, predstavy a pripomienky na komunálnej úrovni.
Na základe jeho projektu vzniklo Informačné centrum mladých v Novom Meste . 
Zaangažoval miestnu komunitu a vytvoril detské ihrisko na Nobelovej. Pre seniorov vytvoril vzdelávacie centrum v knižnici na Pionierskej ulici.
Politika.
Nie je ani nikdy nebol členom žiadnej politickej strany.
V komunálnych voľbách v roku 2006 bol ako nezávislý kandidát zvolený za poslanca miestneho zastupiteľstva v mestskej časti Bratislava – Nové Mesto.
V novembri 2009 sa stal poslancom Bratislavského samosprávneho kraja, keď uspel ako jediný nezávislý kandidát.
V komunálnych voľbách v roku 2010 bol ako nezávislý kandidát zvolený za starostu mestskej časti Bratislava – Nové Mesto. Zároveň sa stal najmladším starostom na území Bratislavy. Do funkcie nastúpil 23. decembra 2010.
Vo februári 2017 oznámil svoju kandidatúru na predsedu Bratislavského samosprávneho kraja.
Získal 18,55 % a nebol zvolený za predsedu. Skončil druhý.

</doc>
<doc id="360781" title="Skylab 3" url="https://sk.wikipedia.org/wiki?curid=360781">
Skylab 3

Skylab 3 (alebo tiež SL-3 a SLM-2) bol americký pilotovaný kozmický let v rámci programu Skylab. Skylab 3 vyštartoval 28. júla 1973 z Kennedyho vesmírneho strediska k vesmírnej stanici Skylab, prvej vesmírnej stanici USA na nízkej obežnej dráhe Zeme. Astronauti pracovali na stanici až do septembra 1973, kedy sa vrátili späť na Zem. Vo svojej dobe boli svetovými rekordmanmi v dĺžke pobytu vo vesmíre.
Priebeh letu.
V priebehu misie prvej posádky sa problémy s gyroskopmi vesmírnej stanice Skylab začali natoľko zhoršovať, že nebolo isté, či stanica prežije plánovanú prestávku medzi odletom prvej posádky a príletom druhej posádky. Prítomnosť astronautov a dopravnej kozmickej lode Apollo bola kľúčová. Po prvých rokovaniach na konci mája 1973 sa napokon 6. júna definitívne rozhodlo o urýchlení štartu misie Skylab 3, ktorá tak mala po novom odštartovať už 27. júla namiesto pôvodne plánovaného 8. augusta. Neskôr sa dátum štartu posunul o jeden deň na 28. júla, aby sa zabezpečili lepšie podmienky na priblíženie a spojenie so Skylabom.
Misia Skylab 3 úspešne odštartovala v sobotu 28. júla 1973 o 07:10:50,48 miestneho času (11:10:50,48 svetového času) pomocou nosnej rakety Saturn IB zo štartovacieho komplexu 39B v Kennedyho vesmírnom stredisku. Po navedení na obežnú dráhu Zeme posádka začala s manévrovaním kozmickej lode Apollo. Došlo pritom k poruche v prívode okysličovadla jedného systému manévrovacích trysiek RCS (z celkových 102 kg uniklo 25 kg). Priblíženie k vesmírnej stanici Skylab nastalo okolo 19:00 UTC. K pevnému spojeniu so stanicou došlo počas 5. obletu Zeme o 19:37:00 UTC. O 21:10 UTC nasledoval prestup astronautov na palubu Skylabu.
Posádka začala uvádzať do prevádzky systémy stanice (aj napriek počiatočnej nevoľnosti), pričom prvé merania vykonala 31. júla, ale v niektorých prístrojoch už došiel film. Dňa 2. augusta o 10:37 UTC astronauti zistili únik okysličovadla z ďalšieho systému trysiek kozmickej lode Apollo. Uvažovalo sa o prerušení letu a na kozmodróme sa urýchlili prípravy záchrannej rakety.
Výskumný program napriek tomu pokračoval a 6. augusta o 17:30 UTC začali Garriott a Lousma s prvým výstupom zo stanice do otvoreného vesmíru, ktorý trval 6,5 hodiny, čo bol nakoniec dvojnásobok oproti pôvodnému plánu. Astronauti inštalovali nový tepelný kryt z tenkej fólie s rozmermi 7,3 x 6,8 m, vymenili kazety v ďalekohľadoch ATM a odobrali detektory mikrometeoroidov inštalované prvou posádkou. Vedecký výskum Slnka mohol pokračovať a pavúčik "Arabella" druhu "Araneus diadematus" utkal niekoľko sietí. Išlo o študentský experiment. Dňa 13. augusta vyskúšal Bean vo vnútri stanice pohyb pomocou manévrovacej jednotky AMU (16 trysiek na stlačený dusík). Skúšky sa opakovali v ďalších dňoch a použila sa aj jednoduchšia aparatúra ovládaná nohami (FCMU). V dňoch 21. a 22. augusta posádka stanice pozorovala veľkú slnečnú erupciu.
Druhý výstup astronautov Garriotta a Lousmy sa začal 24. augusta o 16:24 UTC a trval 4,5 hodiny. Po výmene kaziet v ďalekohľadoch ATM pripojili 6 nových gyroskopov stabilizačného systému (náhrada za pôvodné, poškodené vysokou teplotou na začiatku letu) a vykonali ďalšie drobné opravy. Nasledujúci deň astronauti prekonali rekord predchádzajúcej posádky v dĺžke letu a pokračovali vo vedeckých výskumoch. Dňa 7. a 8. septembra opäť pozorovali veľkú slnečnú erupciu, ďalej snímkovali Zem, sledovali rast monokryštálov v beztiažovom stave, tuhnutie roztavených kovov atď. V dňoch 19. a 20. septembra pozorovali lúč vyslaný z argónového lasera v Goddardovom centre pre vesmírne lety (výkon 10 W, druhý deň 2,5 W). S posledným výstupom do vesmíru začali astronauti Bean a Garriott 22. septembra o 11:18 UTC. Mimo stanicu pracovali 2 hodiny a 41 minút. Vymenili kazety s filmom, čím sa získalo 77 600 snímok Slnka a preverili stav nového tepelného krytu.
Do kozmickej lode Apollo sa preniesli získané výsledky, okrem iného aj 16 400 snímok Zeme a 29 km magnetofónovej pásky s výsledkami meraní. Pred oddelením od stanice, ktoré nastalo 25. septembra o 11:16:42 UTC, sa astronauti prezliekli zo skafandrov do špeciálnych anti-g oblekov, znižujúcich vplyv preťaženia. Kvôli poruche na tryskách bol počet manévrov lode obmedzený na minimum. Veliteľský modul misie Skylab 3 v poriadku pristál na hladine Tichého oceánu 25. septembra o 22:19:54 UTC. Miesto pristátia sa nachádzalo 370 km juhozápadne od San Diega, 5,2 km od stredu pristávacej oblasti a 10 km od hliadkujúcej lietadlovej lode USS "New Orleans", ktorá neskôr vyzdvihla kabínu s astronautmi. Ich zdravotný stav bol lepší ako u prvej posádky.

</doc>
<doc id="360876" title="Cesta II. triedy 572 (Slovensko)" url="https://sk.wikipedia.org/wiki?curid=360876">
Cesta II. triedy 572 (Slovensko)

Cesta II. triedy 572 je cesta II. triedy na Slovensku v Bratislave a okresoch Senec a Dunajská Streda. Jej dĺžka je 49,727 km a spája hlavné mesto a Dunajskú Stredu.
Priebeh.
Cesta začína v bratislavskej mestskej časti Staré Mesto v dôležitom dopravnom uzle Patrónka, na križovatke s cestou I/2. Pokračuje po uliciach Brnianska, Šancová, Trnavská, Vrakunská a Hradská. V mestskej časti Vrakuňa prekonáva Malý Dunaj a opúšťa územie Bratislavy. 
V okrese Senec vedie cez Most pri Bratislave kde križuje II/510 a pokračuje v dunajskostredskom okrese cez Štvrtok na Ostrove (následne križuje II/503), Lehnice, Hornú Potôň a Veľké Blahovo do Dunajskej Stredy. V centre mesta križuje II/507 a pokračuje smerom na Komárno, ku križovatke s cestou I/63, kde II/572 končí.

</doc>
<doc id="360939" title="Cesta II. triedy 559 (Slovensko)" url="https://sk.wikipedia.org/wiki?curid=360939">
Cesta II. triedy 559 (Slovensko)

Cesta II. triedy 559 je cesta II. triedy na Slovensku v okresoch Humenné a Medzilaborce. Jej dĺžka je 56,586 km.
Priebeh.
Komunikácia začína v Humennom na križovatke s cestou I/74 a vedie na sever popri Laborci a železničnej trati Humenné – Medzilaborce obcami Kochanovce, Ľubiša, Hankovce, Koškovce, Zbudské Dlhé a Hrabovec nad Laborcom.
V okrese Medzilaborce pokračuje cez obce Brestov nad Laborcom, Radvaň nad Laborcom, Volica, Čabiny a Krásny Brod (križovatka s II/575 a II/567) do Medzilaboriec. Z mesta vedie cez Haburu a Čertižné do Čertižského sedla, kde cesta končí. Úsek od obce Čertižné do sedla sa však v súčasnosti nevyužíva.

</doc>
<doc id="360976" title="Cesta II. triedy 556 (Slovensko)" url="https://sk.wikipedia.org/wiki?curid=360976">
Cesta II. triedy 556 (Slovensko)

Cesta II. triedy 556 je cesta II. triedy na Slovensku v okresoch Vranov nad Topľou, Svidník a Stropkov. Jej dĺžka je 19,932 km.
História.
Cesta bola zriadená v roku 1946 a patrila medzi pôvodnú sieť ciest II. triedy. Viedla z obce Hanušovce nad Topľou cez Giraltovce, Šarišský Štiavnik a Svidník na hraničný priechod vo Vyšnom Komárniku. Medzi obcou Rakovčík a mestom Svidník viedla cesta cez obec Mestisko po dnešnej ceste III/3530.
Koncom 70-tych rokov bol úsek Giraltovce - Vyšný Komárnik preklasifikovaný na cestu I. triedy a spolu s celou cestou II/576 zaradený do novo zriadenej cesty I/73. V súvislosti s tomto zmenou bola tiež vybudovaná preložka cesty medzi obcou Rakovčík a mestom Svidník, premostením na ľavý breh rieky Ondava a preradením úseku Stročín-juh - Svidník cesty II/557.
Úsek Matovce-juh - Turany nad Ondavou-sever bol pôvodne cestou III. triedy a k ceste "II/556" bol pričlenený v 90-tych rokoch.
Z pôvodnej trasy je dnes súčasťou cesty "II/556" len úsek Hanušovce nad Topľou - Giraltovce.
Priebeh.
Komunikácia začína v Hanušovciach nad Topľou na križovatke s cestou I/18 a vedie údolím Tople obcami Ďurďoš, Mičakovce (už v okrese Svidník), Giraltovce (peáž s I/73), Fijaš a Kručov (v okrese Stropkov) na križovatku s cestou I/15 pri Turanoch nad Ondavou, kde cesta končí. 

</doc>
<doc id="360996" title="Marianna Mochnáčová" url="https://sk.wikipedia.org/wiki?curid=360996">
Marianna Mochnáčová

JUDr. Marianna Mochnáčová, PhD., LL.M. (* 29. november 1959, Košice), je právnička, advokátka a do 16. februára 2019 sudkyňa Ústavného súdu Slovenskej republiky. Do funkcie bola prezidentom SR vymenovaná 16. februára 2007.
Životopis.
Vysokoškolské štúdium absolvovala na Právnickej fakulte Univerzity Pavla Jozefa Šafárika v Košiciach a štúdium ukončila v roku 1983. V tom istom roku vykonala rigoróznu skúšku a získala titul JUDr. V rokoch 1989 – 1991 absolvovala postgraduálne štúdium na Právnickej fakulte UPJŠ. Doktorandské štúdium ukončila obhajobou dizertačnej práce v roku 2009. V roku 2016 získala titul Master of Laws.
Po ukončení štúdia pôsobila ako právnička v podnikovej sfére a štátnej správe. V rokoch 1993 – 2001 pôsobila na Ústavnom súde Slovenskej republiky, spočiatku ako riaditeľka sekretariátu predsedu a neskôr už ako vedúca "Kancelárie Ústavného súdu Slovenskej republiky" a súdna poradkyňa. Od roku 2001 až do vymenovania za sudkyňu, opäť pôsobila ako komerčná právnička a advokátka.
Popri práci pôsobila aj ako pedagóg právnych disciplín na Fakulte špeciálneho inžinierstva Žilinskej univerzity a Vysokej škole bezpečnostného manažérstva v Košiciach.
Je spoluautorkou "Komentára k Ústave Slovenskej republiky" z roku 1997 a "Komentára k Ústave Slovenskej republiky" z roku 2012. Zároveň je autorkou publikácie "Rozhodovacia činnosť Ústavného súdu Slovenskej republiky" z rokov 1993 – 1997. Taktiež vydala viacero odborných článkov a prednášok.

</doc>
<doc id="361003" title="Chrám svätého Alexandra Nevského (Sofia)" url="https://sk.wikipedia.org/wiki?curid=361003">
Chrám svätého Alexandra Nevského (Sofia)

Chrám svätého Alexandra Nevského () je chrám pravoslávnej cirkvi a pamätník v Sofii v Bulharsku.
História chrámu.
Chrám patrí k najveľkolepejším kostolom v hlavnom meste. Po Katedrále svätého Sávu v Belehrade je to druhý najväčší pravoslávny chrám na Balkáne. Bol postavený na pamiatku 200 000 ruských vojakov, ktorí padli pri oslobodzovaní Bulharska spod tureckej nadvlády v rokoch 1877/1878. Ruský cár Alexander II. je v Bulharsku uctievaný ako cár Osloboditeľ. Neďaleko chrámu sa vypína cárova vysoká jazdecká socha, ktorú vytvoril taliansky majster Arnoldo Zocchi (vysoká 14 metrov) oproti budove Národného zhromaždenia. Cárovým patrónom bol svätý Alexander Nevský, ktorý patrí k významným svätcom v ruskej pravoslávnej cirkvi a k významným panovníkom Ruska (zastavil expanziu Švédov a bojového Rádu nemeckých rytierov v 13. storočí do Ruska). V rokoch 1916 až 1920 niesol meno Katedrála sv. Cyrila a sv. Metoda. Stalo sa tak po vstupe Bulharska do prvej svetovej vojny na strane centrálnych mocností. Ruská pravoslávna cirkev to považovala za znesvätenie osoby Alexandra Nevského.
Charakteristika chrámu.
Chrám nesie typické znaky ruskej pravoslávnej sakrálnej architektúry. Stavba sa začala v roku 1904 pod vedením ruského architekta A. N. Pomeranceva. Chrám je vyzdobený nástennými maľbami, mozaikami a ikonami, ktoré vytvorili bulharskí a ruskí umelci. Kupoly chrámu sú pokryté plátkovým zlatom. Hlavná kupola má výšku 45 metrov a zvonica 53 metrov. V chráme je 12 mohutných zvonov. Stavba bola dokončená v roku 1912 a chrám bol vysvätený v roku 1924. V kryptách chrámu je monumentálna zbierka pravoslávnych ikon, ktorá patrí medzi najväčšie na svete. Katedrála sa stala symbolom bratstva ruského a bulharského národa a myšlienky slovanskej vzájomnosti.

</doc>
<doc id="361011" title="Anna zo Zeleného domu" url="https://sk.wikipedia.org/wiki?curid=361011">
Anna zo Zeleného domu

Anna zo Zeleného domu je prvý román kanadskej spisovateľky Lucy Maud Montgomeryovej. Rozpráva príbeh ryšavej siroty Anny Shirleyovej, háklivej na farbu svojich vlasov, po jej adopcii súrodeneckou dvojicou žijúcou v Zelenom dome.
Obsah.
Dej románu sa odohráva na Ostrove princa Eduarda, v dedine Avonlea. Starnúci súrodenci Matej a Marilla Cuthbertovci žijú v sídle nazývanom Zelený dom. Rozhodnú sa, že si adoptujú chlapca, ale v sirotinci sa stal omyl a na stanici Mateja namiesto mládenca čakalo ryšavé, rozhodné a citlivé dievčatko Anna Shirleyová. Matej si dievča obľúbi, ale Marilla chce Annu vrátiť naspäť do sirotinca. Napokon osobitá povaha a pohnutý osud siroty presvedčí aj Marillu, aby si ju nechali. Marilla je strohá a prísna a chce prevychovať Annu, ktorá je podľa nej príliš zhovorčivá, rojčivá a márnivá. Kvôli prílišnej fantázii, snahe páčiť sa či byť poslušnou dcérou, zažije Anna množstvo zvláštnych príhod, ktoré ale napokon končia dobre. Skamaráti sa s Dianou Barryovou a ďalšími spolužiakmi a znepriatelí sa s Gilbertom Blytheom, s ktorým sa zmieri až v závere knihy. Počas šiestich rokov od jej príchodu do Avonlea čitatelia postupne sledujú prerod hlavnej hrdinky z osamelého, trochu bláznivého dievčaťa na peknú jemnú vychovanú mladú dámu.

</doc>
<doc id="361237" title="Pneumatické kladivo" url="https://sk.wikipedia.org/wiki?curid=361237">
Pneumatické kladivo

Pneumatické kladivo, ľudovo nazývané zbíjačka, patrí medzi mechanické strojné kladivá. Ide spravidla o ručné náradie, určené na vŕtanie otvorov do betónu, železobetónu či kameňa. Ďalej slúži na rozbíjanie a mechanické rozrušovanie pevných predmetov a tuhých telies vyrobených z betónu, asfaltu, kovov a pod. V stavebníctve slúži na demolície muriva či likvidáciu asfaltových kobercov (napr. na chodníkoch a na cestách), používa sa bežne na narušovanie hornín v baniach a lomoch, hodí sa veľmi dobre aj na oklepávanie odliatkov a výpalkov v ťažkom resp. hutníckom priemysle. 
Veľké pneumatické kladivá.
Veľké pneumatické kladivá bývajú takmer vždy poháňaná stlačeným vzduchom z externého kompresora (v priemysle a v baníctve sa pri centrálnom rozvode vzduchu môže ísť o veľmi vzdialený kompresor poháňaný asynchrónnym elektromotorom, v stavebníctve sa obvykle používa pojazdný kompresor najčastejšie poháňaný vznetovým spaľovacím motorom). Zbíjačky sa používajú najmä v stavebníctve, tu najmä k demoláciám stavieb, v baníctve ďalej k ťažbe nerastov, tiež v ťažkom priemysle – najčastejšie v hutníctve a ďalších horúcich prevádzkach. Aj veľké pneumatické kladivá môžu byť poháňané vlastným motorom, v prevažnej väčšine ide o pneumatické kladivá poháňané malým benzínovým spaľovacím motorom (dvojtaktný zážihový motor). Takéto zariadenie býva nielen mimoriadne ťažké, ale môže byť aj veľmi hlučné, značne vibruje, práca s ním býva veľmi namáhavá a ťažká. Veľmi nezdravé sú aj spaliny pochádzajúce od motora, ktoré pracovníkovi dymia doslova pod nos. Špeciálne typy týchto kladív sa občas používajú v pozemnom staviteľstve – napríklad na spevňovanie povrchu chodníkov (udusávánie hliny a piesku a pod). Tak ako je tomu aj pri malých pneumatických kladivách, i v tomto prípade musí ísť o pohon pracovného nástroja stlačeným vzduchom (prípadne i tlakom plynu z vlastných motorových spalín vedených od poháňacieho spaľovacieho motora stroja).

</doc>
<doc id="361280" title="Zoznam častí seriálu Profesionáli" url="https://sk.wikipedia.org/wiki?curid=361280">
Zoznam častí seriálu Profesionáli

Toto je zoznam častí seriálu Profesionáli. 
Seriál má osem sérií (k 19.06.2014).
Časti.
1. séria (2008).
"Podrobný zoznam častí nájdete v článku Zoznam častí seriálu Profesionáli (1. séria)
2. séria (2009).
"Podrobný zoznam častí nájdete v článku Zoznam častí seriálu Profesionáli (2. séria)
3. séria (2009).
"Podrobný zoznam častí nájdete v článku Zoznam častí seriálu Profesionáli (3. séria)
4. séria (2010).
"Podrobný zoznam častí nájdete v článku Zoznam častí seriálu Profesionáli (4. séria)
5. séria (2010).
"Podrobný zoznam častí nájdete v článku Zoznam častí seriálu Profesionáli (5. séria)
6. séria (2011).
"Podrobný zoznam častí nájdete v článku Zoznam častí seriálu Profesionáli (6. séria)
7. séria (2012).
"Podrobný zoznam častí nájdete v článku Zoznam častí seriálu Profesionáli (7. séria)
8. séria (2014).
"Podrobný zoznam častí nájdete v článku Zoznam častí seriálu Profesionáli (8. séria)"

</doc>
<doc id="361314" title="Názov Stavby" url="https://sk.wikipedia.org/wiki?curid=361314">
Názov Stavby

Názov Stavby (skrátene aj NS alebo eNeS) je slovenská hiphopová skupina pochádzajúca z Bratislavy. Patrí medzi legendy slovenského hip-hopu a ich song "Štát ťa núti" je považovaný za rapovú hymnu Slovenska. Skupina má šiestich členov a je zoskupením dvoch skupín L.U.Z.A. a Drvivá Menšina. Skupiny sa spoznali okolo rokov 19961997 a sformovali Názov Stavby okolo roku 1998.
Jej začiatky sa datujú niekedy k roku 1996, keď sa stretli mladé skupiny – Drvivá Menšina a LÚZA. Okrem dvoch nahrávok a dema "LúzaDrviváMenšina" vydala skupina jediný album "Reč naša" (2003). Ten je ale považovaný za jednu zo slovenských hiphopových klasík a album sa stretol s mnohými pozitívnymi odozvami. Ako Názov Stavby sa objavili aj sólových albumoch skupín a ich členov alebo aj na cudzích projektoch ako napríklad skladba "Żyję Jak Chcę" od poľského rappera FU. Koniec ich kariéry zavŕšila skladba s názvom Posledný Výstrel pod vydavateľstvom I Love Party Production.

</doc>
<doc id="361322" title="Vysielač Krížava" url="https://sk.wikipedia.org/wiki?curid=361322">
Vysielač Krížava

Vysielač Krížava () je rozhlasový a televízny vysielač na Slovensku. Nachádza sa na rovnomennom vrchu v pohorí Lúčanská Malá Fatra, medzi mestami Žilina a Martin. 
Konštrukcia.
Oceľová rúrová kotvená konštrukcia stožiara má výšku 116 m a je podobná s vysielačom Kráľova hoľa. Do prevádzky bol uvedený 23. januára 1970, kedy začal ako prvý vysielač v ČSSR šíriť televízny signál vo farbe. Definitívny vysielač 2. programu bol na Krížave spustený 9. mája 1973.
Vedľa vysielača sa nachádza voľne stojaca oceľová telekomunikačná veža, ako aj veľká obslužná budova. Súčasťou vysielacieho strediska je aj pracovisko pre riadenie letovej prevádzky, monitorujúce vzdušný priestor nad Slovenskom.
Stredisko patrí medzi výkonné vysielače na Slovensku a vďaka značnej nadmorskej výške je jeho signál dostupný na veľkej časti územia krajiny. Prioritne má pokryť Horné Považie, Turiec, Kysuce a časť Hornej Nitry, no presahy umožňujú prijímať signál i na Liptove, Orave, Strednom Považí, časti Moravy a Sliezska, no nezriedka i v Podunajskej nížine.
Majiteľom celého komplexu s priľahlými pozemkami je spoločnosť Towercom, a. s. – bývalé Rádiokomunikácie, o. z.
Šírený program.
Signál šírený z Krížavy nadväzuje na vysielače Veľká Javorina, Nad oborou, Suchá hora, Kráľova hoľa, Úložisko a Magurka.
Stredisko na Krížave je taktiež súčasťou severnej magistrály, t. j. retranslačnej rádioreléovej (RR) trasy, ktorá smeruje z Kamzíka (Bratislava) a končí na Makovici (Košice). Podobne je aj súčasťou medzinárodného smerovania RR trás – napr. prepojenie s Lysou horou (Frýdek-Místek, Česko). 
Rozhlasové vysielače.
Analógové rozhlasové vysielanie (FM).
Antény rozhlasového vysielania sa nachádzajú vo výške 34 m, t. j. v nadmorskej výške .
TV vysielače.
Analógové televízne vysielanie.
V máji 2011 bolo z vysielača ukončené šírenie analógového signálu Dvojky a TV JOJ, v auguste 2011 aj Jednotky.
Digitálne televízne vysielanie.
Vysielanie prechodového multiplexu DVB-T bolo z vysielača spustené 22. decembra 2009 a ukončené 1. júla 2011. 1.júna 2011 bola spustená distribúcia druhého multiplexu. Vo februári 2013 bolo z vysielača spustené vysielanie verejnoprávneho multiplexu a v marci 2013 vysielanie prvého multiplexu. Antény sú umiestnené vo výške 105 m, t. j. v nadmorskej výške (okrem prvého multiplexu, ktorý má antény vo výške 80 m, t. j. v nadmorskej výške ).
Najbližšie vysielače.
Najbližšie okolité vysielače a vzdialenosť k nim:
Prístup.
K vysielaču vedie asfaltová cesta z Vrútok. Značkované chodníky na Krížavu vedú z Turia a mesta Martin, a tiež zo susedných vrcholov hrebeňa. 

</doc>
<doc id="361329" title="Závod Slovenského národného povstania" url="https://sk.wikipedia.org/wiki?curid=361329">
Závod Slovenského národného povstania

Závod Slovenského národného povstania (ZSNP) bol podnik na výrobu a spracovanie hliníka pri Žiari nad Hronom, ktorý začali budovať v roku 1951. Dnes je bývalá hlinikáreň, národný podnik, potom akciová spoločnosť, rozdelená do viacerých firiem s rôznymi majiteľmi (napr. Slovalco, a.s., ZSNP, a.s., Hydro aluminium, Nemak, Fagor Ederlan Slovakia, Thermosolar a ďalšie). Závod, neskôr priemyselný park, je na území medzi obcami Ladomerská vieska a bývalej obce Horné Opatovce.
Dejiny.
O výstavbe závodu sa začalo uvažovalo už v polovici roku 1950, keď Výskumný ústav kovov v Prahe pripravil hrubé odhady investičných nákladov, údaje o potrebách hlavných surovín a elektrickej energie. Podnet na výstavbu závodu v ČSR prišiel aj zo strany Sovietskeho zväzu na zasadnutí Rady vzájomnej hospodárskej pomoci (RVHP) v novembri 1950. Vzhľadom na to, že na území Česko-Slovenska sa nenachádzajú ložiská bauxitu, sa v januári a máji 1951 konali rokovania v Prahe a Budapešti o dodávke maďarského bauxitu a spočiatku aj oxidu hlinitého.
Pôvodne sa kalkulovalo s tým, že závod bude umiestnený na dvoch miestach, vo Sv. Kríži nad Hronom (od roku 1955 Žiar nad Hronom) a v lokalite Modrého Kameňa. V októbri 1951 na odporúčanie sovietskych expertov sa rozhodlo umiestniť celý závod v priestore Sv. Kríža nad Hronom. Hospodárska rada pri ÚV KSČ a vláda definitívne rozhodli o výstavbe hlinikárne južne od Sv. Kríža nad Hronom 28. apríla 1951 a v novembri 1951 sa začalo s výstavbou.
Výroba čistého kovového hliníka sa v priemyselnom meradle robí len elektrolýzou oxidu hlinitého rozpusteného v roztavenom kryolite. Tento postup teda vyžaduje najskôr vyrobiť oxid hlinitý. Technológia jeho výroby je ovplyvnená zložením použitej hliníkovej rudy. Oxid hlinitý je východiskovou surovinou pre elektrolýzu. Najviac sa používajú zásadité spôsoby výroby tohto oxidu. Možno ich rozdeliť do dvoch skupín: Bayerová metóda a spekacia Söderbergova metóda. Pretože maďarský bauxit bol nízkej kvality nedala sa využiť Bayerova metóda. Kvalitnejší bauxit sa najprv dovážal z Juhoslávie, z Ghany. Po roku 1989 aj z iných krajín.
Prečo sa však závod nevybudoval v Maďarsku, kde sa nachádzal bauxit a vyrábal oxid hlinitý, ale v Česko-Slovensku, resp. na Slovensku, nie je dodnes presne známe. Zrejme tu zohrali dôležitú úlohu strategické činitele a vysoká spotreba hliníka v Česko-Slovensku. Továreň mala slúžiť predovšetkým na zbrojnú výrobu. Hliník ako strategický výrobok podliehal v tom čase embargu zo strany západných štátov.
Súčasnosť.
Po páde komunizmu boli závody sprivatizované. V roku 1998 sa úplne ukončila zastaraná neekologická výroba hliníka Söderbergovou technológiou a znížili sa emisie. Taktiež sa nedávno zlikvidovalo bývalé odkalisko červeného kalu, ktoré bolo veľkou záťažou a hrozbou pre životné prostredie v prípade havárie. Celá halda sa pokryla špeciálnou nepriepustnou textíliou a následne sa zatrávňuje.
Dnes závod za rok vyrobí približne 160 000 ton hliníka a hliníkových produktov elektrolytickou metódou.

</doc>
<doc id="361341" title="Daft Punk" url="https://sk.wikipedia.org/wiki?curid=361341">
Daft Punk

Daft Punk bola elektronická dvojica, ktorej členmi boli francúzski hudobníci a . Daft Punk dosiahla veľký úspech v druhej polovici 90. rokov vo Francúzsku a mala stále väčší úspech kombináciou prvkov housu a synthpopu. Dvojica vydala svoj debutový album "Homework" v roku 1997. V roku 2001 vydala album "Discovery", ktorý bol úspešnejší, hlavne kvôli singlom „One More Time“, „Digital Love“ a „Harder, Better, Faster, Stronger“. V marci 2005 dvojica vydala album "Human After All". Single „Robot Rock“ a „Technologic“ dosiahli úspech vo Veľkej Británii. Daft Punk mali v rokoch 2006 až 2007 koncertné turné a vydali živý album "Alive 2007", ktorý získal cenu Grammy za Best Dance/Electronica Album. 
22. februára 2021 duo vydalo na svojom YouTube kanáli video "Daft Punk - Epilogue", ktoré obsahuje scénu z ich filmu Daft Punk's Electroma. Vo videu sa objavuje časť, kde je napísané "1993–2021". Ich dlhoročná publicistka Kathryn Frazier potvrdila, že duo sa rozpadlo a ukončilo svoju 28 ročnú kariéru.

</doc>
<doc id="361390" title="John G. Roberts" url="https://sk.wikipedia.org/wiki?curid=361390">
John G. Roberts

John Glover Roberts, Jr. (* 27. január 1955, Buffalo, New York, USA) je americký právnik a predseda Najvyššieho súdu USA. Z matkinej strany má slovenské korene (Podracky).
Ide o súčasného a taktiež dosiaľ jediného predsedu Najvyššieho súdu Spojených štátov, ktorý sa narodil po druhej svetovej vojne. Právo vyštudoval na Harvarde. V roku 2005 ho prezident George W. Bush vymenoval za predsedu Najvyššieho súdu USA.
Prísahy prezidentov USA do rúk predsedu Robertsa.
Na základe americkej tradície do jeho rúk zložili prezidentskú prísahu:

</doc>
<doc id="361618" title="Anglikánsky zväz cirkví" url="https://sk.wikipedia.org/wiki?curid=361618">
Anglikánsky zväz cirkví

Anglikánsky zväz cirkví alebo Anglikánske spoločenstvo () je svetový zväz cirkví vyznávajúcich anglikánstvo.
Do Anglikánskeho zväzu cirkví v súčasnosti patrí 38 provincií:
V anglikánskom spoločenstve ešte existuje aj 6 mimoprovinčných cirkví (5 z nich je pod metropolitnou autoritou canterburského arcibiskupa):
Jednotlivé cirkvi anglikánskeho spoločenstva sú v cirkevnom spoločenstve so všetkými ostatnými cirkvami spoločenstva a navyše aj so starokatolíckymi cirkvami Utrechtskej únie v Európe, s cirkvou Mar Thoma v Indii a s Filipínskou nezávislou cirkvou známou tiež ako Aglipayanská cirkev.

</doc>
<doc id="361688" title="Morrison Waite" url="https://sk.wikipedia.org/wiki?curid=361688">
Morrison Waite

Morrison Remick Waite (* 29. november 1816, Lyme, Connecticut – † 23. marec 1888, Washington D.C.) bol americký právnik a politik.
Životopis.
Otvoril si advokátsku kanceláriu v štáte Ohio roku 1839 a neskôr sa špecializoval na železničné spory. Pôvodne bol Whig, neskôr sa ale pripojil k republikánom.
Prvú federálnu funkciu dostal v prípade "Alabamy" ako komisár vymáhajúci požiadavky za ňu, čo mu prinieslo celonárodnú popularitu.
Roku (1873) predsedal ústavodarnému zhromaždeniu štátu Ohio a bol menovaný predsedom Najvyššieho súdu Spojených štátov amerických. V tejto funkcii bol od 4. marca 1874 – až do svojej smrti 23. marca 1888. Napriek tomu, že nemal skúsenosti so sudcovskou praxou, bol energický, erudovaný predseda Najvyššieho súdu Spojených štátov, ktorý viedol súd k tomu, aby obmedzoval rozsah "štrnásteho" a "pätnásteho" dodatku ústavy Spojených štátov amerických. Je taktiež autorom rozhodnutia v spore "Mann vs. Illinois".
Do jeho rúk zložili prísahu títo prezidenti USA:

</doc>
<doc id="361701" title="Salmon P. Chase" url="https://sk.wikipedia.org/wiki?curid=361701">
Salmon P. Chase

Salmon Portland Chase (* 13. január 1808, Cornish, New Hampshire, USA - † 7. máj 1873, New York, New York) bol americký sudca, právnik a politik. Bol jedným z prvých z mesta Cincinnati, ktorý hájil práva utečených otrokov a stal sa vášnivým agitátorom proti otroctvu. Je vyobrazený na $10000 bankovke. 
Životopis.
Roku 1860 sa neúspešne pokúsil kandidovať na úrad prezidenta USA, o rok neskôr sa stal ministrom financií Abrahama Lincolna, potom rezignoval.
Od 15. decembra 1864 bol predsedom Najvyššieho súdu Spojených štátov amerických až do svojej smrti 7. mája 1873.
Predsedal impeachmentu prezidenta Andrew Johnsona.
Do jeho rúk zložili prísahu títo prezidenti USA:

</doc>
<doc id="361705" title="Bazilika Narodenia Panny Márie (Vranov nad Topľou)" url="https://sk.wikipedia.org/wiki?curid=361705">
Bazilika Narodenia Panny Márie (Vranov nad Topľou)

Bazilika Minor Narodenia Panny Márie vo Vranove nad Topľou je rímskokatolícka "basilica minor". V jej interiéri sa nachádza obraz Panny Márie, ktorý pred vyše 300 rokmi ronil krvavé slzy. Bazilika Minor je súčasťou kláštorného komplexu rehole pavlínov.
História.
V roku 1441 postavili františkáni postavili tento kláštor. Kostol bol postavený v čase reformácie koncom 16.stor. a v ich správe až do protireformačných opatrení Rudolfom II. V roku 1672 duchovnú správu prevzali pavlíni. V roku 1708, po umiestení milostivého obrazu Panny Márie bol zmenený titul kostola na "Narodenie Panny Márie". Pôvodné zasvätenie kostola nie je presne známe. Pavlíni spravovali kostol až do svojho zrušenia v Uhorsku Jozefom II. v roku 1786. Od roku 1990 ho opäť spravujú pavlíni. Pri príležitosti 300. výročia slzenia milostivého obrazu Panny Márie pápež Benedikt XVI. 19. júla 2008 povýšil kostol na "Basilicu Minor" .

</doc>
<doc id="361721" title="Majstrovstvá sveta v hokejbale 1999" url="https://sk.wikipedia.org/wiki?curid=361721">
Majstrovstvá sveta v hokejbale 1999

Majstrovstvá sveta v hokejbale 1999 boli v poradí 3. majstrovstvá sveta v hokejbale, ktoré organizuje Medzinárodná hokejbalová federácia (ISBHF). Konali sa v dňoch od 24.27. júna 1999 vo Zvolene, na Slovensku, za účasti 7 mužských tímov. Družstvo účasť odrieklo. Slovensko bolo organizátorom svetového šampionátu druhýkrát, prvý turnaj hostilo v roku 1996, v Bratislave. Dejiskom zápasov bol Zimný štadión Zvolen. Titul získalo domáce , ktoré vo finálovom zápase zvíťazilo nad .

</doc>
<doc id="361831" title="Pangram" url="https://sk.wikipedia.org/wiki?curid=361831">
Pangram

Pangram je úsek textu obsahujúci všetky písmená abecedy. Pangram sa používa ako testovací text v typografii alebo informatike na testovanie prenosu, spracovania alebo zobrazenia kompletného súboru písmen daného písma alebo daného jazyka. Z dôvodu ľahšieho zapamätania máva formu slovnej hračky.
Známym anglickým pangramom, používaným od konca 19. storočia na testovanie telegrafov je veta "The quick brown fox jumps over the lazy dog" (Rýchla hnedá líška skáče ponad lenivého psa).
Pangramy pre slovenskú abecedu.
Pre jazyky používajúce diakritiku býva zostavenie kompletného pangramu zložité. Nasledujúce slovenské pangramy sú nekompletné.

</doc>
<doc id="361842" title="Majstrovstvá sveta IIHF v inline hokeji 2000" url="https://sk.wikipedia.org/wiki?curid=361842">
Majstrovstvá sveta IIHF v inline hokeji 2000

Majstrovstvá sveta IIHF v inline hokeji 2000 boli v poradí 4. Majstrovstvá sveta v inline hokeji mužov, ktoré organizuje Medzinárodná hokejová federácia (IIHF). Konali sa v mestách Hradec Králové a Choceň, v Česku od 7.14. júla 2000, za účasti 14 tímov. Nováčikmi majstrovstiev boli , , a . Prvýkrát sa odohral svetový šampionát mimo USA. A prvýkrát sa stalo víťazom neseveroamerické družstvo, ktorá vo finále zdolalo domáce družstvo .
Kvalifikácia.
Majstrovstvám prvýkrát predchádzala kvalifikácia, z ktorej sa kvalifikovalo 11 tímov.
Konečné poradie.
Pozn.: Turnaja sa nezúčastnili krajiny: (nedostatok finančných prostriedkov na cestu), , a z kvalifikácie aj (reorganizácia inline hokeja v krajine). Švajčiari, Rusi a Taliani sa na Majstrovstvách sveta IIHF v inline hokeji nikdy viac nezúčastnili.

</doc>
<doc id="362022" title="Slovenské národné inline hokejové družstvo mužov" url="https://sk.wikipedia.org/wiki?curid=362022">
Slovenské národné inline hokejové družstvo mužov

Slovenské národné inline hokejové družstvo je mužský národný tím Slovenska, ktorý ho reprezentuje v medzinárodných inline hokejových súťažiach a zápasoch. Funguje pod záštitou Slovenského zväzu ľadového hokeja (SZĽH) od roku 1996. Každoročne reprezentuje Slovensko na majstrovstvách sveta IIHF, na ktorých sa zúčastňuje nepretržite od roku 1998. Najväčší úspech sa mu podaril v roku 2008, keď na šampionáte na domácej pôde získal striebornú medailu.
Zostava družstva.
Toto je zostava družstva mužov na MS 2017:

</doc>
<doc id="362136" title="Vizitka" url="https://sk.wikipedia.org/wiki?curid=362136">
Vizitka

Vizitky sú karty, ktoré obsahujú obchodné informácie o firme alebo o jednotlivcovi. Rozdávajú sa zvyčajne pri formálnom predstavovaní, ako konvencia a prostriedok na lepšie zapamätanie. Vizitka zvyčajne obsahuje meno, prípadne názov firmy (väčšinou aj s logom) a kontaktné údaje ako sú adresa, telefónne číslo, fax, e-mail a webová stránka. Väčšina vizitiek má klasicky čierny text na bielom podklade, ale čoraz viac sú v kurze vizitky s profesionálnym dizajnom.
História.
Vizitky, tak ako ich poznáme dnes, vznikli spojením tzv. návštevných kartičiek (visiting cards) a obchodných kartičiek (trade cards). Dnes sú už vizitky neoddeliteľnou súčasťou každého podnikania.
Visiting cards (navštívenky) boli prvými predchodcami vizitiek. Prvýkrát sa použili v Číne asi v 15. storočí. Do Európy sa dostali až o dve storočia neskôr. Slúžili na to aby oznámili návštevu – slávnostný príchod vzácnych hostí. Posielali sa prostredníctvom sluhov. „Vizitky“ sa teda stali nevyhnutným nástrojom etikety, a predstavovali vysoké postavenie a sofistikované správanie. Etiketu vizitiek Američania prebrali z Európy od Francúzov a Angličanov. Prvé „vizitky“ boli zdobené jemnými vyrezávanými ornamentmi a jedinečnými erbmi. Boli podávané pri uzatvorení obchodu, alebo dohody na spoločných stretnutiach. Mali za úlohu symbolizovať a pripomínať tieto záväzky. Neskôr začali slúžiť ako záznamníky na odkazy a hovory, na ktoré bolo treba odpovedať. Zvyčajne ležali na kôpke na podnosoch. Neskôr ľudia zistili, že „vizitky“ slúžia aj ako moderný a sofistikovaný spôsob predstavovania sa. Časom sa stali dôležitým a neodmysliteľným doplnkom každého muža aj ženy zo strednej a vyššej spoločenskej vrstvy 19. storočia. Medzi ľuďmi z pracujúcej triedy alebo ľuďmi z dedín boli vizitky veľmi zriedkavé.
Trade cards (obchodné „vizitky“) sa stali populárnymi začiatkom 17. storočia v Londýne. Tieto vizitky slúžili na propagáciu a reklamu, ale tiež aj ako mapy ukazujúce verejnosti miesta, kde sa nachádzajú obchodníci. V tom čase totiž neexistovali žiadne označenia budov alebo ulíc číslami.
Obchodníci, teda Businessmani používali vizitky aby sa odlíšili. Takto po prvýkrát vznikla potreba vytvárať dizajn, upravovať a meniť ho. Nároky na vizitky vzrastali, začali sa tlačiť s farebnou potlačou a postupne sa stávali umeleckými dielami.
Tento trend pestrých a moderných obchodných vizitiek bol podnecovaný požiadavkami rýchlo rastúcej skupiny súkromných podnikateľov. Títo podnikatelia často menili svoje kontaktné údaje. Preto si začínali tlačiť lacnejšie vlastné business cards – teda dnešné vizitky.
Technické údaje.
Vizitky sa tlačia vo forme karty. Vizuálny efekt, spôsob tlače, ceny a iné podrobnosti sa líšia v závislosti od kultúrnych a organizačných noriem a osobných požiadaviek. Štandardný vizitkový papier je kartón (lesklý/matný) vo váhe 250 až 300g/m2. Používajú sa aj reliéfne alebo iné grafické papiere v gramážach od 220 do 300g/m2. Ofsetovou technológiou sa tlačí buď priamymi farbami (pantone) alebo plnofarebnou tlačou (CMYK). Nástupom nových technológii sa vizitky tlačia aj nízko nákladovou digitálnou technológiou.
Klasické hladké kartóny sa môžu upravovať lamináciou (matné / lesklé lamino), ktorá zlepšuje kvalitu vizitiek po mechanickej stránke.
Estetická úroveň vizitiek sa môže upraviť napríklad parciálnym UV lakom, reliéfnou razbou (slepotlač) alebo termorazbou (nanášanie lesklej fólie – zlatá, strieborná a iné). Často sa vizitky upravujú aj tvarovo rôznymi výsekmi.
Materiály.
Bežný materiál vizitiek je papier. Čoraz väčší úspech však zaznamenávajú originálne vizitky zo špeciálnych materiálov. Najčastejšie sú to vizitky z plastu (PVC), najmä matný a priehľadný plast. Ďalšie špeciálne materiály sú kov, guma, magnety, žetóny na poker, drevo. Vizitky zo špeciálnych materiálov zvyčajne mávajú štandardné rozmery. Takéto nezvyčajné, extravagantné a umelecké vizitky sú populárne najmä v spoločnostiach,

</doc>
<doc id="362138" title="Kniha proroka Izaiáša" url="https://sk.wikipedia.org/wiki?curid=362138">
Kniha proroka Izaiáša

Kniha proroka Izaiáša alebo Izaiáš (skratka "Iz") je kniha Starého zákona.
Zaraďuje sa medzi prorocké knihy - medzi veľkých prorokov. V Novom zákone je to najcitovanejšia prorocká kniha.
Zbierky prorockých rečí podľa biblistov pochádzajú od Izaiáša (8. stor. pred Kr.) a ďalších dvoch neznámych prorokov (nazývaných Deutero-Izaiáš a Trito-Izaiáš; 6. stor. pred Kr.). Nasvedčujú tomu rôzne obsahové a iné rozdiely v texte.
Obsah.
Kniha má 66 hláv (kapitol) a člení sa na tri časti.
V prvej časti (Izaiáš 1-39) hovorí o tom, ako Izaiáš mával zjavenia o Božej transcendencii a ostro vystupuje proti intrigám. Jediné, čo môže zachovať izraelský národ, je vernosť Božiemu zákonu. Bojoval proti kráľovi Achazovi, ktorý obetoval syna bôžikom. Z jednej strany karhá, ale z druhej strany sľubuje, že príde dieťa, ktoré ich spasí, zachráni – Emanuel. Po Achazovi sa stal kráľom Ezechiáš. Ten chcel uskutočniť reformy a Izaiáš sa stal jeho poradcom. Asýrčania napádali aj Južné (Júdske) kráľovstvo, ale Izaiáš hovoril, že sa nemajú vzdať. Roku 701 pred Kr. bol Jeruzalem ešte zachránený. Po Ezechiášovej smrti upadol Izaiáš do nemilosti, ale stále sa snažil povzbudiť ľud. Jeho proroctvá končia : Emanuel príde a spasí ľud.
Druhá časť (Izaiáš 40-55; Deutero-Izaiáš) bola napísaná ku koncu exilu. Opisuje ťažké obdobie, keď chcel potešiť izraelský národ a snažil sa odpovedať na otázky. Hlásal, že babylonské božstvá padnú. V tomto období badať príklon k univerzalizmu, Boh stvoril celý svet a je Pánom histórie. Keď dal kráľ Kýros Židom slobodu, začali uvažovať či to nie je Mesiáš. Ale Izaiáš vravel, že Mesiáš nebude bojovník ale pokorný služobník, ktorý ich obnoví z vnútra a dá život mnohým, čo Židia nikdy nepochopili. Keď sa vrátili do Júdska, mestá boli zničené, žili tu cudzie národy a boli proti nim ešte aj Samaritáni. Mysleli si, že prosby prorokov sa vyplnia hneď. Riešila sa tiež otázka, či postaviť, alebo nepostaviť chrám.
Autor tretej časti (Izaiáš 56-66; Trito-Izaiáš) je anonymný prorok, ktorého spis pridali k Izaiášovi. Je proti pesimistom, dáva Židom znovu odvahu a hovorí, že príčinou prekážok je hriech. Vraví, že Boh čoskoro ustanoví nový svet, že Boh je otec, ktorý odpúšťa a je verný svojmu ľudu. V otázke cudzincov je za to, aby mali prístup do chrámu, ale aby mali vyhradené miesto vzadu. Opisuje blaho Jeruzalemu aj obnovenie chrámu roku 515 pred Kr. za Nehemiáša a Ezdráša.

</doc>
<doc id="362276" title="Adult contemporary" url="https://sk.wikipedia.org/wiki?curid=362276">
Adult contemporary

Adult contemporary (AC) je rozhlasový formát, ktorý zahŕňa hudbu rôznych žánrov od 70. rokov po súčasnosť. Pritom sa vyhýba agresívnym žánrom (hard rock, heavy metal, hip-hop), hudbe určenej pre mládež a žánrom techno a dance music. Cieľová skupina poslucháčov sú dospelí vo veku 3054 rokov. Novinky sú do playlistu zaraďované s niekoľkotýždňovým oneskorením oproti formátu Contemporary hit radio.
Varianty.
Hot AC je variant zameraný na mladšiu cieľovú skupinu (18 – 40 rokov). Oproti klasickému AC má vyšší podiel nových skladieb a tieto sú zaraďované do vysielania skôr.
Variant Soft AC je založený najmä na starších skladbách a novinky sú zaraďované ešte neskôr ako pri klasickom AC. Hudobný výber tvoria príjemné a „jemné“ skladby, ktoré poslucháča nevyrušujú pri iných činnostiach.
Gold AC (tiež Oldies AC) kombinuje AC a oldies. Novinky sa objavujú výnimočne a s veľkým oneskorením. Orientuje sa na najstaršiu časť cieľovej skupiny poslucháčov AC (30 – 60 rokov).
Urban AC sa podobá soft AC, sústreďuje sa však na žánre R&amp;B a soul. 
Rhytmic AC sa sústreďuje na tanečnú hudbu, R&amp;B a disco, podobá sa na Hot AC.

</doc>
<doc id="362404" title="United States Army Air Forces" url="https://sk.wikipedia.org/wiki?curid=362404">
United States Army Air Forces

United States Army Air Forces (skratka: USAAF alebo AAF; v preklade: "Armádne vzdušné sily USA" alebo "Vzdušné sily Armády USA") boli autonómnou leteckou zložkou Armády Spojených štátov ("United States Army") počas druhej svetovej vojny a krátko po nej. Vznikli 20. júna 1941 reorganizáciou Leteckého zboru Armády Spojených štátov ("United States Army Air Corps"), ktorý sa stal zároveň podriadenou časťou Armádnych vzdušných síl USA. Od marca 1942 boli armádne vzdušné sily na rovnocennej úrovni ako armáda a vojenské námorníctvo. Súčasťou armády tak boli skôr len po formálnej stránke, ale zároveň neboli úplne samostatnou zložkou Ozbrojených síl Spojených štátov ("United States Armed Forces"). Tou sa stali 18. septembra 1947, kedy na základe Zákona o národnej bezpečnosti z roku 1947 vznikli súčasné Vzdušné sily Spojených štátov ("United States Air Force").
Organizácia.
Základnou jednotkou Armádnych vzdušných síl USA bola skupina ("Group"). Skupina pozostávala väčšinou z troch (niekedy aj viacej) letiek ("Squadron") rovnakého určenia, napr. stíhacie ("Fighter"; predtým "Pursuit"), bombardovacie ("Bombardment"), prieskumné ("Reconnaissance") atď. Letka väčšinou disponovala 16 lietadlami.
Niekoľko skupín tvorilo krídlo ("Wing"). Rovnako ako skupina a letka bolo aj krídlo označované arabským poradovým číslom. Vyšším organizačným a administratívnym stupňom bola letecká divízia ("Division") a letecké veliteľstvo ("Command"). Leteckú divíziu tvorilo niekoľko krídel a tiež sa označovala arabským poradovým číslom. Letecké veliteľstvo patrilo pod veliteľstvo leteckej armády ("Air Force") a označovalo sa rímskym poradovým číslom. Letecké veliteľstvá mohli mať v rámci leteckej armády rôzne určenie, napr. u Deviatej leteckej armády ("Ninth Air Force") existovalo IX. veliteľstvo taktického letectva ("IX Tactical Air Command", "IX TAC") a tiež IX. veliteľstvo stíhacieho letectva ("IX Fighter Command"; "IX FC").
Letecká armáda ("Air Force") bola administratívne takmer samostatnou jednotkou. Pozostávala z leteckých divízií ("Division") a leteckých veliteľstiev ("Command"). V priebehu druhej svetovej vojny existovalo celkovo 16 leteckých armád, ktoré pôsobili na rôznych miestach:
Veliteľom Armádnych vzdušných síl USA bol generál Henry H. Arnold, ktorý 20. júna 1941 dostal funkciu náčelníka armádnych vzdušných síl ("Chief of the Army Air Forces"). Armádne vzdušné sily podliehali generálovi George C. Marshallovi – náčelník štábu armády ("Chief of Staff of the Army"). Vzdušné sily Armády USA mali svojho zástupcu aj v Zbore náčelníkov štábov ("Joint Chiefs of Staff"), čo bol orgán, kde zasadali americkí aj britskí zástupcovia jednotlivých armádnych zložiek.
Lietadlá Armádnych vzdušných síl USA.
Armádne vzdušné sily USA používali veľké množstvo lietadiel rôznych typov a určenia pri plnení svojich misií, vrátane mnohých zastaraných lietadiel, ktoré zostali z obdobia pred júnom 1941 od leteckého zboru. Nasledujúce uvedené typy sú tie, ktoré boli v inventári armádnych vzdušných síl najpočetnejšie alebo sa zúčastnili bojov.
Hodnosti.
Štruktúra hodností a insígnie príslušníkov amerických armádnych vzdušných síl boli rovnaké ako u armády počas druhej svetovej vojny.

</doc>
<doc id="362411" title="Vladimír Maňka" url="https://sk.wikipedia.org/wiki?curid=362411">
Vladimír Maňka

Ing. Vladimír Maňka (* 19. september 1959, Lučenec) je slovenský ľavicový politik, člen strán SDĽ a SMER-SD. Od roku 2004 do roku 2019 bol poslancom Európskeho parlamentu. V minulosti bol predsedom Banskobystrického samosprávneho kraja, primátorom mesta Zvolen a poslancom Národnej rady SR. Do roku 2014 bol podpredsedom strany SMER-SD.
Politická kariéra.
Poslanec Národnej rady SR.
Poslancom Národnej rady Slovenskej republiky bol Vladimír Maňka v rokoch 1998 až 2002. Zastával parlamentnú funkciu podpredsedu Výboru pre financie, rozpočet a menu, bol členom Výboru pre európsku integráciu a členom spoločného parlamentného výboru EÚ – SR. Do parlamentu kandidoval za Stranu demokratickej ľavice, ktorá 31. decembra 2004 splynula so SMERom.
Primátor Zvolena.
Ako primátor Zvolena pôsobil Vladimír Maňka dva volebné obdobia v rokoch 1999 až 2005. Počas jeho pôsobenia bol Zvolen druhé najlepšie hospodáriace mesto na Slovensku a jeho primátor dostal v roku 2005 za svoju rolu v hospodárení mesta ocenenie Strieborný Golem. V roku 2008 dostal Cenu primátora mesta Zvolen.
Poslanec Európskeho parlamentu.
Vo voľbách do Európskeho parlamentu v roku 2004 kandidoval Vladimír Maňka za stranu SMER. Strana získala vo voľbách 16,89% hlasov, čo sa premietlo do troch poslaneckých mandátov.. Do Európskeho parlamentu kandidoval druhý raz vo voľbách v roku 2009. V týchto voľbách získal SMER s 32,01% hlasov 5 mandátov.. V Európskom parlamente Vladimír Maňka pôsobí ako člen rozpočtového výboru a náhradník viacerých výborov. Je členom Skupiny progresívnej aliancie socialistov a demokratov v Európskom parlamente. Podľa neodcitovaných správ z médií sa mu podarilo ušetriť milióny eur na byrokracii EP.
Predseda samosprávneho kraja.
V novembri 2009 kandidoval Vladimír Maňka vo voľbách do orgánov samosprávnych krajov za koalíciu ĽS-HZDS, SMER. V druhom kole voľby predsedu kraja získal 53,70 % hlasov, jeho protikandidát Jozef Mikuš 46,29 %.. Sľub predsedu zložil 29. decembra 2009. V roku 2013 ho na poste predsedu vystriedal Marian Kotleba.
Stranícka kariéra.
Vladimír Maňka pôsobil v Strane demokratickej ľavice, tá sa koncom roka 2004 zlúčila so stranou SMER a vznikla SMER – sociálna demokracia. Vladimír Maňka bol od 1. januára 2005 do 28. júna 2014 podpredsedom tejto strany.

</doc>
<doc id="362653" title="Anakonda tmavá" url="https://sk.wikipedia.org/wiki?curid=362653">
Anakonda tmavá

Anakonda tmavá alebo anakonda veľká () je nejedovatý had z čeľade veľhadovitých obývajúci Južnú Ameriku. Je to najťažší had na svete a zároveň jeden z najdlhších hadov.
Etymológia.
Slovo "anakonda" pochádza z tamilského slova "anaikolra", čo v preklade znamená "zabijak slonov". V Južnej Amerike je zaužívaný aj španielsky výraz "mata-toro", znamenajúci "zabijak býkov".
Opis.
Anakonda tmavá je masívny had zeleno-čiernej farby. Dosahuje dĺžku 4 až 9 metrov a hmotnosť až 250 kilogramov (vďaka čomu je najťažším hadom na svete). Vo voľnej prírode sa dožíva okolo 10 rokov, v zajatí 25 alebo aj viac rokov. Anakonda je adaptovaná na vodu, v ktorej trávi väčšinu života. Jej oči a nozdry sú umiestnené takmer navrchu hlavy, čiže môže číhať na svoju korisť aj čiastočne ponorená vo vode.
Správanie.
Väčšinu života trávi ponorená v plytkej vode. Uprednostňuje miesta s vodnou vegetáciou, ktorá jej zaručuje maskovanie. Svoje silné telo využíva na škrtenie, dokonca dokáže zaškrtiť zviera veľkosti koňa. Často prepadáva svoju obeť, keď sa prichádza napiť. Loví najmä za tmy.
Potrava.
V potrave nie je vyberavá. Loví vtáky, kajmany, korytnačky, ryby, kapybary a iných cicavcov. Dokonca existujú zdokumentované správy o tom, že anakonda zožrala človeka.
Výskyt.
Jej domovom je Južná Amerika, konkrétne oblasť Amazónie. Sú to štáty Venezuela, Kolumbia, Brazília, Ekvádor, východ Paraguaju, sever Bolívie.
Rozmnožovanie.
Samce sú menšie ako samice, majú však veľké panvové výrastky, ktoré využívajú pri párení. Samice privádzajú na svet 4 – 80 mláďat, ktoré dospejú až za šesť rokov.

</doc>
<doc id="362816" title="Tunel Šibenik" url="https://sk.wikipedia.org/wiki?curid=362816">
Tunel Šibenik

Tunel Šibenik je diaľničný dvojrúrový tunel s dĺžkou 591 metrov (z toho razená časť dĺžky 540 m), ktorý sa nachádza na úseku diaľnice D1 Jánovce – Jablonov II. úsek. Razený bol novou rakúskou tunelovacou metódou (NRTM). V tuneli sa nachádza jeden únikový východ s možnosťou prechodu do druhej tunelovej rúry. Tunel bol pôvodne súčasťou druhého balíka PPP projektov, ktorý sa však nerealizoval.
Zmluva o dielo na výstavbu bola uzavretá v máji 2012, samotná výstavba bola oficiálne začatá 25. júna 2012. Tunel bol slávnostne prerazený 21. marca 2014 a v plnom profile odovzdaný do užívania 30. novembra 2015. Projekt bol spolufinancovaný z Kohézneho fondu Európskej únie. Zhotoviteľom bolo konzorcium spoločností Eurovia SK, a.s., Eurovia CS, a.s. a Stavby Mostov Slovakia, a.s. Trhacie práce v tuneli realizovala spoločnosť Tubau, a.s. so sídlom v Žiline.
Dňa 12. augusta 2013 sa pri plánovanom odstrele horniny v južnej tunelovej rúre stalo počas razenia nešťastie, pri ktorom zahynul strelmajster a ďalší piati robotníci boli prevezení so zraneniami do levočskej, popradskej a spišskonovovesskej nemocnice.

</doc>
<doc id="362914" title="Oblievačka" url="https://sk.wikipedia.org/wiki?curid=362914">
Oblievačka

Oblievačka (iné názvy: polievačka, kúpanie, kúpačka, kuparska) je zvyk (na Slovensku najmä na východe) spočívajúci v polievaní dievčat a mladých žien vodou (alebo voňavkou) na Veľkonočný pondelok (a utorok). V niektorých oblastiach Európy (vrátane napr. juhozápadného Slovenska) je vždy spojená so šibačkou - preto pozri aj článok o šibačke.
Zvyky spojené s oblievaním na Slovensku.
Slovenskom prechádza európska kultúrna hranica rozdeľujúca východné a západné zvyky, ku ktorým sa vzťahuje aj kúpanie a oblievanie. To sa zaraďuje k východnému Slovensku, kým šibanie je západoeurópskou tradíciou. Kúpanie vodou malo mladým ženám dievčatám zabezpečiť plodnosť, zdravie a krásu. Výraznejšie rozdiely v uplatňovaní týchto veľkonočných zvykov boli viditeľné do 50. rokov, potom sa začali zjednocovať.
V niektorých oblastiach Slovenska (napr. na Ponitrí, na Kysuciach) mládenci začali s oblievačkou už vo Veľkonočnú nedeľu popoludní pokračujúc na Veľkonočný pondelok popoludní. Kupači boli pohostení zvyčajne mäsom, koláčmi, pálenkou a za odmenu dostávali od dievčat maľované vajíčka (kraslice) alebo peniaze. Pondelokové dopoludnie bolo ako oblievací čas vyhradené pre menších chlapcov. Kupači boli často sprevádzaní hudobníkmi. Na oblievanie používali mládenci na Ponitrí vlastnoručne zhotovené drevené striekačky.
O veľkonočnom zvyku oblievania písal aj slovenský autor z 19. storočia Ján Kollár. V diele "Národnie spievanky 1 – Piesne a zlomky z mytologického ohľadu pamätné ":
"Kúpanie sa deje v pondelok a v utorok veľkonočný; v pondelok oblievajú mládenci dievčatá a v utorok dievčatá mládencov, raz skromne ružovou vodkou zo skleničky, raz hojne obyčajnou vodou z veľkej nádoby. Niekde, najmä na dedinách dievku celú aj do studne, potoka alebo jazera hodia. … Oblievačka zdá sa byť tiež pohanskoslovanský pozostatok, ktorého cieľ a význam nevieme."
S veľkonočnou oblievačkou je spájaná aj zábava, ktorá sa konala v pondelok večer. Usporadúvali ju mládenci za peniaze, ktoré dostali za oblievanie. Pozvané boli dospelé dievčatá a ich matky, ktoré prinášali „cesť“. Išlo o takzvanú poctu alebo česť pozostávajúcu z peňazí a jedla – väčšinou čerstvého chleba, slaniny, klobásy, vajíčok. V prípade, že niektorá z matiek nepriniesla nič, stala sa terčom posmešných výkrikov typu "cesť pýta jesť." Následne mládenci ponúkli matky pálenkou a tancovali s nimi v tanečnom kole.
Tento spôsob polievania v poslednom období postupne zanikal. Dnes sa polieva iba menším množstvom vody, namiesto vedier sa používajú iba hrnčeky alebo fľaštičky. Do popredia sa dostáva polievanie parfumom alebo kolínskou vodou. Zmenil sa aj samotný význam veľkonočnej oblievačky a do popredia vystupuje skôr zábavná funkcia.
Veľkonočné veršovačky.
Počas veľkonočných zvykov šibania a oblievania chlapci recitovali veršovanky. Išlo o krátke ľudové básničky so súvisiacou tematikou. Odkazovali nielen na samotné polievanie, ale naznačovali aj formu odmeny v podobe jedla, veľkonočných vajíčok alebo peňazí. Na Myjave chlapci recitovali nasledovne:
Príkladom veršovačky oblasti Oravy sú nasledovné verše:
Oblievačka v utorok.
Veľkonočný zvyk oblievania pokračoval v určitom zmysle aj v utorok. V tento deň sa situácia obrátila a dievčatá a mladé ženy oblievali mládencov, ktorých na ulici stretli. Pravidlom bolo, že išlo o mužov mladších ako päťdesiat rokov. Na rozdiel od mládencov, dievčatá v utorok nedostávali žiadnu odmenu.

</doc>
<doc id="362945" title="Kobra okuliarnatá" url="https://sk.wikipedia.org/wiki?curid=362945">
Kobra okuliarnatá

Kobra okuliarnatá alebo staršie kobra indická či okuliarnik indický (lat. "Naja naja") je jeden z najnebezpečnejších hadov v Indii. Patrí do čeľade koralovcovitých a jeho jed obsahuje neurotoxíny. Je známy najmä z atrakcií „zaklínačov“.
Opis.
Kobra okuliarnatá dosahuje dĺžku 1,2 až . Sfarbenie kobier okuliarnatých je pomerne rozmanité, siaha od hnedého až po čierne, pričom väčšina jedincov má výrazné bledé znaky na zadnej strane štítu, čiže „kapucne“.
Výskyt.
Táto kobra uprednostňuje ryžové polia a okraje ciest v blízkosti obcí, takže sa dostáva do kontaktu s človekom. Vyskytuje sa v južnej Ázii hlavne v štátoch Pakistan a India, ale môžeme ju nájsť aj na Srí Lanke, v Bangladéši, Nepále, Bhutáne a Afganistane.
Správanie.
Hoci sa kobry občas vyhrievajú na slnku, sú zväčša aktívne v noci. Dokážu liezť po stromoch aj plávať. Rovnako ako iné kobry, aj tento druh pri ohrození roztiahne rebrá na krku, ktoré sú za normálnych okolností zložené.
Potrava.
Živia sa malými cicavcami, jaštericami, vtákmi, ale aj inými hadmi, ktoré usmrcujú rýchlo pôsobiacim neurotoxickým jedom.
Rozmnožovanie.
Samica nakladie 10 až 30 vajec do potkaních norí, alebo termitísk a po inkubačnej dobe, ktoré trvá od 48 do 69 dní. Mláďatá merajú 20 až .
Predátory.
Okrem ľudí sú hlavnými predátormi kobier okuliarnatých viaceré cicavce najmä mungá a dravé vtáky.

</doc>
<doc id="362983" title="Rasputica" url="https://sk.wikipedia.org/wiki?curid=362983">
Rasputica

Rasputica označuje jav vyskytujúci sa pravidelne dvakrát do roka, keď možno po nespevnených cestách v Rusku, Bielorusku a na Ukrajine prejsť len s veľkými ťažkosťami. Je to obdobie, keď sa celá rovinatá krajina týchto oblastí zmení na blatistú a močaristú a cesty nevynímajúc. Pojem sa vzťahuje na „jarnú rasputicu“ aj „jesennú rasputicu“ a na podmienky ciest v tomto období. 
Rasputica býva na jar silnejšia vďaka topiacemu sa snehu, ale zvykne sa opakovať na jeseň dôsledkom veľkého množstva zrážok.
Obdobie rasputice je známe predovšetkým ako výhoda pre obrancov počas vojny. Počas invázie Napoleona do Ruska v roku 1812 znamenalo pre francúzskych vojakov prekážku v ich rýchlejšom nasledovaní. 
Počas druhej svetovej vojny mesiac trvajúce obdobie rasputice spomalilo nemecký postup počas bitky o Moskvu v srdci Sovietskeho zväzu, tento útok bol vyvrcholením celej operácie Barbarossa. Nemecký postup bol nakoniec zastavený sovietskymi posilami prisunutými z Ďalekého východu a Sibíri. Takto dokázali, že počasie je pre obe bojujúce strany rovnaké a vďaka svojej technologickej prevahe a dobrému vybaveniu dokázali za pár dní zatlačiť Nemcov o 160 kilometrov. Napriek tomu sa v najmä v nemeckej a západnej literatúre v súvislosti s týmito bojovými operáciami často spomína ako veľký činiteľ aj tzv. „generál blato“.
Synonymický pojem vo fínčine je "rospuutto", značiaci "bezcestnosť". Väčšina nespevnených ciest vo Fínsku sa mení na blato. V minulých dobách ich to robilo prakticky nepoužiteľnými; dnešné nespevnené cesty môžu byť použité, ale sú extrémne klzké. 
Rasputica a zima.
Hoci vo všeobecnom kontexte sa vzťahuje na drsné podnebie Ruska, "rasputica" sa nedáva do súvislosti so špecifickými zimnými podmienkami cestnej dopravy – poľadovicou. Tento pojem sa používal v dobe pred masovým používaním automobilov, v dobe saňovej dopravy.

</doc>
<doc id="363011" title="Playboy (časopis)" url="https://sk.wikipedia.org/wiki?curid=363011">
Playboy (časopis)

Playboy je pánsky časopis založený roku 1953 Hughom Hefnerom ako spoločnosť "Playboy Enterprises, Inc." Je to mesačník s informáciami z oblasti módy, športu, najnovších technických vymožeností, luxusného tovaru, cestovania, automobilizmu a nachádzajú sa tu profily významných osobností a rozhovory s nimi. Je však tiež (a predovšetkým) synonymom pre erotické fotografie žien, často z radov veľmi známych osobností. Časopis Playboy vychádza v mnohých jazykových mutáciách takmer po celom svete. Na Slovensku sa predával v rokoch 1997 až 2003 a potom od roku 2005 až do súčasnosti. V niektorých krajinách sveta je zakázaný, napr. v Singapure. Pre časopis je charakteristický "zajačik s ušami".
História.
Prvé vydanie vyšlo v decembri 1953. Najväčšiu popularitu dosahoval časopis v 70. rokoch (záznam z novembra 1972 - 7 161 561 predaných kusov). Od tej doby jeho popularita pomaly klesá, zrejme aj v dôsledku podobných konkurenčných časopisov (napr. Penthouse).
Medzi známe osobnosti, ktoré do časopisu písali sú napr. Ernest Hemingway, Ian Fleming, John Steinbeck, Jack Kerouac, Roald Dahl, Hunter S. Thompson, Alex Haley či Barry Manilow.
Svetové edície.
Časopis sa vydáva/l v nasledujúcich štátoch:
Známe osobnosti.
Niektoré známe osobnosti, ktoré sa v časopise objavili:

</doc>
<doc id="363053" title="Pilaster" url="https://sk.wikipedia.org/wiki?curid=363053">
Pilaster

Pilaster je architektonický prvok, ktorý mierne vystupuje na stene (fasáde – priečelí alebo v interiéri). Má tvar neúplného piliera alebo stĺpa a najmä dekoratívnu funkciu (nie je súčasťou konštrukčného systému budovy, ak plní nosnú funkciu ide zväčša o oporu). Často býva členený ako stĺp (pätica, driek a hlavica) a môže mať polkruhový, točitý alebo pravouhlý tvar. 
Býva prvkom klasickej architektúry a vytvára dojem, že tvorí stĺp, ktorý je súčasťou konštrukčného systému stavby. Zvýrazňuje okraje dverí, okien alebo portálov, zvýrazňuje zosilnenie muriva alebo iba člení stenu. Pri železobetónových a veľkých budovách môže pilaster zlepšovať klimatické podmienky v budove. V prípade ak sa pilaster použije na schovanie oceľového stĺpa, napr. obmurovaním, bude zvýšená jeho požiarna odolnosť.

</doc>
<doc id="363218" title="Šibačka" url="https://sk.wikipedia.org/wiki?curid=363218">
Šibačka

Šibačka (iné názvy: šibanie, šibiračka, šľahačka) je zvyk (na Slovensku najmä na západe) spočívajúci v šibaní dievčat korbáčom alebo prútom na Veľkonočný pondelok a utorok. Na Slovensku býva spojený s oblievačkou (kúpačkou). Na šľahanie sa používal korbáč z prútia alebo čerstvý kus dreva (prútik), prednášala sa koleda a dostávalo sa tzv. šibačkové (kraslice či iné pochutiny). 
Šibačku a polievačku v Česku spomína už pražský kazateľ 14. storočia Konrád Waldhauser:"…manželé a milenci šlehají se metlami a tepají rukou v pondělí a úterý velikonoční. Ospalé a lenivé časně z rána v pondělí velikonoční házejí do vody nebo alespoň je polévají…".
Názvy v zahraničí.
Na Morave sa označuje ako, "mrskut", "šmigrust", "šmirgust", "šmergust", "šmegrust" a podobne, vo východných Čechách ako "šmerkus", "šmerkust", "šmerkous", "šmerkouz" a podobne (slovo môže znamenať aj oblievačku alebo ojedinele šibačkové), v spisovnej češtine aj "pomlázka" (slovo znamená aj šibák a šibačkové) a v Poľsku ako "śmigus" (ale tam slovo znamená zrejme predovšetkým oblievačku, rôzne varianty tohto slova alebo "śmigus-dyngus".
Tvary na šmig- môžu pochádzať z nemeckého Schmeckostern alebo z poľského slova pre šľahanie.
Slovensko.
Územím Slovenska prechádza kultúrna hranica medzi západoeurópskym šibaním a východoslovanskou polievačkou na Veľkonočný pondelok. Na juhozápadnom Slovensku sa vyskytuje aj kúpačka aj šibačka, na západnom Slovensku je typické šibanie a na východnom Slovensku prevažuje kúpačka.
Opis šibačky a kúpačky (ako fungovala zhruba do 50. rokov 20. storočia) podľa "Encyklopédie ľudovej kultúry Slovenska": "Kúpačky (kuparska) a šibačky (šibiračka, šlahačka) sa začali hneď po polnoci al. v skorých ranných hodinách. Hlúčky mládencov chodili spoločne po domoch, kde boli dospelé dievčatá (niekde starší mládenci išli len k svojej milej). V domoch im ponúkli pripravené pohostenie – varené vajíčka, koláče, víno al. pálenku. Formy odmeny kúpačov boli rozdielne. Niekde mládenci dostali maľované vajíčka (kraslice, písanky, kriažľané vajíčka) hneď, v Ladzanoch (Hont) ich popoludní roznášali matky vyšibaných dievčat, v Cerove samotné dievčatá. Surové vajíčka boli odmenou dospelej mládeže a symbolizovali plodnosť. Menším chlapcom bolo na kúpačky a šibačky prenechané doobedie a odmenou im boli kraslice, cukrovinky, v súčasnosti aj peniaze a naturálne dary. Ženatí chlapi chodili kúpať a šibať len najbližšiu rodinu, vrátane kmotrovcov. Odmenou pre dospelých mužov je dnes pohostenie, kt. má výrazný spoloč. aspekt. Večer usporiadali mládenci z vyzbieraných peňazí zábavu, na kt. pozvali aj dospelé dievčatá. V Polomke bolo zvykom, že matky okúpaných, a tým vlastne aj pozvaných dievčat prinášali „cesť„ – poctu skladajúcu sa zo stanovenej sumy peňazí, čerstvo upečeného chleba, slaniny, vajíčok. Matkám ponúkli mládenci pálenku a museli ísť do kola tancovať aspoň jeden tanec. V Liptovskej Tepličke sa chlapci na zábave aj „vkupovali“, do mládeneckého spolku."
Šibačka (a oblievačka) „pokračovala“ v niektorých prípadoch v utorok, keď všetky dievčatá mohli na ulici obliať a vyšibať každého muža, ktorého stretli.

</doc>
<doc id="363235" title="Majstrovstvá sveta FIRS v inline hokeji 2008" url="https://sk.wikipedia.org/wiki?curid=363235">
Majstrovstvá sveta FIRS v inline hokeji 2008

Majstrovstvá sveta FIRS v inline hokeji 2008 boli v poradí 14. majstrovstvá sveta FIRS v inline hokeji, ktoré organizuje Medzinárodná federácia kolieskových športov (FIRS) pod sekciou Medzinárodného výboru inline hokeja. Konali sa v Düsseldorfe, v Nemecku v dňoch od 6.12. júla 2008 a zúčastnilo sa ich 17 mužských a 10 ženských družstiev. Nováčikmi turnaja boli 4 družstvá mužov: Čína, Holandsko, Irán a Venezuela, a družstvo žien Namíbie. Pôvodne sa malo v ženskom turnaji predstaviť aj družstvo Nového Zélandu. Zápasy sa hrali v Eisstadion an der Brehmstrasse, ktorý je domovským štadiónom klubu ľadového hokeja DEG Metro Stars a tiež inline hokejového klubu DEG Rhein Rollers.
V mužskej kategórii svoj jedenásty titul získalo , ktoré vo finálovom stretnutí zvíťazilo nad . U žien získalo titul , keď vo finále vyhralo nad .
Tieto majstrovstvá slúžili zároveň ako kvalifikácia na Svetové hry 2009, ktoré hostil taiwanský Kao-siung. Kvalifikovalo sa na ne najlepších 5 mužských družstiev.

</doc>
<doc id="363325" title="Medviedik čistotný" url="https://sk.wikipedia.org/wiki?curid=363325">
Medviedik čistotný

Medviedik čistotný alebo medvedík čistotný alebo mýval (lat. "Procyon lotor") je druh z čeľade medviedikovitých. Vyskytuje sa najmä v lesoch, pochádza zo Severnej Ameriky, ale v 20. stor. bol prenesený aj do Nemecka. Výskyt na Slovensku bol doložený na 2,1 % územia.
Iné názvy.
Alternatívny názov mýval sa v literatúre hodnotí rôzne: ako platné synonymum, ako hovorový výraz alebo ako nesprávny výraz.
Zastarané názvy sú: "medvedík mýval", "medveď mýval", "mýval severný" a rákon.
Opis.
Má dlhú srsť a čierne škvrny okolo očí. V porovnaní s väčšinou šeliem má veľmi zručné laby, ktorými si uchopuje a pridržiava potravu. Dorastá do dĺžky 1 metra, vrátane chvosta.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 9 (2,1 % rozlohy Slovenska, do roku 1964 len v 1, 0,2 %), všetko sú to zástrely.
Potrava.
Vo svojom prirodzenom biotope sa živí rozmanitou potravou od žiab po plody, v mestách však prehľadáva smetné koše a žerie rozličné zvyšky. Aktívny je v noci, má výborný čuch a vie dobre šplhať.

</doc>
<doc id="363403" title="Kuna americká" url="https://sk.wikipedia.org/wiki?curid=363403">
Kuna americká

Kuna americká alebo soboľ americký (lat. "Martes americana") je druh z rodu kuna (Martes) z čeľade lasicovité. 
Jeho poddruh "Martes americana caurina" sa často zvykne vyčleňovať ako samostatný druh "Martes caurina".
Charakteristika.
Kuna americká je rozšírená najmä v Kanade, Aljaške a v západnej časti USA.
Žije v ihličnatých lesoch a veľmi zručne loví veverice v korunách stromov. 
Má červenkastohnedú srsť a krátke zavalité nohy. Dorastá do dĺžky 65 cm (vrátane chvosta). Korisť loví na zemi i na stromoch. 

</doc>
<doc id="363498" title="Phoebe Tonkinová" url="https://sk.wikipedia.org/wiki?curid=363498">
Phoebe Tonkinová

Phoebe Jane Elizabeth Tonkinová (* 12. júl 1989, Sydney, Austrália) je austrálska herečka a modelka. Preslávila ju postava Cleo Sertoriovej v austrálskom seriáli "". Známa je tiež zo seriálov "Upírske denníky" a "The Originals", kde stvárnila postavu Hayley Marshallovej.
Životopis.
Narodila sa v Sydney v Austrálii. Keď mala 4 roky, navštevovala tanečné kurzy klasického baletu, hip-hopu, moderného tanca a stepu. Vo veku 12 rokov, začala chodiť na kurzy v austrálskom divadle pre mladých do Wharf Theatre. Navštevovala Loreto Kirribilli a neskôr absolvovala Queenwoodsku školu pre dievčatá.
Kariéra.
V decembri 2005, dostala rolu Cleo Sertoriovej v austrálskom seriáli "", ktorý sleduje životy troch dospievajúcich dievčat so schopnosťou meniť sa na morské panny. Seriál mal premiéru 7. júla 2007 na austrálskej televíznej stanici Network Ten. Seriál mal 3 série a finále bolo odvysielané 16. apríla 2010. V septembri 2010 si Phoebe zahrala hlavnú úlohu v akčnom filme "Nemilosrdní (Tomorrow, When the War Began)". V januári 2011 sa presťahovala do Los Angeles, aby sa usilovala o medzinárodnú hereckú kariéru. V marci 2011 bola obsadená v seriáli "Tajomstvo kruhu (The Secret Circle)", ktorý mal premiéru 15. septembra 2011 a videlo ho viac ako 3,5 milióna divákov. Seriál bol po 1. sérii zrušený. V auguste 2012 bola pridaná do obsadenia seriálu "Upírske denníky", kde si zahrala Hayley Marshallovú, kamarátku Tylera Lockwooda. V seriáli hrá po boku svojej kolegyne Claire Holt "(zo seriálu )", ktorá stvárňuje postavu pôvodnej upírky Rebeky Mikaelsonovej. 11. januára 2013 bol oznámený spin-off seriál k "Upírskym denníkom" s názvom "The Originals". Dej sa odohráva v New Orleans a točí sa okolo rodiny pôvodných upírov.

</doc>
<doc id="363543" title="Nina Dobrevová" url="https://sk.wikipedia.org/wiki?curid=363543">
Nina Dobrevová

Nikolina Kamenovová Dobrevová (, * 9. január 1989, Sofia, Bulharsko), známa ako Nina Dobrev, je kanadská herečka a modelka. Narodila sa v Bulharsku, no keď mala dva roky, s rodičmi sa presťahovala do Toronta, kde vyrástla. Preslávila ju rola Eleny Gilbertovej v americkom seriáli "Upírske denníky" (2009 – 2015, 2017). Zahrala si v niekoľkých celovečerných filmoch, vrátane filmu "Ten, kto stojí v kúte" z roku 2012, komédie "Falošní poliši" (2014) a hororovej komédie "Posledná nás zachráni" (2015). 
Skorý život.
Nina sa narodila bulharskom hlavnom meste Sofia. Keď mala dva roky s rodinou sa presťahovala do Toronta v Kanade. Má staršieho brata Aleksandra. Jej otec Kamen Dobrev je počítačový špecialista a matka Michaela (rod. Radeva) je umelkyňa.
Navštevovala strednú školu J. B. Tyrrell Sr., kde sa začala venovať baletu, klasickému jazzu a tanečnej gymnastike. Neskôr prestúpila na umeleckú školu Wexford v Scarborough v Ontariu, potom navštevovala Ryerson University v Toronte kde študovala sociológiu. Školu ukončila predčasne v roku 2008 kvôli hereckej kariére a chodila na hodiny herectva na Armstrong Acting Studios v Toronte.
Kariéra.
Dobrev sa objavila v mnohých celovečerných filmoch, vrátane filmov "Fugitive Pieces", "Away from Her", "Never Cry Werewolf" a v seriáli "Degrassi: The Next Generation". V roku 2007 sa objavila v hudobnom videoklipe '"You Got That Light"'  od "Wade Allain-Marcus &amp; David Baum". Zahrala si tiež vo filme "The American Mall".
Následne hrala v seriáli "Upírske denníky", ktorý je televíznou adaptáciou rovnomennej knižnej série, kde si zahrala úlohu Eleny Gilbert. Potom si zahrala malú úlohu v erotickom trileri "Chloe". Film bol komerčne úspešný a stal sa najziskovejším filmom režiséra Atoma Egoyana.
V apríli 2011 sa predstavila po boku Logana Lermana, Emmy Watson, Ezru Millera a Paula Rudda ako Candace Kelmeckis vo filmovej adaptácii "Ten, kto stojí v kúte." V auguste 2014 si zahrala spolu s Jakeom Johnsonom a Damonom Wayansom Jr. v komédii "Falošní poliši." 
Dňa 6. apríla 2015 prostredníctvom Instagramu oznámila, že po skončení 6. série opúšťa "Upírske denníky." V horore "Posledná nás zachráni" z roku 2015 stvárnila Vicki Summers. V septembri 2015 bola obsadená do filmu "Arrivals", kde hrala po boku Asa Butterfielda a Maisie Williamsovej. Vo filme stvárnila letušku Izzy. V tom istom roku sa objavila spolu s Domhnallom Gleesom a Christinou Applegate v romantickej komédii "Crash Pad".
V apríli 2016 bolo oznámené, že sa predstaví po boku Vina Diesela a Samuela L. Jacksona vo filme "xXx: The Return of Xander Cage."
Osobný život.
Nina hovorí plynule anglicky a bulharsky. V septembri 2012 herec Ian Somerhalder potvrdil vzťah s Ninou Dobrevovou. V máji 2013 herečka pre magazín Cosmopolitan oznámila rozchod páru. V auguste 2013 sa objavili informácie ohľadom nového vzťahu s tanečníkom Derekom Houghom, po pár týždňoch sa však vzťah skončil. Od júla 2015 do februára 2016 chodila s Austinom Stowellom. 
Počas natáčania "Upírskych denníkov" žila v Atlante. V roku 2015 sa presťahovala do Los Angeles.
Filantropia.
V septembri 2011 so spevákom Joe Jonasom uvádzala We Day, organizovaný organizáciou "Free the Children", kde je Dobrevová ambasádorka. Nina navrhla tričko s „Me to We Style“, kde 50% zisku z jeho predaja šlo pre organizáciu Free the Children.

</doc>
<doc id="363602" title="Medzinárodná federácia amerického futbalu" url="https://sk.wikipedia.org/wiki?curid=363602">
Medzinárodná federácia amerického futbalu

Medzinárodná federácia amerického futbalu (, skr. IFAF) je medzinárodná športová organizácia, ktorá zastrešuje americký futbal vo svete. Vznikla v roku 1998. Sídlo má v La Courneuve, vo Francúzsku a momentálne na jej čele stojí od roku 2016 Kanaďan Richard MacLean. IFAF má na starosti organizáciu amerického futbalu a flag futbalu. Od roku 2005 je federácia riadnym členom Generálnej asociácie medzinárodných športových federácií a akceptovaným členom MOV. Vďaka plnému členstvu v GAISF mohol americký futbal po prvýkrát participovať ako ukážkový šport na Svetových hrách 2005 v Duisburgu.
Súťaže.
IFAF organizuje nasledovné medzinárodné súťaže národných tímov:

</doc>
<doc id="363792" title="Líška polárna" url="https://sk.wikipedia.org/wiki?curid=363792">
Líška polárna

Líška polárna (netaxonomické názvy: polárna líška, biela líška; "Vulpes lagopus" alebo staršie "Alopex lagopus") je druh z čeľade psovité. V minulosti sa klasifikoval ako jediný druh rodu Alopex (po slovensky líška alebo pesec), ale dnes sa považuje za súčasť rodu Vulpes (po slovensky líška). U niektorých autorov do rodu Alopex v minulosti patril aj druh líška korzak (lat. "Alopex corsac", dnes: "Vulpes corsac").
Líška polárna žije v severných častiach Európy, Ázie a Ameriky, na ďalšie miesta bola vysádzaná kvôli obchodu s kožušinami. Svoju srsť mení podľa ročného obdobia. Srsť líšky polárnej je v zime hustá a dlhá, bielej alebo sivobielej farby. Letná srsť je krátka a menej riedka, sivej alebo čiernej farby. V zime jej snehobiela srsť slúži ako dokonalé ochranné sfarbenie. V lete srsť zhnedne alebo zosivie, aby sa líška ľahšie skryla medzi kameňmi a rastlinami. S letom líšky menia svoje životné územie. Na jar a v lete sa rozmnožujú. Samica je ťarchavá 49 – 56 dní. Vo vrhu je okolo 3 – 12 mláďat, ale to je veľmi vzácne. Leto trávia v tundre a na zimu sa sťahujú na ľadové polia. Potrava líšky polárnej je predovšetkým tvorená z vtákov, drobných hlodavcov a vyberania vtáčích hniezd, priživuje sa aj na zvyškoch koristi ľadových medveďov. 
Polárne líšky žijú v trvalých pároch. V tomto období obývajú líšky podzemné brlohy: ich nory zo 4 až 13 východmi tvoria labyrint o ploche . Líšky sa k svojim norám vracajú každé leto a rozširujú ich.

</doc>
<doc id="363965" title="Gazi Husrev-begova mešita (Sarajevo)" url="https://sk.wikipedia.org/wiki?curid=363965">
Gazi Husrev-begova mešita (Sarajevo)

Gazi Husrev-begova mešita je najstaršia mešita v Sarajeve, v hlavnom meste Bosny a Hercegoviny.
História.
Sarajevo bolo v 16. storočí centrom osmanského sandžaku. Mešitu dal postaviť Gazi Husrev-beg v roku 1530. Hlavným architektom bol perzský majster Ajem Esir Ali. Ide o typickú pamiatku osmanskej architektúry.
Architektúra.
Mešita má typické prvky osmanskej architektúry, ktorá nadväzuje na byzantské umenie. Kupola mešity dosahuje výšku 26 metrov a minaret výšku 47 metrov. Súčasťou mešity je aj hodinová veža, ktorú pristavili v roku 1697. Mešita bola poškodená počas občianskej vojny v Bosne v 90-tych rokoch 20. storočia. Po vojne bola obnovená. Na rekonštrukciu prispel hlavne saudskoarabský kráľ.

</doc>
<doc id="363983" title="Biografický lexikón Slovenska" url="https://sk.wikipedia.org/wiki?curid=363983">
Biografický lexikón Slovenska

Biografický lexikón Slovenska je nové spracovanie "Slovenského biografického slovníka", ktoré vychádza od roku 2002. Do roku 2017 vyšlo 6 zväzkov (A až N), plánovaných je 10 zväzkov. Autorom je Národný biografický ústav Slovenskej národnej knižnice.
Oproti "Slovenskému biografickému slovníku" sú okrem aktualizácií hesiel zaradené nové heslá menej známych, zabudnutých, resp. pred rokom 1989 nespomínaných osobností a osobností, ktoré zomreli v rokoch 1985 – 2000 (okrem prvého zväzku, ktorý je uzavretý rokom 1995). Celý súbor má , okrem toho majú aj jednotlivé zväzky samostatné ISBN.
Zo zmluvy o dielo medzi Slovenskou národnou knižnicou a firmou B E M E R, s. r. o., vyplýva, že náklad V. zväzku bol 2000 kusov.

</doc>
<doc id="364170" title="Matej Rákoš" url="https://sk.wikipedia.org/wiki?curid=364170">
Matej Rákoš

Prof. Ing. Matej Rákoš, DrSc. (* 17. máj 1922, Mokrance† 8. jún 2011, Košice) bol slovenský fyzik. Pôsobil ako doktor fyzikálno-matematických vied (DrSc.) na Českom vysokom učení technickom v Prahe (1969). Profesor pre odbor Fyzika na Vysokej škole technickej v Košiciach (1971). 
Životopis.
Štúdium.
Na Fakulte strojného a elektrotechnického inžinierstva Slovenskej vysokej školy technickej v Bratislave študoval v rokoch 1940–1944 odbor Strojné a elektrotechnické inžinierstvo, zameranie elektrotechnické inžinierstvo. Na konferenciách a sympóziách v zahraničí i doma predniesol viac než 60 prednášok. 
Zamestnanie.
Po absolutóriu pracoval v rokoch 1946 – 1951 na "Štátnej priemyselnej škole v Košiciach" ako stredoškolský profesor. Ďalší rok (1951 – 1952) strávil na "Ústave fyziky a elektrotechniky Vysokej školy poľnohospodárskeho a lesníckeho inžinierstva v Košiciach". 1952 – 1963 pôsobil na Strojníckej fakulte VŠT, od 1958 ako docent. 1959 – 1963 tu zastával funkciu prodekana pre vedu a výskum. V roku 1963 prestúpil na Univerzitu Pavla Jozefa Šafárika v Košiciach, kde pracoval na Prírodovedeckej fakulte až do roku 1967. Od tohoto roku až do 1990 pôsobil opäť na VŠT, tentoraz na Elektrotechnickej fakulte VŠT, od 1971 ako profesor. V rokoch 1969 – 1983 bol vedúcim Katedry fyziky EF VŠT Košice, 1969 – 1972 prodekanom a 1972 – 1985 dekanom EF na Vysokej školy technickej v Košiciach.
Zameranie a pôsobenie.
Zaoberal sa fyzikou tuhých látok a materiálovou fyzikou. Skúmal magnetické vlastnosti slabomagnetických látok statickými a dynamickými metódami, ako aj magnetickú rezonanciu a správanie sa vybraných materiálov pri budení rádiofrekvenčným magnetickým poľom. Pomocou rádiospektroskopických metód študoval paramagnetické a diamagnetické látky s významnými fyzikálnymi vlastnosťami, ako aj interakciu vysokofrekvenčných polí s látkou. Graficky určil koncentrácie a susceptibility zmesí a roztokov slabomagnetických látok (1959). Vykonal presné a veľmi presné merania magnetickej susceptibility Curieovými-Chenneveauovými a −Pascalovými váhami (1965). Vyvinul (1966) novú metódu na analýzu tvaru rezonančných čiar pri jadrovej magnetickej rezonancii (NMR) a elektrónovej paramagnetickej rezonancii (EPR). Študoval vlastnosti polypropylénových vláken tak magnetickými (1966, 1968), ako aj NMR metódami (1967). Zaviedol absolútne stupnice merania dvoch psychofyzikálnych zákonov, čo bola ich prvá matematická formulácia (1968). Skonštruoval opticko-elektronické zariadenie na priame určovanie druhých momentov rezonančných čiar NMR a EPR (1973). Zmeral jadrové kvadrupólové rezonančné (NQR) a magnetické charakteristiky pevných roztokov NaClO3 – KClO3 (1976). Zaoberal sa tiež akustickou paramagnetickou rezonanciou (1982 – 1986). Rádioskopickými metódami skúmal (1988) živice na výrobu syntetických vláken. Autor 111 pôvodných vedeckých prác, na ktoré zaznamenal viac ako 600 citácií. Uverejnil na 80 popularizačných článkov. 
Bol organizátorom "1. Celoštátnej konferencie o rádiospektroskopii" (1969), až do 1985 spoluorganizátorom a garantom ďalších ročníkov. V rokoch 1968 – 1985 bol členom redakčnej rady časopisov "Czechoslovak Journal of Physics", "Pokroky matematiky, fyziky a astronómie" a Elektrotechnického časopisu SAV. 
Od 1969 bol členom "Európskej fyzikálnej spoločnosti". Roku 1989 ho Švédska kráľovská akadémia vied poverila podaním návrhu na Nobelovu cenu z odboru fyziky. Člen medzinárodného komitétu vedeckej organizácie "Groupement AMPÉRE" (1966 – 1988). Taktiež bol podpredsedom "Komisie expertov pre elektrotechniku" MŠ SSR a ČSR (1969 – 1985). Predseda (od 1966) celoštátnej komisie pre obhajobu doktorských dizertácií (DrSc.) a člen (1966 – 1985) celoštátnej komisie pre obhajobu kandidátskych dizertácií (CSc.) z aplikovanej fyziky.
Publikácie.
Autor publikácií "Zařízení pro fysikální měření" (1958), "Základy meraní slabomagnetických látok" (1965), "Rádioskopické metódy" (1988) a "Slovník anglických skratiek z oblasti hospodárstva, vedy a techniky" (2001). Spoluautor učebnice "Fyzika v príkladoch", ktorá zaznamenala 7 slovenských vydaní (1960), jedno poľské (1967), dve nemecké (1959, 1960) a jedno švajčiarske (1970), ako aj učebnice "Elektrik – Optik – Quantentheorie" (1960). Sám alebo v spoluautorstve napísal 28 vysokoškolských a stredoškolských učebných textov.
Ocenenia a vyznamenania.
Nositeľ titulu "Najlepší pracovník VŠT Košice" (1981), štátnych vyznamenaní "Za vynikajúcu prácu" (1977) a "Za zásluhy o výstavbu" (1987). Laureát Ceny "Slovenského literárneho fondu" (1982).
Na oboch vysokých školách, na ktorých oôsobil, prednášal rôzne oblasti fyziky. Je nositeľom štátneho vyznamenania "Zaslúžilý učiteľ" (1982) a vyznamenania "Za vynikajúcu pedagogickú prácu" (1987). Vyškolil viac ako 25 ašpirantov, z toho 5 zo zahraničia. Gestor Ministerstva školstva SR pre koordináciu vzdelávania v elektrotechnických odboroch (1974 – 1985).

</doc>
<doc id="364382" title="Bruno Mars" url="https://sk.wikipedia.org/wiki?curid=364382">
Bruno Mars

Peter Gene Hernandez (* 8. október 1985, Honolulu, Havaj, USA), známy pod umeleckým menom Bruno Mars, je americký spevák, skladateľ, multi-inštrumentalista, hudobný producent a choreograf. Vyrastal v rodine hudobníkov a už v detstve začal robiť hudbu, a hrať na rôznych miestach vo svojom rodnom meste. Absolvoval strednú školu a presťahoval sa do Los Angeles, aby sa mohol usilovať o hudobnú kariéru. Po tom čo odišiel z Motown Records, v roku 2009 podpísal zmluvu s vydavateľstvom Atlantic Records. Bruno Mars je známy aj skladaním piesní pre iných umelcov. 
V roku 2009 sa stal spolu-zakladateľom produkčného tímu The Smeezingtons, ktorý mu pomáhal presadiť sa, ako sólový umelec. Spolupracoval s B.o.B na piesni „Nothin' on You“ a s Traviem McCoyom na piesni „Billionaire“. V roku 2010 vydal svoj debutový album s názvom, "Doo-Wops &amp; Hooligans", spolu s úspešnými singlami „Just the Way You Are“, „Grenade“ a „The Lazy Song“. Jeho druhý štúdiový album, "Unorthodox Jukebox", vyšiel v roku 2012 a dosiahol prvú priečku v Spojených štátoch. Z albumu vydal veľmi úspešné single: „Locked Out of Heaven“, „When I Was Your Man“ a „Treasure„ . V roku 2015 naspieval pieseň „Uptown Funk“ od Marka Ronsona. Počas svojej speváckej kariéry predal celosvetovo cez 100 miliónov singlov a albumov, vďaka ktorým je jedným zo Zoznamu najpredávanejších hudobných umelcov na svete. Mars mal päť singlov na prvej priečke rebríčku 'Billboard' Hot 100. Jeho kariéra, ktorá začala v roku 2010 je považovaná za najrýchlejšiu spevácku kariéru od čias Elvisa Presleyho. 
Mars obdržal niekoľko ocenení a nominácií, vrátane štyroch cien Grammy a magazín "Time" ho menoval jedným z najvplyvnejších ľudí sveta roku 2011. V decembri 2013 ho magazín "Forbes" zaradil na prvú priečku zoznamu 30 under 30. Mars je známy svojimi retro zábavnými vystúpeniami. Je sprevádzaný svojou kapelou, The Hooligans (elektrická gitara, basová gitara, klávesy, bicie, dychová sekcia), a tiež tanečníkmi a vokalistami. Hrajú celú paletu hudobných štýlov a show dopĺňajú prepracovanou choreografiou.
Osobný život.
V roku 2011 začal chodiť s modelkou Jessicou Caban.

</doc>
<doc id="364508" title="Rodinka úžasných (seriál)" url="https://sk.wikipedia.org/wiki?curid=364508">
Rodinka úžasných (seriál)

Rodinka úžasných ("No Ordinary Family") bol americký televízny seriál vysielaný v televízii ABC. 45-minútová sci-fi komédia a dráma sa vyrábala v ABC Studios pre televíznu sezónu 2010-2011. Seriál sa v USA vysielal od 28. septembra 2010 do 5. apríla 2011 každý utorok o 20:00 večer.
 Seriál sa sústredí na rodinu Powellových, typickú americkú rodinu žijúcu vo fiktívnej štvrti Pacifik Bay v Kalifornii, ktorá po leteckej havárii v Amazónii v Brazílii, získa špeciálne schopnosti.
Dňa 13. mája 2011 spoločnosť ABC oznámila, že ďalšie série Rodinky úžasných sa natáčať nebudú.
Na Slovensku tento seriál vysielala TV JOJ v premiére 27. júna 2011.
Dabing.
Slovenské znenie pripravila spoločnosť "Trigon Production" pre televíziu JOJ.
Série.
"Podrobný zoznam častí nájdete v článku Zoznam častí seriálu Rodinka úžasných "

</doc>
<doc id="364625" title="Drake" url="https://sk.wikipedia.org/wiki?curid=364625">
Drake

Drake, vlastným menom Aubrey Drake Graham (* 24. október 1986, Toronto, Ontário, Kanada), je kanadský rapper, spevák, skladateľ, hudobný producent a herec. Pôvodne sa preslávil ako herec v seriáli "", v ktorom účinkoval 8 rokov od roku 2001. V USA sa stal slávnym až so svojou hudobné kariérou a to vďaka Lil Wayneovi a jeho vydavateľstvu Young Money Ent. 
V roku 2010 vydal svoj platinový debut "Thank Me Later", ktorý dosiahol na prvé miesto v amerických, kanadských a britských hitparádach. Albumu sa predalo cez 1,4 milióna kusov len v USA. Jeho najúspešnejšia R&amp;B pieseň je „Find Your Love“, najlepšou rapovou piesňou neskôr „Best I Ever Had“.
Diskografia.
Štúdiové albumy

</doc>
<doc id="364630" title="Divadlo Na Fidlovačce" url="https://sk.wikipedia.org/wiki?curid=364630">
Divadlo Na Fidlovačce

Divadlo Na Fidlovačce je divadelná scéna v Prahe – Nuslích v "širšom" Nuselskom údolí pri Botiči, proti Nuselskému pivovaru. Pred divadlom sa nachádza park Na Fidlovačce a na jeho východnej strane potom rovnomenná ulica. V týchto miestach sa v 18. a 19. storočí konali obľúbené slávnosti pražských obuvníkov "Fidlovačka".
Dejiny.
Stavba budovy bola začatá v roku 1921, divadlo bolo slávnostne otvorené pod názvom "Tylovo divadlo" 5. novembra 1921. V repertoári divadla boli predovšetkým operety. V priebehu svojej existencie niekoľkokrát zmenilo názov, naposledy v rokoch 1963 až 1978 bolo v prevádzke ako "Hudební divadlo v Nuslích".
Divadelná budova potom chátrala až do roku 1995, kedy bola pre jej obnovu založená "Nadace Fidlovačka". S jej prispením bolo divadlo znovuobnovené – prevádzka bola slávnostne začatá 28. októbra 1998 Fidlovačkou Josefa Kajetána Tyla. Herci divadla niesú v stálom angažmáne, ale uzatvárajú zmluvy na jednotlivé predstavenia. Najobsadzovanejšími hercami súboru sú zakladatelia Tomáš Töpfer a Eliška Balzerová. Pri obnovení divadla do Divadla Na Fidlovačke prešiel takmer celý ročník vtedajších absolventov Pražského konzervatória, z ktorých dosiaľ najviac priestoru dostali Zuzana Vejvodová a Ondřej Brousek. Najúspešnejšou inscenáciou divadla zostáva americký muzikál "Šumař na střeše", ktorý je v repertoári viac než desať rokov.
V roku 1998 divadlo dostalo cenu Thálie ako zvláštnu cenu kolégia, ako prvý umelecký kolektív ocenený cenou Thálie vôbec.
Komorná Fidlovačka.
V bývalom kine Morava (za prvej republiky Světovid) v Boleslavovej ulici v Nusliach neďaleko od námestia Bratří Synků bola zriadená 2. scéna divadla s názvom Komorní Fidlovačka .

</doc>
<doc id="364707" title="Glee" url="https://sk.wikipedia.org/wiki?curid=364707">
Glee

Glee je muzikálový televízny seriál od produkcie americkej filmovej spoločnosť 20th Century Fox pre televíznu stanicu Fox. Hlavnou témou seriálu je stredoškolský spevácky zbor, ktorý sa zúčastňuje na súťažiach školských zborov, tzv. glee klubov. Zároveň seriál ukazuje, ako sa členovia zboru musia vyrovnávať s problémami okolo vzťahov, sexuality a so sociálnymi otázkami.
Na Slovensku seriál vysielala TV JOJ.
Dej.
Will Schuester (Matthew Morrison) je učiteľ španielčiny na fiktívnej William McKinley High School v Lime v štáte Ohio. Keď je prepustený učiteľ hudby a doterajší vedúci hudobného súboru, rozhodne sa, že prevezme jeho vedenie. Ako žiak bol sám členom vtedy významného a úspešného zboru, a teraz by chcel nadviazať na jeho dávne úspechy. Pritom sa musí potýkať s rôznymi ťažkosťami, ako je napätý rozpočet a predovšetkým Sue Sylvesterová (Jane Lynchová), trénerkou miestnych roztlieskavačiek, ktorá sa obáva o svoje prednostné postavenie v škole a neustále sa pokúša sabotovať klub. Ďalšie problémy mu spôsobuje jeho manželka Terri (Jessalyn Gilsig).
Ďalšou hlavnou postavou seriálu je výchovná poradkyňa Emma Pilsbury (Jayma Mays) a tiež osem členov zboru, ktorých stvárnili Dianna Agron, Chris Colfer, Kevin McHale, Lea Michele, Cory Monteith, Amber Riley, Mark Salling a Jenna Ushkowitz. Rachel Berryová (Lea Michele) by sa chcela stať hviezdou, Kurt (Chris Colfer) je gay a bojí sa, ako otec prijme jeho homosexualitu, medzi futbalistami Finnom (Cory Monteith) a Puckom (Mark Salling) a roztlieskavačkou Quinn (Dianna Agron) vznikne výbušný milostný trojuholník. V druhej sérii sa hlavnými postavami stali ďalšie dve členky zboru a otec jedného z členov zboru, ktoré hrajú Naya Rivera, Heather Morris a Mike O'Malley.

</doc>
<doc id="364767" title="Vitruviánsky muž" url="https://sk.wikipedia.org/wiki?curid=364767">
Vitruviánsky muž

Vitruviánsky muž je pravdepodobne najslávnejšia ilustrácia Leonarda da Vinci. V tejto práci použil obraz aj text na vyjadrenie myšlienky a teórie Vitruvia, rímskeho staviteľa prvého storočia a autora „De architectura libri X“. Vitruviove myšlienky, ktoré prezentoval Leonardo, formovali základ teórie renesančného umenia a architektúry.
Vo svojej úvahe Vitruvius diskutoval o vlastnej symetrii a proporciách vo vzťahu k budovaniu chrámov. Architekt veril, že proporcie a miery ľudského tela, ktoré stvoril Boh, sú dokonalé a správne. Preto navrhol, že správne postavený chrám by mal odrážať a vzťahovať sa na časti ľudského tela. Podotkol, že ľudské telo môže byť symetrické, vpísané do kruhu aj štvorca. Táto myšlienka ovplyvnila jeho prax architekta.
Leonardova ilustrácia Vitruvia je perokresba tušom postavy muža, ktorého natiahnuté končatiny sa dotýkajú obvodu kruhu a okraja štvorca. Jeho pupok sa nachádza presne v strede kruhu. Tu je zmena perspektívy v práci. Je statická v štruktúre, ale dynamická v zobrazení pohybu živého človeka. Ručne písaný text obklopuje kresbu postavy. 
Rôzni umelci a architekti považujú ilustráciu Vitruviovej teórie za prioritnú pre Leonarda, ale da Vinciho kresby sa odlišujú od predchádzajúcich prác v tom, že postava muža je v dvoch rozličných polohách v rámci toho istého obrazu. Je súčasne v kruhu aj štvorci, pohyb a živosť zosobňujú aktívne ruky a nohy. Leonardova postava vyzerá ako živá bytosť s nepoddajnými vlasmi. 
Text, ktorý obklopuje postavu, parafrázuje Vitruviove teórie. Je zrejmé, že da Vinci napísal text po vytvorení výkresu, lebo slová sú šité na mieru obrysu kruhu a štvorca. Prítomnosť textu legitimuje obraz, orgán Vitruvius vysvetľuje, prečo Leonardo vytvoril výkres. No obraz je iba ilustrácia textu. Význam diela je v spojení medzi obrazom a slovom. 
Vitruviánsky muž je obraz da Vinciho názoru na proporcie človeka a na architektúru. Cieľom tejto ilustrácie je zhromaždiť názory na umenie, architektúru, anatómiu človeka a symetriu v jednom výraznom obraze. Týmto da Vinci pripomína význam, ktorý sa nedal vytvoriť len prostredníctvom slov alebo len obrázka.
Význam vitruviánskeho muža je v jasnom odraze myšlienky svojej doby. Ukazuje nadšenie pre Vitruviove teórie medzi da Vincim a jeho súčasníkmi.

</doc>
<doc id="364786" title="Mata Hari" url="https://sk.wikipedia.org/wiki?curid=364786">
Mata Hari

Mata Hari, vlastným menom "Margaretha Geertruida Zelle" (* 7. august 1876† 15. október 1917) bola holandská exotická tanečnica, kurtizána, obvinená zo špionáže, aj keď pravdepodobne neprávom. Bola popravená zastrelením popravnou čatou vo Francúzsku, dôvodom bola špionáž pre Nemecko počas 1. svetovej vojny.
Jej otec, Adam Zelle, vlastnil klobučníctvo, pričom investoval do ropného priemyslu a tak nadobudol svoj majetok. Práve preto mohla študovať na exkluzívnych školách už od svojich 13 rokov. Potom ale rodina utrpela finančné ťažkosti. Margaretha stále túžila po bohatom živote, aký zažila v detstve a preto sa vydala a už ako 21 ročná porodila svoje 1. dieťa. So svojím mužom a deťmi žila v exotickej krajine, kde sa ale jej deti (chlapec a dievčatko) nakazili chorobou (jedná z teórií hovorí že ich otrávil ich domovský sluha). Chlapec zomrel a prežilo len dievča. Mata sa so svojím mužom neskôr rozviedla a aby si zarobila na živobytie rozhodla sa podnikať v profesii, ktorú si aj sama vymyslela. Bola exotickou tanečnicou, ktorá pôsobila na rôznych "večierkoch". Neskôr jej vláda zaplatila za to, aby od významných osobností získavala informácie týkajúce sa vojny. Je možné, že takúto službu ponúkala viacerým krajinám. Neskôr ju odsúdili na trest smrti popravením... Ako jej posledné gesto si odmietla dať zaviazať oči. 
Holandská speváčka Kovacs sa nechala inšpirovať jedinečným životom Mata Hari a v septembri roku 2020 vyšiel rovnomenný album Mata Hari. Azerbajdžanská speváčka Efendi vystúpila v roku 2021 v pesničkovej súťaži Eurovision Song Contest, ktorá sa konala v holandskom Rotterdame s piesňou Mata Hari.

</doc>
<doc id="364851" title="Iron Man (film z roku 2008)" url="https://sk.wikipedia.org/wiki?curid=364851">
Iron Man (film z roku 2008)

Iron Man (2008) je americký komiksový film. Hlavný hrdina je komiksový hrdina Iron Man alias Tony Stark.
Dej.
Geniálny vynálezca a playboy Tony Stark (Robert Downey Jr.) je hlavou firmy Stark Industries, ktorá vyrába zbrane. Stark letí do Afganistanu osobne dohodnúť predaj novej ničivej zbrane „Jericho“ Americkej Armáde, ale po ceste späť je napadnutý konvoj, v ktorom ide, a on je ťažko ranený. Život mu zachráni Dr. Yinsen (Shaun Toub), sú ale zatvorení v jaskyni a Stark má únoscom zostrojiť „Jericho“. On si ale tajne vyrobí železný oblek, ktorý mu umožní lietať a strieľať, a plánuje utiecť. Pri úteku zomiera Dr. Yinsen, Tony Stark sa ale v poriadku vracia do USA. Na tlačovej konferencii ale spôsobí zdesenie u spolupracovníkov a akcionárov svojej firmy, keď vyhlási, že prestane vyrábať zbrane a zameria sa na niečo iné. To sa ale nepáči jeho spolupracovníkovi Obadiahovi Stanovi (Jeff Bridges), ktorý plánuje Starkovi odobrať moc nad firmou a sám tajne pokračuje v predaji zbraní. Tony Stark zatiaľ vyvíja lepšiu verziu svojho železného obleku, tiež pomocou neho zaletí do Afganistanu zničiť novú zásielku Stark Industries. Výdatne mu pomáha jeho oddaná sekretárka Virginia „Pepper“ Pottsová (Gwyneth Paltrow) a jeho kamarát armádny plukovník James „Rhodey“ Rhodes (Terrence Howard). Ku koncu si Obadiah Stane vyrobí podobný oblek, aký má Tony Stark a začne finálna bitka medzi Iron Manom a zlým Iron Mongerom, ktorú Tony Stark vyhrá a na tlačovej konferencii sa oficiálne uvedie ako Iron Man.

</doc>
<doc id="364855" title="Esterháziovci" url="https://sk.wikipedia.org/wiki?curid=364855">
Esterháziovci

Esterháziovci (staršie resp. pre obdobie po zániku Uhorska "Es(z)terházyovci", nem. "Esterházy", maď. "Es(z)terházy", v modernej maďarčine "Eszterházi") bol významný uhorský šľachtický rod. Pochádzali z okolia Čilistova na Žitnom ostrove.
Dejiny rodu.
Už od samotného vzniku rodu mali veľmi blízko k kráľovskému dvoru kráľa Bela III. Do polovice 16. storočia používali priezvisko "Šerházi". Bratislavský podžupan František Šerházi a jeho brat Mikuláš Šerházi začal použivať novu formu priezviska Esterházi. Patrili k najväčším vlastníkom (pôdy) v habsburskej monarchii, fungovali ako opora Habsburgovcov a zastávali všetky bežné funkcie v monarchii (palatín, kráľovský radca, chorvátsky bán, arcibiskup, diplomat a podobne).
Od stredoveku vlastnili osadu Esterháza (dnes časť obce Nový Život pri Dunajskej Strede, pozor na zámenu s dnešným zámkom Eszterháza). Od roku 1421 vlastnili majetok v Galante (vďaka tomu začali používať prídomok "de Galanta"). Esterháziovci inklinovali k zbožnosti, viacerí členovia rodu sa tak stali cirkevnými hodnostármi a náboženskými spisovateľmi. František Esterházi (žil cca. 1533 - 1604) mal troch synov, ktorí sa stali zakladateľmi troch vetví rodu: Mikuláš Esterházi založil fraknovskú vetvu (Forchtenstein v Burgenlande, Rakúsko), Daniel Esterházi založil česneckú vetvu (Zadunajsko) a Pavol Esterházi založil zvolenskú vetvu (Slovensko). Imrich Esterházi v vtedajšom hlavnom meste Uhorska v Bratislave korunoval Máriu Teréziu za uhorskú kráľovnú. Mnohí členovia rodu bojovali v proti tureckých bojoch napr. bitka pri Nových Zámkoch a bitka pri Vozokanoch, kde položili štyria členovi rodu život. Zúčastnili sa pri obrane obliehanej Viedni Turkami v roku 1683, ale aj pri oslobodení Budína. Pavol Esterházi na Bratislavskom sneme v roku 1687 vydal vyhlásenie o večnom kráľovstve Habsburgovcov v Uhorsku. Toto vyhlásenie znamenalo neplatnosť Zlatej buly Ondreja II. (podľa ktorej sa šľachta mohla vzoprieť panovníkovi). Prílišná vernosť Habsburgovcom znamenala, že si vytvárali veľa nepriateľov často aj medzi rodinnými príslušníkmi. 
Rod Esterháziovcov bol znám kultúrnou angažovanosťou, zvlášť preto, že Pavol Anton Esterházi a hlavne Mikuláš I. v rokoch 1761 až 1790 mal na svojom dvore Josepha Haydna. Na objednávku stihol Haydn, zakladateľ klasicistickej hudby, za 30 rokov vytvoril svoje najdôležitejšie diela. Talentovaný Franz Liszt, ktorého otec bol správcom statku na Esterháziovského majetku, bol za mecenášstva ďalší talentovaný hudobník na ich dvore. Franz Schubert bol učiteľom hry na klavír pre mladé grófky Karolínu a Máriu. Rôzni stavitelia, architekti a iní umelci boli po stáročia v službách rodiny, ktorá ich talent využívala a svetu objavovala. Tak vzniklo asi 60 zámkov, 110 kostolov, niekoľko škôl a domovov pre starších, rozložených do všetkých kútov vtedajšej monarchie.
Koniec Hasburskej monarchie priniesol tiež zmeny pre rodinu Esterháziovcov. Trianonská zmluva v roku 1920 náhle rozdelila majetky rodu Esterháziovcov do šiestich nových štátov: Maďarsko, Česko-Slovensko, Kráľovstvo Srbov a Slovincov, Rumunsko a Rakúsko. Rovnako druhá svetová vojna znamenala veľký zásah do života rodiny Esterházyiovcov. Časť rodiny ušla pred sovietskou okupáciou. Ďalší, ako gróf Móric Esterházi (1881–1960), bol v roku 1917 zvolený predsedom vlády v Maďarsku.
Súčasnému rodu dodnes patrí napr. dolnorakúsky hrad Schwarzenbach, bývalý kláštor Edelstetten v Bavorsku, zámok Lackenbach v Burgenlande. Na Slovensku vlastnili majetky až do roku 1945. Všetky tri vetvy mali aj majetky na Slovensku, palác v Bratislave a Galante patrili česneckej línii. V roku 1626 získali grófsky titul a v roku 1712 pre časť fraknóvskej línie kniežací titul. Ich hlavné bydliská boli v Eisenstadte / Kismartone, Fertőde, neďaleko mesta Šopron a vo Viedni. Kúpa rodného majetku Esterháziovcov v roku 1870 maďarským štátom znamenala založenie Múzea zahraničného umenia v Budapešti. 
Známi príslušníci rodu.
Medzi najvýznamnejších členov rodu patrili:

</doc>
<doc id="364882" title="Veľká Lehôtka" url="https://sk.wikipedia.org/wiki?curid=364882">
Veľká Lehôtka

Veľká Lehôtka je miestna časť Prievidze v rámci mestskej časti Prievidza V. Štvrte. Nachádza sa juhovýchodne od mesta na úpätí pohoria Vtáčnik.V súčasnosti má 883 obyvateľov (31. 12. 2018).
Dejiny.
Okolie Veľkej Lehôtky bolo osídlené už v neolite, čo dokazujú nálezy i v Malej Lehôtke a Hradci. Nálezisko poskytuje dôkazy osídlenia ľudom želiezovskej a lengyelskej kultúry. Početnými nálezmi bolo potvrdené i sídlisko z Halštatskej doby.
Nálezy keramiky spadajú do obdobia príchodu Slovanov na naše územie a vzniku Nitrianskeho kniežatstva, kedy bola Horná Nitra už pomerne husto osídlená. Významné nálezy keramiky, železných predmetov i zbraní z tohto obdobia sa našli v susednom Hradci. Obec Veľká Lehôtka je písomne doložená koncom 14.storočia, prvý raz sa spomína v roku 1383. Obec bola pričlenená k mestu v roku 1976. 

</doc>
<doc id="364894" title="Kašgar (mesto)" url="https://sk.wikipedia.org/wiki?curid=364894">
Kašgar (mesto)

Kašgar (- slovenský názov; ujg. قەشقەر /Qeshqer/K̡ǝxk̡ǝr/Қәшқәр, čínsky 喀什市 – pchin-jin: Kāshí Shì – slov. prepis kcha-š' š', alebo 喀什噶爾 – pchin-jin: Kāshí gá ěr – slov. prepis: kcha-š' ka er; pchin-jinom aj oficiálne "Kaxgar") alebo Šu-le (pchin-jin: Shū lè – slov. prepis: šu-le) je najväčšie mesto západnej časti čínskej autonómnej oblasti Sin-ťiang (新疆). Žije tu približne 350 000 obyvateľov. Mesto leží na západnom okraji púšte Taklamakan a z histórie je známe ako jedna zo zastávok (oáz) na Hodvábnej ceste.
Mesto je významným centrom moslimského obyvateľstva západnej Číny. Tunajšia mešita, Id Kah (po ujgursky ھېيتگاھ مەسچىتى/H̡eytgah̡ mǝsqiti/Һейтгаһ мәсчити, po čínsky 艾提尕尔清真寺 – pchin-jin: "Yìtí Gǎ'ěr Qīngzhēnsì" – slovenský prepis "I-tchi ka-er čching-čen-s')" z 15. storočia dokáže pojať 10 až 20 tisíc veriacich, čo z nej robí najväčšiu mešitu v Číne.
Doprava.
Letecká doprava.
Kašgarské letisko má pravidelné lety do Urumči a Islamabadu v Pakistane.
Železničná doprava.
Kašgar má najzápadnejšiu železničnú stanicu v Číne. So zvyšnou čínskou železničnou sieťou je prepojená cez Južnú Sin-ťiangskú železnicu, ktorá bola postavená v decembri 1999. V decembri 2010 bola pre nákladnú dopravu otvorená 488 kilometrov dlhá železnica Kašgar-Hotan. Spája Kašgar s mestami z južnej časti Tarimskej panvy, vrátane Šache, Yečeng a Hotanu. Osobná doprava na tejto trati začala premávať v júni 2011.
Investície na ďalšom predĺžení železnice do Pakistanu už začali. V novembri 2009 podpísali Pakistan a Čína zmluvu o spoločnom podniku na vykonanie štúdie o pripravovanej železnici cez Khundžerábsky priesmyk.
Návrhy o železničné spojenie s mestom Oš v Kirgizsku sa tiež prediskutovávali na rôznych úrovniach už od roku 1996, no zatiaľ neúspešne.
Cestná doprava.
Známa Karakoramská diaľnica (KKH) spája pakistanský Islamabad s Kašgarom cez Kundžerábsky priesmyk. Existojú autobusové linky pre osobnú dopravu na juh do Pakistanu. Kirgizsko je z Kašgaru takisto dosiahnuteľné, cez Torugartský priesmyk a Irkeštamský priesmyk; podľa stavu z leta 2007 boli medzi Kašgarom a Biškekským západným autubusovým terminálom denné spojenia. Kašgar sa taktiež nachádza na zozname miest, ktorými prechádzajú Čínske národné diaľnice, a to konkrétne G314 and G315.

</doc>
<doc id="364967" title="Prevencia (medicína)" url="https://sk.wikipedia.org/wiki?curid=364967">
Prevencia (medicína)

Prevencia je predchádzanie chorobám alebo (v trochu širšom zmysle) preventívna starostlivosť, čiže súbor opatrení (a činností) na predchádzanie chorôb, chýb, zranení a ich následkov a udržovanie optimálneho stavu zdravia, jeho posilňovania a rozvoja.
Rozlišujeme niekoľko typov prevencie:
Primárna prevencia.
Primárna prevencia (=tvorivá prevencie, kreatívna prevencia, konštruktívna prevencia, prevencia prvej roviny, prevencia prvej fázy) je prevencia, ktorá sa zameriava:
Sekundárna prevencia.
Sekundárna prevencia (=prevencia druhej fázy, preventívne zameraná terapia) je súbor opatrení, ktorých cieľom je zabrániť vypuknutiu choroby, ktorú už jedinec prekonal, alebo na zabránenie rozvoja choroby alebo jej komplikáciám, keď je choroba v latentnom štádiu alebo ide o rizikovú osobu. Ako príklad môže slúžiť zmena životosprávy, zákaz fajčenia a pitia alkoholu ako prevencia ďalšieho infarktu myokardu.
Terciárna prevencia.
Terciárna prevencia je v podstate zdravotná rehabilitácia.

</doc>
<doc id="365023" title="Krížová cesta" url="https://sk.wikipedia.org/wiki?curid=365023">
Krížová cesta

Krížová cesta je starobylá a stále používaná modlitba rímskokatolíckej cirkvi, v ktorej veriaci rozjíma o utrpení Ježiša Krista obvykle konkretizovanom v jednotlivých zastaveniach Jeho krížovej cesty z Pilátovho domu až na horu Golgota po Via Dolorosa. 
Modlí sa zvyčajne cez pôstne obdobie, viacerí svätí sa ju modlili veľmi často. Modlitba sa vyskytuje aj v niektorých anglikánskych, luteránskych a iných cirkvách.
Pôvod krížovej cesty siaha k dávnym pútiam do Jeruzalema. V 15. a 16. storočí františkáni začali budovať zastavenia krížovej cesty aj v Európe.
Zastavenia.
V tradičnej forme má krížová cesta tieto zastavenia:
Zameranie pri rozjímaniach na jednotlivé zastavenia sa niekedy prispôsobujú podľa okolností - za rodiny, za deti apod.
Existujú aj formy krížovej cesty s inými zastaveniami.
V rímskokatolíckej cirkvi sa krížová cesta modlí najmä počas piatkov pôstneho obdobia.

</doc>
<doc id="365071" title="Július Krempaský" url="https://sk.wikipedia.org/wiki?curid=365071">
Július Krempaský

Prof. RNDr. Július Krempaský DrSc. (* 31. marec 1931, Krížová Ves – † 6. december 2019, Bratislava) bol slovenský fyzik a univerzitný profesor.
Životopis.
Narodil sa 31. marca 1931 v Krížovej Vsi. Po maturite na gymnáziu v Kežmarku v roku 1949 sa rozhodol pre štúdium fyziky na Prírodovedeckej fakulte UK v Bratislave. Štúdium ukončil v roku 1953. Už v priebehu štúdia sa stal asistentom na katedre fyziky na Elektrotechnickej fakulte Slovenskej vysokej školy technickej, na ktorej tiež zotrval v priebehu celej svojej pedagogickej kariéry. V roku 1963 sa habilitoval na docenta, v roku 1973 ako vôbec prvý z fyzikálnej obce na Slovensku získal titul doktora vied a v roku 1980 bol vymenovaný za profesora.
Aktívne sa venoval tiež popularizácii vedy a vzťahom kresťanstva a fyziky, resp. vedy v širšom zmysle.
Vedecký prínos.
Július Krempaský ovplyvnil budovanie a formovanie slovenskej vedy a nepriamo aj elektrotechnického priemyslu na Slovensku. Je spoluautorom šiestich patentov, neúnavným propagátorom vedy a jej uplatnenia v praxi. V roku 1980 sa stal členom korešpondentom Slovenskej akadémie vied a o tri roky neskôr členom korešpondentom Česko-slovenskej akadémie vied. V roku 1995 sa stal členom Európskej akadémie vied a umení v Salzburgu.
Ako prvý na Slovensku začal skúmať polovodiče a vychoval prvú generáciu odborníkov na túto problematiku (Karol Měřínský, Ivan Hlásnik, Peter Kordoš, Štefan Luby a ďalší). 
Spolu s Dionýzom Ilkovičom založili špecializáciu fyzika tuhých látok, ktorá pre tento výskumný a priemyselný smer vychovávala absolventov. Viacerí, ako napr. Vladimír Áč, sa stali kľúčovými postavami československej mikroelektroniky. 
Prvenstvo patrí prof. Krempaskému aj v oblasti synergetiky. Pre túto disciplínu napísal základnú vedeckú literatúru a radu vedeckých článkov. Je zakladateľom vedeckého oboru "Termodynamické vlastnosti". Na túto tému publikoval niekoľko vedeckých publikácií, patentov a vedeckých článkov. Je rovnako zakladateľom vedeckého oboru "Nekryštalické polovodiče" a spoluzakladateľom vedeckého smeru "Amorfné kovy" (v spolupráci s Pavlom Duhajom).
Pedagogický prínos.
Bol považovaný za nestora fyziky a pri 80. výročí Slovenskej technickej univerzity v Bratislave v roku 2017 bol jednou z ústredných postáv osláv ako pedagóg, ktorý na univerzite pôsobil vyše 60 rokov. Július Krempaský napísal 30 kníh a učebníc a takmer 80 článkov. Podieľal sa na modernizácii procesu výuky fyziky na vysokých technických školách a napísal na túto tému základnú učebnicu ("Fyzika. Učebnica pre vysoké školy technické") s rozsahom 750 strán. Napísal tiež základné učebné pomôcky pre integrované vyučovanie prírodovedy na stredných školách. 
Prof. Krempaský vyškolil 27 ašpirantov a asistoval pri získaní viacerých vedeckých titulov (DrSc.).

</doc>
<doc id="365111" title="Špecifickosť (medicína)" url="https://sk.wikipedia.org/wiki?curid=365111">
Špecifickosť (medicína)

Špecifickosť (iné názvy: špecifickosť vyšetrovacej metódy, diagnostická špecifickosť, špecifita vyšetrovacej metódy, diagnostická špecifita, jazykovo menej vhodne špecificita (vyšetrovacej metódy), diagnostická špecificita) je v medicíne schopnosť určitej diagnostickej metódy potvrdiť alebo vyvrátiť konkrétne ochorenie ľudského organizmu. Udáva sa v percentách. 100%-ná špecifickosť znamená, že pozitívny výsledok metódy chorobu vždy potvrdí. Negatívny výsledok testu však neznamená absenciu choroby. 50%-ná špecifickosť znamená, že štatisticky polovica príčin pozitivity príslušného testu má inú príčinu ako dané ochorenie. Napríklad hodnota hemoglobínu v krvi má 100%-nú špecifickosť vo vzťahu k diagnóze anémie - ak je menšia ako norma, pacient má vždy anémiu.
Špecifickosť je v úzkom vzťahu so senzitivitou. Napríklad zvýšená sedimentácia červených krviniek má 100% senzitivitu pri zápale pľúc spôsobenom pneumokokmi (každý takýto zápal spôsobuje zvýšenie sedimentácie). Špecifickosť tohoto laboratórneho testu je však veľmi nízka, pretože zvýšená sedimentácia je aj pri väčšine iných zápalov a nádorových ochoreniach.

</doc>
<doc id="365167" title="Gloucesterská katedrála" url="https://sk.wikipedia.org/wiki?curid=365167">
Gloucesterská katedrála

Gloucesterská katedrála ( "Cathedral Church of St Peter and the Holy and Indivisible Trinity") je katedrála na severnom okraji anglického mesta Gloucester neďaleko rieky. Jej predchodcom bolo opátstvo Svätého Petra založené v roku 678 alebo 679.
Dejiny.
Základy súčasnej katedrály boli položené za opáta Serla (1072 - 1104), ktorý sa neskôr stal jej prvým dekanom. Katedrála okrem iného obsahuje mozaikové okno s prvým vyobrazením golfu, ktoré pochádza z roku 1350. Je tu i rezba ľudí hrajúcich loptovú hru, ktorá je považovaná za jednu z prvých malieb stredovekého futbalu.
Základný sloh katedrály je normanský sloh s doplnkami v rôznych štýloch gotickej architektúry. Je dlhá 126 m a široká 43,5 m s centrálnou vežou z 15. storočia, vysokou 67,5 m a korunovanou štyrmi elegantnými vežičkami. Hlavná chrámová loď je normanská stavba z ranogotickou strechou. Krypta je jednou zo štyroch polkruhových katedrálnych krýpt v Anglicku. Južný krytý vstup je postavený v perpendikulárnom slohu, so zdobeným stropom, podobne ako severná priečna chrámová loď. Kruchta sa vyznačuje perpendikulárnym slohom navŕšeným na pôvodný normanský. 
Najzaujímavejším pamätníkom je baldachýnová hrobka Eduarda II., ktorý bol zavraždený v neďalekom hrade Berkeley. Z príjmov od pútnikov k tomuto hrobu bola vyzdobená hrobka i jej bezprostredné okolie. V neďalekej kaplnke je umiestnený i náhrobok [Róberta Curthosa, najstaršieho syna Viliama I. Dobyvateľa a veľkého mecenáša opátstva. 
Natáčali sa tu filmy Harry Potter a Kameň mudrcov, Harry Potter a Tajomná Komnata, Harry Potter a Polovičný Princ.

</doc>
<doc id="365299" title="Tetrakoncha" url="https://sk.wikipedia.org/wiki?curid=365299">
Tetrakoncha

Tetrakoncha alebo tetrakonchos () je osobitá forma centrálnej stavby so štyrmi apsidami usporiadanými do podoby štvorlístka v tvare gréckeho kríža. Najčastejšie sa vyskytuje v ranokresťanskej, byzantskej, gruzínskej, arménskej či predrománskej a románskej architektúre. Táto stavba slúžila ako martýrium, mauzóleum alebo aj baptistérium.
V Česku nájdeme tetrakochnu svätého Kríža v areáli Sázavského kláštora z druhej polovice 11. storočia. Na Slovensku možno nájsť zvyšky predrománskej tetrakonchy pod gotickým Barboriným palácom na Trenčianskom hrade. Čiastočne zachovaná tetrakoncha sa nachádza v Kostole Najsvätejšej Trojice v Chrasti nad Hornádom.

</doc>
<doc id="365518" title="Suchý vrch (vrch vo Veľkej Fatre)" url="https://sk.wikipedia.org/wiki?curid=365518">
Suchý vrch (vrch vo Veľkej Fatre)

Suchý vrch () je vrch Veľkej Fatry. Leží v jej hlavnom hrebeni, medzi Ostredkom a Ploskou, približne juhovýchodne od Martina.
Poloha.
Nachádza sa v centrálnej, najvyššej časti pohoria, v geomorfologickom podcelku Hôľna Fatra. Vrch leží v Žilinskom kraji, na hranici okresov Ružomberok a Martin a zasahuje na katastrálne územia obcí Liptovské Revúce a Necpaly. Suchý vrch sa nachádza na Veľkofatranskej magistrále, ktorá traverzuje vrchol západným svahom. Najbližším sídlom sú východne ležiace Liptovské Revúce, vzdialené približne . Susednými vrchmi sú severne ležiace "Koniarky" (), západne ležiaca Biela skala (), juhozápadne ležiaci Ostredok () a juhovýchodne ležiace Ostré Brdo (). Vrch je súčasťou národného parku a rovnomennej národnej prírodnej rezervácie. 
Opis.
Vrch je súčasťou rozsiahleho masívu v centrálnej časti Veľkej Fatry a leží v jej strednej časti. Suchý vrch má podobu nevýrazného skalného pahorku v severovýchodnej časti masívu Ostredka, najvyššieho veľkofatranského vrcholu. Výrazne skalnatý, výškovo však nevýrazný Suchý vrch, je v najvyššom stupni ochrany a aj turistická magistrála vrchol len traverzuje. Severne od vrcholu stojí salaš s prameňom pitnej vody. Západné svahy odvodňujú prítoky Necpalského potoka, východné svahy odvádzajú vodu riečkou Lopušná do Revúcej. 
Výhľady.
Hôľnatý vrchol bez vyššieho porastu a značná nadmorská výška umožňuje ďaleký rozhľad. Časť horizontu zatieňujú blízke hrebene, napriek tomu možno pozorovať mnohé vrchy Veľkej Fatry, no pri vhodných podmienkach tiež časť Nízkych a Vysokých Tatier, Poľanu, Chočské vrchy, Oravské Beskydy, Malú Fatru či Moravsko-sliezske Beskydy.
Prístup.
Vrchol je prístupný odbočením zo značenej trasy hrebeňovky, ktorá vedie západne od vrcholu.

</doc>
<doc id="365548" title="Čchang-čeng 2F" url="https://sk.wikipedia.org/wiki?curid=365548">
Čchang-čeng 2F

Čchang-čeng 2F (doslova "Dlhý pochod číslo dva F"; - - slov. prepis Čchang-čeng er chao F chuo-ťien), skr. CZ-2F, známa aj ako Šen-ťien (teda "Božský šíp") je čínska nosná raketa určená pre pilotovaný program lodí Šen-čou.
Nosná raketa CZ-2F je modifikovaná verzia rakety "CZ-2E", ktorá bola používaná v rokoch 1990-1995. Raketa je dvojstupňová so štyrmi bočnými urýchlovacími stupňami umiestnenými po bokoch prvého stupňa. Tie sa od neho po 128 sekundách letu odpájajú a majú dĺžku 15,33 m a priemer 2,25 m, obsahujú po jednom raketovom motore typu "YF-20B". Prvý stupeň je dlhý 23,7 m, priemer má 3,35 m a pracuje 166 sekúnd, obsahuje 4 raketové motory typu "YF-20B". Druhý stupeň určený ku konečnému navedeniu lode Šen-čou na orbitálnu dráhu je dlhý 15,52 m a pracuje 295 sekúnd, má jeden motor typu "YF-25/23". Celková výška rakety vrátane záchranného systému lode Šen-čou je 62 m a je schopná na nízku obežnú dráhu vyniesť náklad o maximálnej váhe 8 400 kg. Motory vo všetkých stupňoch rakety používajú ako palivo asymetrický dimethylhydrazin a N2O4.
Raketa uskutočnila svoj prvý štart 19. novembra 1999 s nepilotovanou kozmickou loďou Šen-čou 1 z kozmodrómu Ťiou-čchüan a na obežnú dráhu vyniesla aj všetky ostatné doterajšie lode Šen-čou, vrátane prvej čínskej pilotovanej lode Šen-čou 5 s kozmonautom Jang Li-wejom. Raketa mala s doterajšími siedmimi štartmi 100 percentnú úspešnosť. Počas prvých pilotovaných štartov rakety (hlavne Šen-čou 5, čiastočne aj Šen-čou 6) boli kozmonautmi zaznamenané silné, až zdravie ohrozujúce otrasy, ktoré ale boli po následných úpravách značne znížené.
Mierne modifikovaná verzia rakety CZ-2F (s označením "CZ-2F/T1") vyniesla prvú čínsku kozmickú stanicu Tchien-kung 1 29. septembra 2011.

</doc>
<doc id="365650" title="Kia Picanto" url="https://sk.wikipedia.org/wiki?curid=365650">
Kia Picanto

Kia Picanto je malý päťdverový hatchback juhokórejskej automobilky Kia. Bol predstavený v roku 2003 na medzinárodnom autosalóne v nemeckom Frankfurte. Vzápätí sa dostal do výroby. Po troch rokoch produkcie došlo k rozšíreniu ponuky pohonných jednotiek, keď k doteraz ponúkaným benzínovým verziám pribudla aj vznetová, tvorená preplňovaným trojvalcom 1.1 CRDi. Rok 2007 priniesol facelift modelu ktorý znamenal ešte väčšie zaoblenie čela, nové svetlá i nárazníky a smerovky integrované do spätných zrkadiel.

</doc>
<doc id="365866" title="Dance-pop" url="https://sk.wikipedia.org/wiki?curid=365866">
Dance-pop

Dance-pop je tanečne orientovaný popový žáner, ktorý sa vyvinul z post-disca na začiatku 80. rokov. 
Dejiny.
Dance-pop sú v podstate chytľavé melódie, rytmy klubovej scény a popová štruktúra danej skladby. Dance-popové piesne zvyčajne skladajú producenti ako tomu bolo v 80-tých rokov, keď hi-NRG-ovplyvnené trio Stock, Aitken &amp; Waterman vyrábalo hity hudobníkov ako Kylie Minogue, Rick Astley a tiež Bananarama. Dance-pop zvyčajne bola hudba chlapčenských a dievčenských skupín (ako Mel &amp; Kim, Backstreet Boys, ’N Sync, etc).

</doc>
<doc id="365918" title="Zrýchlený vlak" url="https://sk.wikipedia.org/wiki?curid=365918">
Zrýchlený vlak

Zrýchlený vlak bola kategória vlakov osobnej dopravy. Išlo o rovnakú kategóriu, akou sú spěšné vlaky u ČD. Zrýchlené vlaky boli obdobou rýchlikov s častejším zastavovaním, väčšinou slúžili na rýchle spojenie miest v regiónoch a ako prípoje k vlakom vyšších kategórií. Od GVD 2015/2016 sa v pravidelnej prevádzke táto kategória nepoužíva a nahradená bola kategóriou Regional Express (skr. REX).
V lete 2020 boli spoločnosťou ZSSK prevádzkované turistické vlaky práve v kategórii Zr.

</doc>
<doc id="365940" title="Osobný vlak" url="https://sk.wikipedia.org/wiki?curid=365940">
Osobný vlak

Osobný vlak, "hovorovo" osobák je najnižšia kategória vlakov osobnej dopravy. Osobné vlaky väčšinou zabezpečujú prepravu na krátke vzdialenosti (tzv. regionálnu dopravu) a až na výnimky zastavujú vo všetkých staniciach a zastávkach.
V širšom zmysle sa ako "osobný vlak" môže označovať každý vlak určený na prepravu osôb, bez ohľadu na jeho kategóriu.
Prevádzka.
V súčasnosti premávajú osobné vlaky na 47 tratiach, z toho na 9 ide o medzinárodné linky:
Dopravcovia.
Na všetkých prevádzkovaných tratiach na Slovensku zabezpečuje osobné vlaky štátny dopravca ZSSK. 
ZSSK.
Okrem starších vozňov, rušňov a jednotiek, ktoré sa stále vyskytujú v bežnej prevádzke, bolo v poslednom desaťročí získaných veľké množstvo nových vozidiel. Ide najmä o elektrické rušne 381, dieselové rušne 757, elektrické jednotky 671, motorové jednotky 861 a vozne radu Bdmpeer, Bdteer či Bdgteer.
RegioJet.
RegioJet prevádzkoval v rokoch 2012-2020 osobnú dopravu na trati Bratislava - Komárno. Na prevádzku osobných vlakov používal najmä prenajaté motorové jednotky Talent a Desiro v korporátnom nátere žltej farby.
Komfort cestovania.
S postupnou obnovou vozového parku ZSSK sa zvyšuje podiel nových súprav s klimatizáciou, Wi-Fi pripojením k internetu či Inteligentným dopravným informačným systémom. Na mnohých tratiach jazdia v súčasnosti už len takéto nové súpravy (napr. okolie Nitry, Humenného, Bratislavy či Žiliny)
V osobných vlakoch RegioJetu je k dispozícii Wi-Fi pripojenie, občerstvenie počas cesty a samozrejmosťou je aj klimatizácia.

</doc>
<doc id="366021" title="Tretia česko-slovenská republika" url="https://sk.wikipedia.org/wiki?curid=366021">
Tretia česko-slovenská republika

Tretia česko-slovenská republika (dobový oficiálny názov: Československá republika alebo republika Československá, skrátene Československo, zaužívaná skratka ČSR) je názov pre štátne usporiadanie Česko-Slovenska medzi obnovením zvrchovanosti po nacistickej okupácii a nástupom komunistov k moci (pozri februárový prevrat).
Názov odkazuje na kontinuitu s predchádzajúcou prvou republikou a druhou republikou, teda dvoma medzivojnovými česko-slovenskými štátnymi usporiadaniami. Tretia republika predstavuje prechod od demokratického štátu, budovaného podľa vzoru Francúzska a Spojeného kráľovstva k socialistickému štátu, ľudovodemokratickej republike, orientovanej na Sovietsky zväz.
Územie a obyvateľstvo.
Po skončení vojny v máji 1945 bolo Česko-Slovensko obnovené v plnom územnom rozsahu. V priebehu rokov 1940-1944 postupne Spojené kráľovstvo, Francúzsko, ZSSR aj Taliansko garantovali obnovu ČSR vykonanú v tzv. predmníchovských hraniciach, t.j. v podobe k 1. januáru 1938. Kvôli rozvratným aktivitám, ktoré po oslobodení Podkarpatskej Rusi na jej území vykonávala Červená armáda a sovietske tajné služby, nebolo umožnené na tomto území efektívne obnoviť československú správu. Pre tlak zo strany ZSSR a domácich komunistov prezident Beneš súhlasil s podpisom Československo-sovietskej zmluvy o odstúpení Zakarpatskej Ukrajiny k Ukrajinskej sovietskej socialistickej republike napriek tomu, že predseda ČSL Jan Šrámek trval na tom, že o taktomto kroku môže rozhodnúť až riadne zvolený parlament po referende. K podpisu zmluvy došlo 29. júna 1945 v Moskve premiérom Fierlingerom a ministrom zahraničných vecí Molotovom. Okrem Podkarpatskej Rusi ZSSR anektovalo tiež 13 slovenských obcí ležiacich na juhovýchode Slovenska pri Lekárovciach. ČSR získalo na základe Mierovej zmluvy medzi mocnosťami spojencov a Maďarskom z Paríža z dňa 10. februára 1947 od Maďarska pôvodne etnicky chorvátske obce na pravom brehu Dunaja Jarovce, Rusovce a Čunovo s rozlohou 65,52 km². Tým sa rozloha ČSR ustálila na hodnote 127 900 km².
Tri milióny obyvateľov nemeckej národnosti bolo odsunutých z krajiny do Nemecka a Rakúska na základe Benešových dekrétov so súhlasom Spojencov. Zvyšné nemecké a maďarské obyvateľstvo nemalo v jediných voľbách v roku 1946 volebné právo.
Politika.
Samostatnosť povojnovej ČSR bola oslabená. Už vtedy sa v česko-slovenskej politike začalo presadzovať spojenectvo so Sovietskym zväzom, pripravované Komunistickou stranou Česko-Slovenska (KSČ) za vojny v Moskve. Vtedajšia spoločenská nálada bola vďaka oslobodeniu a ukončeniu nacistických útrap silne prosovietska. Pôvodný systém mnohých politických strán bol zredukovaný, takže nakoniec existovali v Česku štyri, z ktorých najsilnejšia bola KSČ (tá získala v Českých krajinách vo voľbách v roku 1946 40,17 % hlasov, ďalej ČSNS 23,36 %, Československá strana ľudová 20,24 % a ČSSD 15,58 %). Na Slovensku postupne vznikli tiež štyri strany, DS, KSS, SSl a SP. Vo voľbách dominovala DS so ziskom 62 % hlasov. V ČSR získali komunisti celkovo 38 % hlasov, Klement Gottwald sa stal predsedom vlády. Komunisti tak zasadli k moci a začali vykonávať (a pripravovať) také reformy, ktoré by krajinu priblížili k odstráneniu súkromného vlastníctva a zavedeniu štátneho a kolektívneho vlastníctva. Už v októbri 1945 bolo vykonané znárodnenie naprostej väčšiny priemyselných podnikov, bánk a poisťovní. K 1. marcu 1947 bolo znárodnených viac ako 3 000 podnikov, v ktorých pracovalo 61% zamestnancov priemyslu. Aj v poľnohospodárstve došlo v tomto období k veľkým vlastníckym zmenám, keď boli vykonané dve pozemkové reformy. Tretia, ktorá bola v tej dobe už plánovaná, bola uskutočnená až po februári 1948. O dva roky neskôr komunisti ovládli dianie v štáte už úplne a prechod Česko-Slovenska do bloku krajín so socialistickým režimom bol zavŕšený. 
Ako Beneš, tak aj niektorí ďalší členovia jeho exilovej vlády v Londýne tieto prípravy nakoniec prinajmenšom pasívne tolerovali. Jan Masaryk, exilový a povojnový minister zahraničia, svoj nesúhlas s politickou situáciou v marci 1948, nakoniec zaplatil životom za doteraz nie úplne vyjasnených okolností (samovražda alebo vražda).

</doc>
<doc id="366025" title="Motorový vozeň" url="https://sk.wikipedia.org/wiki?curid=366025">
Motorový vozeň

Motorový vozeň ("v žargóne" motor) je druh hnacieho dráhového vozidla, ktoré slúži zároveň na prepravu osôb, batožín, prípadne bicyklov. Pod pomenovaním motorový vozeň sa rozumie hnacie dráhové vozidlo poháňané spaľovacím motorom. Pre hnacie dráhové vozidlá napájané elektrickým prúdom z troleje ktoré slúžia zároveň na prepravu osôb, batožín, prípadne bicyklov sa používa pomenovanie elektrický vozeň.
Motorové vozne na Slovensku.
V súčasnosti (r. 2020) premáva na Slovensku niekoľko typov motorových vozňov. Najrozšírenejším typom motorového vozňa na Slovensku je modernizovaný motorový vozeň 812 ZSSK vychádzajúci z motorového vozňa 810. Motorové vozne sú na Slovensku používané takmer výhradne na vozbu osobných vlakov na neelektrifikovaých regionálnych tratiach a tieto vlaky vynikajú často nízkymi cestovnými rýchlosťami. V minulosti však na Slovensku premávalo množstvo rýchlikov vedených motorovými vozňami (tieto boli označované MR - motorový rýchlik), ktoré často cestovnou rýchlosťou prekonávali ťažšie vlaky vedenými parnými rušňami a klasickými súpravami. Typickým príkladom môže byť napríklad motorový rýchlik Slovenská strela vedený v trase Bratislava - Praha rovnomenným motorovým vozňom, či expres Tatran z Bratislavy do Košíc. Zástupcami rýchlikových motorových vozňov boli napríklad motorové vozne radov M262 alebo M286, ktoré však postupnou elektrifikáciou hlavných tratí stratili uplatnenie v rýchlikovej vozbe a boli, podobne ako motorové vozne v súčasnosti, používané na vozbu osobných vlakov.

</doc>
<doc id="366251" title="Hideki Tódžó" url="https://sk.wikipedia.org/wiki?curid=366251">
Hideki Tódžó

Hideki Tódžó (* 30. december 1884, Tokio, Japonské cisárstvo – † 23. december 1948, Tokio, Japonsko) bol japonský generál, vedúci parafašistickej strany Asociácia pomoci cisárstvu. Od konca roku 1941 súčasne vo funkcii japonského predsedu vlády, náčelníka generálneho štábu japonskej armády a minister vojny.
Presadzoval a podieľal sa na podpise zmlúv o spojenectve s Nemeckou ríšou a Talianskom. Bol zástancom napadnutia USA. Po japonskej porážke na ostrove Saipan podal spolu s celou vládou 18. júla 1944 demisiu a odišiel do penzie. Pred svojim zatknutím 8. septembra 1945 sa pokúsil spáchať samovraždu. Následne bol zatknutý a súdený tokijským tribunálom. Za vojnové zločiny bol odsúdený na trest smrti a obesený 23. decembra 1948.

</doc>
<doc id="366342" title="Liptovský hrádok" url="https://sk.wikipedia.org/wiki?curid=366342">
Liptovský hrádok

Liptovský hrádok alebo Hrádok alebo Nový hrad je zrúcanina vodného hradu, jedinečného na území Slovenska. Nachádza sa na malej vápencovej skale pri rieke Belá, v severnej časti mesta Liptovský Hrádok. Prvá písomná zmienka o hrade "Wywar" pochádza z roku 1341. Stavebne je prepojený s kaštieľom a v súčasnosti rekonštruovaná pamiatka je v súkromnom vlastníctve.
Počiatky hradu.
Gotický kamenný hrad dal na hornom Liptove postaviť vtedajší zvolenský župan Donč po roku 1314. Skala, na ktorej hrad stojí, bola obkolesená vodnou priekopou a jeho úlohou bolo strážiť dôležitú križovatku ciest Spišskej cesty a cesty Magna via, tzv. Jantárovej cesty. Pôvodne kráľovský hrad dal v roku 1399 kráľ Žigmund do správy M. Gorjanskému, no už v roku 1433 ho obsadili Husiti, po nich Jiskrovci a odvtedy už často menil majiteľov. Veľa rokov bol hrad v rozvalinách, až kým ho nedostal Valentín Balaša so svojím bratom. 
Veľké rekonštrukcie hradu.
Hrad mal pôvodne len jedno krídlo orientované v smere západ - východ. Typický príklad dvojvežovej dispozície hradu. Za hlavnou vežou typu donžon postavili v polovici 15. storočia nové krídlo, ktoré ešte v rokoch 1774 - 1775 kryté štýlovou mazardovou strechou. V rokoch 1574 – 1579 sa diala veľká rekonštrukcia hradu Valentína a Žigmunda Balassu. Oni hrad prestavali od základov a dostavali mnohé hospodárske budovy. Za ich panovania pochádza prvá zmienka o Rómoch v panstve. Vyrábali železné výrobky pre potreby panstva.
17. – 18. storočie.
V roku 1600 hrad získala Magdaléna Zaiová, ktorá prestavala hrad a dostavala renesančný kaštieľ. Kaštieľ mal dve krídla, v mieste staršieho paláca sa spájal s hradom. Po smrti Mikuláša Šándorfiho prestavala aj hrad v renesančnom štýle. Počas Protihabsburských povstaní tu bola uložená svätoštefanská kráľovská koruna, z čoho plynie, že hrad bol dobre chráneným a bezpečným miestom. V tomto období tvoril dôležitý oporný bod cisárskeho vojska. Po bitke s povstalcami v roku 1709 zostal silne poškodený, najmä časť starého hradu. V roku 1721 Hrádok získal rod Lichtensteinovcov, ktorí sa výstavbou mlyna, pivovaru, soľného skladu i vodnej píly zaslúžili o rozvoj areálu i okolia. Posledným súkromným majiteľom bol Emanuel Lichtenstein. To on predal hrad Kráľovskej komore.
Neskorý romantizmus a moderná doba.
Na začiatku 19. storočia hrad postihla katastrofa. Hrad v roku 1803 vyhorel. Zhorel celý takmer do tla. Hrad sa nepodarilo zachrániť. Odvtedy bol v ruinách. Kráľovská komora opravila len kaštieľ okolo hradu, ktorý postavila M. Zaiová v roku 1603. Zriadili tu aj okresný súd a väznicu. Tie tu boli až do roku 1930. Neskôr, keď bol zrušený súd, väznica tu ostala a bola umiestnená v bývalej hradnej pivnici a mučiarni, ktorú tiež postavila M. Zaiová v roku 1603 pri veľkej prestavbe hradu.
V roku 1932 boli niektoré časti hradu konzervované. Boli tu nasťahované rodiny z asanovaných kaštieľov na Prekážke. V roku 1960 bolo v priestoroch hradu zriadené Národopisné múzeum a malo nainštalovaných len 12 miestností. V roku 1990 bolo múzeum presťahované do bývalého soľného skladu a hrad ostal neobývaný. V roku 2001 ho kúpila Ing. Dagmar Machová, ktorá v kaštieli zriadila luxusný hotel a v súčasnosti renovuje zrúcaninu hradu. Od roku 2012 je na hrade a v kaštieli opäť sprístupnené múzeum s malým okruhom po zrekonštruovaných častiach objektu. Celková rekonštrukcia patrí k najzdarilejším počinom svojho druhu v moderných dejinách Slovenska.

</doc>
<doc id="366542" title="Šen-čou 6" url="https://sk.wikipedia.org/wiki?curid=366542">
Šen-čou 6

Šen-čou 6 ( – "Šen-čou liou chao"; doslova: „"Božská loď číslo šesť"“) bol druhý čínsky pilotovaný kozmický let a zároveň druhý let do vesmíru s ľudskou posádkou v rámci programu Šen-čou. Išlo tiež o prvý čínsky viacdňový kozmický let s viacčlennou posádkou. Šen-čou 6 vyštartoval 12. októbra 2005 a vyniesol do vesmíru dvoch čínskych kozmonautov menom Fej Ťün-lung a Nie Chaj-šeng, ktorí na obežnej dráhe strávili takmer päť dní.
Priebeh letu.
Kozmická loď Šen-čou 6 bola vzhľadovo a rozmerovo rovnaká ako predchádzajúca Šen-čou 5 s tým, že vnútorné usporiadanie bolo optimalizované pre let viacerých osôb na viac dní (zmeny v klimatizačnom a hygienickom systéme). Došlo tiež k zníženiu hmotnosti konštrukcie, zvýšeniu spoľahlivosti a zabezpečeniu dostatočného príkonu energie a pridalo sa ďalšie užitočné zaťaženie pre experimenty na obežnej dráhe.
Šen-čou 6 úspešne vyštartoval v stredu ráno 12. októbra 2005 o 09:00:03,583 miestneho času (01:00:03,583 svetového času) pomocou nosnej rakety Čchang-čeng CZ-2F z kozmodrómu Ťiou-čchüan v čínskej autonómnej oblasti Vnútorné Mongolsko. Vzlet rakety a navedenie lode na obežnú dráhu Zeme prebehli bez problémov. Približne 10 minút po štarte bola loď na počiatočnej dráhe vo výške 200 – 350 km a kozmonauti Fej Ťün-lung a Nie Chaj-šeng nadviazali spojenie so sledovacou loďou v Čínskom mori. Po vyše dvoch hodinách od štartu si dali prvé jedlo na palube. O 07:54:45 UTC vykonali korekciu obežnej dráhy pre navedenie na pracovnú dráhu. Potom sa uskutočnila kontrola tlaku v orbitálnom module a začali prípravy na otvorenie prielezu medzi návratovým a orbitálnym modulom, k čomu došlo o 09:29 UTC. Veliteľ Fej Ťün-lung vstúpil za asistencie operátora Nie Chaj-šenga do orbitálneho modulu, kde si veliteľ vyzliekol skafander a o 10:30 UTC si Nie Chaj-šeng v návratovom module tiež dal dole skafander. O 11:59 UTC sa Fej Ťün-lung vracia späť do návratového modulu a Nie Chaj-šeng prechádza do orbitálnej sekcie. O hodinu a pol neskôr boli obaja kozmonauti opäť v návratovom module a uskutočnili rozhovor so svojimi rodinami. Potom si Fej Ťün-lung šiel odpočinúť do orbitálneho modulu. O 20:16 UTC sa vrátil späť. Nie Chaj-šeng si krátko pred 22:00 UTC znova vyzliekol skafander a tiež si šiel odpočinúť do orbitálneho modulu.
Dňa 13. októbra o 05:05 UTC Nie Chaj-šeng ukončil svoj odpočinok a Fej Ťün-lung prišiel za ním do orbitálneho modulu. Následne kozmonauti zisťovali vplyv ich pohybov na stabilitu lode a úroveň mikrogravitácie v nej. Zistilo sa, že vplyv ich pohybov má na stabilitu lode len malý efekt. Okolo 11:00 UTC sa Fej Ťün-lung v orbitálnom module uložil na zhruba 7,5 hodinový odpočinok. O 21:56 UTC posádka vykonala korekciu dráhy.
V priebehu 15. októbra posádka obstarávala digitálne snímky solárnych panelov kozmickej lode a odoslala ich na Zem. V ten deň s nimi hovoril aj čínsky prezident Chu Ťin-tchao. Detailnejší harmonogram letu a ani ďalšie experimenty uskutočnené na palube neboli zverejnené, a tak sa predpokladá, že časť misie súvisela s vojenským programom.
Dňa 16. októbra o 12:00 UTC kozmonauti pozdravili rôzne národnosti vo svojej vlasti a tiež obyvateľov Hongkongu, Macaa a Taiwanu. O necelé dve hodiny začali s prípravami na pristátie. Okolo 15:30 UTC bol hermeticky uzavretý prielez medzi orbitálnym a návratovým modulom. Zároveň vykonali kontrolu hermetickosti prielezu. O 19:42 UTC kozmonauti nadviazali spojenie so sledovacou loďou "Jüan Wang 3", pričom kozmická loď Šen-čou vzápätí zaujala orientáciu pre oddelenie orbitálneho modulu. Po jeho oddelení (zostal na obežnej dráhe ešte niekoľko mesiacov) sa loď orientovala pre brzdiaci manéver, ktorý prebehol bez problémov. Potom sa už mohol oddeliť servisný modul a posádka nadviazala spojenie s pozemnou stanicou Kchaj-š’. O 20:13 UTC návratový modul s kozmonautmi vstúpil do horných vrstiev atmosféry a došlo k prerušeniu spojenia s kabínou vplyvom ionizácie vzduchu v rázovej vlne. O šesť minút neskôr sa najprv otvoril stabilizačný padák, potom bol odhodený už nepotrebný tepelný štít a napokon sa otvoril hlavný padák. Medzitým posádka jedného z vrtuľníkov vyhľadávacej služby nadviazala vizuálny kontakt s vracajúcou sa kabínou.
Návratový modul kozmickej lode Šen-čou 6 v poriadku pristál 16. októbra o 20:32:50 UTC (17. októbra o 04:32:50 miestneho času) v stepi Vnútorného Mongolska. Miesto pristátia sa nachádzalo približne 1 km od plánovaného bodu a 171 km severne od mesta Chöch chot. Zhruba pol hodinu po pristátí bol otvorený horný prielez návratového modulu a o ďalšiu pol hodinu z neho kozmonauti vystúpili.

</doc>
<doc id="366640" title="Miranda do Douro (mesto)" url="https://sk.wikipedia.org/wiki?curid=366640">
Miranda do Douro (mesto)

Miranda do Douro je mesto (cidade) v rovnomennej obci (freguesia) a v rovnomennom okrese (município) v severozápadnej časti dištriktu Bragança v Portugalsku.
Všeobecné informácie.
Samotné mesto je veľmi malé. Je tiež obklopené viacerými malými dedinkami, ktoré mesto obopínajú zo všetkých strán. Väčšina obyvateľov sú buď obchodníci, alebo farmári. Ekonomická aktivita je najživšia v letných mesiacoch, kedy sem prichádzajú turisti. Najviac ich je zo Španielska, keďže mesto je blízko hraníc, ale prichádzajú tiež z Francúzska, USA, či Kanady.
Dejiny.
Mesto leží na hranici so Španielskom, pri rieke Douro, ktorá je hraničnou riekou. Najbližšie španielske mesto je Zamora, miesto podpisu Zamorskej zmluvy v roku 1143 medzi portugalským kráľom Afonsom I. a leónskym kráľom Alfonsom VII. Toto bol jeden z miľníkov uznania nezávislosti Portugalska, vyhlásenej v roku 1139.
Kultúra.
Mesto bolo stáročia izolované od zvyšku krajiny a stredoveký spôsob života je stále živý v tradíciach a dokonca aj v jazyku.
Gastronómia je jednou z miestnych zaujímavostí. "Posta à Mirandesa", je ťažký, tučný steak, tradičné jedlo, ktoré je napodobnované vo zvyšku krajiny. Miestne víno má vysoké percento alkoholu (1718º) a je rovnako znakom miestnej kuchyne.
Historická štvrť mesta s katedrálou je takmer rovnaká ako v stredoveku. Väčšina domov je malých a jednoposchodových. Nachádza sa tu radnica a "Museu da Terra de Miranda" (múzeum Mirandy a okolia), ktoré zobrazuje archeologické vykopávky, vidiecky život, miestne kroje a tradičné masky. 
Mesto nemá žiaden priemysel a závisí kompletne od obchodných aktivít, najmä predaja príborov a domáceho textilu a z dediny Palaçoulo. Turisti zo Španielska prichádzajú vo veľkých počtoch počas víkendov a sviatkov. V meste je niekoľko hotelov.
V okrese rovnakého mena sa nachádza viacero hydroelektrární.
Mirandský jazyk.
Miranda a okolie hovoria vlastným jazykom mirandčinou ("Mirandês"), jazykom blízkym nárečiu v regióne León v Španielsku. Tento jazyk bol v roku 1999 uznaný Portugalskom za jazyk, v ktorom sa môžu vybavovať miestne záležitosti. 

</doc>
<doc id="366732" title="Striedač" url="https://sk.wikipedia.org/wiki?curid=366732">
Striedač

Striedač alebo invertor (angl. "inverter") je elektrické zariadenie, ktoré konvertuje jednosmerný prúd (DC) na striedavý prúd (AC). Používa sa v prípadoch, keď je dostupný zdroj jednosmerného prúdu, no na ďalšie využitie je vhodnejší striedavý prúd. Striedače sa využívajú pri pripojení fotovoltických článkov (zdroj jednosmerného prúdu) na elektrickú rozvodnú sieť, napájaní bežných elektrospotrebičov z akumulátorov alebo v dopravných prostriedkoch, vybavených asynchrónnymi motormi, ktoré sú napájané pomocou jednosmernej napájacej sústavy.
Bezpohybové striedače nemajú pohyblivé časti. Sú používané v mnohých zariadeniach, od malých spínaných zdrojov v PC, až po veľké elektrárenské striedače.

</doc>
<doc id="366749" title="Katechizmus katolíckej cirkvi" url="https://sk.wikipedia.org/wiki?curid=366749">
Katechizmus katolíckej cirkvi

Katechizmus katolíckej cirkvi je katechizmus, ktorý obsahuje náuku katolíckej cirkvi.
Zverejnil ho Ján Pavol II. v roku 1992 apoštolskou konštitúciou Fidei depositum. Katechizmus katolíckej cirkvi nemá za cieľ nahradenie riadne schválených miestnych katechizmov ale podnietenie zostavovania nových miestnych katechizmov.
História.
Rozhodnutie publikovať katechizmus bolo prijaté na druhom mimoriadnom generálnom zhromaždení synody biskupov, ktoré sa kontalo od 24. novembra do 8. decembra 1985. Toto zhromaždenie zvolal pápež Ján Pavol II. pri príležitosti 20. výročia konania druhého vatikánskeho koncilu. Komisia pre prípravu katechizmu bola ustanovená v roku 1986. Pozostávala z 12 biskupov a kardinálov, viedol ju kardinál Jozeph Ratzinger. Komisii asistoval výbor pozostávajúci zo siedmich diecéznych biskupov, expertov v teológii a katechéze.
Tajomníkom komisie pre katechizmus bol Christoph Schönborn, pôvodne profesor dogmatiky vo Fribourgu, a od roku 1991 pomocný biskup vo Viedni. Okrem Josepha Ratzingera boli členmi komisie: kardinál William Wakefield Baum, kardinál Simon D. Lourdusamy, kardinál Jozef Tomko, kardinál Antonio Innocenti, arcibiskup Jan Schotte, kardinál Bernard F. Law (Boston), arcibiskup Jerzy Stroba (Poznaň), arcibiskup Henry Sebastian D'Souza (Kalkata), arcibiskup Isidore de Souza (Cotonou, Benin), biskup Felipe Santiago Benítez Ávalos (Asunción, Paraguay), melkitský arcibiskup sýrskeho Aleppo Néophytos Edelby (neskôr nahradený maronitským biskupom Guy-Paul Nouja)).
Redakčný výbor tvorili: José Manuel Estepa Llaurens (španielsky vojenský biskup), arcibiskup Jean-Marcel Honoré (Tours), arcibiskup Estanislao Esteban Karlic (Paraná, Argentína), biskup David Every Konstant (Leeds), arcibiskup Joseph Levada (Portland v Oregone) ), Biskup Alessandro Maggiolini (Carpi, Como od roku 1989), biskup Jorge Arturo Medina Estévez (Rancagua, Čile), maronitský kňaz Jean Corbon (Libanon).
Text bol schválený Jánom Pavlom II. 25. júna 1992 a promulgovaný 11. októbra 1992, na 30. výročie otvorenia druhého vatikánskeho koncilu prostredníctvom apoštolskej konštitúcie Fidei depositum.
Štruktúra.
Text sa člení na štyri hlavné časti:
Neskôr bolo vydané kompendium tohto katechizmu, ktoré jeho náuku prináša v skrátenej forme.

</doc>
<doc id="366769" title="Elephas" url="https://sk.wikipedia.org/wiki?curid=366769">
Elephas

Elephas, po slovensky slon, je rod z čeľade slonovité. 
Charakteristika.
Zo žijúcich druhov dnes zahŕňa len slona ázijského ("Elephas maximus") - charakteristiku pozri v článku o slonovi ázijskom.
Systematika.
Súčasná systematika.
rod Elephas:
U mnohých autorov rod "Elephas" zahŕňa (ako podrod) aj to, čo sa inde klasifikuje ako rod "Palaeoloxodon". Počet autorov klasifikujúcich "Palaeoloxodon" ako samostatný rod vzrástol najmä po prácach Meyer et al. 2017 a Palkopoulou et al. 2018 (pozri vysvetlenie v článku Palaeoloxodon).
Donedávna sa do rodu "Elephas" zaraďovali aj (všetky alebo niektoré) nasledujúce druhy:
Staršia systematika.
V textoch zhruba do 20./30. rokov 20. storočia rod Elephas (po slovensky slon) často zahŕňal okrem toho, čo zahŕňa v súčasnej systematike, aj dnešné rody Palaeoloxodon, Loxodonta a Mammuthus; niekedy aj dnešné rody Stegodon a Stegolophodon; a zhruba do polovice 19. storočia u menšiny autorov aj mastodonty (t.j. mastodonty v širokom zmysle). Ak rod Elephas zahŕňal všetky uvedené rody vrátane mastodontov, tak vlastne zodpovedal celému dnešnému taxónu Elephantiformes (resp. presnejšie: Elephantiformes okrem tých dnešných rodov a druhov, ktoré v tom čase ešte neboli známe).&lt;br&gt;
V textoch zvyšnej časti 20. storočia rod Elephas zahŕňal:

</doc>
<doc id="366783" title="Arabská jar" url="https://sk.wikipedia.org/wiki?curid=366783">
Arabská jar

Arabská jar (arab.: الثورات العربية, doslova "arabské povstania" alebo "arabské revolúcie") je názov pre vlnu rozsiahlych protestov, civilných nepokojov, povstaní až občianskych vojen, ktorá prebehla vo väčšine arabských štátov od decembra 2010 s primárnou aktivitou do roku 2012, pričom niektoré ozbrojené konflikty z Arabskej jari vyplývajúce ako sýrska a druhá líbyjská občianska vojna pretrvávajú až do súčasnosti.
Konkrétne motívy pre spustenie protestov boli v jednotlivých krajinách rôzne, v zásade ich však spájal boj proti chudobe, nezamestnanosti a zlým životným podmienkam, ako aj s tým súvisiaci odpor voči autoritárskym a skorumpovaným režimom dlhodobo vládnucim v mnohých arabských krajinách.
Celkovo si nepokoje v arabských krajinách doteraz vyžiadali približne 385 000 až 549 000 obetí, vrátane najväčších konfliktov v Líbyi (vyše 30 000 mŕtvych) a v Sýrii (odhady SOHR až do 500 000 mŕtvych).
Niektorí analytici označili následné a stále pretrvávajúce konflikty v regióne ako Arabskú zimu. V čase januára 2018 bolo možné iba tuniský prípad hodnotiť ako úspešný prechod k ústavnému demokratickému vládnutiu.
Charakteristika Arabskej jari.
Prvotné protesty sa začali v decembri 2010 v Tunisku a inicializovala ich samovražda 26-ročného Muhammada Buazízího, ktorý sa 17. decembra 2010 upálil pred úradom vlády na protest proti zlým životným podmienkam a nezamestnanosti. Jeho smrť spustila rozsiahle celonárodné protesty, na konci ktorých 14. januára 2011 padla 23-ročná vláda prezidenta Zín Abidín bin Alího, ktorý abdikoval a ušiel z krajiny. Rozsiahle civilné protesty sa v nasledujúcich týždňoch rozhoreli vo väčšine arabských krajín, obzvlášť v Egypte, Alžírsku, Jemene, Jordánsku, Bahrajne, Sýrii a v Líbyi. 
Priebeh a výsledky nepokojov boli v jednotlivých krajinách rôzne, no takmer vo všetkých sa snažili vládnuce režimy potlačiť protesty silou, čo však zväčša viedlo k ešte väčšiemu zostreniu napätia a napr. v Líbyi a v Sýrii k otvorenej občianskej vojne. Tiež dopomohli ďalšiemu rozhoreniu bojov v Iraku a nástupu teroristickej organizácie Islamský štát najmä v Iraku a Sýrii. Najväčšia intenzita protestov boli v 5 krajinách - Líbyi, Egypte, Jemene, Sýrii a Bahrajne, kde bol režim buď násilne zvrhnutý alebo boli prítomné významné povstania. 
Pri revolúcii v Egypte padla takmer 30-ročná vláda prezidenta Husního Mubáraka, v Jemene zas došlo k rozsiahlym ozbrojeným povstaniam, ktoré sa vládne sily pokúsili násilne potlačiť, no nakoniec po svojom zranení a úteku do Saudskej Arábie odstúpil dlhoročný prezident Alí Abdalláh Sálih. V polovici roku 2012 začala revolučná aktivita ustávať, kedy si väčšina režimov kombináciou čiastočných ústupkov a nasadenia tvrdej sily proti demonštrantom zachovala politické vedenie spred začiatku Arabskej jari.
V tom vlády podporovali aj spriatelené milície a kontra-demonštrácie. Stručný prehľad udalostí v jednotlivých krajinách je popísaný nižšie.
Aj po zvrhnutiach režimov pretrval boj o moc, často spojený s novo prítomným mocenským vákuom, ktoré umožnilo posilnenie pozície radikálnych islamistických skupín. Boj o moc v krajinách bol vedený najmä na religiózno-sekulárnej línii, kedy na jednej strane stále konzervatívne náboženské elity a na druhej urbánne obyvateľstvo požadujúce väčšiu demokratizáciu a naopak sekularizáciu štátov. Nádeje, že v krajinách sa skončia časy korupcie, zvýši sa účasť na politickom živote a naopak sa znížia ekonomické nerovnosti, sa v plnej miere nenaplnili, aj vďaka tomu, že konzervatívne režimy ako Saudská Arábia podporovali udržiavanie starých režimov.
Udalosti v jednotlivých krajinách.
K menej rozsiahlym protestom a nepokojom došlo aj v Kuvajte, Libanone, Mauritánii, Katare, Sudáne, Iraku, Iráne, Spojených arabských emirátoch, Palestíne a v Západnej Sahare.
Súvislosť s migračnou krízou.
Udalosti Arabskej jari sa viac-či-menej spájajú aj so vznikom Európskej migračnej krízy, ktorá naplno prepukla od roku 2014. Nebol to samotný boj za slobodu v krajinách Magrebu a Mašreku, ale až následný rozvrat spoločností a vojensko-politických štruktúr najmä v Sýrii a Líbyi, ktoré urýchlili migračnú krízu. Kým vojna na vysokej úrovni vyhnala státisíce Sýrčanov do bezpečných okolitých krajín, najmä do EÚ a Turecka, rozvrat Líbye pri druhej občianskej vojne umožnil po uzavretí Dohody EÚ s Tureckom o migrantoch nekontrolovateľný prílev migrantov aj z ďalších krajín subsaharskej Afriky na líbyjské pobrežie, odkiaľ sa následne pokúšali plaviť ďalej do krajín EÚ.

</doc>
<doc id="366887" title="Bob Hope" url="https://sk.wikipedia.org/wiki?curid=366887">
Bob Hope

Leslie Townes "Bob" Hope (* 29. máj 1903, Eltham, Spojené kráľovstvo – † 27. júl 2003, Toluca Lake, Kalifornia, USA) bol americký herec, komik a spevák britského pôvodu. 
Životopis.
Jeho otec William Henry Hope bol kamenár, matka Avis Townes Hope bola koncertná speváčka.
Počas strednej školy vystriedal niekoľko povolaní. Bol amatérskym boxerom. Neskôr spolu so svojou priateľkou Mildred Rosequist začali vystupovať v estrádach. Po ukončení vzťahu s Mildred sa Bob presunul na Broadway, kde uspel v predstaveniach Roberta, Say When a Red, Hot and Blue. 
Od mája 1937 mal vlastný rozhlasový program. Neskôr podpísal zmluvu so spoločnosťou NBC na program sponzorovaný spoločnosťou Pepsodent, a ktorý sa vysielal do roku 1956. Koncepcia jeho show bola jednoduchá – založená na pásme piesní, rozhovorov a vtipného monológu a stále prinášala známe osobnosti. 
Od roku 1938 sa Hope pravidelne objavuje vo filmových komédiách. Spolu s Bingom Crosbym vytvorili komickú dvojicu, ktorá sa objavila v sérii filmov s názvom "Road to…" Jeho filmy boli väčšinou divácky úspešné, ale ani za jeden z nich nebol ocenený cenou akadémie za najlepší film. Neskôr sa objavil aj v niektorých televíznych filmoch a seriáloch.
Bob Hope podporoval vojakov USA a až do neskorého veku pravidelne uvádzal programy pre vojakov v cudzine. Aj za tieto zásluhy bol ocenený mnohými vyznamenaniami. Mal možnosť stretnúť sa s mnohými prezidentmi USA.
V oblasti voľného času sa Hope venoval popularizácii golfu. 

</doc>
<doc id="366922" title="Jonathan Demme" url="https://sk.wikipedia.org/wiki?curid=366922">
Jonathan Demme

Robert Jonathan Demme (* 22. február 1944,Baldwin, New York, USA – † 26. apríl 2017, New York) bol americký filmový producent, režisér, scenárista a herec. Známy je najmä réžiou filmu "Mlčanie jahniat" (1991), ktorý bol počas 64. udeľovania Academy Awards ocenený piatimi najvýznamnejšími soškami Oscara - v kategóriách Najlepší film, réžia, scenár, herec v hlavnej úlohe a herečka v hlavnej úlohe.
Životopis.
Narodil sa v obci Baldwin na ostrove Long Island, New York. Keď mal 15 rokov sa jeho rodina presťahovala do Miami. Na Floridskej univerzite študoval chémiu a chcel sa stať veterinárom. Počas štúdia získal post filmového kritika v univerzitných novinách a po skončení štúdia sa vydal cestou kinematografie. V roku 1968 natočil na 16 mm film svoju prvú snímku "Good Morning, Steve".
Režíroval vyše 40 filmov, známe sú najmä snímky "Stop Making Sense" (1984), "The Silence of the Lambs" (1991) a "Philadelphia" (1993).

</doc>
<doc id="366923" title="Vitória (Brazília)" url="https://sk.wikipedia.org/wiki?curid=366923">
Vitória (Brazília)

Vitória je mesto a obec (município) vo východnej Brazílii a je hlavným mestom štátu Espírito Santo. Obec mala v roku 2010 približne 330 000 obyvateľov, z toho dve tretiny žijú v centrálnej časti a jedna tretina v severnej časti Goiabeiras, kde sa nachádza aj najväčšie letisko štátu. Aglomerácia mesta má zhruba 1,7 milióna obyvateľov.
Vitória bola založená v roku 1551 a odvtedy fungovala ako hlavné mesto štátu Espírito Santo. Mesto je položené na ostrove v bezprostrednej blízkosti Atlantického oceánu. S pevninou ho spája šesť mostov. 
Zaujímavosti.
Štúdia OSN z roku 1998 zaradila Vitóriu na štvrté miesto medzi brazílskymi mestami v úrovni vzdelávania, zdravotníctva a sociálneho zabezpečenia.

</doc>
<doc id="366965" title="Londrina" url="https://sk.wikipedia.org/wiki?curid=366965">
Londrina

Londrina (portugalská výslovnosť: [lõˈdɾĩnɐ], Londýnčan) je obec a mesto v severnej časti štátu Paraná, nachádza sa 369 km od hlavného mesta Curitiba. Mesto bolo pôvodne založené britskými prisťahovalcami. Je to druhé najväčšie mesto štátu Paraná a tretie najväčšie v južnom regióne Brazílie.
Podľa sčítania ľudu z roku 2010 má mesto 506 645 obyvateľov a v metropolitnej oblasti žije 1 087 815. Je to regionálne centrum a ekonomika je zložená z obchodu, služieb a poľnohospodárstva. Je tu viacero univerzít. Sídli tu však jedna z najvýznamnejších univerzít krajiny, „Universidad Estadual de Londrina“, známa svojou kvalitou vzdelávania.
Dejiny.
Mesto bolo založené v roku 1934. Bolo pomenované po britských podnikateľoch, ktorí založili železničné stanice v regióne s cieľom uľahčiť dopravu kávových bôbov zo severnej časti štátu Paraná a južnej časti štátu Sao Paulo do prístavu Santos. V súčasnosti obyvatelia mesta sú väčšinou potomkovia prisťahovalcov z tohto obdobia.
Metropolitný región.
Počet obyvateľov metropolitného regiónu, vrátane 
(Cambé, Ibiporã, Jataizinho, Rolândia, Sertanópolis, Tamarana et Bela Vista do Paraíso) bol 764 258 podľa sčítania v roku 2010.
Ekonomika.
Poľnohospodárstvo ostáva jednou z najvýznamnejších ekonomických aktivít, hoci jeho význam v posledných rokoch poklesol. Poľnohospodárstvo je diverzifikované a popri káve je to spracovanie kukurice, pšenice, ryže, cukrovej trstiny, sóje, ovocia a arašidov, vďaka úrodným pôdam v severnej Paraná a západnej časti štátu Sao Paulo.
Mesto však známe obchodným sektorom a sektorom služieb. Obchod s nehnuteľnosťami je ďalším sektorom, ktorého význam už prekročil hranice štátu Paraná. Štátna univerzita v Londrine je jednou z najväčších v krajine. V meste je tiež niekoľko súkromných vysokých škôl. 
Letisko.
Základ súčasného terminálu bol postavený v roku 1950 počas kávového boomu v regióne. V tom čase bolo tretím najfrekventovanejším v krajine, ale dnes patrí medzi 30 najvyťaženejších v Brazílii.
Letisko je ideálne pre regionálnu prevádzku, je menej než 5 km od centra mesta a ponúka dobrú infraštruktúru pre prevádzku stredne veľkých lietadiel Boeing 737 a Fokker 100. Dráha v Londrine zatiaľ nie je vybavená systémom ILS, pristáva sa pomocou VOR-DME.

</doc>
<doc id="367049" title="Seiiči Itó" url="https://sk.wikipedia.org/wiki?curid=367049">
Seiiči Itó

Seiiči Itó (jap.: 伊藤 整一, Itó Seiiči, * 26. júl 1890 † 7. apríl 1945) bol japonský admirál a koncom druhej svetovej vojny tiež veliteľom 2. loďstva japonského cisárskeho námorníctva.
Veliteľom 2. loďstva sa ako viceadmirál stal v decembri 1944 a z tejto pozície velil v apríli 1945 poslednej veľkej ofenzíve japonského námorníctva celého konfliktu, operácii "Ten-Go". Viedol zväz skladajúci sa z obrej bojovej lode "Jamato", ľahkého krížniku "Jahagi" a 8 torpédoborcov k útoku na americké sily na Okinave. Ale už počas cesty k Okinave bol jeho zväz napadnutý lietadlami z amerických lietadlových lodí a pri ich náletoch sa 7. apríla 1945 potopila "Jamato", "Jahagi" a 4 torpédoborce. Viceadmirál Itó zahynul na palube lode "Jamato" spolu s ďalšími 2497 mužmi. Následne bol Itó posmrtne povýšený do hodnosti admirála.

</doc>
<doc id="367170" title="Lekárska fakulta Univerzity Pavla Jozefa Šafárika v Košiciach" url="https://sk.wikipedia.org/wiki?curid=367170">
Lekárska fakulta Univerzity Pavla Jozefa Šafárika v Košiciach

Lekárska fakulta Univerzity Pavla Jozefa Šafárika (LF UPJŠ) je samosprávnou, vzdelávacou a vedeckou ustanovizňou, ktorej hlavnou úlohou je poskytovať vysokoškolské vzdelávanie potrebné pre vykonávanie lekárskeho povolania a vykonávať výskum v oblasti medicíny.
História.
Lekárska fakulta UPJŠ datuje svoj vznik od 20. júla 1948, kedy bola zákonom číslo 191/1948 Zb. zriadená v Košiciach pobočka Lekárskej fakulty Univerzity Komenského.
Na základe tohto zákona poverilo "Povereníctvo školstva a osvety v Bratislave" prof. MUDr. Jána Kňazovického funkciou zástupcu dekana Lekárskej fakulty UK v Bratislave a po vykonaní prípravných organizačných prác v roku 1949 funkciou dekana Pobočky LF UK v Košiciach. Prvé zasadnutie učiteľského zboru sa konalo v dňoch 14. - 16. septembra 1948 za účasti predstaviteľov materskej fakulty a mesta Košíc.
Pri zápise na štúdium v akademickom roku 1948/1949, sa do ročníka prihlásilo 32 poslucháčov a už v nasledujúcom roku boli otvorené všetky študijné ročníky. Pomerne malý počet študentov v prvých rokoch existencie fakulty, ako aj malý počet hodín vyučovania niektorých predmetov, bol spojený s malým počtom učiteľov, potrebných na ich vyučovanie. V prvom roku svojej existencie mala fakulta 40 učiteľov, z nich bolo 6 docentov a 1 profesor.
Lekárska fakulta spolu s Filologickej fakulty Vyššej školy pedagogickej v Prešove bola v roku 1959 začlenená do novozriadenej Univerzity Pavla Jozefa Šafárika v Košiciach.
Od vzniku fakulty až do roku 1991 bolo možné na fakulte študovať študijné odbory všeobecné lekárstvo a stomatológia. Od akademického roka 1992/1993 boli tieto študijné odbory rozšírené o trojročné bakalárske štúdium v odbore ošetrovateľstvo. V nasledujúcich rokoch pribudli postupne ďalšie nelekárske študijné programy ako verejné zdravotníctvo, fyzioterapia, laboratórne vyšetrovacie metódy v zdravotníctve a pôrodná asistencia.
Publikačná činnosť fakulty bola pomerne bohatá už od jej počiatkov. V roku 1948 publikovali pracovníci LF UPJŠ 25 prác v domácej odbornej tlači, pričom systematická vedecká činnosť na fakulte sa datuje od roku 1954. Napríklad v roku 1959 bolo na LF UPJŠ riešených 300 čiastkových úloh s podielom aktívnych pracovísk v počte 4. Zaujímavosťou je, že publikačná činnosť odzrkadľovala pomerne pestrú škálu záujmov autorov.
Súčasný stav.
Fakulta má 17 ústavov z toho 4 klinické ústavy, 47 kliník a 3 vedecko-výskumné experimentálne pracoviská. 
V roku 2019 zamestnávala 563 zamestnancov, z ktorých 48 malo titul profesor a 42 docent. K 31. októbru 2019 na fakulte študovalo 3 235 študentov, čo je 45,8% z celkového počtu študentov univerzity v roku 2019

</doc>
<doc id="367208" title="Mafia II" url="https://sk.wikipedia.org/wiki?curid=367208">
Mafia II

Mafia II je česká akčná počítačová hra typu strieľačky z pohľadu tretej osoby od firmy 2K Czech (predtým Illusion Softworks), odohrávajúca sa vo fiktívnom meste Empire Bay (Ríšsky záliv) v 40. a 50. rokoch 20. storočia. Dostupná je aj v českom preklade a s českým dabingom. Dej je zameraný na život sicílskych imigrantov, ktorí sa v USA pokúšajú dosiahnuť lepší život, a to cestou mafie.
Príbeh.
Sicílsky emigrant Vito Scalleta sa pokúša nájsť v USA lepší život. Po príchode do krajiny to jeho rodina nemala ľahké; otec Scalleta musel tvrdo pracovať v prístave, a aj to málo čo zarobil stihol vždy prepiť. Otec ale zomrel kvôli Derekovi Pappalardovi , ktorý bol jeho zamestnávateľ, a Vito sa za každú cenu pokúša zlepšiť svoju životnú úroveň.
Prvý zločin spácha so svojim kamarátom Joeom Barbarom. Lúpež sa ale nepodarí, Vito je odsúdený a následne poslaný na vojnu. Po návrate domov ho Joe zasvätí do organizácie tamojšej mafie. Spolu stúpajú na vrchol, ale Vito je nakoniec opäť chytený a odsúdený na 10 rokov väzenia. 
Po návrate z väzenia Vito začína robiť pre inú rodinu a to pre rodinu Falcone . Postupne sa ale príbeh zamotáva a Vitovi nakoniec ide o život.
Engine.
Zatiaľ čo predchodca tejto hry "" fungovala na LS3D engine, Mafia II je o čosi vyspelejšia a beží na Illusion Engine, ktorý podporuje pokročilé grafické efekty i technológiu PhysX, fungujúcu na nVIDIA kartách. Engine je výborne optimalizovaný, preto hra na i na menej výkonnom PC vyzerá stále dobre a hratelne.
Multiplayer.
Tak ako Mafia 1, ani Mafia II oficiálny multiplayer nemá a autori ani jeho tvorbu neplánujú. Niekoľko dní po vydaní hry vzniklo niekoľko neoficiálnych skupín, ktoré sa zaoberajú tvorbou módu, ktorý umožní hrať Mafiu II po LAN-e alebo internete.

</doc>
<doc id="367223" title="Maamme" url="https://sk.wikipedia.org/wiki?curid=367223">
Maamme

Maamme alebo Vårt land (“"Naša zem"”) je názov národnej hymny Fínska. Vo Fínsku "Maamme" nie je oficiálne ustanovená zákonom, no je pevne ukotvená tradíciou.
História.
Hudbu zložil nemecký prisťahovalec Fredrik Pacius, pôvodne švédsky text hymny napísal Johan Ludvig Runeberg. Po prvýkrát zaznela 13. mája roku 1848. Pôvodná báseň, napísaná v roku 1846 a uverejnená v roku 1848, mala 11 strof a tvorila prológ ku rozsiahlemu veršovanému cyklu "Fänrik Ståhls Sägner" (""Príbehy práporčíka Stahla"), ktorý bol vrcholným dielom obdobia vlasteneckého romantizmu. Súčasný fínsky text sa síce obvykle pripisuje Paavovi Cajanderovi, ktorého preklad "Príbehov práporčíka Stahla" vyšiel v roku 1889, no v skutočnosti pochádza už z prekladu Juliusa Krohna z roku 1867.
"Príbehy práporčíka Stahla" zožali veľký úspech v celej Škandinávii. Až do príchodu nezávislosti Fínska v rokoch 1917–1918, odkedy bola pieseň už výlučne rozpoznávaná v spojitosti s Fínskom, sa Paciova melódia a Runebergov text často spievali aj v Dánsku, Nórsku a Švédsku. Zaujímavé je, že v pôvodnom švédskom texte nie je jediná zmienka o Fínsku (s výnimkou veršov 4 a 10, ktoré sa spievajú zriedka), iba o krajine na severe, no text vo fínčine sa už zjavne vzťahuje k Fínsku. Tematika básne je navyše nápadne podobná tematike národnej hymny Švédska s názvom "Du gamla, Du fria" ("Ty pradávna, Ty slobodná") a národnej hymny Nórska "Ja, vi elsker dette landet" ("Áno, milujeme túto zem"").
Zaujímavosti.
Niektorí Fíni namiesto "Maamme" navrhovali za národnú hymnu Fínska skladbu "Finlandia" od skladateľa Jeana Sibelia, s textom od Fína V. A. Koskenniemiho a Švéda Joela Rundta. Sú aj takí, ktorí jednoducho preferujú "Finlandiu" ako hudobné dielo, hoci kritika ju pokladá za náročnú na spev.
Povráva sa, že Pacius zložil melódiu len za pätnásť minút, netušiac, že by sa mohla stať pre fínsky národ natoľko dôležitou.
Melódia hymny "Maamme" sa podobá nemeckej pijackej piesni "Papst und Sultan" (“"Pápež a sultán"”). Mnohí veria, že Fredrik Pacius, či už zámerne alebo nie, z nej skopíroval časti melódie. Ďalšia fínska vlastenecká pieseň, "Sotilaspoika" (“"Chlapec-vojak"”), zložená Paciom, obsahuje takisto podobné prvky ako "Papst und Sultan".
Melódiu hymny "Maamme" používa ako národnú hymnu s podobne zameraným textom aj Estónsko. Nesie názov "Mu isamaa, mu õnn ja rõõm" (“"Moja otčina, moje šťastie a radosť"”). Je tiež považovaná za národnú hymnu Livónska, s názvom "Min izāmō, min sindimō" (“"Moja otčina, moja vlasť"”).
Maamme.
Úplný preklad fínskeho textu "Maamme" z angličtiny: 
Ó, zem naša, Fínsko,
zem naša rodná,
znej, ty zlaté slovo!
Údolia, kopca nieto,
vody ani brehu milšieho
než domovina táto severná,
otcov našich zem drahá!
Zem naša biednou je
pre tých, čo túžia po zlate.
Cudzinec opustí ju určite,
však nám najdrahšou zemou je –
divočina, ostrovy, pevnina jej
nám javia sa zlaté.
Nám sú milé
naše bystriny búrlivé,
borovíc večných šumenie,
noci naše hviezdne, letá jasné,
i všetky ich obrazy a piesne
srdcu sú blízke.
Tu pluhmi, mečmi, myšlienkami
otcovia naši bojovali,
keď deň sa ukryl za mraky
či žiaril lúčmi šťastnými,
tu národ fínsky najťažšie
obdobia prežil svoje.
Kto iný pozná národa tohto zápasy,
kto?
Keď vojna údoliami našimi znela
a mráz priniesol hladomor,
kto vymeral
krv a útrapy národa?
Tu krv jeho
aj za nás tiekla,
tu sa on šťastiu svojmu radoval
i v obavách svojich vzdychal –
ten národ, ktorý naše nesie
bremeno najdávnejšie.
Tu cítime sa výborne
a všetko je nám naklonené,
hoc by to bolo len šťastie veľké,
zem-otčina je to, čo Maamme.
Čo na svete milšie
a čo drahšie je?
A tu zem táto je,
tak vidia ju oči naše.
Môžeme vystrieť ruku
a ukázať k vode, brehu
a riecť: tamto je, hľa,
zem otcov našich najdrahšia.
Ak by nás ku sláve doviedli
či až k oblakom zlatým,
kde by sme biedu necítili,
radosť najväčšiu by duša zažila
návratom do skromného domova –
taká bola by naša vôľa.
Pravdy domovina, básní,
zem jazier tisícich,
kde sa životu nášmu dostáva ochrany,
ty, zem spomienok a nádejí,
vždy buď spokojná so šťastím svojim,
slobodná a plná radosti.
Raz blahobyt tvoj zo skrýše
vyjaví sa svojej,
a láskou našou povstanie
nádej tvoja, radosť v celej nádhere,
a raz, zemi rodná, piesni tvojej
ozveny preveľkej sa dostane.

</doc>
<doc id="367236" title="James Van Allen" url="https://sk.wikipedia.org/wiki?curid=367236">
James Van Allen

James Alfred Van Allen (* 7. september 1914, Mount Pleasant, Iowa, USA † 9. august 2006, Iowa City) bol americký vedec skúmajúci vesmír a pracujúci na univerzite v štáte Iowa. 
Po tom čo presadil, aby na družiciach Explorer 1 a Explorer 3 boli umiestnené Geigerov-Müllerove počítače na detekciu kozmického žiarenia, boli po ňom pomenované Van Allenove radiačné pásy objavené prostredníctvom týchto experimentov. V roku 1960 sa stal spoločne s ďalšími americkými vedcami osobnosťou roka časopisu Time.

</doc>
<doc id="367271" title="Prírodovedecká fakulta Univerzity Pavla Jozefa Šafárika v Košiciach" url="https://sk.wikipedia.org/wiki?curid=367271">
Prírodovedecká fakulta Univerzity Pavla Jozefa Šafárika v Košiciach

Prírodovedecká fakulta Univerzity Pavla Jozefa Šafárika (skr. PF UPJŠ) je vzdelávacou a vedeckou ustanovizňou, ktorá poskytuje vysokoškolské vzdelanie a uskutočňuje vedecký výskum v biológii, matematike, fyzike, informatike, chémii, geografii a vo všeobecnej ekológii. 
Na Slovensku patrí medzi najkvalitnejšie fakulty s prírodovedných zameraním a dlhodobo zaznamenáva vynikajúce výsledky vo vede a výskume, v citačných indexoch a v počte publikácií na tvorivého pracovníka.
Fakulta má 6 ústavov a 1 účelové pracovisko (Centrum aplikovanej informatiky). V roku 2019 zamestnávala na plný úväzok 140 pedagógov, z toho 29 s titulom profesor a 50 s titulom docent. V akademickom roku 2018/2019 študovalo na 1. a 2. stupni na PF UPJŠ spolu 829 študentov, z toho 541 na prvom a 288 na druhom stupni štúdia.
História.
Prírodovedecká fakulta UPJŠ bola zriadená 8. februára 1963 vládnym uznesením č. 17/1963 Zb. Zásluhy na jej založení mal jej prvý dekan akademik Vladimír Hajko. Pri slávnostnom zahájení činnosti mala fakulta len prvý ročník s 54 poslucháčmi, ktorí začali študovať v Košiciach už v septembri 1962, keď Prírodovedecká fakulta Univerzity Komenského dislokovala do Košíc časť svojich študentov 1. ročníka, zapísaných do učiteľských kombinácií matematika-fyzika, fyzika-chémia a biológia-chémia. Po absolvovaní druhého ročníka sa desiati z týchto prvých študentov rozhodli pokračovať v jednoodborovom štúdiu fyziky a biológie. Tým boli položené základy jednoodborového zamerania.
Fakulta pri svojom založení v roku 1963 nemala ani jedného interného pracovníka. V tejto situácii pomohli Prírodovedeckej fakulte ostatné vysoké školy v Košiciach. Vďaka podpore Ministerstva školstva SR sa fakulta postupne personálne dobudovala. Jednotlivé pracoviská sa odborne vyprofilovali a vytvorili podmienky pre výchovno-vzdelávací proces. Na fakulte sa rozšírilo medziodborové štúdium a vytvorili sa podmienky pre nové interdisciplinárne odbory, akými sú teoretická kybernetika, biofyzika a biochémia.
Dôležitou udalosťou v živote fakulty bolo vytvorenie výpočtového strediska v roku 1967, na báze ktorého sa v roku 1973 vytvorila katedra výpočtovej techniky. Rozsiahly výskum fakulty stavial na tvorivej domácej a medzinárodnej spolupráci. V prvopočiatkoch bola významná spolupráca s Matematicko-fyzikálnou fakultou Karlovej univerzity v Prahe a Prírodovedeckou fakultou Univerzity Komenského v Bratislave.
Medzi absolventov fakulty patrí slovenský bridžista Tibor Menyhért. V rokoch 1982 – 1988 tu vyštudoval učiteľstvo všeobecno-vzdelávacích predmetov matematika - fyzika.
Súčasný stav.
Fakulta má nasledujúcich 6 ústavov: Ústav biologických a ekologických vied, Ústav fyzikálnych vied, Ústav chemických vied, Ústav informatiky, Ústav geografie a Ústav matematických vied.
V akademickom roku 2019/2020 bolo na fakulte akreditovaných na bakalárskom stupni 10 jednoodborových študijných programov a 20 medziodborových
študijných programov. Na magisterskom stupni bolo akreditovaných 18 študijných programov v jednoodborovom štúdiu a 21 v odbore učiteľstvo. Záujemcovia o vedu a výskum môžu pokračovať v štúdiu na treťom stupni spolu v 21 študijných programoch a získať titul PhD.
Fakulta výrazne rozšírila svoje aktivity vo vzťahu k verejnosti a vybudovala účelové pracovisko s názvom "Centrum celoživotného vzdelávania" (CCV), ktoré ponúka rôznorodé vzdelávacie programy programy a odbornú pomoc pre učiteľov, študentov, zamestnancov verejnej správy, firmy i jednotlivcov. Okrem iného sa fakulta prostredníctvom CCV úspešne zapája do projektov Európskeho Sociálneho fondu.
Na fakulte sa pravidelne organizujú rôzne vedecké semináre ako napríklad "Prírodovedecká čajovňa", "Seminár Ústavu informatiky" a mnoho ďalších seminárov organizovaných ústavmi fakulty. 
Prostredníctvom Centra aplikovanej informatiky sa PF UPJŠ podieľa na vývoji a prevádzke Akademického informačného systému AiS2, ktorý je určený na podporu riadenie základných procesov vysokej školy - vzdelávania na všetkých troch stupňoch a vedy a výskumu. V súčasnosti je AiS2 implementovaný na 16 vysokých školách na Slovensku a k dispozícii ho má viac ako 100 000 študentov slovenských vysokých škôl, čo je viac ako 50 % všetkých vysokoškolských študentov na Slovensku.
Prírodovedecké dni.
Dlhoročnou tradíciou na Prírodovedeckej fakulte UPJŠ sú takzvané "Prírodovedecké dni", ktoré sa organizujú každý rok v letnom semestri. 
Úvodnou akciou je "Ples prírodovedcov", ktorý sa začína konferenciou "ŠtRK - Študentská Recesistická Konferencia". Nasledujú rôzne akcie ako sú napríklad nočný pochod na rekreačné oblasti Bankov alebo Alpinka, "Študentská vedecká konferencia" (ŠVK) či tzv. 24-hodinovka v basketbale.

</doc>
<doc id="367303" title="Právnická fakulta Univerzity Pavla Jozefa Šafárika v Košiciach" url="https://sk.wikipedia.org/wiki?curid=367303">
Právnická fakulta Univerzity Pavla Jozefa Šafárika v Košiciach

Právnická fakulta Univerzity Pavla Jozefa Šafárika (skr. PrF UPJŠ) poskytuje vysokoškolské vzdelanie v študijnom programe právo, v dennej aj v externej forme štúdia.
Fakulta je členená na 7 katedier, 2 ústavy a 1 pracovisko, na ktorých k 31. decembru 2019 pôsobilo 49 pedagogických zamestnancov, z toho 5 s titulom profesor a 21 s titulom docent. V akademickom roku 2018/2019 študovalo na Právnickej fakulte UPJŠ spolu 892 študentov, z toho 649 v dennej a 243 v externej forme štúdia.
História.
Požiadavka zriadiť právnickú fakultu v rámci Univerzity Pavla Jozefa Šafarika bola formulovaná už pri samotnom založení univerzity. Nezastupiteľnú úlohu pri kreovaní fakulty mala Právnická fakulta Univerzity Komenského v Bratislave, ktorej rektor svojim rozhodnutím zo dňa 12. apríla 1970 zriadil detašované pracovisko Právnickej fakulty UK v Košiciach. Výučba na detašovanom pracovisku sa začala 1. októbra 1970. Otvoril sa iba prvý ročník, do ktorého bolo zapísaných 107 študentov. Výučba prebiehala v historickej budove na Kováčskej ulici č. 26 v Košiciach v bývalom sídle Košickej kráľovskej právnickej akadémie.
V akademickom roku 1971/1972 študovalo na Právnickej fakulte v dvoch ročníkoch denného štúdia spolu 203 študentov. V nasledujúcom akademickom roku to už bolo 303 študentov v troch ročníkoch denného štúdia. V tomto období vyučovanie zabezpečovalo 15 interných pedagógov, z toho 2 docenti. V roku 1972 sa vytvorili všetky predpoklady na to, aby mohla byť ustanovená samostatná fakulta vo zväzku univerzity. K tomuto prispela aj okolnosť, že v uvedenom období sa prejavoval citeľný nedostatok právnikov takmer vo všetkých sférach.
Konečným aktom založenia Právnickej fakulty UPJŠ bolo nariadenie vlády Slovenskej socialistickej republiky č. 88/1973 Zb. zo dňa 9. júla 1973, podľa ktorého sa s účinnosťou od akademického roka 1973/1974 zriadila Právnická fakulta, čím zaniklo pôvodné detašované pracovisko a jeho dovtedajšie tri ročníky prevzala novovzniknutá fakulta.
V prvom roku existencie samostatnej fakulty (v akademickom roku 1973/1974) študovalo v štyroch ročníkoch 449 študentov, z toho 163 študentov v prvom ročníku. Výučbu v prvom roku existencie fakulty zabezpečovali interní učitelia, v zostave ktorých bol 1 profesor, 3 docenti, 4 odborní asistenti a 10 asistenti. Externých učiteľov bolo v tom období 21.
V akademickom roku 2010/2011 študovalo na Právnickej fakulte UPJŠ spolu 1 539 študentov, z toho 1 112 v dennej a 427 v externej forme štúdia.
Súčasný stav.
V súčasnosti fakulta realizuje bakalárske a magisterské štúdium v študijnom programe práv v dennej aj v externej forme štúdia. Zároveň realizuje doktorandské štúdium v dennej aj v externej forme v akreditovaných študijných programoch.
Po vstupe Slovenska do Európskej únie došlo k aktualizácii obsahu výučby z hľadiska zakomponovania normatívnych aktov únie. Zabezpečenie výučby európskeho práva na kvalitatívne vyššej úrovni umožňuje aj "Ústav európskeho práva", ktorý bol zriadený v akademickom roku 2004/2005.
Fakulta za dobu svojej existencie pripravila pre prax viac ako 5 500 absolventov. Z nich rigoróznym konaním úspešne prešlo a titul doktora práv získalo viac ako 4 200 absolventov.
Fakultné pracoviská.
Fakulta má pod sebou nasledujúce pracoviská:

</doc>
<doc id="367304" title="Petrobras" url="https://sk.wikipedia.org/wiki?curid=367304">
Petrobras

Petróleo Brasileiro alebo Petrobras () je čiastočne štátom vlastnená brazílska nadnárodná energetická korporácia so sídlom v Rio de Janeiro v Brazílii. Je najväčšou spoločnosťou v Latinskej Amerike podľa tržnej kapitalizácie a obratu a je tiež najväčšou spoločnosťou sídliacou na Južnej pologuli podľa trhovej hodnoty.
Spoločnosť Petrobras vznikla v roku 1953. V septembri 2010 viedol Petrobras najväčší predaj akcií v histórii, keď 72,8 miliardy amerických dolárov v akciách predala burze cenných papierov BM&amp;F Bovespa. Na základe predaja sa stal Petrobras ihneď štvrtou najväčšou spoločnosťou na svete podľa trhovej kapitalizácie.

</doc>
<doc id="367307" title="Fakulta verejnej správy Univerzity Pavla Jozefa Šafárika v Košiciach" url="https://sk.wikipedia.org/wiki?curid=367307">
Fakulta verejnej správy Univerzity Pavla Jozefa Šafárika v Košiciach

Fakulta verejnej správy Univerzity Pavla Jozefa Šafárika (skr. FVS UPJŠ) poskytuje vysokoškolské vzdelanie týkajúce sa verejnej správy - správy verejných, resp. spoločenských vecí, vykonávanej predovšetkým orgánmi štátnej správy, miestnej (ale aj záujmovej) samosprávy a v neposlednom rade i verejnoprávnymi inštitúciami.
Fakulta je členená na 4 katedry: Katedru ekonomiky a riadenia verejnej správy, Katedru sociálnych štúdií, Katedru verejnej politiky a teórie verejnej správy a na Katedru verejnoprávnych disciplín.
História.
V roku 1990 došlo z podnetu nemeckej strany k nadviazaniu kontaktov medzi Univerzitou v Bayreuthe a UPJŠ. V priebehu krátkeho obdobia bola podpísaná zmluva o vzájomnej spolupráci medzi obidvoma vysokoškolskými inštitúciami. Jedným z prvých konkrétnych výsledkov spolupráce bol návrh Univerzity v Bayreuthe vytvoriť na UPJŠ Inštitút pre verejnú správu, ako vysokoškolskú inštitúciu, ktorá by v rámci magisterského štúdia pripravovala absolventov pre oblasť verejnej správy. Výsledkom vzájomných rokovaní bol vznik "Inštitútu pre verejnú správu" pri Právnickej fakulte UPJŠ v roku 1994.
Fakulta verejnej správy UPJŠ bola zriadená rozhodnutím rektora č. 1/98 zo dňa 28. októbra 1998. Tomuto rozhodnutiu predchádzalo uznesenie "Akreditačnej komisie", ktorým komisia vyjadrila kladné stanovisko k návrhu na zriadenie FVS UPJŠ. So zriadením fakulty vyjadrilo súhlas Ministerstvo školstva SR listom z 29. septembra 1998 a akademický senát UPJŠ uznesením č. 97/98 súhlasil s návrhom na zriadenie fakulty od 1. novembra 1998.
Prvé prijímacie skúšky sa konali 7. januára 1999 a prijatých bolo 53 študentov. Títo študenti absolvovali prvý rok štúdia v netypickom akademickom roku, ktorý pozostával z dvoch desať týždňových semestrov a trval od 25. januára 1999 do 12. júla 1999. V nasledujúcom, už štandardnom, akademickom roku nastúpilo do prvého ročníka spolu 90 uchádzačov. 
V roku 2009 študovalo na fakulte 972 poslucháčov, z toho 732 v dennej a 240 v externej forme štúdia. Od jej vzniku úspešne opustilo jej brány viac ako 600 absolventov.
Súčasný stav.
V roku 2019 na fakulte študovalo 634 študentov, z toho 538 v dennej forme a 96 v externej forme štúdia. Počet zamestnancov v roku 2019 dosiahol číslo 49.

</doc>
<doc id="367462" title="Ford Focus" url="https://sk.wikipedia.org/wiki?curid=367462">
Ford Focus

Ford Focus je osobný automobil nižšej strednej triedy vyrábaný automobilkou Ford od roku 1998. Model je priamym nástupcom modelovej rady Escort, vyrábanej v rokoch 1968 – 2000 v 7. generáciách. Hlavnými konkurentmi modelu sú na európskom trhu automobily Volkswagen Golf, Opel Astra a Renault Mégane. 
Ford Focus je považovaný z pohľadu jazdných vlastností za etalón v segmente nižšej strednej triedy. Zásluhu na tom má efektívne navrhnutý a vyladený podvozok, ktorý poskytuje vozidlu vysokú mieru stability a istoty, no zároveň dokáže odfiltrovať nerovnosti a poskytnúť posádke komfortnú jazdu.
Focus sa vyrába ako troj- a päťdverový hatchback, sedan a kombi, druhej generácii pribudla aj verzia kupé-kabriolet. Od Focusu je odvodené kompaktné MPV Ford C-MAX a SUV Ford Kuga.
Focus MK I. (1998-2004).
Od roku 1998 sa Focus vyrábal ako hatchback, o rok neskôr pribudla verzia sedan a kombi. V roku 2001 prešiel model faceliftom, ktorý sa podpísal pod presun blinkrov do predných svetlometov. Od roku 2002 obohatila ponuku športová verzia ST a o rok neskôr ešte výkonnejšia RS. V roku 2004 bol model nahradený druhou generáciou, hoci výroba prebiehala až do roku 2005.
Focus MK II. (2004 – 2011).
Druhá generácia Ford Focus Mk II (MK 2 kód C307) prišla v roku 2004 a vznikla na novej podvozkovej platforme Ford C1. Upravenú platformu Ford C1 používa i Volvo C30, S40, V50 a C70, Mazda 3, Mazda 5 a Ford C-Max a Kuga. Focus bol na trh uvedený v rovnakých prevedeniach ako predchádzajúca generácia, teda 3- a 5-dverový hatchback, sedan a kombi. Sedan a športová verzia ST prišli na trh v roku 2005.
Focus MK III. (2011 – dodnes).
Najnovšia generácia Fordu Focus bola predstavená na autosalóne Detroite. Automobil bude vyrábaný ako 4-dverový sedan a 5-dverový hatchback. Novinkou boli nové preplňované zážihové motory 1,6 SCTi a 2,0 SCTi kategórie EcoBoost. Naftové motory 1,6 TDCi - 2,0 TDCi prešli modernizáciou a k pohodliu prispejú i nová automatická dvojspojková prevodovka PowerShift.
Focus tretej generácie bol obohatený aj o nové prvky príplatkovej výbavy, ako napríklad bezkľúčový prístup, automatické ovládanie diaľkových svetiel, systém varovania pri opustení jazdného pruhu, adaptívny tempomat a pod. 

</doc>
<doc id="367583" title="MC Hammer" url="https://sk.wikipedia.org/wiki?curid=367583">
MC Hammer

MC Hammer (vlastným menom Stanley Kirk Burrell, * 30. marec 1962, Oakland, Kalifornia, USA) je americký pop-repový spevák, ktorý slávil úspech v 80. rokoch a 90. rokoch 20. storočia. Je známy aj vďaka piesni „U Can’t Touch This“. Celosvetovo predal viac ako 50 miliónov nahrávok.
Životopis.
MC Hammer sa narodil v Oaklande, v štáte Kalifornia.
V roku 1985 sa oženil a má šesť detí: A'Keiba (* 1987), Jamaris (* 1990), Sarah (* 1993), Stanley Jr.(* 1995), Jeremiah (* 1998) a Samuela (* 2005).
MC Hammer je tiež pastorom. V súčasnosti jeho pseudonym "MC" (pôvodne "Master of Ceremony", hip-hopový titul) dostalo význam "Man of Christ" ("človek Krista").

</doc>
<doc id="367727" title="Italo-disco" url="https://sk.wikipedia.org/wiki?curid=367727">
Italo-disco

Italo-disco je tanečný žáner, ktorý vznikol v Taliansku a bol populárny v 80. rokoch 20. storočia. Patrí medzi prvé štýly elektronickej tanečnej hudby. Italo-disco používa vocoder, syntetizátor a iné elektronické hudobné nástroje.
Dejiny.
Predpona "Italo" znamená "taliansky". Tato predpona sa používala v súvislosti s kompilačnými albumami ako "Italo Top Hits", alebo tiež "Italo Super Hits". Nie je známe, kedy sa termín "italo-disco" objavil prvýkrát, no hudobne bol tento štýl ovplyvnený synthpopom (Cerrone, Kraftwerk, Telex, Devo, Gary Numan), SF hi-NRG (ako Sylvester alebo Paul Parker) a inými žánrami. Európska verzia italo-disca je euro disco.

</doc>
<doc id="367728" title="The Twilight Zone" url="https://sk.wikipedia.org/wiki?curid=367728">
The Twilight Zone

The Twilight Zone je americký vedecko-fantastický seriál Roda Sterlinga. Seriál bol vysielaný v rokoch 1959-1964 na CBS, následne aj v rokoch 1985-1989 a 2002-2003. Bolo natočených celkom 9 sérií.
Dejiny.
Prvá séria (1959-1964).
Scenáristami boli Ray Bradbury, Charles Beaumont a Richard Matheson. 
Herci, ktorí sa objavili v tejto sérii: Charles Bronson, Lee Marvin, Cliff Robertson, Jack Warden, Martin Landau, Burgess Meredith, Robert Redford, Paul Mazursky, William Shatner. Režisérmi boli Richard Donner a Don Siegel.
Druhá séria (1985-1989).
Scenáristami boli Harlan Ellison, J. Michael Straczynski, George R. R. Martin a Theodore Sturgeon. 
Herci: Bruce Willis, Morgan Freeman, Martin Landau, Jonathan Frakes, Tim Russ, Jenny Agutter a Fred Savage.
Tretia séria (2002-2003).
Medzi režisérmi sa vystriedali Bob Balaban a Lou Diamond Phillips. Narratorom bol Forest Whitaker. 

</doc>
<doc id="367794" title="Slovenské národné volejbalové družstvo mužov" url="https://sk.wikipedia.org/wiki?curid=367794">
Slovenské národné volejbalové družstvo mužov

Slovenské národné volejbalové družstvo mužov reprezentuje Slovensko v medzinárodných volejbalových súťažiach, podujatiach a priateľských zápasoch. Funguje pod záštitou Slovenskej volejbalovej federácie (SVF). Jeho najvýraznejšie úspechy sú 5. miesto na Majstrovstvách Európy 2011 či dvojnásobné víťazstvo v Európskej lige. V marci 2021 mu patrilo v medzinárodnom rebríčku FIVB 36. miesto. 
Na Majstrovstvá Európy sa kvalifikovalo 10-krát, prvýkrát v roku 1997. Na ostatné vrcholné podujatia, ako Majstrovstvách sveta či Letné olympijské hry sa mu kvalifikovať nepodarilo.
Zostava.
Zostava družstva rok 2021:

</doc>
<doc id="367817" title="Slovenské národné volejbalové družstvo žien" url="https://sk.wikipedia.org/wiki?curid=367817">
Slovenské národné volejbalové družstvo žien

Slovenské národné volejbalové družstvo žien je národné družstvo žien, ktoré reprezentuje Slovensko v medzinárodných volejbalových súťažiach a podujatiach a priateľských zápasoch. Funguje pod záštitou Slovenskej volejbalovej federácie (SVF). Doposiaľ najväčším úspechom družstva sú štyri účasti na Majstrovstvách Európy žien vo volejbale. Súčasným trénerom je Marco Fegnolio, kapitánkou Barbora Koseková.
Reprezentačná súpiska.
"Stav aktuálny ku Majstrovstvám Európy 2019 - ku 1.9.2019."

</doc>
<doc id="367821" title="Majstrovstvá Európy vo volejbale" url="https://sk.wikipedia.org/wiki?curid=367821">
Majstrovstvá Európy vo volejbale

Majstrovstvá Európy vo volejbale je najvyššie európske podujatie národných družstiev vo volejbale, ktoré organizuje Európska volejbalová konfederácia (CEV). Jeho história siaha do roku 1948, kedy sa v Taliansku konal prvý turnaj majstrovstiev Európy mužov. Rok na to sa v Česko-Slovensku konali prvé majstrovstvá Európy žien. Od roku 1975 prebiehajú s 2-ročnou periodicitou.
Majstrovstvá Európy neslúžia ako kvalifikácia európskych družstiev na majstrovstvá sveta či olympijské hry, čo je v opozícii oproti ostatným kolektívnym športom. Slúžia však ako kvalifikácia európskych družstiev na Svetový pohár a Pohár majstrov.

</doc>
<doc id="367923" title="Peroxid" url="https://sk.wikipedia.org/wiki?curid=367923">
Peroxid

Peroxidy sú zlúčeniny obsahujúce jednoduchú väzbu kyslík-kyslík. Najjednoduchším stabilným peroxidom je peroxid vodíka. Ich sírne analógy sa nazývajú zmiešané disulfidy, superoxidy, dioxygenyly a ozonidy sú samostatné skupiny zlúčenín.
Organická chémia.
Organické peroxidy sú zlúčeniny so špecifickou funkčnou skupinou alebo molekulou obsahujúce jednoduchú väzbu kyslík-kyslík (ROO-R'). Ak je na jeden z kyslíkov naviazaný vodík, hovorí sa tomu hydroperoxidy (ROOH). Radikál Hoo• sa nazýva hydroperoxidový radikál a myslí sa, že je prítomný pri spaľovaní uhľovodíkov na vzduchu. Organické peroxidy sa ľahko rozkladajú na voľné radikály: Sro•
Sú preto užitočné ako katalyzátory niektorých typov polymerizácie, napríklad u polyesterových živíc používaných v sklolaminátoch. Často sa pre tento účel používa MEKO (metyletylketónperoxid).
Tie isté vlastnosti však tiež znamenajú, že organické peroxidy môžu nechtiac iniciovať explozívnu polymerizáciu v materiáloch s nenasýtenými chemickými väzbami. Pretože sa peroxidy môžu v takýchto materiáloch tvoriť samovoľne, je treba dbať osobitná opatrnosť. Triacetóntriperoxid a hexametyléntriperoxiddiamín sú výbušné organické peroxidy; TATP sa môže nechtiac tvoriť reakciu v odpadových látkach. Navi mnoho kvapalných éterov za prítomnosti vzduchu, svetla a kovov pomaly (počas mesiacov) tvoria éterové peroxidy (napr. dietyléterperoxid), ktoré sú extrémne nestabilné. Preto sa odporúča skladovať éter na hydroxide draselnom, ktorý nielen že zlikviduje vznikajúce peroxidy, ale súčasne pôsobí aj ako silný desikant. Extrémna opatrnosť je potrebná v prípadoch, kedy sa pri práci s étermi keď sa objavujú kryštály alebo zrazeniny.
TATP je ľahko syntetizovateľná, lacná, výbušná zlúčenina, ktorú je normálnymi detekčnými metódami ťažké odhaliť. Preto je to obľúbená výbušnina teroristov. TATP bol použitý pri výbuchoch v londýnskom metre v roku 2005. V roku 2002 bola vyvinutá detekčná metóda založená na jednoduchej hmotnostnej spektrometrii.
Anorganická chémia.
V anorganickej chémii sa ako peroxid označuje anión O22-. Je to silná zásada prítomná v iónových zlúčeninách. Čisté peroxidy (obsahujúce len katióny a peroxidové anióny) obvykle vznikajú pri horení alkalických kovov alebo kovov alkalických zemín na vzduchu alebo v kyslíku. Typickým príkladom je peroxid sodný, Na2O2.
Peroxidový ión obsahuje o dva elektróny viac než molekula kyslíka. Tieto dva elektróny, v súlade s teóriou molekulárnych orbitálov, dopĺňajú dva π* antiväzbové orbitály. To má za následok oslabenie väzieb peroxidového iónu a väčšiu dĺžku väzby OO: od Li2O2 130pm, až po BaO2 147pm. Peroxidový ión je navyše diamagnetický.
Peroxidy alkalických kovov a vápnika, stroncia a bária sú iónové. Peroxidy rôznych elektropozitívnych kovov, napríklad horčíka, lantanoidov a uranyl majú prechodný charakter medzi iónovou a kovalentnou väzbou. Peroxidy kovov ako je zinok, kadmium a ortuť sú v zásade kovalentné.
Peroxidy sú silnými oxidačnými činidlami a zvyčajne sú pomerne nestabilné. Iónové peroxidy reagujú s vodou a zriedenými kyselinami za tvorby peroxidu vodíka. Organické zlúčeniny sú zoxidované na uhličitany, a to aj za normálnych teplôt. Peroxid sodný silne oxiduje kovy, napr. železo.
Oxidy, peroxidy a superoxidy sú si pomerne blízke, tvoria reťaz kyslíkových iónov s rastúcim oxidačným číslom.
Peroxid bárnatý sa používa v pyrotechnike a ako značkovacia munícia, skôr sa používal pri výrobe peroxidu vodíka. Peroxid sodný sa používa na pohlcovanie oxidu uhličitého a ako regenerátor kyslíka (napr. v ponorkách) pomocou reakcie:
2Na2O2 + 2CO2 → 2Na2CO3 + O2

</doc>
<doc id="368022" title="Majstrovstvá sveta vo volejbale" url="https://sk.wikipedia.org/wiki?curid=368022">
Majstrovstvá sveta vo volejbale

 
Majstrovstvá sveta vo volejbale je najvyššie medzinárodné podujatie národných družstiev vo volejbale, ktoré riadi Medzinárodná volejbalová federácia (FIVB). Jeho história siaha do roku 1949, kedy sa v Česko-Slovensku konali prvé majstrovstvá sveta mužov. Ženy mali svoj debut o tri roky neskôr v Sovietskom zväze. Majstrovstvá prebiehajú so 4-ročnou periodicitou. 
Majstrovstvá sveta tiež slúžia aj ako kvalifikácia na svetový pohár. Predtým slúžili ako kvalifikácia na volejbalový turnaj olympijských hier.

</doc>
<doc id="368113" title="Akademický informačný systém AiS" url="https://sk.wikipedia.org/wiki?curid=368113">
Akademický informačný systém AiS

Akademický informačný systém AiS2 je informačný systém používaný na 13 verejnoprávnych a 4 súkromných slovenských vysokých školách. AiS2 je komplexný informačný systém určený predovšetkým na riadenie všetkých troch stupňov vysokoškolského štúdia a podporu riadenia vedy a výskumu. AiS2 je v súčasnosti najrozšírenejším akademickým informačným systémom na slovenských vysokých školách. AiS2 vznikol na UPJŠ a dodnes je vyvíjaný na akademickej pôde odkiaľ sa šíri za nekomerčných podmienok.
Dejiny.
AiS2 je nástupcom Akademického informačného systému AIS, ktorý bol na Prírodovedeckej fakulte Univerzity Pavla Jozefa Šafárika v Košiciach vyvíjaný v období od roku 1997 do roku 2007. Od roku 2004 prebiehal paralelne vývoj druhej verzie, ktorá zohľadňovala zmeny v technológiách, skúsenosti z implementácie a prevádzky AIS na rôznych vysokých školách ako aj rastúce požiadavky používateľov. Vývoj novej verzie bol podporovaný Ministerstvom školstva SR formou centrálneho rozvojového IT projektu. Postupne bol implementovaný na 17 slovenských vysokých školách:
Kritika.
Informačný systém AIS je často kritizovaný pre svoju prílišnú komplikovanosť, neprehľadné užívateľské prostredie, nekompatibilitu s viacerými internetovými prehliadačmi. 
Reakciou na túto kritiku bolo do systému dopracované nové študentské zobrazenie pre študentov, učiteľské zobrazenie pre pedagógov a elektronická prihláška pre uchádzačov o štúdium na VŠ. K dispozícii je aj mobilná aplikácia AiS2 - študent pre OS Android. AiS2 je plne kompatibilný s najpoužívanejšími prehliadačmi Google Chrome a Mozilla Firefox.

</doc>
<doc id="368449" title="Coconut Tree" url="https://sk.wikipedia.org/wiki?curid=368449">
Coconut Tree

„Coconut Tree“ je skladba švédsko-konžského speváka-skladateľa Mohombi a americkej speváčky Nicole Scherzinger, z jeho debutového albumu "MoveMeant". Skladba bola vydaná vo Švédsku ako singel vo forme digital download dňa 15. apríla 2011. Skladbu napísali RedOne, AJ Junior, Mohombi, Bilal "The Chef", Jimmy Joker, Beatgeek a producentom bol RedOne. Skladba dosiahla 8. miesto v rebríčku Sverigetopplistan.
Hudobné video.
Hudobné video k skladbe „Coconut Tree“ bolo prvýkrát vydané dňa 31. mája 2011 na YouTube.

</doc>
<doc id="368506" title="Kyselina peroctová" url="https://sk.wikipedia.org/wiki?curid=368506">
Kyselina peroctová

Kyselina peroctová (tiež kyselina peroxooctová, kyselina peroxyoctová, systematický názov kyselina peroxyetánová, PAA) je chemická zlúčenina zo skupiny organických peroxidov, sumárny vzorec CH3CO3H. Je to číra bezfarebná kvapalina s charakteristickým ostrým octovým zápachom. Má silný oxidačný potenciál a je silnou žieravinou.
Výroba.
Kyselina peroctová sa vyrába nepretržitým pridávaním kyseliny octovej a peroxidu vodíka do vodného reakčného média obsahujúceho kyselinu sírovú ako katalyzátor. Reakcia sa necháva prebiehať až 10 dní (aby sa dosiahla vysoká výťažnosť produktu) podľa nasledujúcej rovnice::
Kyselina peroctová sa vždy predáva ako roztok s kyselinou octovou a peroxidom vodíka, aby bola zaistená chemická stabilita. Koncentrácia kyseliny ako aktívnej zložky je rôzna, obvykle záleží na spôsobe použitia. Ďalšou metódou prípravy kyseliny je oxidáciou acetaldehydu alebo alternatívne môže ísť o cieľový produkt reakcie anhydridu kyseliny octovej, peroxidu vodíka a kyseliny sírovej. Iná metóda je založená na reakcii tetraacetyletyléndiamínu (TAED) za prítomnosti zásaditého roztoku peroxidu vodíka. Kyselina peroctová prirodzene vzniká v životnom prostredí sériou fotochemických reakcií, zahŕňajúcich formaldehyd a fotooxidačné radikály.
Použitie.
Antimikrobiálne činidlo.
Kyselina peroctová je ideálnym antimikrobiálnym činidlom, vďaka svojmu vysokému oxidačnému potenciálu. Je široko účinná proti mikroorganizmom a nie je deaktivovaná katalázou a peroxidázou, enzýmami rozkladajúcimi peroxid vodíka. Rozpadá sa na látky bezpečné pre potraviny i životné prostredie (kyselinu octovú a peroxid vodíka) a preto ju možno použiť pre bezoplachové aplikácie. Kyselina peroctová sa dá používať v širokom rozmedzí teplôt (0-40 °C), širokom rozmedzí pH(3,0 - 7,5), v procesoch clean-in-place (CIP, čistenie na mieste), v prostredí s tvrdou vodou, nie je ovplyvňovaná zvyškami bielkovín.
Mechanizmus účinku.
Kyselina peroctová ničí mikroorganizmy oxidáciou (hydroxylovým radikálom (OH°)) a následným rozpadom ich bunkových membrán. Pretože je difúzia pomalšia než polčas života radikálu, reaguje s akoukoľvek oxidovateľnou zlúčeninou vo svojej blízkosti. Môže poškodiť takmer všetky typy makromolekúl spojených s mikroorganizmami: sacharidy, nukleové kyseliny (mutácia), lipidy (lipidová peroxidácia) a aminokyseliny (napr. konverziou fenylalanínu na m-Tyrozín a o-Tyrozín). To nakoniec vedie k lýze bunky a smrti mikroorganizmu.
Použitie.
Americká organizácia EPA prvýkrát zaregistrovala kyselinu peroctovú ako antimikrobiálnu látku v roku 1985, a to pre použitie na tvrdé povrchy v interiéroch. Prípady použitia zahŕňajú napríklad poľnohospodárske objekty, výrobne potravín, zdravotnícke zariadenia a kúpeľne v domácnostiach. Kyselina peroctová je tiež registrovaná pre použitie v mliekarňach a syrárňach, pre zariadenia na výrobu potravín, pasterizéry v pivovaroch, vinárskych závodoch a ďalších výrobniach nápojov. Používa sa tiež na dezinfekciu lekárskej techniky, ako prevencia tvorby biofilmu v papierňach, na čistenie a dezinfekciu vody. Kyselinu peroctovú je možné použiť i k dezinfekcii vody v chladiacich vežiach, kde bráni tvorbe biofilmu a umožňuje účinne bojovať s baktériou Legionelly.
V susednom Česku má použitie kyseliny peroctovej na dezinfekciu ešte oveľa dlhšiu históriu. Dezinfekčný prípravok Persteril sa vyrába od roku 1966, na trhu je rad ďalších prípravkov obsahujúcich kyselinu peroctovú. Prípravky s kyselinou peroctovou majú úplné spektrum dezinfekčnej účinnosti (A, B, C, T, M, V)..
Chemická syntéza.
Kyselinu peroctovú možno použiť ako chemikáliu pre syntézu, kedy sa jej oxidačné vlastnosti využívajú k pridávaniu atómu kyslíka do dvojitých väzieb, napríklad v etyléne a propyléne, pre tvorbu epoxidov a alkoholov. Možno ju použiť aj pre syntézu glycerolu z propylénu, a tiež pri výrobe polyamidov.
Bieliace činidlo.
Kyselinu peroctovú je možné využiť aj ako bieliace činidlo. Pretože uvoľňuje kyslík výraznejšie a pri nižších teplotách než iné bielidlá, je jemnejšia k bieleným materiálom. Bielenie buničiny peroctovou kyselinou poskytuje papier, ktorý je úplne bez chlóru (označovaný TCF, angl. Totally Chlorine Free).
Bezpečnosť.
Smrtiaca dávka (LD50) kyseliny peroctovej, je pre potkana (orálne) 1 740 mg/kg a pre králika (dermálne) 1 590 mg/kg.

</doc>
<doc id="368510" title="Luna 24" url="https://sk.wikipedia.org/wiki?curid=368510">
Luna 24

Luna 24 bola sovietska automatická kozmická sonda, ktorá v roku 1976 odobrala vzorky z povrchu Mesiaca a vrátila sa s nimi úspešne na Zem. Išlo o poslednú misiu programu Luna.
Sonda typu "E-8-5M" vyvinutá v konštrukčnej kancelárii OKB Lavočkina sa skladala z dvoch hlavných častí - pristávacieho a štartovacieho modulu. Pristávacia časť sa skladala z motorového bloku, palivových nádrží, prístrojového úseku, amortizátorov pre mäkké pristátie a antén rádiového komplexu. Štartovací (návratový) stupeň využíva pristávací stupeň ako základňu pri štarte z Mesiaca. Tiež sa skladá z motorového bloku s pohonnými nádržami a prístrojového úseku. Na jeho vrchole je umiestnené 35 kilogramové guľové puzdro na vzorky pokryté ochranným ablatívnym štítom. Najdôležitejším prístrojom sondy je vŕtačka zložená z troch samostatných časti - z vlastného vrtáku s motorom, z ramena umožňujúceho premiestňovanie vrtáku (od návratového puzdra na povrch Mesiaca a späť) a z ovládacích mechanizmov. 
Sonda odštartovala z kozmodrómu Bajkonur pomocou nosnej rakety Proton-K 9. augusta 1976. 13. augusta zakotvila na selenocentrickej obežnej dráhe a korekciami postupne znižovala svoju dráhu. 18. augusta o 06:36 UT sonda úspešne pristála na povrchu Mesiaca v oblasti Mora kríz (Mare Crisium), len niekoľko stoviek metrov od podobnej, no neúspešnej sondy Luna 23. Hneď po pristátí bolo spustené odoberanie mesačnej vzorky, pričom vrták sa zavŕtal do hĺbky až 260 cm a odobral vzorku mesačnej horniny o hmotnosti 170 gramov, následne ju premiestnil do návratového puzdra. Návratová časť sondy odštartovala z mesačného povrchu 19. augusta o 05:25 UT a zamierila k Zemi. 22. augusta sa pred vstupom do atmosféry oddelilo návratové puzdro od zvyšku sondy a o 17:55 UT pristálo v bažinatej oblasti asi 200 kilometrov juhovýchodne od mesta Surgut v Západnej Sibíri. Išlo o tretí úspešný návrat vzoriek z Mesiaca pomocou bezpilotnej sondy (po misiách Luna 16 a Luna 20). 
Táto posledná misia programu Luna dopravila na Zem z vesmíru dosiaľ najväčšie množstvo vzoriek získané bezpilotnou sondou a nasledujúcich viac ako 37 rokov (do pristátia čínskej sondy Čchang-e 3 v roku 2013) bola poslednou sondou, ktorá uskutočnila na Mesiaci mäkké pristátie.

</doc>
<doc id="368574" title="Slobodná Európa (skupina)" url="https://sk.wikipedia.org/wiki?curid=368574">
Slobodná Európa (skupina)

Slobodná Európa je slovenská punk-rocková skupina založená koncom roku 1989.
História.
Skupinu založili traja bývalí členovia Zóny A, Braňo Alex (basová gitara), Peter „Ozi“ Hurtig (bicie) a Svetozár „Sveťo“ Korbeľ (gitara, zo Zóny A odišiel o niečo skôr) a spevák Miloslav „Whisky“ Láber. Debutový album "Pakáreň" vydali v roku 1991 s vydavateľstvom Opus. Následne zo skupiny Ozi odišiel a na jeho miesto nastúpil bicista skupiny Tublatanka Juraj „Ďuro“ Černý. Ale onedlho sa začal o post bicistu deliť s Romanom „Čunďom“ Čunderlíkom.
Druhý album "Unavení a zničení" vyšiel v roku 1994. Členovia skupiny začínajú postupne prepadať drogám. To vedie k tomu, že Slobodná Európa vyhlásila v roku 1995 dlhú pauzu na neurčito. Počas nej sa členovia skupiny venovali iným aktivitám. Bicisti mali „civilnú“ prácu, Sveťo sa uchýlil k náboženstvu a Whisky točil videoklipy pre iné kapely. Aktívne sa hudbe venoval len Braňo, ktorý vydal sólový album "This is punk rock from Transylvania".
Návrat skupiny nastal v roku 2002, tentoraz už len s Ďurom ako bicistom. Slobodná Európa hrala pri príležitosti svadby speváka Whiskyho s Dorotou Nvotovou. Tá sa na čas (do decembra 2003) stala aj koncertnou členkou (hrala na klávesy a saxofón). V júli 2002 Ďura vystriedal Tomáš „Tuleň“ Vojtek. Ten si zahral na treťom radovom albume "Trojka". Krátko na to začal so skupinou hrať ako koncertný gitarista Braňo „Temo“ Černák. V roku 2006 vyšiel výberový album "Bestofka" a zároveň skupinu opustil Tuleň. Oficiálnymi členmi zostali Whisky, Braňo a Sveťo, za bicími vystupoval na koncertoch Ďuro Vitez. Toho neskôr nahradil Ďuro, ktorý sa vrátil do skupiny.
Martin „Žumo“ Zymanyi zo skupín O.B.D. a Happy Melon vystriedal v roku 2012 Braňa Alexa. V apríli 2014 vyšiel štvrtý radový album "Štvorka". Na jar roku 2015 vystriedal Braňa Černáka na poste gitaristu Vlado „Jerzi“Jurča (predtým Extip, Zóna A). V tom istom roku z dôvodu pretrvávajúcich zdravotných problémov Ďura zvykli zaskakovať bývalý člen skupiny Tuleň, alebo Cibi z Davovej psychózy (predtým Testimony). Vo februári 2016 zomrel Juraj „Ďuro“ Černý a na jeho post sa vrátil Tuleň. V roku 2018 zo skupiny odišiel Žumo, ktorého vystriedal Ladislav „Laco“ Lučenič.
Nikedy v auguste 2020 (keď už 6. mesiac sa na Slovensku hovorí o novom korona víruse) sa stal basgitaristom Rastislav „Rasťo“ Gore (bývalý člen Dav. psychózy) a Laco prešiel na gitaru. Na dlhotrvajúce zdravotné problémy zomrel 6. 5. 2021 Braňo Alex. 
Slovenská scéna (a nielen tá) prišla o ďalšieho skvelého hudobníka.

</doc>
<doc id="368616" title="AVG" url="https://sk.wikipedia.org/wiki?curid=368616">
AVG

AVG je rodina bezpečnostných aplikácií (AVG AntiVirus a Internet Security), vyvíjaná predovšetkým pre operačný systém Microsoft Windows. K dispozícií sú aj verzie pre ďalšie operačné systémy, napríklad Google Android. Za vývojom bezpečnostného softvéru AVG stojí spoločnosť AVG Technologies, ktorá vznikla pod pôvodným menom Grisoft v roku 1991 v bývalom Česko-Slovensku.
AVG existuje vo verzii AVG Anti-virus, AVG Anti-Virus Free Edition a AVG Internet Security pre použitie v domácnostiach. Prístupné sú tiež produkty pre komerčné nasadenie: AVG Internet Security Business Edition, AVG Anti-Virus Business Edition, AVG Email Server Edition, AVG File Server Edition, AVG Linux Server Edition, AVG Rescue CD a AVG Remote Administration.

</doc>
<doc id="368632" title="Slovenské národné basketbalové družstvo mužov" url="https://sk.wikipedia.org/wiki?curid=368632">
Slovenské národné basketbalové družstvo mužov

Slovenské národné basketbalové družstvo mužov je národné družstvo mužov, ktoré reprezentuje Slovensko v medzinárodných basketbalových podujatiach a priateľských zápasoch. Funguje pod záštitou Slovenskej basketbalovej asociácie (SBA). Bolo sformované v roku 1993 po rozdelení Česko-Slovenska ako jeden z dvoch nástupcov česko-slovenského družstva mužov. V roku 2014 na nenachádzalo vo svetovom rebríčku FIBA.
Zostava družstva.
Zostava družstva v kvalifikácii na ME 2015:

</doc>
<doc id="368690" title="Slovenské národné basketbalové družstvo žien" url="https://sk.wikipedia.org/wiki?curid=368690">
Slovenské národné basketbalové družstvo žien

Slovenské národné basketbalové družstvo žien je národné družstvo žien, ktoré reprezentuje Slovensko v medzinárodných basketbalových súťažiach žien a priateľských zápasoch. Funguje pod záštitou Slovenskej basketbalovej asociácie (SBA). Jeho najvýraznejšie úspechy sú striebro z ME 1997, bronz z ME 1993 a 5. miesto z MS 1994. V roku 2020 mu patrila vo svetovom rebríčku FIBA 24. pozícia.
História.
Reprezentácia v ČSR (do 1993).
" Pozri tiež Česko-slovenské národné basketbalové družstvo žien"
Počiatky ženského basketbalu na Slovensku sa viažu na obdobie 30. rokov 20. storočia, kedy začal vznikať prvý ženský tím v Bratislave pod záštitou tajomníka YMCA Jana Kopala. V období Prvej Slovenskej republiky nevzniklo oficiálne národné basketbalové družstvo žien, vznikla len národná ženská súťaž, združujúca od sezóny 1942/43 šesť bratislavských družstiev. Počiatky účastí Sloveniek na medzinárodných podujatiach sa preto viažu na obdobie povojnovej ČSR, kedy slovenské basketbalistky hrali ako súčasť česko-slovenskej reprezentácie. 
Ženská reprezentácia ČSR sa do medzinárodných podujatí začala zapájať od roku 1950 (prvá účasť na majstrovstvách Európy). Na majstrovstvách sveta získalo Česko-Slovensko v období rokov 19571975 dve strieborné a štyri bronzové medaily, pri ktorých bola súčasťou tímu vždy minimálne jedna Slovenka. Na európskych šampionátoch vybojovalo ČSR, resp. ČSSR a ČSFR sedem strieborných a osem bronzových medailí, slovenské basketbalistky sa podieľali na zisku piatich strieborných a piatich bronzových medailí. Na Olympijských hrách 1992 bolo v 12-člennom kádri družstva ČSFR deväť Sloveniek, vďaka čomu sa nástupníckym štátom po rozdelení Česko-Slovenska stalo Slovensko.
Reprezentácia po roku 1993.
V 90. rokoch 20. storočia sa stal zásluhou reprezentácie žien basketbal v prvých rokoch samostatnosti Slovenska najúspešnejším kolektívnym športom krajiny. Hneď pri premiérovej účasti na ME 1993 získala reprezentácia bronz, o štyri roky neskôr na ME 1997 striebro, dvakrát obsadila štvrté miesto. V deväťdesiatych rokoch 20. storočia boli Slovenky najúspešnejším tímom na európskych šampionátoch. Túto pozíciu potvrdili na MS 1994, kde obsadili piatu priečku; kvalifikovali sa tiež na MS 1998. Jediný olympijský štart v Sydney 2000 poznamenalo odstúpenie realizačného tímu pred olympiádou po nezhodách s vedením SBA. 
Ženská reprezentácia chýbala na záverečnom turnaji majstrovstiev Európy 3-krát (2005, 2007, 2019), naopak postup z kvalifikácie ME si vybojovala 11-krát (1995, 1997, 1999, 2001, 2003, 2009, 2011, 2013, 2015, 2017, 2021), pričom pri premiére v roku 1993 získala priamu účasť ako nástupnícky tím po bývalom ČSFR.
Zatiaľ posledná účasť Sloveniek na Majstrovstvách Európy bola v roku 2017, kedy skončili na ôsmom mieste. Kvalifikáciu na ME 2019 tím nezvládol a skončil na nepostupovom treťom mieste skupiny. V nadväznosti na neúspech odstúpil tréner reprezentácie Peter Kováčik a nahradil ho od februára 2019 Juraj Suja. Po víťazstve nad Holandskom 6. februára 2021 v Diplomat aréne 61:50 Slovenky vyhrali kvalifikačnú skupinu H a postúpili na ME 2021.
Súpiska družstva.
Súpiska žien na Majstrovstvách Európy v júni 2021, aktuálna k 20. júnu 2021. Nižšie sa nachádzajú ďalšie hráčky, ktoré boli povolané aspoň na jeden reprezentačný zápas od januára 2019.

</doc>
<doc id="368694" title="Medzinárodná volejbalová federácia" url="https://sk.wikipedia.org/wiki?curid=368694">
Medzinárodná volejbalová federácia

Medzinárodná volejbalová federácia (fr. "Fédération Internationale de Volleyball", skr. FIVB) je medzinárodná športová organizácia združujúca 222 národných volejbalových zväzov na celom svete, sídliaca v Lausanne, vo Švajčiarsku. Na jej čele v súčasnosti stojí Brazílčan Dr. Ary Graca. FIVB je riadnym členom Medzinárodného olympijského výboru.
História.
FIVB bola založená v roku 1947 na kongrese v Paríži. Jeden z hlavných bodov kongresu bolo vytvorenie Majstrovstiev sveta, ktoré sa o dva roky v kategórii mužov aj uskutočnili. V roku 1964, keď počet členských krajín stúpol na 89, Medzinárodný olympijský výbor prijal volejbal do svojej "rodiny", a na olympiáde 1964 sa už súťažilo aj pod vysokými sieťami. V roku 1969 vznikli nové vrcholné podujatie, Svetový pohár, čo je jedno z kvalifikačných podujatí FIVB na olympijské hry. V roku 1984 sa presunulo vedenie FIVB z Paríža do Lausanne. V roku 1990 vzniklo nové vrcholné podujatieSvetová liga mužov, a o tri roky neskôrWorld Grand prix žien. Ďalším úspechom FIVB je nasadenie plážového volejbalu na Olympiáde 1996. Svetová liga s World Grand Prix žien skončili a vznikla nová vrcholná súťažLiga národov.
Rebríček FIVB.
FIVB zostavuje rebríček, ktorý zoraďuje jednotlivé národné reprezentácie podľa ich dosiahnutých výsledkov. Zostavujú sa rebríčky mužov a žien podľa výsledkov na Majstrovstvách sveta či Európy (vrátane kvalifikácií), Svetovom pohári či Ligy národov. 
222 členských federácií (v roku 2020) je rozčlenených do 5 kontinentálnych konfederácií:

</doc>
<doc id="368704" title="Európska volejbalová konfederácia" url="https://sk.wikipedia.org/wiki?curid=368704">
Európska volejbalová konfederácia

Európska volejbalová konfederácia (skr. CEV"Confédération Européenne de Volleyball") je európska športová konfederácia, ktorá združuje volejbalové zväzy európskych štátov. Vznikla v roku 1963 a sídli v Luxemburgu, v Luxembursku. Momentálne (2011) združuje 55 národných volejbalových zväzov a na jej čele stojí Luxemburčan André Meyer. CEV je členom Medzinárodnej volejbalovej federácie (FIVB). 
Zóny CEV.
Niektoré z federácií sú rozdelené geograficky do 4 volejbalových zón (regionálnych asociácií):

</doc>
<doc id="368710" title="Waco" url="https://sk.wikipedia.org/wiki?curid=368710">
Waco

Waco, [výslovnosť v angličtine ], je americké mesto v McLennan County v strednom Texase. Aglomerácia "Waco Metropolitan Statistical Area" zahŕňa McLennan County a má približne 230 000 obyvateľov.
Dejiny.
Mesto bolo založené v roku 1838. Centrum mesta bolo postavené v okolí mostu Waco Suspension Bridge, ktorý bol v minulosti hlavným premostením rieky Brazos. V máji 1953 zažilo mesto najhoršie tornádo v histórii Texasu, ktoré usmrtilo 114 ľudí a niekoľko sto ich zranilo. V centre mesta sa nachádza budova firmy ALICO otvorená v roku 1910. Kedysi bola najvyššou budovou juhozápadu. Každý deň do mesta dochádza za prácou približne 17 000 obyvateľov.
V meste sa nachádza známe múzeum "Dr Pepper Museum", v meste bola totiž vynájdená limonáda Dr Pepper. 
Externé odkazy.
Oficiálna stránka 

</doc>
<doc id="368749" title="Ťažné zariadenie" url="https://sk.wikipedia.org/wiki?curid=368749">
Ťažné zariadenie

Ťažné zariadenie sa používa na spojenie ťažného a prípojného vozidla. Používa sa na osobných, úžitkových a nákladných vozidlách. Ťažné zariadenie je uchytené na kotevných bodoch vozidla (na ráme), ktoré sú na to určené. Výška a poloha spojovacej gule za vozidlom je určená normou 94/20 ES.
Spojovaciu guľu je možné odnímať, existuje niekoľko spôsobov odnímania:
Rozmery ťažného zariadenia.
Rozmery a charakteristiky ťažných zariadení tried A - W sú určené predpisom Európskej hospodárskej komisie Organizácie Spojených národov (EHK OSN) č. 55 – Jednotné ustanovenia o typovom schvaľovaní mechanických spojovacích komponentov jazdných súprav [2018/862], zverejnenom v Úradnom vestníku Európskej únie L 153/179. 
Elektrický konektor.
Použitie tvarov a rozmerov jak ťažného zariadenia, tak pripojovacieho konektoru je rôzna pre oblasti i štáty. V strednej Európe je najrozšírenejší konektor starší, 7-pinový konektor (ISO 1724) a novší, 13-pinový konektor (ISO 11446). Existuje aj NEN 6120, 13-pinový klon odvodený zo 7-pinového konektora.

</doc>
<doc id="368864" title="Coming Home" url="https://sk.wikipedia.org/wiki?curid=368864">
Coming Home

„Coming Home“ je skladba amerického rappera a producenta Diddyho a jeho skupiny Dirty Money z ich debutového albumu "Last Train to Paris". Skladba bola vydaná ako štvrtý singel z albumu dňa 21. novembra 2010. Contemporary hip-hopovo-popovú skladbu napísal Jiraphat Wongsuwan. Producentmi skladby boli Alex da Kid a Jay-Z, kým v refréne je použitý spev americkej speváčky Skylar Grey. Autobiograficky napísané, je skladba „Coming Home“ inšpirovaná okamihmi v živote Diddyho, stratou jeho blízkeho priateľa The Notorious B.I.G.a a je odkazom na klasické piesne od Dionne Warwick a Smokey Robinson &amp; the Miracles.
Dodnes je skladba „Coming Home“ najúspešnejším singlom Diddyho a jeho skupiny Dirty Money a je tiež najúspešnejší z albumu "Last Train to Paris" v rámci pozícii v rebríčkoch. Mimo toho, že sa digitálne predalo milión kópií singlu, dosiahol singel 11. miesto v rebríčku Billboard Hot 100 a 7. miesto v rebríčku Canadian Hot 100.
Inšpirácia a zloženie.
„Coming Home“ je hip-hopová/popová skladba pomalého tempa, ktorá začína „jednoduchým klavírnym introm“ a „jemnými vokálnymi veršami speváčky Skylar Grey“. Produkoval ju Alex da Kid a koproducentom bol Jay-Z. Diddy neskôr nazval skladbu „Coming Home“ darčekom od Kida a Jay-Z. Podľa notového záznamu zverejneného na Musicnotes.com vydavateľstvom EMI Music Publishing, je skladba napísaná v tónine D-dur a tempom 69 BPM. Skladba má akordovú postupnosť G–D–Bm–F♯m. Refrén obsahuje vokály speváčok skupiny Dirty Money, Kalenny Harper a Dawny Richards, rovnako ako sprievodný spev speváčky Cassie. Trio používa hlasový rozsah A3A4. Grey spieva prevažne počas úvodného refrénu.
Hudobné video.
Hudobné video k piesni malo premiéru na E! Online dňa 29. novembra 2010. Bolo prvé z troch počas troch týždňov od vydania albumu. Videá „Somebody To Love Me“ a „Ass on the Floor“ (featuring Swizz Beatz) boli vydané 10. a 13. decembra. Video „Coming Home“ režíroval Rich Lee a podľa Stevena Gottlieba je porovnateľné s prvotnou tvorbou Diddyho. Vo videu priletí Diddy vrtuľníkom na dno suchého jazera, ktoré je posiate zhorenými pozostatkami luxusného životného štýlu. 
Personál a zostava.
Skladba „Coming Home“ bola nahraná v Chalice Recording Studios a End of Era Studios v Los Angeles, Kalifornia.

</doc>
<doc id="368876" title="Ibrahim Maiga" url="https://sk.wikipedia.org/wiki?curid=368876">
Ibrahim Maiga

Ibrahim Maiga, prezývaný Ibi Maiga (* 3. január 1963, Mopti, Mali) je slovenský spevák, herec a politik malijského pôvodu. 
Životopis.
Ibrahim Maiga sa narodil v roku 1963 v stredomalijskom meste Mopti na sútoku riek Niger a Bani. Pochádza z 18 detí. Jeho otec bol dvakrát guvernérom, neskôr štátnym tajomníkom na ministerstve, ministrom aj veľvyslancom.
Maiga prišiel do bývalého Československa v roku 1987 ako študent v odbore vodné hospodárstvo a vodné stavby v Prahe a následne získal miestne občianstvo. Počas prvého polroku pobytu účinkoval v amatérskom divadle v Devínskej Novej Vsi a objavil sa v programe Olivera Andrásyho v Slovenskom rozhlase. Svojou otvorenosťou a zmyslom pre humor si získal na Slovensku veľký počet priaznivcov a rýchlo sa stal známym spevákom a hercom. 
So štúdiom sa neskôr presunul z Prahy do Bratislavy. Štúdium však po troch rokoch na Slovenskej vysokej škole technickej prerušil, aby sa venoval umeleckej kariére. Na konci 80. a začiatku 90. rokov 20. storočia vystupoval so spevákmi ako Robo Grigorov, Pavol Habera alebo Richard Müller.
Ako prvý herec čiernej pleti vystupoval v Slovenskom národnom divadle. Z SND prestúpil do Divadla Astorka Korzo '90 a neskôr na Novú scénu. V 90. rokoch 20. storočia bol populárny vystupovaním na televíznej obrazovke, hlavne ako postava Vápno vo filmoch Fontána pre Zuzanu 2 a Fontána pre Zuzanu 3.
Maiga sa venoval aj hudbe. Vydal tri hudobné albumy a získal dve zlaté platne za predaj 15 000 nosičov.
V roku 2004 vydal autobiografickú kniha s názvom "Slovensko, osud môj, Ty kokso!." Neskôr vystupoval aj v reality šou ako Celebrity Camp.
Po skončení filmovej kariéry sa Maiga zameral na spájanie slovenských podnikateľov s malijským prostredím. Býva striedavo v Bamaku a na Slovensku. V rámci Mali bol Maiga spájaný s prepojeniami na bývalého zamestnanca Slovenskej informačnej služby a odsúdenca na úteku Ľuboša Kosíka. V decembri 2020 sa objavili podozrenia, že Maiga mohol dopomôcť podnikateľovi a politikovi Pavlovi Ruskovi v možnom úteku do Mali. Maiga špekulácie dementoval s tým, že pre Ruska v Mali vybavoval šamana, aby ho zbavil démonov.
Politická kariéra.
Ibrahim Maiga dvakrát kandidoval za poslanca do Európskeho parlamentu. Prvý raz ako nominant SDĽ vo vo voľbách v roku 2009.
Kandidoval z tretieho miesta listiny, SDĽ získalo 0,62 % hlasov a nezískalo žiaden mandát. Druhý raz sa uchádzal o poslanecké kreslo ako volebný líder strany Priama demokracia vo voľbách v roku 2019. Ako proeurópan povedal: „Najmä teraz, v čase krízy, vidíme aká je dôležitá Európska únia. Bez jej existencie by niekoľko štátov Európy skolabovalo“. Svoje rozhodnutie odôvodnil nasledovne: "„Naozaj chcem bojovať v týchto voľbách, aby som prosto ukázal Európe, že Slovensko má v Európe veľkú budúcnosť. Ak budem zvolený a prvý raz v dejinách bude černoch reprezentovať Slovensko, bude to jasné celej Európe.“"
Osobný život.
Maiga ovláda šesť jazykov. Jeho otec zomrel v roku 2008 vo veku 90 rokov na mozgovú mŕtvicu. Maiga má s manželkou Inou dve deti, v júli 2013 sa mu narodila dcéra Fathima, neskôr syn Oumar. Deti spoločne s mamou žijú v Mali.
V roku 2002 havaroval na skútri s herečkou Mirkou Partlovou, obaja utrpeli ťažké zranenia.

</doc>
<doc id="368895" title="Marry You" url="https://sk.wikipedia.org/wiki?curid=368895">
Marry You

„Marry You“ je štvrtý singel amerického speváka Bruna Marsa, z jeho debutového albumu "Doo-Wops &amp; Hooligans". Mars napísal túto skladbu spolu so svojím produkčným tímom The Smeezingtons, ktorý tiež produkoval skladbu. Skladba obsahuje prvky žánrov R&amp;B a reggae a textovo Mars spieva o spontánnom nápade manželstva. Skladba si získala protichodné recenzie kritikov, s niekoľkými komplimentmi ohľadom produkcie a Marsovom speve.
Hoci skladba nebola hneď vydaná ako singel, dosiahla 85. miesto v rebríčku Billboard Hot 100 a 83. miesto v rebríčku Canadian Hot 100. Takisto sa umiestnila na 8. mieste v Austrálii a na 11. mieste vo Veľkej Británii.
Pozadie a zloženie.
Skladbu „Marry You“ napísali Bruno Mars, Philip Lawrence a Ari Levine, a produkovali ju The Smeezingtons. Skladba obsahuje prvky R&amp;B a reggae. Je to love song o páre, ktorý ide do Las Vegas a spontánne sa rozhodnú vziať. Skladba je zložená v tónine F-dur a má tempo 145 BPM. Mars má hlasový rozsah od C4 do D5.

</doc>
<doc id="368941" title="Aftermath Entertainment" url="https://sk.wikipedia.org/wiki?curid=368941">
Aftermath Entertainment

Aftermath Entertainment je americké hip-hopové hudobné vydavateľstvo, ktoré v roku 1996 založil rapový producent Dr. Dre, krátko po opustení vydavateľstva Death Row Records. Vydavateľstvo pôsobí ako dcérska spoločnosť a distribuuje prostredníctvom Interscope Records. Súčasní interpreti, ktorí majú zmluvu s Aftermath Entertainment sú Dr. Dre, Eminem, 50 Cent, Game a Slim da Mobster. Medzi bývalých interpretov patria Busta Rhymes, Raekwon, Raki, Eve, Marsha Ambrosius, Stat Quo. Šesťnásť z osemnástich albumov vydavateľstva sa dostalo do Top 5 rebríčka Billboard 200 a 11 z nich dosiahli 1. miesto. Vydavateľstvo vydalo aj niekoľko multi-platinových platní od Eminema, Dr. Dre, 50 Centa a dve diamantové platne od Eminema.

</doc>
<doc id="368946" title="Les Twins" url="https://sk.wikipedia.org/wiki?curid=368946">
Les Twins

Les Twins je francúzske umelecké duo, ktoré tvoria bratia, identické dvojčatá Laurent ("Lil Beast") a Larry Nicolas Bourgeois ("Ça Blaze"). Venujú sa predovšetkým tancu, vytváraniu choreografií, modelingu, spevu a herectvu. Patria medzi svetové špičky v New Style hip hope. Svoje originálne choreografie a pohyby chodia vyučovať po celom svete vrátane Česka. Sú tiež členmi tanečných skupín Criminalz Crew a Veteranz, s ktorou účinkovali v Cirque du Soleil Michael Jackson Immortal World Tour.
Poznávacím znakom bratov je bohatý afro účes, výška 196 cm a svojrázny módny štýl. Často nosia nohavice naopak, nákolenníky, nákrčníky aj tzv. dámske oblečenie (napr. sukne). Majú záľubu v nosení mnohých výrazných módnych doplnkov.
Život.
Pochádzajú zo Sarcelles, čo je predmestie Paríža. Narodili sa 6. decembra 1988 do veľkej rodiny guadeloupského pôvodu.
Kariéra.
V roku 2008 sa zúčastnili súťaže Incroyable Talent, čo je francúzska verzia britskej relácii Britain's Got Talent. O tri roky neskôr vyhrali prestížnu medzinárodnú tanečnú súťaž Juste Debout 2011 v kategórii New Style Hip Hop. Medzi ich ďalšie významné počiny môžeme radiť okrem iného úspešnú spoluprácu s Beyoncé, s ktorou mnohokrát vystupovali (trebárs na Billboard Awards 2011), objavili sa v niekoľkých jej videoklipoch a dokonca ju ako jediní mužskí tanečníci odprevadili na jej Mrs. Carter Show World Tour. Spolupracovali ale aj s ďalšími hviezdami, napríklad Meghan Trainorová (videoklip k „Lips Are Movin“), David Guetta (videoklip k „Play Hard“), Missy Elliott, Maître Gims ai. Ďalej sa ukázali aj v niekoľkých reklamách (Adidas, H&amp;M, Beats by Dre ad.) a dokázali sa presadiť aj ako modely (napr. Paris Fashion Week 2010). Venujú sa aj hudbe. Vo videoklipoch k svojim piesňam samozrejme tiež využívajú svojich tanečných schopností (napr. pieseň „You Don't Know Me“).
Tanečné vplyvy.
Medzi svoje najväčšie tanečné vplyvy radia predovšetkým Michaela Jacksona a deväť svojich súrodencov, ktorí sú tiež tanečníkmi.
Tanečné ciele.
Les Twins hovoria, že ich cieľom je spopularizovať tanec. Nechcú, aby tzv. background dancers boli videní len ako „krovie“ speváka. Aj preto napríklad hovoria, že „"netancujú pre Beyoncé, ale s Beyoncé"“.

</doc>
<doc id="368962" title="Parantrop" url="https://sk.wikipedia.org/wiki?curid=368962">
Parantrop

Parantrop (lat. "Paranthropus"), neformálne robustný australopit alebo robustný australopitek, je rod z čeľade hominidi. Všetky nálezy z tohto rodu sa niekedy zaraďujú pod rod australopitek a zriedkavo naopak pod rod Homo.
Druhy:
Olson do tohto rodu zaradil (aj?) časť nálezov, ktoré iní zaraďujú ako Australopithecus afarensis, a to pod názvom Paranthropus africanus (pozri v článku australopitek afarský).
Cela-Conde et al. 2003 výslovne klasifikuje len nálezy z tohto rodu plus druh Australopithecus africanus ako rod Australopithecus (ostatné australopitekorodé klasifikuje ako rod Praeanthropus, rod Paranthropus nepoužíva). 

</doc>
<doc id="369020" title="Homo gautengensis" url="https://sk.wikipedia.org/wiki?curid=369020">
Homo gautengensis

Homo gautengensis je vyhynutý druh človeka, ktorý opísal D. Curnoe v roku 2010 prehodnotením starších nálezov, väčšinou zaraďovaných do druhu Homo habilis alebo Homo ergaster. 
Datovanie.
Druh sa objavil pred vyše 2 miliónmi rokov a zanikol asi pred 600 000 rokmi (ale napr. nález Stw 53 môže byť podľa niektorých nových datovaní datovaný až do doby 2,4 či 2,6-2,0 mil. BP a nález Stw 151 má podľa staršieho datovania 3 až 2,6 mil. BP a podľa novšieho datovania 2,6-2,0 mil. BP). 
Bol teda z druhov rodu Homo súčasníkom (prinajmenšom) druhov Homo habilis, Homo rudolfensis, Homo ergaster, Homo erectus a Homo antecessor. 
Charakteristika.
Holotypom je nález Stw 53, ktorý bol objavený už v roku 1976 a opísaný v roku 1977. Tento nález je meter vysoký a vážil asi . 
Homo gautengensis bol všežravec. Mohol mať aj sklony ku kanibalizmu, naznačujú to stopy na jednej z lebiek, ktorá bola ostrým predmetom zbavená mäsa.
Nálezy.
Konkrétne sem patria nasledujúce nálezy (v hranatej zátvorke je uvedené predchádzajúce zaradenie): 
Nálezy SK 15, (čiastočne) SK 45 a neskôr aj nález SK 847 v širšom zmysle (SK 847 v širšom zmysle = nálezy pod starším označením SK 80, SK 846b a SK 847) sa staršie zaraďovali aj ako človek swartkranský (Homo capensis, Homo erectus capensis, pôvodne Telanthropus capensis).
Referencie.
K novému druhu:
K predchádzajúcemu zaradeniu nálezov patriacich pod nový druh:

</doc>
<doc id="369086" title="Augustín Bačinský" url="https://sk.wikipedia.org/wiki?curid=369086">
Augustín Bačinský

ThDr. Augustín Bačinský (* 20. október 1949, Lok – † 19. január 2021, Nitra) bol arcibiskupom Starokatolíckej cirkvi na Slovensku.
Život.
Augustín Bačinský absolvoval strednú školu vo Varíne a následne nastúpil na povinnú vojenskú službu. Po jej skončení začal študovať na Rímskokatolíckej Cyrilometodskej bohosloveckej fakulte v Bratislave. Školu úspešne dokončil a v roku 1977 bol vysvätený na kňaza. Pre otvorený nesúhlas s povinným celibátom však nemohol ďalej účinkovať a vzhľadom na svoje teologické vzdelanie vo vtedajšej dobe bol nútený vystriedať niekoľko robotníckych zamestnaní.
V roku 1980 sa oženil a začal pôsobiť v Brne ako starokatolícky kňaz. V rokoch 1991 až 1997 tam bol duchovným. Po zániku Česko-Slovenska sa v roku 1995 stal administrátorom Starokatolíckej cirkvi na Slovensku ako samostatného právneho subjektu a štátom uznanej cirkvi. Docielil prijatie cirkvi za riadneho člena Ekumenickej rady cirkví na Slovensku, ale v súčasnej dobe má starokatolícka cirkev štatút pozorovateľa.
Biskup Bačinský má kňazské svätenie i východnej cirkvi, ktoré získal počas svojho krátkeho kňazského pôsobenia v pravoslávnej farnosti v Brne. Postgraduálne študoval na Pravoslávnej fakulte v Prešove, ako i na Kresťanskokatolíckej fakulte vo Švajčiarsku (19941995). Na mimoriadnej Synode, v januári 2004, sa Starokatolícka cirkev na Slovensku rozhodla vystúpiť z Utrechtskej únie, kvôli utrechtskému trendu svätenia žien a žehnaniu homosexuálnych párov.
Augustín Bačinský bol vysvätený na biskupa 8. februára 2004 arcibiskupom Antóniom José da Costa Raposom v Portugalsku. Je generálnym sekretárom Svetovej rady národných katolíckych cirkví, predsedom Synodálnej rady Starokatolíckej cirkvi a arcibiskupom cirkevnej provincie sv. Metoda.
11. decembra 2008 bol po úspešne zloženej skúške a obhájení práce na Husitskej teologickej fakulte Karlovej univerzity v Prahe promovaný na doktora teológie (ThDr.).
V roku 2007 Augustín Bačinský podpísal memorandum o porozumení s arcibiskupom Scottom Earle McLaughlinom z Ortodoxnej anglikánskej cirkvi. V memorande sa obe strany zaviazali „robiť spolu to, čo netreba robiť oddelene“ (preklad z angličtiny), mimo iného spoločnú modlitbu a stretnutia, vzájomnú podporu, výmene personálu, štúdium, a ďalšie činnosti. Obe strany budú viesť teologický a ekumenický dialóg. Navzájom si tiež uznajú krst.
Zomrel 19. januára 2021 o deviatej hodine večer v Nitre, vo veku 71 rokov.
Apoštolská postupnosť.
Biskupská línia.
Biskupské svätenie Augustína Bačinského je možné sledovať a dokázať cez túto líniu apoštolskej postupnosti:

</doc>
<doc id="369089" title="Jon Voight" url="https://sk.wikipedia.org/wiki?curid=369089">
Jon Voight

Jonathan Vincent „Jon“ Voight (* 29. december 1938, Yonkers, New York) je americký herec. Získal Cenu Akadémie Oscar za najlepší herecký výkon vo filme Návrat domov z roku 1978, nominovaný bol štyrikrát a získal tri Golden Globe Awards (Zlaté glóbusy) z deviatich nominácií. Už v roku 1969 zaujal svojou štvrtou snímkou, kde si zahral hlavnú postavu v dnes už legendárnom oscarovom filme Polnočný kovboj.
Rodina.
Jon Voight sa narodil v Yonkers v štáte New York ako syn Barbary (rodenej Kamp; 1910 – 1995) a Elmera Voighta (1909 – 1973), profesionálneho hráča golfu. Má dvoch bratov, Barryho Voighta (* 1937), bývalého vulkanológa na Pennsylvania State University a Wesleyho Voighta (* 1940), vystupujúceho pod menom Chip Taylor, speváka a skladateľa, ktorý skomponoval skladby ako „Wild Thing“ a „Angel of the Morning“. Voightov starý otec z otcovej strany, George Voytka, bol slovenský prisťahovalec z Košíc. Jeho starý otec z matkinej strany a jeho rodina boli prisťahovalcami z Nemecka.
Je otcom herečky Angeliny Jolie.
Životopis.
Už za svoj štvrtý film Polnočný kovboj bol v roku 1969 nominovaný na Cenu akadémie. Hoci podobne, ako jeho kolega, Dustin Hoffman, cenu nezískal, ako štart k raketovému úspechu mu film poslúžil dostatočne.
V roku 1979 získal Oscara za hlavnú postavu vo vojnovej dráme "Návrat domov" a po tretí raz zaznelo jeho meno na Oscarovi v roku 1986, kedy bol nominovaný za akčný triler Splašený vlak.
Z novších filmov je možné vidieť Voighta v , Anaconde, Vyvolávačovi dažďa, Nepriateľa štátu, alebo v Pearl Harbor. Bratislavčania ho mohli pri troške šťastia uvidieť na ulici, keď tu v roku 2001 nakrúcal vysokorozpočtový televízny seriál Povstanie (Uprising). V biografickom filme "Ali", ktorý preňho predstavoval štvrtý súboj s Oscarmi, hral športového komentátora Howarda Cosella. Cossell bol v skutočnosti veľký kamarát Muhammada Aliho a Voight sa osobne s Alim stretol v období, kedy žal ovácie za výkon v "Polnočnom kovbojovi".

</doc>
<doc id="369092" title="Kuklík potočný" url="https://sk.wikipedia.org/wiki?curid=369092">
Kuklík potočný

Kuklík Potočný ("Geum rivale)" je trváca rastlina vysoká 30 – 60 cm. Podzemok je hrubý, šikmý, zriedka rozkonárený, zakončený prízemnou ružicou nepárnoperovitých listov. Listy byle trojpočetné, horné trojlaločnaté, čepele pokrývajú chĺpky a žliazky. Kvety sú koncové, malé, dlhostopkasté, jasnožlté. Plody tvoria nažky. Kuklíka potočného možno nájsť v rumoviskách, močaristých terénoch, eutrofných (bohatých na živiny) vodách, vlhkých lúkach či rašeliniskách.
Použite.
Kuklíky sa používajú liečiteľstve už do staroveku. Obsahujú triesloviny, horčín, flavón, silicu s euglenom. Pre obsah trieslovín sa Kuklík stáva adstringensom a antidiaroikom: zastavuje krvácanie, vykašliavanie krvi, krvácanie z ďasien, hemeroidy, hnačky a zvracanie, tlmí črevné koliky. Kvôli obsahu horčínu je aj posilujúcim prostriedkom pri ochoreniach žalúdočno-črevného traktu. Pre horkú chuť i obsah silice s príjemným klinčekovým pachom sa používa aj v likérnictve.
Pri vonkajšom použití slúži na výplachy ústnej dutiny pri uvoľňovaní zubov, ako dezinfekčné kloktadlo odstraňujúce zápach z úst, na omývanie alebo obklady pri niektorých kožných ochoreniach a na kúpele pri hemeroidoch.
Koreň sa v domácnosti používa ako náhrada za klinčeky a škoricu. Mladé byle sa dávajú do omáčok, polievok a prívarkov. V homeopatii sa používa ako esencia z celej čerstvej rastliny a tinktúra zo sušeného podzemka bohatá na triesloviny.

</doc>
<doc id="369155" title="Kaukazský ovčiak" url="https://sk.wikipedia.org/wiki?curid=369155">
Kaukazský ovčiak

 Kaukazský ovčiak je plemeno druhu pes domáci. Je nebojácny a spoľahlivý. K výchove je potrebná vysoká miera trpezlivosti, dôslednosti a autority bez násilia. Najlepšie sa cíti na veľkom pozemku.
Pôvod.
Zmienky o tomto plemene sú 600 rokov staré, ale odhaduje sa, že plemeno je oveľa staršie. Rozšírený sú prevažne v pásme Predkaukazska a Zakaukazska. Tu chráni stáda oviec pred medveďmi, vlkmi a inými predátormi, ale aj záhrady a usadlosti pred zlodejmi.
Opis.
Kaukazské ovčiaky sú veľké, svalnaté psy. Majú rozličnú farbu: zväčša vlkosivú, hrdzavú, slamene žltú alebo aj bielu. Srsť je hrubá, podobná medvedej.
Využitie.
Sú to odolné psy, ktoré znesú každé poveternostné podmienky. Nedôverujú neznámym ľuďom, svojmu pánovi sú však veľmi oddaní. Majú hlboko zakorenený ochranársky inštinkt. Stane sa nekontrolovateľným, pokiaľ je cvičený ako bojový pes.

</doc>
<doc id="369248" title="Lucia Ďuriš Nicholsonová" url="https://sk.wikipedia.org/wiki?curid=369248">
Lucia Ďuriš Nicholsonová

Lucia Ďuriš Nicholsonová (* 28. november 1976, Bratislava) je slovenská liberálna politička a bývalá novinárka, v súčasnosti poslankyňa Európskeho parlamentu zvolená za stranu Sloboda a Solidarita, členka frakcie Európskych konzervatívcov a reformistov.
Je bývalá poslankyňa Národnej rady SR, podpredsedníčka Výboru NR SR pre ľudské práva a národnostné menšiny. Počas vlády Ivety Radičovej zastávala funkciu štátnej tajomníčky Ministerstva práce, sociálnych vecí a rodiny. Vo voľbách do Európskeho parlamentu na Slovensku v roku 2014 kandidovala za stranu Sloboda a Solidarita.
Život.
Narodila sa v Bratislave, kde v roku 1995 absolvovala Gymnázium Metodova. Maturitu získala s vyznamenaním. V rokoch 1996 až 2007 pôsobila ako redaktorka, moderátorka a reportérka vo viacerých slovenských médiách VTV, denníku Práca, TV Luna, denníku SME, Domino Fórum, TA3 a STV. Od roku 2007 do vymenovania do politickej funkcie v júli 2010 bola konateľkou spoločnosti Imaginecommunications zaoberajúcej sa „mediálnym poradenstvom, krízovou komunikáciou a tvorbou dokumentárnych filmov z prostredia rómskych osád a z Afriky“. Jeden rok žila s vtedajším manželom novinárom Tomom Nicholsonom v Kanade, kde absolvovala ročný kurz angličtiny na English School for Immigrants v Ottawe.
Na poste štátnej tajomníčky v rokoch 2010 - 2012 bola kritizovaná za chýbajúce vysokoškolské vzdelanie. V roku 2010 začala štúdium medzinárodných vzťahov a diplomacie na Vysokej škole medzinárodných a verejných vzťahov v Prahe, ktoré však pre časovú zaneprázdnenosť na poste štátnej tajomníčky zanechala. Od roku 2018 študuje odbor psychológia na Paneurópskej vysokej škole v Bratislave.
Z prvého manželstva má syna Dominika (*1999) a dcéru Lilly (*2008). V roku 2015 sa druhýkrát vydala a s manželom Petrom Ďurišom majú syna Jakuba (*2016).
Politická činnosť.
Lucia Nicholsonová bola členkou politickej strany Sloboda a Solidarita. Pôsobila v nej ako vedúca skupiny sociálnej politiky. V parlamentných voľbách v roku 2010 získala 5 416 hlasov, dostala sa na 13. miesto na kandidátke SaS a stala sa poslankyňou Národnej rady. Strana SaS sa v júli 2010 stala súčasťou vládnej koalície, Lucia Nicholsonová odvtedy pôsobila so straníckym kolegom Jozefom Mihálom na Ministerstve práce, sociálnych vecí a rodiny až do konca vlády v roku 2012.
Od roku 2016 bola poslankyňou a podpredsedkyňou NR SR, zvolená bola za stranu SaS. Kandidovala na 7. mieste. Dostala 84 963 platných prednostných hlasov. Bola členkou výboru NR SR pre sociálne veci.
Od 2.júla 2019 vykonáva mandát poslankyne Európskeho parlamentu. Je členkou frakcie ECR, predsedníčkou Výboru Európskeho parlamentu pre zamestnanosť a sociálnu inklúziu (EMPL) a Výboru pre občianske slobody, spravodlivosť a vnútorné veci (LIBE).
11.ferbruára 2021 opustila stranu SaS z dôvodu jej kauzy s ministerkou investícií.

</doc>
<doc id="369268" title="Zoznam Raffaelových diel" url="https://sk.wikipedia.org/wiki?curid=369268">
Zoznam Raffaelových diel

Zoznam Raffaelových diel je súborom výtvarných prác renesančného umelca Raffaela Santiho namaľovaných v rozpätí rokov 15001520. Napriek krátkemu obdobiu ide o rozsah prác pozoruhodný svojím množstvom i umeleckou kvalitou.
Prvé diela namaľoval ako osemnásťročný, posledné na samom sklonku života v roku 1520. Zomrel ako 37-ročný a zanechal po sebe dielo, ktoré je právom považované za jeden z vrcholných umeleckých prejavov talianskej renesancie.
Z umelecko-kompozičného hľadiska možno Raffaelove obrazy rozdeliť na tri veľké skupiny. Prvé dve, monumentálne veľkoplošné fresky vytvorené pre objednávateľa, pápeža Júliusa II. pre Apoštolský palác vo Vatikáne, a obrazy s náboženskou tematikou s námetmi svätej rodiny, Panny Márie a svätíc, tvoria dominantnú časť Raffaelovej tvorby. Rozsahom síce menšia, no kvalitou porovnateľná, je tretia skupina diel – portrétne maľby.
Okrem toho možno Raffaelovo dielo rozdeliť podľa miesta vzniku prác na rané obdobie, obdobie pôsobenia v Urbine, vo Florencii a v Ríme. 

</doc>
<doc id="369324" title="Koncovka (píšťala)" url="https://sk.wikipedia.org/wiki?curid=369324">
Koncovka (píšťala)

Koncovka (ľudové názvy: (liesková/otáčaná) píščelka) je slovenská „hranová bezdierková pastierska píšťala, na ktorej sa prefukovaním do harmonických tónov, zatváraním a otváraním spodného konca píšťalovej trubice tvorí charakteristický lydický tónový rad“.
Zaraďuje sa medzi drevené dychové nástroje, aj keď principiálne sa dá vyrobiť aj z iných materiálov. Pomerne často sa v domácich podmienkach vyrába napríklad z PVC. Vzhľadom na svoju dĺžku má pomerne úzke vŕtanie a vďaka tomu sa ľahko prefukuje na vyššie alikvótne tóny. S otvoreným koncom je možné prefukovaním zahrať všetky alikvótne tóny až zhruba do siedmeho. Uzatvorením konca sa základný tón posunie o oktávu nižšie (no kvôli úzkemu vŕtaniu sa nedá zahrať), prefukovaním sa potom dajú zahrať len nepárne alikvótne tóny. Kombináciou prefukovania a zatváranie koncového otvoru sa tak dá zahrať celá lydická stupnica.
Koncovky sa podľa požadovaného ladenia vyrábajú rozlične dlhé. Zvyčajný materiál na ich výrobu je drevo liesky obyčajnej.
Použitie.
Používa sa predovšetkým v ľudovej hudbe na Slovensku a Morave.
Tradične na koncovky hrali o.i. pastieri. Tí si vedeli koncovku sami vyrobiť, či už na salaši alebo aj priamo na paši, z ľahko obrábateľnej liesky. 
V súčasnosti sa ku koncovke niektorí hudobníci vracajú a tvoria piesne s jej využitím, napríklad vo world music, ethno a folk metale. Na Slovensku je najznámejším takým hudobníkom Žiarislav, ktorý svoju hudbu označuje za „novodrevnú“ a štýl za „Rodo“.

</doc>
<doc id="369401" title="Glycín" url="https://sk.wikipedia.org/wiki?curid=369401">
Glycín

Glycín, C2H5NO2 (Gly, G) je aminokyselina s nepolárnym postranným reťazcom. Na rozdiel od ostatných nepolárnych aminokyselín (Ala, Val, Leu, Ile, Pro, Met, Phe, Trp) jej celkový charakter však nie je príliš nepolárny. Ide o najjednoduchšiu z 22 proteínogénnych (kódovaných) aminokyselín. 
Glycín ako jediná biogénna aminokyselina nie je opticky aktívna: kvôli prítomnosti dvoch vodíkov na α-uhlíku má rovinu symetrie (nemôže sa teda rozlíšiť D-a L-glycín). Z dôvodu krátkeho bočného reťazca sa môže glycín viazať na miesta, na ktoré iné aminokyseliny zo sterických dôvodov nemôžu. Napríklad iba glycín môže byť vnútornou aminokyselinou kolagénnej závitnice.
Glycín je evolučne veľmi stabilný na dôležitých miestach niektorých proteínov (napríklad, v cytochróme c, myoglobíne, a hemoglobíne), pretože mutácie meniace túto aminokyselinu za inú s väčším bočným reťazcom výrazne menia štruktúru proteínu. Ďalším príkladom je aktívne centrum proteázy chymotrypsínu, ktorá štiepi enzýmy za objemnejšími aminokyselinami typu fenylalanín, tryptofán, tyrozín, a preto aj tu má zámena glycínu vážne dôsledky. Enzým neschopný katalýzy je vyradený z činnosti v proteazóme.
Glycín má rovnaký sumárny vzorec ako nitroetán. Väčšina proteínov obsahuje iba malé množstvo glycínu. Dôležitou výnimkou je kolagén, ktorý sa z jednej tretiny skladá z glycínu. Dôvod spočíva v tom, že ďalšiu približne tretinu kolagénneho vlákna zaujíma lyzín a hydroxylyzín. Obe tieto aminokyseliny majú obmedzené možnosti rotácie a glycín tak vyrovnáva deformačné vplyvy týchto aminokyselín na štruktúru kolagénového vlákna. Vo veľkom množstve sa glycín nachádza aj v elastíne. 
Kódujú ho kodóny GGU, GGC, GGA a GGG.
Fyziologické účinky.
Glycín je inhibičný neuroprenášač v CNS, obzvlášť v mieche, mozgovom kmeni a v sietnici. Aktiváciou glycínových iónotropných receptorov na postsynaptickej membráne sa otvárajú iónové kanály a chloridové ióny vstupujú do neurónu, čo pôsobí hyperpolarizáciu a tzv. inhibičný postsynaptický potenciál (IPSP). Strychnín je antagonista inotropných glycínových receptorov. Glycín je spoločne s glutamátom ligandom NMDA receptorov. Na rozdiel od inhibičných účinkov v mieche, na NMDA glutamínergných receptoroch má glycín účinky excitačné. LD50 glycínu je 7930 mg/kg pre potkana (orálne) a smrť je spôsobená hyperexcitabilitou nervovej sústavy.
Biosyntéza.
Glycín nie je esenciálna aminokyselina, čo znamená, že telo si je schopné syntetizovať jej potrebné množstvo samo bez nutnosti jej prísunu v potrave. Biosyntéza prebieha z aminokyseliny serín, ktorá je vyrábaná z 3-fosfoglycerátu. U väčšiny organizmov túto reakciu katalyzuje enzým serínhydroxymetyltransferáza s pomocou kofaktoru pyridoxalfosfátu (pyridoxal je druh vitamínu B6):
V pečeni stavovcov je syntéza glycínu katalyzovaná enzýmom glycínsyntáza (alebo GDC – komplex glycíndekarboxylázy). Táto reakcia je reverzibilná: 
Degradácia.
Glycín je degradovaný tromi rôznymi cestami. V živočíchoch prevažuje cesta cez enzým glycíndekarboxyláza (rovnaký enzým ako ten, ktorý sa zúčastňuje sa biosyntéze). Táto cesta je spätná reakcia biosyntézy:
Druhá cesta je dvojkroková. Prvý krok je spätná reakcia biosyntézy zo serínu enzýmom serínhydroxymetyltransferáza. Serín je potom premenený na pyruvát enzýmom seríndehydratáza.
V tretej ceste je glycín premenený na glyoxylát pomocou D-aminokyselina oxidázy. Glyoxylát je potom oxidovaný pečeňovou laktátdehydrogenázou na oxalát v NAD+-závislej reakcii.
Prítomnosť v medzihviezdnom priestore.
V roku 1994 skupina astronómov z Illinoiskej univerzity v Urbana-Champaign, vedenej Lewisom Snyderom, ohlásila objav molekúl glycínu vo vesmírnom priestore. Nasledujúcimi analýzami sa ukázalo, že tento objav nemôže byť potvrdený. O deväť rokov neskôr, v 2003, Yi-Jehng Kuan z National Taiwan Normal University a Steve Charnley detegovali medzihviezdny glycín v troch zdrojoch medzihviezdnej hmoty. Ohlásili identifikáciu 27 spektrálnych čiar glycínu pomocou rádioteleskopu. Podľa počítačových simulácií a laboratórnych experimentov vznikol glycín pravdepodobne tak, že ľadové častice obsahujúce jednoduché organické molekuly boli vystavené ultrafialovému žiareniu. V októbri 2004, Snyder a spolupracovníci znovu preskúmali Kuanov objav glycínu. Snyder dokázal, že glycín nebol ani v jednom z troch zdrojov správne detegovaný.

</doc>
<doc id="369496" title="Majstrovstvá sveta vo florbale" url="https://sk.wikipedia.org/wiki?curid=369496">
Majstrovstvá sveta vo florbale

Majstrovstvá sveta vo florbale je najvyššie medzinárodné podujatie národných družstiev vo florbale, ktoré riadi Medzinárodná florbalová federácia (IFF). Jeho dejiny siahajú do roku 1996, kedy sa vo Švédsku konali prvé majstrovstvá sveta mužov, o rok neskôr sa vo Fínsku konali aj prvé majstrovstvá sveta žien. Prebiehajú s 2-ročnou periodicitou. MS vo florbale sú nástupnícke podujatie po majstrovstvách Európy, ktoré skončili v roku 1995 z dôvodu narastajúceho rozmachu florbalu vo svete. Najúspešnejšie sú družstvá Švédska, ktorej v mužskej i ženskej kategórii získali najviac víťazstiev.
Od roku 2007 IFF na toto podujatie organizuje kvalifikáciu, ktorá prebieha v roku konania šampionátu.
Muži.
Majstrovstvá sveta C divízie.
Majstrovstvá sveta C divízie slúžili ako kvalifikácia na hlavné podujatie majstrovstiev sveta. Kvalifikovať sa mohol iba víťaz.

</doc>
<doc id="369562" title="TATRAVAGÓNKA" url="https://sk.wikipedia.org/wiki?curid=369562">
TATRAVAGÓNKA

TATRAVAGÓNKA, a. s. je popradský podnik zameraný sa na výrobu železničných vagónov. Podľa výročnej správy z roku 2009 vyrobila 2 234 vagónov a 5 763 podvozkov. V roku 1994 sa TATRAVAGÓNKA pretransformovala zo štátneho podniku na akciovú spoločnosť. V dvoch prevádzkach, v Poprade a v Trebišove zamestnáva cez 1 900 ľudí. Zamestnancov zastupuje OZ KOVO. Zoznam krajín zákazníkov vedie Rakúsko s 26 % predaja, Slovensko je na 8. mieste so štyrmi.
Produkcia Tatravagónky.
Dôkazom komplexnosti vývoja a profesionality výrobných kapacít je viac ako 100 rôznych konštrukčných typov vagónov.Podvozky tvoria ďalšiu významnú súčasť portfólia. Úsek vývoja zvládol konštrukčne navrhnúť takmer 10 rôznych prevedení tohto výrobku.
Tatravagónka má samostatné výrobné haly, kde sa ročne vyprodukuje viac ako 6 tis. podvozkov. Tiež sa však zaoberá výrobou zváraných konštrukcií, pre vozne osobnej prepravy. V podmienkach tejto výroby sú schopní vyrábať podskupiny z ocele a oceľovo-karbónových zliatin podľa existujúcej výrobnej dokumentácie, vrátane opracovania obrobku. Pre predĺženie životnosti staršieho vagóna a vylepšenie jeho užitkových vlastností je Tatravagónka schopná ponuknúť prestavbu takýchto vagónov. Podľa rozsahu prestavby navrhne Tatravagónka buď ponechanie existujúceho schválenia alebo získanie nového schválenia.
Tatravagónka vlastní povolenie na dodávku a distribúciu elektriny schválené úradom- URSO Bratislava č.2006E 0144. Prevádzkuje miestnu distribučnú sústavu (MDS) a zároveň je dodávateľom elektriny v areáli podniku v Poprade. Na predaj elektriny používa aktuálne cenníky pre elektrinu a distribučné služby, ktoré má schválené úradom- URSO, podľa platných zákonov a vyhlášok, pre danný rok.
Dejiny firmy.
Počiatky firmy siahajú do roku 1922 kedy zámočnícka dielňa Halath a spol. získala objednávku na opravu nákladných vozov Česko-slovenských dráh. Po kríze v tridsiatych rokoch podnik obnovil činnosť pod menom Popradská vozovka, strojáreň a pidlikáreň. Po prevrate v roku 1948 sa podnik zaradil do česko-slovenského koncernu Vagónka TATRA Smíchov sídliaceho v Prahe. Jeho význam však naďalej vzrastal. V roku 1952 sa popradská firma stala výhradným výrobcom podvozkov pre vagónky celého Česko-Slovenska. V sedemdesiatych rokoch sa spoločnosť stala najväčším výrobcom vagónov v Česko-Slovensku, vrchol dosiahla s 4 000 vagónmi. V osemdesiatych rokoch sa produkcia vyšplhala na 10 500 vagónov ročne. V roku 1990 vznikol štátny podnik Vagónka Poprad, ktorý sa v roku 1994 pretransformoval na akciovú spoločnosť. V roku 2006 sa spoločnosť Optifin Invest stala majoritným vlastníkom Tatravagónky Poprad. Postupne rozšírili svoje portfólio o Vagónku Trebišov, 49,555 % poľskej Fabryky Wagonów Gniewczyna a srbskej Bratsvo Subotica. V roku 2018 odkúpil 50% Tatravagónky strategický investor, čím sa spoločnosť stala súčasťou skupiny Budamar Logistic.
Vagónka Trebišov.
Vagónka Trebišov bola kúpená majoritným vlastníkom TATRAVAGÓNKY Optifin Invest v roku 2008. K 31.12.2009 došlo k zlúčeniu Vagónky Trebišov s TATRAVAGÓNKOU, a. s. Počet zamestnancov spojenej firmy dosiahol 2 219, z toho 1 855 v Poprade a 364 v Trebišove. Do konca roku 2009 bola Vagónka Trebišov, a. s. „sesterská firma“. Postupne sa zamedzilo duplicitnej výrobe.

</doc>
<doc id="369644" title="Aaron Burr" url="https://sk.wikipedia.org/wiki?curid=369644">
Aaron Burr

Aaron Burr (* 6. február 1756, Newark, New Jersey, USA – † 14. september 1836, Port Richmond, New York, USA) bol americký právnik a politik. Bol tretím viceprezidentom USA v období od 4. marca 1801 do 4. marca 1805.
Aaron Burr bol generálnym prokurátorom štátu New York (1789 – 1791), senátorom (1791 – 1797), poslancom New Yorku (1797 – 1799). Prehral prezidentské voľby v roku 1800 (spolu s Thomasom Jeffersonom získali rovnaký počet voliteľov, rozhodnutie priniesla Snemovňa reprezentantov až po 36. hlasovaní), stal sa ale viceprezidentom v rokoch 1801 – 1805.

</doc>
<doc id="369738" title="Majstrovstvá Európy UEFA vo futsale" url="https://sk.wikipedia.org/wiki?curid=369738">
Majstrovstvá Európy UEFA vo futsale

Majstrovstvá Európy UEFA vo futsale je najvyššie európske podujatie národných družstiev vo futsale, ktoré riadi Európska futbalová únia (UEFA). Jeho história siaha do roku 1996, kedy sa v Španielsku konal prvý turnaj majstrovstiev Európy. Do roku 2018 prebiehali s 2-ročnou periodicitou, od tohoto roku sa prejde na 4-ročnú periodicitu. Dominuje v nich družstvo Španielska, ktoré zvíťazilo sedemkrát. Dlho sa futsalové ME organizovali iba v mužskej kategórii, od roku 2019 UEFA ale vytvorila aj podujatie žien.
Majstrovstvá Európy neslúžia ako kvalifikácia na Majstrovstvá sveta FIFA. Družstvá si účasť na nich musia vybojovať v európskej kvalifikácii na MS, ktoré rovnako organizuje UEFA. 

</doc>
<doc id="369750" title="Anne Bancroft" url="https://sk.wikipedia.org/wiki?curid=369750">
Anne Bancroft

Anne Bancroft, vlastným menom Anna Maria Louisa Italiano (* 17. september 1931, Bronx, New York, New York, USA † 6. jún 2005, Manhattan) bola americká herečka a predstaviteľka školy metodického herectva. 
Počas svojej viac než päťdesiatročnej hereckej kariéry získala rad najvyšších filmových ocenení, vrátane Oscara za stvárnenie Anne Sullivan Macy vo filme "The Miracle Worker" (za túto postavu získala aj cenu BAFTA, cenu Národnej spoločnosti filmových kritikov či nomináciu na Zlatý glóbus). Ďalej získala ďalšiu cenu BAFTA, dvakrát Zlatý glóbus, cenu Emmy, dvakrát ocenenia Tony Award, rad ocenení na filmových festivaloch a mnoho nominácií na filmové ceny.

</doc>
<doc id="369835" title="Patricia Nealová" url="https://sk.wikipedia.org/wiki?curid=369835">
Patricia Nealová

Patrica Nealová (* 20. január 1926, Packard, Kentucky, USA† 8. august 2010, Edgartown, Massachusetts) bola americká herečka, manželka britského spisovateľa Roalda Dahla, nositeľka ceny Americkej filmovej akadémie Oscar, prestížnej divadelnej ceny Tony a aj Zlatého glóbusu.
Životopis.
S herectvom začínala, tak ako mnoho iných amerických hercov, v New Yorku na Broadwayi. V roku 1947 dostala prestížnu americkú divadelnú cenu Tony za predstavenie "Another Part of the Forest".
Vo filme začínala v roku 1949 v snímke "John Loves Mary" po boku vtedajšieho herca Ronalda Reagana. V tom istom roku si zahrala i s Gary Cooperom, s ktorým potom nadviazala milostný vzťah, ktorý skončil tehotenstvom, následnou interrupciou, rozchodom a aj jej odchodom z Hollywoodu. V roku 1951 sa zoznámila s britským spisovateľom Roaldom Dahlom, za ktorého sa v roku 1953 vydala. Do Hollywoodu sa vrátila až v roku 1957, keď si zahrala vo filmovej dráme "Tvár v dave". V roku 1961 sa objavila po boku Audrey Hepburnovej aj v snímke "Raňajky u Tiffanyho".
Najväčší úspech jej však priniesol film "Hud" z roku 1963, ktorý jej vyniesol nomináciu na Zlatý glóbus, cenu BAFTA ako aj Oscara za najlepší ženský herecký výkon v hlavnej úlohe.
Patrica Nealová počas svojho tehotenstva v roku 1965 prekonala mozgovú mŕtvicu, ktorá si vyžiadala veľmi zložité liečenie a rehabilitáciu. Toto všetko absolvovala bez vplyvu na zdravotný stav jej dcéry Lucy. V roku 1968 si zahrala v v snímke "The Subject was Roses", za ktorý bola nominovaná na ďalšieho Oscara.
Za televízny film "The Homecoming: A Christmas Story" z roku 1971 Patrica Nealová získala cenu Zlatý glóbus a bola nominovaná aj na cenu Emmy.
V roku 1981 bol o udalostiach okolo jej mozgovej príhody počas tehotenstva v roku 1965 natočený životopisný televízny film "Príbeh Patrice Nealovej". Jej postavu v ňom stvárnila oscarová herečka Glenda Jacksonová.

</doc>
<doc id="369846" title="Julie Christieová" url="https://sk.wikipedia.org/wiki?curid=369846">
Julie Christieová

Julie Frances Christie (* 14. apríla 1941, Chabua, Assam, Britská India) je britská herečka, držiteľka ocenení ako sú Oscar, BAFTA a aj Zlatý glóbus.
Životopis.
Julie Christie sa narodila v Britskej Indii anglickým rodičom. Vo veku šesť rokov sa presťahovala do Anglicka, kde začala chodiť na základnú školu. Jej otec bol majiteľ čajovníkovej plantáže a matka bola maliarka. V Spojenom kráľovstve Julie vyštudovala "Central School of Speech and Drama" (voľne preložené: "Ústredná škola hovoreného slova a drámy").
Svoju hereckú kariéru Julie Christie začala v roku 1961 britských televíznych seriáloch televízie BBC. V roku 1962 nasledovala jej prvá filmová úloha v snímke "The Fast Lady". Jej prelomová hlavná úloha modelky Diany Scottovej prišla o tri roky neskôr v roku 1965 v snímke "Darling". Táto postava jej priniesla zisk ceny BAFTA, Zlatý glóbus a Oscara za najlepšiu herečku v hlavnej úlohe. V tomto istom roku natočila aj ďalšie dve snímky: filmy "Mladý Cassidy" a "Doktor Živago".
Medzi jej ďalšie známe aj významné filmy patria snímky "451 stupňov Fahrenheita" (1966 - nominácia na cenu BAFTA), "McCabe a pani Millerová" z roku 1971, za ktorý bola druhýkrát nominovaná na Oscara. V roku 1996 sa Julie Christie objavila v jednej z mnohých filmových adaptácií Shakespearovho "Hamleta", v tom istom roku hrala aj v snímke "Dračie srdce". V roku 2004 hrala vo filmoch "Harry Potter a väzeň z Azkabanu", "Trója" a "Finding Neverland".

</doc>
<doc id="369873" title="Dopamín" url="https://sk.wikipedia.org/wiki?curid=369873">
Dopamín

Dopamín alebo 4-(2-aminoetyl) benzén-1,2-diol je chemická látka prirodzene vznikajúca v mozgu. Funguje ako neurotransmiter, aktivuje dopamínové receptory. Dopamín funguje aj ako neurohormón, ako taký je vytváraný v hypotalame.
Ak je dopamín umelo vpravený do organizmu, tak pôsobí na autonómnu nervovú sústavu – napríklad povedie k zrýchleniu pulzu alebo zvýšeniu krvného tlaku. Ale nemôže sa vstrebať priamo z krvi do mozgu, preto je podávaný ako liek, ktorý neovplyvňuje centrálnu nervovú sústavu. K zvýšeniu hladiny dopamínu napr. v mozgu pacientov trpiacich Parkinsonovou chorobou je možné prispieť nepriamo, napríklad podaním prekurzora dopamínu.
Funkcia.
Dopamín hrá významnú úlohu v motorických funkciách mozgu. Má rozhodujúci význam pri spracovaní informácií v čelovom laloku mozgu v kognitívnych funkciách mozgu.
Dopamín je spájaný so systémom príjemných vnemov, a s motiváciou k rôznym aktivitám. V určitých častiach v mozgu sa uvoľňuje pri prirodzených príjemných aktivitách, ako je napríklad príjem potravy, sex alebo fyzická aktivita. O tejto teórii sa často diskutuje v súvislosti s mechanizmom pôsobenia drog, ako sú kokaín alebo amfetamíny, ktoré vedú priamo alebo nepriamo k zvýšenej hladine dopamínu v súvisiacich častiach mozgu. Teória je súčasťou neurobiologického výkladu mechanizmu vzniku drogovej závislosti.
Ale teória, podľa ktorej je dopamín jednoducho „motivujúca chemikália,“ ktorá bola v raných fázach výskumu bežná, je teraz pokladaná za príliš zjednodušenú. Dopamín sa totiž v mozgu uvoľňuje aj pri nepríjemných podnetoch. Súčasný výskum naznačuje význam dopamínu skôr ako mechanizmus predvídania odmeny. Ako taký by mohol byť spájaný skôr s túžbou ako s potešením.

</doc>
<doc id="370038" title="PlayStation Vita" url="https://sk.wikipedia.org/wiki?curid=370038">
PlayStation Vita

PlayStation Vita (tiež ako PSVita alebo PSV) je najnovšia herná konzola spoločnosti Sony Computer Entertainment. Je nasledovníkom hernej konzoly PlayStation Portable. Dátum vydania bol určený v Japonsku a v častiach Ázie na koniec roku 2011, v Európe a Severnej Amerike na začiatok roku 2012.
PS Vita podporuje Bluetooth, Wi-Fi a drahší model aj 3G. Obsahuje 4 core ARM Cortex-A9 MPCore procesor a 4 core SGX543MP4+. Obsahuje aj nové menu – LiveArea, ktoré je nástupcom XMB (Xross Media Bar). Konzola je plne kompatibilná so všetkými PSP hrami stiahnuteľnými z PlayStation Network cez PlayStation Store.
PS Vita obsahuje dve analógové páčky, 5-palcový () OLED multi-touch dotykový displej, D-pad klávesnicu, známe tlačidla Kocka, Krúžok, Trojuholník a Krížik, tlačidla L a R a horné tlačidla Start a Select. Ešte obsahuje predný dotykový displej, zadnú dotykovú plochu, dve kamery (a prednú a zadnú), stereo reproduktory, mikrofón, akcelerometer, elektronický kompas, GPS (len pre 3G verziu), Wi-Fi, 3G, a Bluetooth 2.1. Kamery vedia rozpoznať tváre a úsmevy.
PlayStation Vita bol predstavený v dvoch verziách: jeden s podporou 3G, a druhý bez 3G. Batéria vydrží 3 – 5 hodín hrania, 5 hodín prezerania videa a viac ako 9 hodín počúvania hudby pri vypnutej obrazovke.
PS Vita je vybavený slotom pre pamäťovú kartu a slotom pre NVG karty. Na NVG kartách sú uložené hry (obdoba Cartridge), kde sa dajú uložiť aj pozície z hier.

</doc>
<doc id="370153" title="Sub Focus" url="https://sk.wikipedia.org/wiki?curid=370153">
Sub Focus

Nick Douwma, viac známy pod pseudonymom Sub Focus, je anglický elektronický hudobný producent. Svoje nahrávky vydáva od roku 2003. Dňa 12. októbra 2009 vydal svoj debutový album po názvom "Sub Focus". 
História.
V marci 2005 vydal singel „X-Ray / Scarecrow“, ktorý dosiahol 1, miesto v rebríčku UK Dance Chart a 60. miesto v rebríčku UK Singles Chart. V júni 2008 vydal singel „Timewarp / Join the Dots“, ktorý opäť dosiahol 1. miesto v rebríčku UK Dance Chart. V auguste 2009 sa so singlom „Rock It / Follow the Light“ dostal do UK Top 40, v ktorom dosiahol 38. miesto.
Sub Focus takisto remixoval vybrané práce pre interpretov ako Deadmau5, The Prodigy, Rusko, Dr. Octagon, Empire of the Sun či Dizzee Rascal.
V roku 2010 bol Sub Focus podporou austrálskej drum and bassovej skupiny Pendulum, počas ich britského turné k albumu "Immersion". O rok neskôr bol producentom skladby „Kickstarts“ britského hudobníka Example, z jeho albumu "Won’t Go Quietly". Skladba dosiahla 3. miesto v rebríčku UK Singles Chart.

</doc>
<doc id="370186" title="Guyanská vysočina" url="https://sk.wikipedia.org/wiki?curid=370186">
Guyanská vysočina

Guyanská vysočina (, ) je pohorie v severozápadnej časti Južnej Ameriky. Má rozlohu okolo 1 mil. km² a ohraničujú ho veľtoky Amazon z juhu a Orinoko zo severu.
Pohorie zasahuje na územie štátov Brazílie, Venezuely, Kolumbie, Guyany, Surinamu a Francúzskej Guayany. Veľká časť Guyanskej vysočiny je súčasťou národného parku Canaima. Najvyšším vrchom je vysoký Pico da Neblina (niektoré zdroje uvádzajú ), ktorý je zároveň najvyšší vrch Brazílie.
Geológia.
Geologicky je Guyanská vysočina súčasťou Juhoamerickej platformy. Tvorí východnú časť tzv. Amazonského štítu, ktorá je označovaná ako Guyanský štít. Štít vznikol počas zložitých magmatických a metamorfných procesov pred asi 2,1 až 1,9 miliardami rokov počas Trans-Amazonského vrásnenia v paleoproteroziku. Tvoria ho hlavne premenené a vyvreté horniny.

</doc>
<doc id="370333" title="Grime" url="https://sk.wikipedia.org/wiki?curid=370333">
Grime

Grime je hudobný štýl, ktorý vznikol v Bow v Londýne začiatkom 21. storočia, predovšetkým zo žánrov UK garage, dancehall a hip-hop. Medzi priekopníkov patria Dizzee Rascal, Wiley, Kano, Jammer, Newham Generals, Crazy Titch Ghetts a Gleb
Charakteristika.
Grime je spojením 2-stepu, 4x4, lámaných beatov, spolu s tempom okolo 140 BPM a zložením z rôznych syntetizátorových a strunových zvukov. Štylisticky, grime čerpá z mnohých žánrov, vrátane UK garage, dancehall, hip-hop. Texty a hudba kombinujú futuristické elektronické prvky temných, hrdelných basových liniek.

</doc>
<doc id="370436" title="Hornonitrianske bane Prievidza" url="https://sk.wikipedia.org/wiki?curid=370436">
Hornonitrianske bane Prievidza

Hornonitrianske bane Prievidza (HBP), a. s. je akciová spoločnosť, ktorej hlavným poslaním je ťažba hnedého uhlia. HBP sú najväčšia slovenská uhoľná ťažobná spoločnosť so 72% dodávok hnedého uhlia na Slovensku. Sídlo majú v Prievidzi. V roku 2018 v spoločnosti pracovalo približne 4000 ľudí.
Produkcia.
V roku 2010 HBP vyťažili v troch ťažobných úsekoch: Bane Cigeľ, Bane Handlová a Bane Nováky spolu 2,059 milióna ton uhlia. Pri príprave ťažobných kapacít vyrazili pracovníci spolu banských chodieb. "Rozhodujúcim odberateľom energetického uhlia sú Slovenské elektrárne, závod Elektráreň Nováky." Spotreba hnedého uhlia na Slovensku medziročne klesla. Spotrebitelia nakúpili 2,971 miliónov ton, čo je o 174 tisíc ton menej ako v roku 2009. Spoločnosť predala 53 506 ton triedeného uhlia. Spoločnosť sa venuje aj banským technológiám, v roku 2010 bolo do nich investovaných celkovo 150 680€. Spoločnosť si uvedomuje následky priemyselnej činnosti na prírodu Hornej Nitry. Na zmiernenie následkov banskej činnosti na povrch HBP realizovali rekultivácie vo výške 115 tisíc €. Za škody spôsobené banskou činnosťou uhradili 69 071 €.
Banská mechanizácia a elektrifikácia Nováky (BME) je odštepný závod zaoberajúci sa strojárenskou výrobou od roku 1982.
Vláda 12. decembra 2018 schválila koniec dotovania ťažby uhlia na výrobu elektriny v Hornonitrianskych baniach. Ťažba však môže ďalej pokračovať. Elektrárne majú zatiaľ povinnosť elektrinu vyrábať z nekvalitného hnedého uhlia. Dotácie vo výške 115 miliónov eur ročne preniesli distribútori elektriny na konečných spotrebiteľov. Spoločnosť pripravuje plány na svoju transformáciu na neťažobné projekty.
Banská záchranná činnosť.
Hlavná banská záchranná stanica je odštepným závodom Hornonitrianskych baní Prievidza. V slovenskom banskom záchranárstve funguje dvojstupňová štruktúra: hlavná banská záchranná stanica (HBZS) a závodné banské záchranné stanice (ZBZS). HBZS je garantom funcionality banského záchranárstva na Slovensku. HBZS spolupracuje s 18 ďalšími subjektami, ktoré prevádzkujú banskú činnosť. 255 z 357 banských záchranárov pôsobí v HBZS. Počas roku 2010 zasahovali v 57 prípadoch z toho 6 havarijných. Banícka záchranná služba je súčasťou integrovaného záchranného systému SR. HBZS poskytujú aj komerčné služby: meranie kvality ovzdušia, banské prieskumné práce, predaj a výmenu plastových okien, zdravotnícku starostlivosť a iné.
Kritika.
28. novembra 2018 vystúpilo na ťažobnú vežu firmy aktivistov Greenpeace. Na veži rozvinuli 15 metrov dlhý banner s nápisom „Skončite dobu uhoľnú!“.

</doc>
<doc id="370449" title="Avicii" url="https://sk.wikipedia.org/wiki?curid=370449">
Avicii

Avicii (štylizované ako ΛVICII, ◢◤), vlastným menom Tim Bergling (* 8. september 1989, Štokholm, Švédsko† 20. apríl 2018, Maskat, Omán) bol DJ nominovaný na cenu Grammy, remixér a hudobný producent.
Jeho singel „Bromance“ (vydal ho pod pseudonymom Tim Berg) sa dostal do prvej dvadsiatky v Belgicku, Holandsku a Švédsku. Vokálna verzia tejto skladby „Seek Bromance“ bola vydaná krátko nato, pričom dosiahla 13. miesto v rebríčku UK Singles Chart. Medzi jeho ďalšie úspešné single patria „Levels“ (so samplami piesne „Something’s Got a Hold On Me“ od Etty James), „Fade Into Darkness“ (so samplami piesne „Perpetuum Mobile“ od Penguin Cafe Orchestra), „My Feelings for You“ (so samplami piesne „My Feelings For You“ od skupiny Cassius), „Street Dancer“, „Tweet It“ a „Wake Me Up!“ (v spolupráci s Aloe Blaccom). Dňa 13. septembra 2013 vydal svoj debutový štúdiový album s názvom "#TRUE".
O jeho kariérnom vzostupe bol v roku 2017 natočený film AVICII: TRUE STORIES.
Dňa 29. marca 2016 oznámil prostredníctvom facebooku, že končí ako Avicii na šou a festivaloch, ale divákom sa naďalej bude prihovárať novou hudbou. 
Jeho umelecké meno znamená v budhistickom slangu najnižšiu úroveň pekla. Hlbší význam toto vysvetlenie preňho nemalo, páčilo sa mu ako to znie.
Mal dvoch bratov a jednu sestru.
Zomrel 20. apríla 2018 v Maskate v štáte Omán. Spáchal samovraždu.
Vplyvy.
Medzi Aviciiho vplyvy patrí tvorba interpretov ako Tiësto, Daft Punk, Laidback Luke, Eric Prydz a bývalí členovia Swedish House Mafie – Sebastian Ingrosso, Steve Angello a Axwell.

</doc>
<doc id="370584" title="Quai Saint-Exupéry" url="https://sk.wikipedia.org/wiki?curid=370584">
Quai Saint-Exupéry

Quai Saint-Exupéry ("nábrežie Saint-Exupéryho") je nábrežie v Paríži. Nachádza sa v 16. obvode. Je pomenované podľa francúzskeho letca a spisovateľa Antoina de Saint-Exupéryho. Nábrežie je súčasťou rýchlostnej komunikácie Voie Georges-Pompidou.
Poloha.
Nábrežie vedie po pravom brehu rieky Seiny. Začína na križovatke s Boulevard Murat, kde naň nadväzuje Quai Louis-Blériot a končí až za hranicami Paríža na území mesta Boulogne-Billancourt, kde naň nadväzuje "Quai du Point-du-Jour".

</doc>
<doc id="370593" title="Kyselina peroxomravčia" url="https://sk.wikipedia.org/wiki?curid=370593">
Kyselina peroxomravčia

Kyselina peroxomravčia, ((HCO2OH) tiež kyselina permravčia, formalhydroperoxid alebo PFA, systematický názov je kyselina peroximetánová) je chemická zlúčenina, najjednoduchšia a najsilnejšia perorganická kyselina. Je to bezfarebná kvapalina, dráždivá, so silnými oxidačnými účinkami.
Používa sa ako oxidačné činidlo a dezinfekcia v potravinárstve a medicíne. Je účinným biocídom proti baktériám (vrátane mykobaktérií), vírusom, mikroskopickým hubám a bakteriálnym spóram. Jej degradačným produktom je kyselina mravčia. Kyselina peroxomravčia je nestabilná, treba ju teda pripravovať tesne pred použitím a nakladať s ňou opatrne, pretože môže dôjsť k rýchlemu rozkladu s uvoľnením veľkého množstva energie.
Kyselina peroxomravčia sa vyrába katalyzovanou reakciou kyseliny mravčej a peroxidu vodíka alebo reakciou kyseliny mravčej, peroxidu vodíka a kyseliny peroctovej. Typický vodný roztok kyseliny peroxomravčej obsahuje aj kyselinu mravčiu a peroxid vodíka.
Kyselina peroxomravčia sa ukazuje byť sľubným prostriedkom pre dezinfekciu odpadových vôd. Pri koncentrácii 2 – 4 mg/l dochádza počas 45 minút k zníženiu počtu koliformných mikroorganizmov o 2 až 3log (100krát až 1 000-krát). Je však potrebné ešte preskúmať toxicitu a tvorbu vedľajších produktov pri takomto použití.

</doc>
<doc id="370664" title="Šimon Stylita starší" url="https://sk.wikipedia.org/wiki?curid=370664">
Šimon Stylita starší

Šimon Stylita (arabsky: مار سمعان العمودي mar semʕān L-ʕamūdī, grécky: Ἅγιος Συμεὼν Στυλίτης * asi 390, Sis, Turecko – † 2. september 459, Qal'at Sim'an, Sýria) bol pustovník, neskôr vyhlásený za svätého. Preslávil sa tým, že 39 rokov žil na malej plošine, asi jeden meter širokej, na vrchole kamenného stĺpa. 
Životopis.
Narodil sa pri meste Sis (dnes mesto Kozan v Turecku) ako syn pastiera
Neďaleko mesta Alepo v Sýrii si najskôr postavil pustovňu a neskôr z dôvodu častých návštev pútnikov si dal postaviť tri metre vysoký kamenný stĺp. Odvtedy zmenil svoj spôsob života a zostal až do smrti žiť na stĺpe. Niekoľko iných pustovníkov ho neskôr napodobňovalo. Sú známi ako Styliti, alebo stĺpovníci.

</doc>
<doc id="370719" title="Prvá dáma" url="https://sk.wikipedia.org/wiki?curid=370719">
Prvá dáma

Prvá dáma je neformálny čestný titul, prislúchajúci spravidla manželke hlavy štátu. Nositeľom tohto titulu ale môže byť aj iná žena (napr. u ovdovených hláv štátu funkciu prvej dámy zastáva najstaršia dcéra, u slobodných matka), pričom závisí od zvyklostí v tej ktorej krajine. 
Prvá dáma, prvý pán.
V slovenskej legislatíve oficiálne pojem "prvá dáma" ani "prvý pán" neexistuje. Rolu prvej dámy Slovenskej republiky plnili doteraz manželky prezidentov s rôznym nadšením a intenzitou. Pokiaľ manželka posledného prezidenta Kisku Martina reprezentatívnu funkciu splnila pri jeho inaugurácii a potom sa na verejnosti neukazovala a manžela nesprevádza na služobných cestách, avšak jej predchodkyňa bola tak aktívna, že jej požiadavka na vlastnú oficiálnu kanceláriu v prezidentskom paláci sa stala predmetom diskusie. Rozdielna situácia však nastáva ak je prezidentom žena, tak ako je to u nás, keď Zuzana Čaputová bola do funkcie inaugurovaná 15. júna 2019. ""Ak by išlo o manžela, tak z amerického pojmu "first lady, first gentleman" preberáme "prvá dáma, prvý pán". V prípade nemanžela by som túto pozíciu formuloval ako prvý partner,"" vysvetľuje odborník na protokol a bývalý hovorca prezidenta Marek Trubač. 
História.
Oslovenie "First Lady" pochádza pravdepodobne z USA, kde použili prvý krát v tlači v roku 1838 toto označenie na manželku prezidenta Marthu Washingtonovú. Do prvej tretiny 20. storočia boli titulom „First Ladies“ v USA oslovované všetky slávne a významné ženy, avšak časom sa tento titul obmedzil len na prezidentovu manželku, lebo narastal význam inštitúcie "prvej dámy". V USA je v súčasnosti "prvá dáma" (pozri Prvá dáma Spojených štátov) významná pomocná inštitúcia prezidentského úradu. V tejto súvislosti je zaujímavé, že počas prezidentovania Donalda Trumpa (ktorý bol inaugurovaný ako 70 ročný) okrem jeho manželky Melanie (vtedy 47 ročná) plnila úlohu prvej dámy ako poradkyňa (advisor to the president) aj jeho najstaršia dcéra Ivanka (vtedy 35).
Nepolitické použitie.
V Spojených štátoch sa titulom „prvá dáma“ oslovujú aj ženy, ktoré sa v nepolitických oblastiach vyznačujú mimoriadnym talentom alebo jedinečnosťou. Napríklad sa tento pojem v zábavnom priemysle používa na označenie „prvej dámy piesne“ (Ella Fitzgerald), „prvej dámy country hudby“ (Tammy Wynette), „prvá dáma soulu“ (Aretha Franklin) a pod. Aj u nás sa používajú zdvorilostné prezývky v populárnej hudbe ale častejšie ako prvá dáma je kráľovná (napr. Marika Gombitová - „kráľovná slovenskej populárnej hudby“ a Hana Hegerová „kráľovná česko-slovenského šansónu“).
Pojem „prvá dáma“ sa tiež používa na označenie ženy, ktorá zaujíma popredné spoločenské postavenie v konkrétnej lokalite, v tomto zmysle je obzvlášť populárne v Afrike, kde je v niektorých hierarchiách vrchnosti, napríklad v Yoruba, je „prvá dáma" používaná ako spoločenský titul.

</doc>
<doc id="370749" title="Damien Walters" url="https://sk.wikipedia.org/wiki?curid=370749">
Damien Walters

 
Damien Walters (* 6. apríl 1982) je bývalý britský gymnasta z Derbyshire, ktorý sa špecializuje na tumbling. Súťažil v štyroch Majstrovstvách sveta v skokoch na trampolíne. V roku 2003 bol jedným zo štyroch členov britského tímu, ktorý vyhral Svetový titul v tímovej súťaži. V rokoch 2001 až 2007 dosiahol 4. miesto s tímom. Okrem toho, skončil na 5. mieste v súťaži jednotlivcov v rokoch 2003 a 2005. Takisto získal Európsky titul s britským tímom v roku 2006, krátko potom, ako sa umiestnil na 2. mieste spolu s tímom a na 8. mieste v súťaži jednotlivcov. Odvtedy súťaží v ďalších turnajoch a je zameraný tiež na ostatné projekty, hlavne na svoju kariéru kaskadéra, ale tiež sa objavil v niekoľkých reklamách a vystupoval aj v akrobatickej show.
Walters mal tiež úlohy ako druhý kaskadér vo filmoch ako ', "Ninja Assassin", "Scott Pilgrim proti zvyšku sveta", "Orol Deviatej légie", "Som číslo štyri", "Blitz", "Colombiana", '. Tiež sa objavil vo filmoch "" a "47 Ronin". V roku 2010 vyhral cenu Taurus World Stunt Awards v kategórii "Best Fight" vo filme "Ninja Assassin".
Walters takisto robí Parkour a Freeruning, do ktorých zahŕňa svoje gymnastické zručnosti a tiež kaskadérske schopnosti. Na YouTube je jedným z najsledovanejších freerunnerov, pričom jeho videá majú viac ako 40 miliónov zhliadnutí. V súčasnsti je majiteľom telocvične v Derbyshire a nakrúca filmy.

</doc>
<doc id="371331" title="Zoznam kráľov Ríma" url="https://sk.wikipedia.org/wiki?curid=371331">
Zoznam kráľov Ríma

O najstarších dejinách Ríma máme od rímskych historikov pomerne dosť správ, ale žiaľ nie sú celkom spoľahlivé. Rímski historici ich zaznamenali až po dlhom časovom odstupe a preto s veľkou pravdepodobnosťou čerpali poväčšine už len z legiend a mýtov. Legendy a mýty však môžu obsahovať aj historické jadro.
Ako nám to zanechala rímska tradícia, prvým rímskym kráľom bol od roku 753 pred Kr. Romulus. Po Romulovi vládlo v Ríme ešte ďalších šesť kráľov. Posledný kráľ Tarquinius Superbus nastolil v Ríme tyranskú vládu, ktorú ukončilo ľudové povstanie v roku 510 pred Kr. vyhnaním kráľa. Po vyhnaní posledného kráľa vznikla v Ríme republika. (asi 510 pred Kr.)
Rímskeho kráľa, vlastne kmeňového náčelníka volil rodový snem. Kráľ mal najvyššiu vojenskú, správnu, súdnu a kňazskú moc. Opieral sa o poradný zbor (senát), ktorý sa skladal z asi stovky starších vodcov rímskych šľachtických rodov.
"Nasledujúci zoznam odpovedá súčasnému stavu historického bádania. Historici spochybňujú existenciu prvých štyroch rímskych kráľov. Koniec kráľovstva tiež niektorí historici kladú do mladšej doby, než sa tradične prisudzuje, teda až do roku 470 pred Kr."

</doc>
<doc id="371378" title="Slovenská nohejbalová asociácia" url="https://sk.wikipedia.org/wiki?curid=371378">
Slovenská nohejbalová asociácia

Slovenská nohejbalová asociácia (skr. SNA) je riadiacim orgánom nohejbalu na Slovensku. Je riadnym členom EFTA aj UNIF. Od roku 1993 do 2010 bola členom FIFTA, ale po nezhodách z nej odstúpila a spolu s ďalšími ôsmimi členmi spoluvytvorila novú medzinárodnú nohejbalovú organizáciu, UNIF.
Organizuje nohejbalové súťaže v kategórii mužov, žien, juniorov a žiakov.
História.
Na Slovensko prišiel nohejbal z Čiech, kde vznikol v roku 1922 ako futbal cez šnúru. K nám ho priniesli futbalisti Slavie Praha, ktorí tento šport „objavili“, až po 2. svetovej vojne. V roku 1945 si v Piešťanoch krátili čas na volejbalovom ihrisku kopaním futbalovej lopty cez natiahnutý špagát. Táto netradičná hra zaujala miestnych vodných pólistov a plavcov, ktorí sa k pražským futbalistom pridali a novú hru sa rýchlo naučili.
V roku 1963 odštartovala mestská nohejbalová súťaž v Piešťanoch a uskutočnilo sa aj prvé medzimestské stretnutie Piešťany – Martin. Rok 1963 je považovaný za oficiálny začiatok nohejbalu na Slovensku. Od roku 1968 fungovala pravidelná, ale neoficiálna moravsko–slovenská liga, v ktorej súťažili obe slovenské družstvá. V prvom ročníku zvíťazila Slávia Kroměříž, v ďalších dvoch Piešťany.
V roku 1973 vzniká prvá oficiálna nohejbalová súťaž na Slovensku – "1. slovenská národná nohejbalová liga". Štartovalo v nej 6 družstiev: Kúpele Piešťany, Dukla Martin, Tesla Bratislava, Slovan CHZJD Bratislava, G1M Púchov a Keramoprojekt Trenčín. Prvým víťazom sa stali Kúpele Piešťany. V tom istom roku sa konal aj prvý oficiálny priateľský zápas medzi českým a slovenským nohejbalovým výberom. Česi porazili Slovákov presvedčivo 8:0.
Oficiálny nohejbalový zväz pod názvom "Výbor nohejbalového zväzu SÚV ČSZTV" vznikol 5. novembra 1974. Jeho prvým predsedom sa stal Igor Rosenberg. Na Slovensku prechádzal systém súťaží od okresných a krajských až po 1. nohejbalovú ligu.
Do roku 1987 sa hrali súťaže osobitne na Slovensku a v Česku. V roku 1987 vzniká (po takmer 12-ročnom úsilí) "Česko-slovenský nohejbalový zväz". Od nasledujúceho ročníka (až do rozdelenia Česko-Slovenska v roku 1993), sa organizovali "Majstrovstvá Česko-Slovenska", a to turnajovým spôsobom s účasťou prvých troch družstiev z oboch národných líg.
V roku 1987 bola vo Švajčiarsku založená Medzinárodná nohejbalová federácia (IFTA). Členom sa stal aj "Česko-slovenský federálny nohejbalový zväz (ČSFNZ)".

</doc>
<doc id="371614" title="Inna" url="https://sk.wikipedia.org/wiki?curid=371614">
Inna

Inna, vlastným menom Elena Alexandra Apostoleanu (* 16. október 1986, Mangalia, Rumunsko) je rumunská dance speváčka. 
Osobný život.
Spievala už od detstva a od ôsmich rokov začala chodiť na hodiny spevu. Vyštudovala strednú ekonomickú školu v Konstante a potom študovala politické vedy na miestnej univerzite, štúdium však nedokončila.
Je aktivistkou za práva detí a bola nominovaná na ambasadorku UNICEF ("UNICEF Goodwill Ambassador"). V novembri 2011 sa svojim podpisom pridala ku kampani proti domácemu násiliu a na podporu žien v Rumunsku. Tiež podpísala petíciu požadujúcu, aby domáci násilníci boli trestne stíhaní rovnako ako iní zločinci. Ako jedna z mála rumunských celebrít podporuje práva LGBT ľudí a spoločne s ďalšími celebritami napísala otvorený dopis na podporu práv lesieb, gayov a ďalších genderových komunít.
Kariéra.
Dňa 12. novembra 2008 vydala svoj debutový singel „Hot“, ktorý produkovali Play &amp; Win, rumunská dance trojica a jeden z hlavných producentov v Rumunsku. V decembri 2008 dosiahol singel 5. miesto v rebríčku Romanian Top 100. Singel dosiahol takisto aj airplay úspech po celom svete.
Druhý singel „Love“ bol vydaný 12. marca 2009 a v apríli 2009 dosiahol 4. miesto v rebríčku Romanian Top 100, čím prekonal úspech singla „Hot“. Skladba „Déjà Vu“ sa stala ďalším hitom v prvej desiatke rebríčka Romanian Top 100 a v júli 2009 dosiahla 7. miesto. Takisto bola hitom v Rusku, Maďarsku a v ďalších krajinách Západného sveta.
Na konci júna Inna vyhrala cenu Romanian Top Hits Award, špeciálne udelenú porotou za jej hit v prvej päťke „Love“. Neskôr to let o skladba „Hot“ dosiahla 1. miesto v španielskom rebríčku Productores de Música de España a bola certifikovaná platinovou platňou cez PROMUSICAE. Počas toho leta sa predalo 40 000 kópií singlu.
Vo Francúzsku má päť po sebe idúcich singlov v prvej desiatke „Hot“, „Déjà Vu“, „Amazing“, „10 Minutes“ a „Sun Is Up“. Jej album "Hot" sa vo Francúzsku takisto dostal do prvej desiatky.
V Spojenom kráľovstve má tri skladby, ktoré sa dostali do prvej dvadsiatky rebríčka UK Singles Chart. „Hot“ v prvej desiatke a „Amazing“ a „Sun Is Up“ v prvej dvadsiatke. Jej album "Hot" bol vydaný vo forme digital download dňa 5 mája 2011 a na CD o deň neskôr.
Jej singel „Sun Is Up“ dosiahol 1. miesto v rebríčku v Bulharsku, a do prvej trojky sa dostal v rebríčkoch v Turecku, Francúzsku, Rumunsku, Rusku a Švajčiarsku. Dňa 19. septembra 2011 vydala svoj druhý album "I Am the Club Rocker" a v júni 2011 začala svoje Európske koncertné turné INNA en Concert.

</doc>
<doc id="371615" title="Energetický nápoj" url="https://sk.wikipedia.org/wiki?curid=371615">
Energetický nápoj

Energetické nápoje sú nealkoholické nápoje, ktoré sú propagované tým, že zvyšujú energiu a fyzickú aktivitu konzumenta. Energetická hodnota týchto nápojov ale nie je vysoká, účinok je zameraný predovšetkým na zvýšenie pozornosti a fyzického výkonu pridaním kofeínu, taurínu, vitamínov a ďalších látok, ktoré majú mať pri spoločnom pôsobení väčší stimulačný efekt, ako by mal kofeín sám o sebe.
Zloženie.
Energetické nápoje obsahujú predovšetkým metylxantíny (obsahujúce kofeín), Vitamíny B a bylinné látky. Ďalšími bežne použitými zložkami sú sýtená voda, guarana, cezmína paraguajská, taurín, açaí spolu s viacerými formami ženšenu, maltodextrínu, inositu, karnitínu, kreatínu, Glukurónolaktónu a ginko biloby. Niektoré obsahujú vysoké množstvo cukru a mnohé značky energetických nápojov ponúkajú 'diétne' verzie s náhradnými sladidlami. Najčastejšou zložkou energetických nápojov je kofeín (často vo forme guarany alebo cezmíny paraguajskej). Kofeín je stimulant, ktorý možno nájsť v káve alebo čaji. Energetické nápoje obsahujú 3-krát väčšie množstvo kofeínu ako kola.

</doc>
<doc id="371635" title="Monster Energy" url="https://sk.wikipedia.org/wiki?curid=371635">
Monster Energy

Monster Energy je energetický nápoj, ktorý začala vyrábať spoločnosť Hansen Natural v roku 2002.
Zloženie.
Obsah kofeínu väčšiny nápojov Monster Energy je asi 33,81 mg/100 ml. Takisto ako aj u väčšiny ostatných energetických nápojov je na obale varovanie, ktoré hovorí o maximálnom počte spotrebovaných plechoviek za deň (do troch s objemom 500 ml). Takisto sa neodporúča konzumácia deťom, tehotným ženám a ľuďom citlivým na kofeín.
Zloženie: sýtená voda, sacharóza, glukóza, taurín, citran sodný, farbivo, extrakt z koreňa ženšenu, L-karnitín, kofeín, kyselina sorbová, kyselina benzoová, nikotínamid, chlorid sodný, glukurónolaktón, inozitol, guarana, hydrochlorid pyridoxínu, sukralóza, riboflavín, maltodextrín, kyanokobalamín.
Logo.
Podľa hoaxu kolujúceho internetom je logo zostavené z čísla 666 (tzv. číslo šelmy) v hebrejčine. Vedúci spoločnosti McLean Design, ktorá vytvorila branding, túto fámu poprel. Vyjadril sa, že bolo inšpirované tvorbou Alfreda Hitchcocka – ikonické M naznačuje pazúry príšery (angl. "monster") ako sa predierajú cez plechovku, lebo "„príšera, ktorú nevidíte je strašidelnejšia.“"

</doc>
<doc id="371651" title="A State of Trance" url="https://sk.wikipedia.org/wiki?curid=371651">
A State of Trance

A State of Trance (často skracované na ASOT) je týždenná rádiová show, v ktorej hosťuje DJ Armin van Buuren a ktorá už má za sebou 999 epizód. Prvýkrát bola vysielaná v marci 2001 na rádiu ID&amp;T, v roku 2005 táto stanica zmenila žáner a show sa začala vysielať na mnohých rôznych staniciach.
Show má podobu dvojhodinového mixu, v ktorom hrá Armin hlavne trance a progresívny trance. Vybrané skladby sú počas programu ohlasované, aby boli podporení začínajúci autori. Show je vo svete obľúbená, tiež vďaka možnosti počúvaniu cez internetový streaming, a každý týždeň pritiahne viac ako 700 000 poslucháčov.
Kompilácie.
Armin van Buuren pravidelne vydáva mixované kompilácie na dvoch CD "A State of Trance".

</doc>
<doc id="371713" title="Pont aval" url="https://sk.wikipedia.org/wiki?curid=371713">
Pont aval

Pont aval ("Most po prúde") je betónový most cez rieku Seinu v Paríži. Je posledným mostom v meste po prúde rieky. Nachádza sa na juhozápadnej hranici mesta, pri hraniciach s mestami Issy-les-Moulineaux a Boulogne-Billancourt. Spája 15. obvod na ľavom brehu a 16. obvod na pravom brehu.
Pont aval je cestný most slúžiaci automobilovej doprave a je súčasťou mestského obchvatu boulevard périphérique. So svojimi 312,5 metrami je najdlhším mostom v Paríži. Je široký 34,6 metrov (cesta , chodníky a stredový pás). Bol postavený v rokoch 1964 – 1968.
Most nemá žiadne oficiálne meno. Označenie "aval" ("po prúde") získal z praktického dôvodu pre potreby dopravy a pre odlíšenie do Pont amont ("Most proti prúdu"), ktorý je tiež súčasťou mestského obchvatu.

</doc>
<doc id="371844" title="Srnec lesný" url="https://sk.wikipedia.org/wiki?curid=371844">
Srnec lesný

Srnec lesný (staršie: srnec hôrny, srnec obyčajný, srna hôrna,(?) srna obyčajná, (?) srna lesná; lat. "Capreolus capreolus") je hojne rozšírený párnokopytník z čeľade jeleňovité. Výskyt na Slovensku bol doložený na 93,7 % územia.
Opis.
Srnec lesný je relatívne malým zástupcom svojej čeľade. Dosahuje hmotnosť medzi 17 – , dĺžku 90 – a v kohútiku meria 65 – . Chvost je veľmi krátky (2 – ) a sotva viditeľný. Cez leto má jeho srsť až mierne hrdzavo-červený odtieň, s príchodom zimy však narastá nová zimná srsť a jej sfarbenie znateľne tmavne (srnčia zver prefarbuje). Samce majú relatívne krátke parožky, ktoré môžu u jedincov v dobrých podmienkach dorásť až do dĺžky . Každý rok, v rozmedzí od októbra do novembra, samce svoje parožky zhadzujú a na jar budúceho roku (marec – apríl) im narastajú nové, ktoré sú spočiatku pokryté akousi zamatovou vrstvou, ktorá sa nazýva lyko a vyživuje paroh pri vývoji a raste. Po dokončení vývoja parôžkov sa srnec zbaví odumretého lyka otieraním a otĺkaním o slabé kmene stromov alebo drevín. Srnčie parožky môžu byť jednoducho zahrotené, ale môžu mať aj 4 až 6 výsad. Takže to môže byť špičiak, vidliak, šestorák, výnimočne osmorák (štyri výsady na jednom parožku) alebo raritný srnec s rôzne nepravidelne deformovaným a členitým parožím. Srnec svoje parožky zhadzuje v novembri a decembri. Srnec sa loví od 16. mája do 30. septembra, srny a srnčatá od 1. septembra do 31. decembra.
Farebné odchýlky.
Veľmi vzácne je možno naraziť na srnčích albínov. Tí v dôsledku svojho nedostatku často trpia aj zlým zrakom a sú svetloplachí. Medzi poľovníkmi sa traduje, že zastreliť srnu-albína prináša smolu, respektíve, že kto zastrelí srnu-albína, do roka zomrie. Jednu srnu-albína chová ZOO Děčín.
Rozšírenie.
Srnec lesný žije v lužných lesoch aj vo vysokohorských smrekových lesoch. Obľubuje hlavne nepravidelné lesy s lúkami. Za súmraku a svitania, keď je najaktívnejší, veľmi často navštevuje poľnohospodársku krajinu a často preniká až na okraje sídiel. Obýva prakticky celú Európu, vo veľkom počte chýba iba na severe Škandinávie, zasahuje aj až k pobrežiu Kaspického mora a na územie Malej Ázie. 
Na Slovensku a v Česku patrí k najpočetnejším párnokopytníkom. V roku 1970 bola jeho početnosť v Česku odhadovaná na 198 000 jedincov, v roku 2003 už na viac ako 300 000 jedincov (najviac od 60. rokov 20. storočia).
Zo 429 mapovacích kvadrátov DFS sa celkovo vyskytol v 402 (93,3 % rozlohy Slovenska, do roku 1964 len v 162, 37,6 %) v nadmorských výškach 100 (Boťany) – (Vráta pod Kasprovým vrchom v Západných Tatrách).
Ekológia a rozmnožovanie.
Živí sa najmä rôznymi bylinami, občas žerie aj rôzne plody. Obzvlášť pritom obľubuje mladé výhonky tráv s vysokým obsahom vlhkosti. Srnec hôrny je relatívne plachý a pri ohrození sa často ozýva zvukom podobným psiemu štekaniu. Srny a mláďatá počas ruje pískajú. Väčšinu roku sa zdržuje samostatne, výnimkou je iba obdobie rozmnožovania. Samce sú teritoriálne a svoje teritórium chránia pred ostatnými samcami. Na značkovanie teritória používa výlučky z troch pachových žliaz: prvá je medzi raticami na zadných nohách, druhá je z boku nad členkom na zadných nohách a tretiu majú iba samce na čele.
Samice pohlavne dospievajú vo veku 16 mesiacov. Samce sú polygamné a v polovici júla začínajú bojovať o priazeň samíc. Do novembra sa zárodok prakticky nevyvíja (latentná brezivosť / utajená gravidita). Podľa niektorých zdrojov sa v novembri neoplodnené srny pária s mladými srncami, ktorí neboli pripustení k ruji vo zvyčajnom čase staršími a silnejšími samcami, zárodok sa potom vyvíja normálne – toto však nebolo potvrdené. V máji až júni rodí srna obyčajne jedno, niekedy dve hnedé, biele škvrnité mláďatá (srnčatá). 
Srnčatá zostávajú niekoľko prvých dní nehybne skryté v hustej vegetácii, kam ich chodí matka niekoľkokrát denne kŕmiť. V tomto období ich je mnoho zahubených sekačkami, poľovníci sa tomuto snažia zabrániť spoluprácou s poľnohospodármi – prechádzaním lúk pred kosbou, nájdené srnčatá odnášajú do krovín tak, aby na nich nezostal ľudský pach. V prípade, že samica zaregistruje v ich blízkosti človeka, psa alebo nejakého dravca, sa často stáva, že svoje mláďatá opustí. Mláďatá dojčí 6 až 7 mesiacov.
Vo voľnej prírode sa dožíva srnec maximálne 10 rokov.

</doc>
<doc id="371873" title="Netopier veľký" url="https://sk.wikipedia.org/wiki?curid=371873">
Netopier veľký

Netopier veľký alebo staršie netopier obyčajný (lat. "Myotis myotis") je rozšírený druh netopiera z čeľade netopierovité.
Opis.
Hlava s telom má 6,5 – ; chvost 4,8 – ; výška 1,2 –  ; predlaktie 5,5 – ; hmotnosť 18 – 45 g, čo je pre porovnanie o niečo väčšia veľkosť ako má lastovička alebo myš. Rozpätie krídel je až . Z hornej strany je netopier veľký prevažne sivohnedý a zo spodnej strany sivobiely. Jeho srsť je krátka.
Rozšírenie a početnosť.
Žije v západnej Eurázii, Blízkom Východe a v Severnej Afrike.
Rozšírenie na Slovensku.
Na Slovensku je široko rozšírený a je zákonom chránený. Žije najmä v pahorkatinách, lesoch a v podkroviach, zriedkavo v podzemí.
Zo 429 mapovacích kvadrátov DFS sa celkovo vyskytol v 308 (71,4% rozlohy Slovenska):
Výskyt.
V severnej časti Európy žije netopier veľký prevažne iba v ľudských obydliach, zatiaľ čo na juhu obýva podzemné priestory. Svoje hniezda si v obydliach buduje na povalách starých domov, pivniciach a štôlňach. V dobe letných mesiacov vytvára kolónie v miestach, kde nie je prievan. Niektoré kolónie majú až 1 000 jedincov. Miesta pre letné a zimné kolónie sú od seba veľmi vzdialené – až . Veľké zimné kolónie sú spoločné pre samce i samice a po zimnom spánku sa obe pohlavia rozdeľujú. Samce a nedospelé jedince žijú samotársky. Na obdobie zimného spánku vyhľadáva oblasti, kde by mohol osamote prezimovať. Ide o miesta, ktoré nepremŕzajú a ktoré sa môžu nachádzať aj niekoľko sto kilometrov ďaleko od letných lovíšť.
Potrava.
Netopier loví za tmy približne vo výške okolo 5 až 8 metrov. Väčší hmyz, živí sa najmä nočnými motýlmi a chrobákmi, ktoré lokalizuje pomocou ultrazvuku.
Rozmnožovanie.
K páreniu jedincov dochádza dvakrát do roka v období jesene a jari, keď nasleduje gravidita, ktorá trvá približne 60 – 70 dní. Mláďa sa rodí väčšinou jedno a počas 40 – 50 dní je schopné lietať. Samostatné sa stáva približne po dvoch mesiacoch života.
Netopiere veľké sa pária na jeseň a v zime. Oplodnené vajíčko však vzápätí ustrnie vo svojom vývoji a pokračuje v ňom až nasledujúcu jar. Pri párení samec ovinie samičku krídlami a hryzením ju donúti zotrvať na mieste. Toto „objatie“ môže trvať niekedy aj tri hodiny a často v ňom dvojica netopierov zotrváva aj potom, čo celá kolónia odletí na večerný lov. Okolo každého samca sa zhromaždí niekoľko samíc, niekedy aj desať až pätnásť, ktoré sú prilákané pachom sekrétu vylučovaným lícnymi žľazami. Na začiatku leta je hlavnou úlohou samíc nájsť vhodné miesto pre odchov mláďat. Dôležité je, aby tu cez deň bolo dostatočne teplo. Každý rok počas júna až júla rodí samica jediné mláďa, ktoré je spočiatku slepé a holé, s ružovou kožou. Jeho hlavnou starosťou je pevne sa držať matkinej srsti. Ak spadne na zem, väčšinou zomiera a je potravou pre predátorov. Vo veku troch týždňov je už natoľko vyspelé, že môže samo lietať. Pôrod, dojčenie a odchov mláďaťa sú pre matku náročné. Potom čo je mláďa odstavené, musí sa samica snažiť čo najrýchlejšie nabrať späť stratenú hmotnosť. Len tak má šancu prečkať nadchádzajúcu zimu.

</doc>
<doc id="371879" title="Zajac poľný" url="https://sk.wikipedia.org/wiki?curid=371879">
Zajac poľný

Zajac poľný alebo zriedkavo zajac obyčajný ("Lepus europaeus") je druh zajaca a pôvodný druh zo severnej, centrálnej, západnej Európy a západnej Ázie. Ako originálny druh sa dnes však vyskytuje napr. aj na území Južnej Ameriky alebo v Austrálii. Výskyt na Slovensku bol doložený na 72,8 % územia. Jeho prirodzeným biotopom sú otvorené krajiny, predovšetkým polia, lúky, okraje lesov, kde je vďaka svojmu hnedému sfarbeniu veľmi dobre maskovaný.
Väčšina ľudí stále nesprávne zaraďuje zajaca medzi hlodavce. V súčasnosti patrí do zvláštneho rodu zajace.
Stavba tela.
Zajac poľný dorastá 50 –  a dosahuje hmotnosť medzi 2,5 – . Je veľmi zdatným bežcom, bežne behá /hod a pri nebezpečenstve krátko až /hod a dobre kľučkuje. Pretože má predné nohy oproti zadným krátke, je rýchlejší pri behu do kopca, ako dole. Má dlhé, na koncoch tmavé uši.
Vzhľad.
Je žltohnedej až hnedosivej farby s krátkym čiernym chvostom s bielou špičkou a dlhými ušami. Práve tieto, v pomere s telom obrovské ušnice mu umožňujú veľmi dobre počuť. Okrem sluchu má aj veľmi dobre vyvinutý hmat a čuch. Trošku horšie už je to so zrakom, ale aj tak vidí veľmi dobre. Hlavne za šera a tmy. Tento druh je okrem iného zaujímavý aj stavbou svojho tela. Zadné nohy má oveľa silnejšie a dlhšie ako predné. Je to teda veľmi dobrý skokan.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 314 (72,8 % rozlohy Slovenska, do roku 1964 len v 75, 17,4 %) v nadmorských výškach 100 – (pod Rakúskou Poľanou v Belianskych Tatrách).
Rozmnožovanie a spôsob života.
Zajac poľný žije samotársky, v malých skupinách sa zajace združujú len v dobe párenia, to začína prevažne vo februári, ale počas teplého počasia aj v januári alebo v decembri a trvá až do augusta alebo do septembra. Ak teda vidíme na poli pobehovať viac zajacov, prvý z nich je októbrová zajačica a za ňou sprievod zajacov. Gravidita trvá približne 42 dní a zajačica rodí 2 až 4 mláďat. Mláďatá sa rodia plne osrstené a na rozdiel od mláďat králika divého vidia. Mláďatá sú krátko po narodení schopné behať a za 4 týždne sa dokážu osamostatniť. Každá zajačica za rok odrodí 7 až 10 zajačikov. Mnoho z nich však uhynie, a tak za rok prežijú len 2 až 4.
Je bylinožravý, cez leto požiera najmä rôzne byliny, zvyšky plodín po zbere, cez zimu ohrýza aj konáre a na jar vyhľadáva aj mladé púčiky. Svoje územie si značkuje sekrétom.
Medzi jeho prirodzených predátorov patrí najmä orol a mäsožravé dravce, napr. líška alebo vlk.
Vďaka novým poľnohospodárskym postupom na území mnohých európskych štátov, jeho populácia v minulých rokoch drasticky klesla. Skôr dochádzalo k jeho premnoženiu, hustota bola až 2 000 zajacov na 1 000 hektárov a dokázal tak pôsobiť veľké škody poľnohospodárom a lesníkom.

</doc>
<doc id="371973" title="Mlok hrebenatý" url="https://sk.wikipedia.org/wiki?curid=371973">
Mlok hrebenatý

Mlok hrebenatý (iné názvy: staršie mlok veľký, zastarano: mlok vodný, čolek vodný; "Triturus cristatus") je druh mloka z čeľade salamandrovité. Je to robustný obojživelník.
S mlokom hrebenatým boli donedávna spájané 4 poddruhy, ktoré sú dnes samostatné druhy a súčasť naddruhu "Triturus cristatus". Druhy sa spolu krížia.:
Vzhľad.
Celková dĺžka sa pohybuje okolo , zriedka aj . Koža mlokov veľkých je zrnitá. Počas suchozemského života majú vlhkú kožu, na rozdiel od ostatných mlokov. Silné končatiny sú zakončené žlto pruhovanými prstami. Suchozemská forma máva čierny chrbát, boky, hlavu a chvost, brucho je žlté s čiernymi škvrnami. Sfarbenie vo vode býva väčšinou hnedasté s tmavými škvrnami, môže však byť aj čierne. Krk a boky sú posiate množstvom drobných bielych bodiek. Samce počas párenia používajú veľký rozoklaný hrebeň na chrbte. Ďalším znakom na rozmnožovanie pripravených samcov je perleťový pruh na chvoste.
Spôsob života.
Počas obdobia rozmnožovania žijú vo vode. Ak voda, kde sa rozmnožili, nevyschne, zostávajú v nej dospelí mloci až do neskorého leta. Ak žijú suchozemským životom, bývajú cez deň schovaní v úkrytoch pod kameňmi, kmeňmi, v dierach v zemi a podobne. V noci sa vydávajú na lov rôznych článkonožcov, červov či ulitníkov. Keď nastanú nočné mrazy, vyhľadávajú nemrznúce úkryty, kde v zimnom pokoji prečkajú zimu.
Rozmnožovanie.
Počas skorej jari (v marci až apríli) vnikajú do vôd na rozmnožovanie. Tu sa samcom vytvára svadobný šat a aj samice vplyvom vodného prostredia mierne menia podobu. K rozmnožovaniu pripravení samci sa samičkám dvoria. Prehýbajú chrbát a vlnivými pohyby chvosta priháňajú k samičke vonné látky. Samička ochotná k páreniu príjme samcov spermatofor, ktorý jej zostane visieť na kloake a potom do nej vnikne.
Samička začne s kladením vajíčok niekoľko dní po oplodnení. Vajíčka kladie jednotlivo medzi listy vodných rastlín, postupne nakladie 200 až 300 vajíčok. Zadnými končatinami vytvaruje listy do akejsi kapsičky, do ktorej nakladie vajíčko. Približne za dva týždne sa liahnu cca dlhé larvy. Vývoj larvy na malého mloka trvá asi 3 mesiace, pohlavné dospievanie asi 3 roky. Na rozdiel od iných mlokov, mladí, pohlavne nedospelí, mloci vnikajú na jar do vôd spoločne s dospelými.
Stanovište.
Vyskytujú sa v nížine aj v horách. Obývajú rozmanité biotopy, dôležitá je však blízkosť vody. K rozmnožovaniu vyhľadávajú čisté rybníky, tíšiny, zatopené lomy či pieskovne s vodnou vegetáciou. Niekedy tiež malé jazerá.
Na území Slovenska sa vyskytuje v stredných polohách. Má stupeň ochrany ohrozený
Váha okolo 19 až 30 gramov.

</doc>
<doc id="372014" title="Jozef Cincík (fotograf)" url="https://sk.wikipedia.org/wiki?curid=372014">
Jozef Cincík (fotograf)

Jozef Cincík (* 12. august 1908, Heľpa † 27. február 1982, Rajecké Teplice) bol slovenský reportér a fotograf.
V histórii je zapísaný ako prvý slovenský agentúrny fotoreportér.
Životopis.
Jeho otec bol Ferdinand Cincík (správca školy v Heľpe) a jeho matka bola Margita rodená Bakošová. Po maturite na Obchodnej akadémii v Martine (1927) bol do roku 1939 zamestnaný vo Všeobecnom penzijnom ústave v Bratislave. Tu začal fotografovať. Od roku 1932 bol externým fotografom, neskôr fotoreportérom pobočky ČTK v Bratislave, čím sa stal prvým slovenským agentúrnym fotoreportérom. V STK vytvoril prvé profesionálne pracovisko spravodajskej fotografie a bol prvým profesionálnym fotografom a reportérom. Fotografoval tiež aktivity Slovenskej armády na východnom fronte.
O Jozefovi Cincíkovi doteraz nevyšla ucelená publikácia. Jedinou ucelenou biografiou je jedinečná rozsiahla diplomová práca "Jozef Cincík - prvý agentúrny fotoreportér na Slovensku", ktorou úspešne ukončil svoje štúdium na Katedre žurnalistiky Filozofickej fakulty Univerzity Komenského v Bratislave v roku 1993 novinár, fotoreportér, politik a diplomat PhDr. et Mgr. Rastislav Blaško.
Jeho bratrancom bol menovec Jozef Cincík (maliar) 

</doc>
<doc id="372021" title="Ján Futák (botanik)" url="https://sk.wikipedia.org/wiki?curid=372021">
Ján Futák (botanik)

Doc. RNDr. Ján Futák, CSc. (* 13. január 1914, Turová – † 7. júl 1980, Bratislava) bol slovenský katolícky kňaz, botanik a fytogeograf.
Jeho otec roľník Štefan Futák a matka Anna rod. Korvínová.
Životopis.
Študoval na reálnom gymnáziu vo Zvolene a v Banskej Bystrici (19281932), kde aj zmaturoval. Vysokoškolské štúdia začal na teologickej a zároveň (19321937) na prírodovedeckej fakulte univerzity v Štrasburgu. Po vysviacke začínal ako kaplán v Krupine, no už zakrátko odišiel za duchovného slovenských vysťahovalcov vo Francúzsku (19371940). Po kapitulácii Francúzska sa vrátil na Slovensko a nastúpil v Botanickom ústave Slovenskej univerzity v Bratislave u prof. Františka Nábělka (1940). Začínal ako demonštrátor, v roku 1943 (ES 1943, Krippel 1942) obhájil RNDr. a pôsobil ďalej ako asistent. Docentom sa stal v roku 1947 (doc.) na Prírodovedeckej fakulte.
V rokoch 19491955 pôsobil v štátnej službe na Povereníctve techniky (vegetačné mapovanie pre Vodohospodársky plán) a v Slovenskom ústave pamiatkovej starostlivosti a ochrany prírody (oddelenie ochrany prírody). Odtiaľ prešiel do Slovenskej akadémie vied (Laboratórium geobotaniky a systematiky rastlín SAV, Botanický ústav SAV, Ústav experimentálnej biológie a ekológie SAV), kde obhájil dizertáciu (19601961) a získal vedeckú hodnosť CSc. a pôsobil ako vedúci oddelenia systematickej botaniky. K externému prednášaniu na Univerzite Komenského sa vrátil až od roku 1965. 1967 hosťujúci profesor univerzity v Štrasburgu.
Od roku 1975 pôsobil v Ústave experimentálnej biológie a ekológie SAV. Súčasne externe učil aj na Prírodovedeckej fakulte Univerzity Komenského. V roku 1960 obhájil vedeckú hodnosť CSc. kandidátskou prácou Xerotermná vegetácia južnej časti Strážovskej hornatiny. Vo svojej práci sa spočiatku venoval fytocenológii, neskôr sa zameral na chorológiu a fytogeografiu. Zaoberal sa aj problémami vývoja a histórie botaniky a ochranou rastlinstva. 
Svoje prvé odborné články napísal už ako gymnazista. Zo začiatku publikoval predovšetkým práce floristického rázu. Neskôr geobotanické práce, predovšetkým o teplo a suchomilnej vegetácii. Bol iniciátorom a spoluautorom základného kritického diela o slovenskom rastlinstve – Flóry Slovenska. Vytýčil celkovú koncepciu, určil presnú náplň tohto kolektívneho diela a ako jeho vedecký redaktor aj upravoval rukopisy spolupracovníkov. Pripravil aj Bibliografiu k flóre ČSR, ktorá bola vysoko hodnotená aj v zahraničí a na medzinárodnej porade o výskume flóry a fauny Karpát bola navrhnutá ako vzor pre spracovanie obdobných bibliografií v iných krajinách.
Okrem monografií publikoval viac než 50 vedeckých a odborných prác doma i v zahraničí. Bol členom výboru pre mapovanie flóry Európy a vedúcim lexikálnej skupiny Botanika v Encyklopédii Slovenska. Podieľal sa na vedeckej výchove prednáškami na univerzite, viedol diplomantov a ašpirantov, bol predsedom spoločnej komisie SAV a Univerzity Komenského pre udeľovanie vedeckej hodnosti kandidáta biologických vied z odboru botanika.
Bol členom rôznych komisií SAV, ČSAV, ČSAZV, rôznych vedeckých a redakčných rád. Úzko spolupracoval so Správou Tatranského národného parku a inými ochranárskymi ustanovizňami. Patril medzi najstarších členov Čs. botanickej spoločnosti, oživil jej činnosť na Slovensku a bol aj jej dlhoročným predsedom. Udržiaval čulé vedecké styky so zahraničnými botanikmi , ktorí uznávali jeho vedecko – organizačné schopnosti. V roku 1958 zorganizoval XII. Medzinárodnú fytogeografickú exkurziu po Slovensku. Zorganizoval a stal sa hlavným koordinátorom medzinárodnej výskumnej úlohy Fytogeografia Karpát, z iniciatívy UNESCO spolupracoval na Atlase ohrozených endemických rastlín, ako hosťujúci profesor prednášal na univerzite v Štrasburgu. V roku 1969 udelil prezident republiky doc. J. Futákovi, CSc. ako poprednému predstaviteľovi slovenskej botaniky štátne vyznamenanie Za zásluhy o výstavbu. Písomnú pozostalosť RNDr. Doc. Jána Futáka ,CSc. vyčlenil Ústredný archív SAV z osobného fondu PhDr. Ivana Hrabovca, CSc. vedeckého pracovníka Oddelenia pre dejiny vied a techniky v Historickom ústave SAV. Písomný materiál vzhľadom na svoju fragmentovitosť nezachytáva všetky druhy činnosti pôvodcu fondu. Niektoré len naznačuje, iné absentujú celkom. Je spracovaný formou inventára a usporiadaný do vecných skupín.
Záujem o botaniku u neho vzbudil riaditeľ banskobystrického gymnázia profesor Jan Roubal, tu začal publikovať aj svoje prvé práce. Odborník na taxonómiu vyšších rastlín, pedagóg a ochranca prírody, o. i. venoval pozornosť prenikaniu teplomilnej vegetácie údolím Hrona cez južne orientované svahy na území Banskej Bystrice. Autor a spoluautor niekoľkých knižných prác, štúdií v domácich i zahraničných časopisoch. Priekopník vydávania botanickej bibliografie, historik a popularizátor botaniky. Nositeľ viacerých vyznamenaní.

</doc>
<doc id="372080" title="Taylor Lautner" url="https://sk.wikipedia.org/wiki?curid=372080">
Taylor Lautner

Taylor Lautner (* 11. február 1992, Grand Rapids, Michigan, USA) je americký herec, tanečník, spevák a model.
Životopis.
Narodil sa ako syn Deborah a Dana Lautnerových. Má francúzsky, holandský, nemecký a indiánsky pôvod. Jeho mladšia sestra sa volá Makena. V šiestich rokoch začal s tréningom karate. V nasledujúcom roku zvíťazil na viacerých turnajoch a mohol trénovať s hercom a športovým bojovníkom Michaelom Chaturantabutom (Mike Chat). Ako osemročný zastupoval svoju krajinu na medzinárodnom turnaji karate, majstrovstvách sveta WKA v Louisville. Na týchto majstrovstvách juniorov, ktoré prebiehali súbežne s majstrovstvami dospelých získal tri zlaté medaily v disciplínach "freestyle" a "boj so zbraňou". Keď mal desať rokov, presťahovala sa jeho rodina do Los Angeles. V roku 2003 bol na prvom mieste svetového rebríčka "The North American Sport Karate Association" vo všetkých štyroch formách boja s čiernym opaskom, ktoré existujú a to tradičný boj, kreatívny boj, extrém a choreografia. Ako dvanásťročný zvíťazil na majstrovstvách sveta juniorov. Jeho herecká kariéra začala v roku 2001 v televíznom filme "Shadow Fury".
V roku 2008 účinkoval vo filme Súmrak ako postava "Jacob Black" a v pokračovaní Twilight sága: nov ako rovnaká postava. Popri Twilight ságe Taylor hral aj v dráme Únos, 2011 (Abduction). V nej si skúsil rolu mladého Nathana, ktorý pátra po svojich biologických rodičoch.

</doc>
<doc id="372179" title="Ekrixinatosaurus" url="https://sk.wikipedia.org/wiki?curid=372179">
Ekrixinatosaurus

Ekrixinatosaurus („jašter zrodený z explózie“) bol rod veľkého mäsožravého dinosaura (teropóda) z čeľade "Abelisauridae". Žil v období vrchnej kriedy na území dnešnej Argentíny. Typový a jediný druh Ekrixinatosaurus novasi opísali v roku 2004 paleontológovia Jorge Calvo, David Rubilar-Rogers a Karen Moreno. 
Názov dinosaura je odvodený z faktu, že k jeho objavu bol použitý výbušný materiál. Holotyp nesie označenie MUCPv-294 a naznačuje, že Ekrixinatosaurus bol veľmi robustný a veľký "Abelisauridae". Lebka merala na dĺžku asi . S jedinou možnou výnimkou (rod Abelisaurus) je tiež zrejme najväčším známym zástupcom čeľade a to s dĺžkou 10 až 11 metrov. Mohutná lebka nasvedčuje schopnosti prehĺtať veľké kusy mäsa, ktoré zrejme teropód získaval lovom alebo hľadaním zdochlín.

</doc>
<doc id="372228" title="Medzinárodná kanoistická federácia" url="https://sk.wikipedia.org/wiki?curid=372228">
Medzinárodná kanoistická federácia

Medzinárodná kanoistická federácia (skr. ICF – "International Canoe Federation") je medzinárodná športová organizácia združujúca 152 národných kanoistických zväzov na celom svete, sídliaca v Lausanne, vo Švajčiarsku. Na jej čele v súčasnosti stojí Španiel José Perurena. ICF je riadnym členom MOV, SportAccord (býv. GAISF) a aj IWGA (Medzinárodná asociácia svetových hier).
História.
ICF bola založená 19. januára 1924, vtedy ešte pod nemeckým názvom "Internationale Repräsentantenschaft Kanusport (IRK)" so sídlom v nemeckom Mníchove. Zakladajúcimi členmi boli Dánsko, Nemecko, Rakúsko a Švédsko. V roku 1946 sa názov zmenil na súčasný a od roku 2006 sídli ICF vo švajčiarskom Lausanne.
Kanoistické disciplíny.
Ako zastrešujúca organizácia, organizuje ICF majstrovstvá sveta v ôsmich kanoistických disciplínach:
Konfederácie.
152 členských federácií (v roku 2011), z nich najpočetnejším je Nemecký zväz s 113,000 členmi, je rozčlenených do 5 kontinentálnych konfederácií:

</doc>
<doc id="372272" title="Šimpanz bonobo" url="https://sk.wikipedia.org/wiki?curid=372272">
Šimpanz bonobo

Šimpanz bonobo (iné názvy: šimpanz pygmejský, šimpanz malý, šimpanz pongo, šimpanz trpasličí; lat. "Pan paniscus" alebo zriedkavo "Homo paniscus") je druh z rodu šimpanz obývajúci Strednú Afriku.
Opis.
Šimpanz bonobo má oproti svojmu príbuznému, šimpanzovi učenlivému, štíhlejšie telo, relatívne dlhé chudšie končatiny a je o niečo menší – dospelý jedinec meria okolo 70 až . Dosahuje váhy do . Koža tohto druhu je prevažne čierna, dokonca aj na tvári mláďat. Na temene majú plešinu.
Správanie.
Šimpanz bonobo je spoločenský, žije až v 80-členných skupinách, ale pri hľadaní potravy a vzájomnom čistení tvorí menšie skupiny. Dominantné sú samice. V dospelosti rodinnú skupinu zvyčajne na rozdiel od samcov opúšťajú.
Dokážu si vyrobiť primitívne kamenné nástroje na rôzne využitie.
Habitát.
Šimpanz bonobo žije v Tropickom dažďovom lese Konžskej demokratickej republiky medzi riekami Kongo a Kasai.
Potrava.
Tento ľudoop si zháňa potravu prevažne na zemi. Jeho stravu tvoria hlavne plody a semená, ale aj listy, kvety, huby, vajíčka a malé živočíchy.
Rozmnožovanie.
Sexuálne vzťahy sú bežné medzi samcami, samicami a mláďatami v rôznych kombináciách a sú zrejme prostriedkom na zníženie sociálneho napätia. Mláďatá sa rodia po 8 mesiacoch gravidity a mlieko cicajú do 3 rokov. Samica sa o svojich potomkov stará ešte ďalší rok alebo dva. Interval medzi pôrodmi je okolo 5 rokov.

</doc>
<doc id="372432" title="Juraj Hraško" url="https://sk.wikipedia.org/wiki?curid=372432">
Juraj Hraško

Prof. Ing. Juraj Hraško DrSc. (14. máj 1931, Točnica) je slovenský pedológ, politik, bývalý minister životného prostredia a bývalý veľvyslanec Slovenskej republiky vo Švajčiarsku. Do aktívnej politiky vstúpil ako poslanec NR SR za SDĽ v roku 1992. Bol ministrom životného prostredia v Moravčíkovej vláde a v roku 1998 kandidoval vo voľbách na prezidenta republiky.
Vyštudoval pedológiu na Vysokej škole poľnohospodárskej v Charkove. Jeden zo zakladateľov pedologického výskumu na Slovensku. Venoval sa výskumu vzniku pôd a ich ochrane. S manželkou "Soňou Hraškovou" majú dcéru "Zuzanu Hrasko-Johnson" a syna "Martina Hraška". 
Dielo.
Významné publikácie:

</doc>
<doc id="372473" title="Commander (singel)" url="https://sk.wikipedia.org/wiki?curid=372473">
Commander (singel)

„Commander“ je skladba americkej speváčky Kelly Rowland z jej tretieho štúdiového albumu "Here I Am". Skladba bola vydaná ako hlavný singel albumu a debutový singel vydavateľstvom Universal Motown. Na písaní spolupracoval americký skladateľ Rico Love, ktorý opísal skladbu ako "zábavná a agresívne klubová nahrávka". Skladbu „Commander“ produkovali dvaja francúzski DJi a producenti David Guetta a Sandy Vee, pričom v skladbe syntetizátorové tanečné beaty spájajú R&amp;B s electronicou a housom. Rowland a Guetta už predtým spolupracovali na skladbe „When Love Takes Over“ z roku 2009, ktorá dosiahla vrcholové pozície v rebríčkoch. Skladba mala premiéru v roku 2010 na "Winter Music Conference".
Zloženie hudby.
„Commander“ je electro – house – R&amp;B skladba, ktorá má bežné tempo 125 BPM. Napísali ju Kelly Rowland, Rico Love, David Guetta a Sandy Vee. Text piesne je zameraný na témy okolo vlasov, módy a súťažení z ďalšími ženami. Guetta takisto produkoval syntetizátorové tanečné beaty, ktoré su podobné aj v jeho ďalších skladbách ako „Sexy Bitch“ či „Boom Boom Pow“. Záver skladby bol porovnávaný s niektorými nahrávkami hip-hopového producenta Timbalanda.

</doc>
<doc id="372980" title="Československá národná rada" url="https://sk.wikipedia.org/wiki?curid=372980">
Československá národná rada

Československá národná rada alebo Česko-slovenská národná rada (skratka ČSNR; vývoj názvu pozri nižšie; , , ) vznikla 13. februára 1916 v Paríži ako reprezentatívny orgán česko-slovenského zahraničného odboja z Českého zahraničného komitétu, ktorý vznikol 14. novembra 1915 vo Švajčiarsku a vo februári 1916 presunul svoju činnosť na územie Francúzska. Rade predsedal Tomáš Garrigue Masaryk, podpredsedom bol Štefánik a Josef Dürich, generálnym tajomníkom Edvard Beneš.. Jej sídlo bolo na Rue Bonaparte 18 (dnes v tejto budove sídli konzulát a České centrum) a jej hlavným tlačovým orgánom boli časopisy "La Nation Tchèque" (Český národ) a "Československá samostatnost". Koncom vojny sa rada presťahovala o niekoľko domov ďalej do popisného čísla 34, kde pôsobila až do roku 1918.
Výsledkom činnosti rady bol okrem iného dekrét o vytvorení česko-slovenskej armády vo Francúzsku, ktorý vydala francúzska vláda 16. decembra 1917. Podľa tohto dekrétu sa vytvorila samostatná Česko-slovenská armáda, ktorá podliehala veleniu Česko-slovenskej národnej rady v Paríži.
Koncom vojny v júni až septembri 1918 bola rada postupne uznaná vládami Francúzska, Spojené kráľovstvo, USA a Japonska za oficiálnu predstaviteľku budúceho česko-slovenského štátu. 14. októbra 1918 bola rada pretvorená v tzv. dočasnú česko-slovenskú vládu v Paríži. Následne ČSNR vydala k 18. októbru 1918 Washingtonskú deklaráciu, ako "Declaration of Independence of the Czechoslovak Nation by its Provisional Government" (tedy „Deklaráciu nezávislosti česko-slovenského národa jeho Dočasnou vládou“) . Formálne zanikla 14. novembra 1918 vytvorením prvej vlády ČSR.
Názov.
Český zahraničný komitét ("Český zahraniční komitét") sa koncom februára 1916 premenoval na Národnú radu krajín českých ("Národní rada zemí českých"), ktorej oficiálny názov vo francúzštine "Conseil National des Pays Tchèques" bol používaný počas celého obdobia vojny v záhlaví hlavičkového papiera. K jeho prijatiu najviac prispel Milan Rastislav Štefánik, ktorý pre náročnejšiu výslovnosť pre cudzinca i z propagandistického hľadiska nesúhlasil s výrazom "Tchècoslovaque".
S týmto názvom však nesúhlasili americkí Slováci, ktorí podporovali činnosť rady finančne. Ich námietky Edvardovi Benešovi tlmočil Štefan Osuský. Od roku 1917 sa z tohto dôvodu, ale aj pretože štáty Dohody formulovali svoje ciele za oslobodenie „Čecho-Slovákov“, začal v adrese objavovať názov Národná rada československá ("Conseil National des Pays Tchècoslovaque"), resp. Národná rada česko-slovenská. Od roku 1918 na hlavičkovom papieri tiež "Conseil National des Pays Tchèques et Slovaques".

</doc>
<doc id="373141" title="Novozámocký ejálet" url="https://sk.wikipedia.org/wiki?curid=373141">
Novozámocký ejálet

Novozámocký ejálet () je názov osmanskej provincie, ktorá sa rozprestierala na území dnešného západného Slovenska a severného Maďarska v rokoch 1663 až 1685. Centrom provincie bolo mesto "Uyvar" (dnes Nové Zámky).
História.
Ejálet vznikol v septembri 1663 po dobytí pevnosti Nové Zámky. Bolo doňho inkoroporované územie Nových Zámkov (po turecky Uyvar) s okolím, ako aj územia na juhovýchod od Nových Zámkov v okolí dnešného Štúrova (Parkan), ktoré Turci ovládali už od obdobia Pätnásťročnej vojny (15931606). V priebehu jesene 1663 následne osmanská armáda dobyla tiež pevnosti Novohrad, Nitra, Levice a Hlohovec, ktoré rovnako administratívne zaradila do nového ejáletu, vo forme sandžakov. Tento najväčší rozsah ejáletu však vytrval len necelý rok, keďže pri habsburskej protiofenzíve v lete roku 1664 boli opätovne dobyté Nitra aj Levice (2. mája, resp. 14. júna 1664). Následne sa územný rozsah ejáletu nemenil až do roku 1683, kedy v ofenzíve po bitke pri Viedni dobyli habsburské spojenecké vojská Ostrihom a odrezali Uyvar od zvyšku osmanských provincií. Spoločne s Novohradom a Hlohovcom boli následne do roku 1685 Nové Zámky dobyté a ejálet tým zanikol.
Územný rozsah.
Podrobná hranica medzi Osmanskou ríšou a Habsburskou monarchiou v oblasti horného Uhorska nebola, pokiaľ je známe, nikdy špecifikovaná. Ejálet fungoval primárne na osmanských posádkach dislokovaných v sídlach sandžakov. Evliya Çelebi ich označil šesť, avšak sandžak Şaşvar s veľkou pravdepodobnosťou nebol skutočne vtedajší Sasvár, teda Šaštín na Záhorí. Priamu kontrolu teda Osmani mali len na hlavnými mestami, pevnosťami a opornými bodmi. Zvyšok územia, ktoré je zaznačené na mape Jozefa Blaškoviča, je zaradený ako územie ejáletu len vďaka odvádzaniu daní. Práve preto sa na mape nachádzajú aj enklávy v habsburskou území pri Trenčíne či na Hornej Nitre. V období rakúsko-tureckých vojen však viaceré obce na pohraničí odvádzali dane obom stranám, cisárovi aj Osmanom, zo strachu z odvety nepriateľskej strany.
Najväčší približný rozsah ejáletu v prvých rokoch jeho existencie teda predstavuje líniu toku Dunaja od ústia Ipľa po ústie Váhu, následne všetko územie na ľavom brehu Váhu až po Nové Mesto nad Váhom, časť pohoria Považský Inovec, Ponitrie až po Nováky, pohorie Tribeč, časť pohoria Pohronský Inovec, Tekov až po Novú Baňu, Hont po Hontianske Tesáre a Novohradské vrchy.
Administratívne členenie.
Sandžaky (1663).
Administratívne ejálet pozostával zo šiestich sandžakov, nižších správnych jednotiek. Podľa Çelebiho to boli:
Podľa Bilgeho je šiestom sandžakom miesto Tabi-i Tuna samotné sídlo ejáletu, Uyvar. V inom zdroji od Çelebiho sa neuvádzajú Tabi-i Tuna Vişigradi a Leve. Podľa druhej alternatívy bolo sandžakov päť, okrem vyššie uvedených "Litova" (Nitra), "Novígrád" (Novohrad), "Húlichk" (Hlohovec) a "Boyák" (Bujak) ešte sandžak "Shaswár".
Obe členenia sú však platné len do roku 1664. Habsburská protiofenzíva a pád Nitry a Levíc si vynútila zmenu administratívneho riadenia provincie. Podľa "mufassal defter", detailného súpisu provincie z roku 1664 bolo územie ejáletu tvorené siedmymi "nahíje" (pod-okresmi), ktoré hranicami približne zodpovedali uhorským komitátom. Na území ejáletu bolo registrovaných asi 750 obcí, z tých asi 120 bolo už registrovaných v sandžaku "Estergon" (Ostrihom) z roku 1570, čo značí, že novo podrobených dedín a mestečiek bolo v provincii približne 630. Defter zohľadňuje finančné kritériá prispievania do osmanského rozpočtu, nutne sa teda nemusí zhodovať s politickými hranicami.
Externé odkazy.
Mapa

</doc>
<doc id="373144" title="Štrkáč texaský" url="https://sk.wikipedia.org/wiki?curid=373144">
Štrkáč texaský

Štrkáč texaský () je najnebezpečnejší severoamerický štrkáč, má najvyšší podiel na ľudskej úmrtnosti po uhryznutí. Tento veľký štrkáč patrí do čeľade vretenicovité ("Viperidae"). 
Opis.
Dospelé jedince merajú 120 – . Samce sú väčšie než samice. Sfarbenie je zvyčajne šedo-hnedé, ale môže byť aj ružovo-hnedé, tehlovočervené, žlté, ružové alebo kriedovo-biele. Na tele má štrkáč 24 – 25 chrbtových škvŕn, ktoré sú tmavohnedej, hnedej a šedej farby. Najprv majú chrbtové škvrny obdĺžnikový tvar, neskôr tvar šesťuholníka a nakoniec výrazný tvar diamantu. Na chvoste je 2 – 8 čiernych pruhov oddelených medzerami. Štrkáč ma biele brucho, ktorého šupiny sú veľmi zložené a nemá žiadne chrbtové škvrny. 
Rozšírenie.
Vyskytuje sa v USA (západný Arkansas, Oklahoma, Texas, Arizona, Nevada, juhovýchodná Kalifornia, Kansas a v kraji Ellsworth) a v Mexiku (Nuevo León, Coahuila, Chihuahua, Sonora, severovýchod Baja California, severná Sinaloa, severovýchodne Durango, Zatacetas, San Luis Potosí, severný Veracruz a Querétaro).
Habitat.
Žije na stepiach, v lesoch, bušiach a púštiach.

</doc>
<doc id="373175" title="Hrúz fúzatý" url="https://sk.wikipedia.org/wiki?curid=373175">
Hrúz fúzatý

Hrúz fúzatý ("Romanogobio uranoscopus") je malá kaprovitá ("Cyprinidae") ryba.
Opis.
Ide o drobnú rybku. Je podobná hrúzovi škvrnitému. Má dva veľmi dlhé fúzy siahajúce až na úroveň žiabrového viečka. Oči má posadené pomerne vysoko na hlave. Plutvy sú v pomere k telu väčšie než u ostatných hrúzov. Na tele má niekoľko tmavých pruhov. Dorastá dĺžky maximálne . Dožíva sa asi 8 rokov.
Výskyt.
Vyskytuje sa v povodí Dunaja, najmä vo východnej časti. Výskyt na Slovensku – Bodva, Topľa, Ondava, Laborec, Torysa, Hornád, Dunaj, Orava, Váh, Vlára, Ulička. V Česku sa jeho výskyt predpokladá, nebol však doteraz overený. Obýva hlavne časti tokov s prúdom. Je citlivý na znečistenie, priemyselnú ťažbu štrku a výstavbu priehrad.
Potrava.
Živí sa hlavne drobnými živočíchmi z dna ako sú červy, kôrovce a larvy hmyzu.
Rozmnožovanie.
Rozmnožuje sa v období mája a júna. Ryby v tejto dobe tiahnu v kŕdľoch proti prúdu. Samice kladú ikry v plytčinách na vodné rastliny a na kamene.

</doc>
<doc id="373187" title="Severný obchvat Banskej Bystrice" url="https://sk.wikipedia.org/wiki?curid=373187">
Severný obchvat Banskej Bystrice

Severný obchvat Banskej Bystrice je úsek Rýchlostnej cesty R1, ktorý zároveň slúži ako severný obchvat Banskej Bystrice. Obchvat bol vo výstavbe od roku 2009. Slávnostné otvorenie sa uskutočnilo 27. júla 2012. Úsek je dlhý .
Projekt.
Severný obchvat Banskej Bystrice bol zapracovaný do koncepcie Územného plánu aglomerácie Banská Bystrica schváleného v roku 1976. Dôvodom na obchvat bol problémový prieťah cesty I/66 a hrozba povodňových vôd na rieke Hron. Do trasy R1 bol úsek zaradený až uznesením Vlády SR č. 882 v decembri roku 2008. Neskôr bol zaradený medzi štyri úseky Rýchlostnej cesty R1, ktoré sa realizovali v druhom z troch balíčkov PPP pod názvom PR1BINA. Celkovo ide o úsekov R1: Nitra - Selenec, Selenec - Beladice, Beladice - Tekovské Nemce a samotného obchvatu. Na tieto úseky má konzorcium GRANVIA 30-ročnú zmluvu so štátom na „naprojektovanie (Design), výstavbu (Build), financovanie (Finance), prevádzku (Operate) a údržbu (Maintenance)“. Zmluva s Ministerstvom dopravy bola podpísaná 23. marca 2009. Celkové náklady na výstavbu cesty Granvia tají.
Mesto Banská Bystrica projekt podporuje, medzi jeho výhody hovorkyňa primátora radí presmerovanie tranzitnej dopravy a odľahčenie zaťaženého úseku okolo Hrona prechádzajúceho centrom mesta čo je dôležité aj z ekologického hľadiska. Podľa analýz Výskumného ústavu dopravného sa mal po otvorení obchvatu a presunutí až 58% dopravy z cesty I/66 počet dopravných nehôd znížiť o 8 až 9 (približne 38%), vodiči osobných áut v súčasnosti ušetria tri a nákladných áut dve minúty jazdy. Časové úspory majú byť 1,7 mil € ročne.
Trasa.
Trasa severného obchvatu sa začína mimoúrovňovou križovatkou Kostiviarska v rovnomennej mestskej časti. Nová trasa R1 sa tu odkláňa od cesty I/59 vedúcej na sever smerom na Harmanec (Martin) a Donovaly (Ružomberok). Severný obchvat križuje železničnú trať Zvolen - Vrútky. Križovatka Rudlová pripája miestnu komunikáciu vedúcu do Rudlovej a do severnej časti centra mesta. Po križovatke Bánoš nasleduje križovatka Cementáreň vo východnej časti mesta, kde sa obchvat napája na súčasnú cestu I/66. Úsek má celkovo 24 mostných objektov, 16 protihlukových stien a 12 oporných múrov. Vrátane križovatiek a ich vetiev bolo celkovo postavených takmer 13 kilometrov komunikácií. Trasa by podľa plánov mala pokračovať ďalej cez masív Nízkych Tatier až po Ružomberok kde sa napojí na D1. V najbližších rokoch sa však s touto trasou nepočíta. Ministerstvo dopravy sa v auguste 2012 vyjadrilo, že úsek nie je dostatočne pripravený, aby sa naň mohli použiť eurofondy na roky 2007 až 2013. Pravdepodobne sa tak začne stavať až z eurofondov na roky 2014 až 2020.
Výstavba.
Výstavba bola realizovaná firmou Granvia Construction s.r.o. Stavebné práce na úsekoch PR1BINA sa začali 28. augusta 2009, pričom projektová príprava a prípravné práce prebiehali už od konca marca 2009. Podľa Denníka SME citovaného na diskusnom fóre dialnice.info sa na obchvate v auguste 2011 asfaltovalo a pokračovalo sa v budovaní protihlukových stien. Podľa správ o postupe prác z webu zhotoviteľa bolo k 31. júlu 2011 dokončených 140 a rozpracovaných 136 stavebných objektov. Súčasťou prác bola aj oprava železničného tunela a výstavba nového železničného mostu na trati Zvolen - Banská Bystrica - Vrútky.
Prevádzka.
19. septembra 2011 bol do predčasného užívania odovzdaný nový výjazd z Banskej Bystrice smerom na Brezno, vedený už po novej trase R1, ktorý až do otvorenia celého úseku slúžil len v polovičnom profile pre obojsmernú premávku. Doprava tak už vtedy bola presmerovaná zo starej cesty I/66 na novú rýchlostnú cestu. Pôvodná trasa po I/66 už v súčasnosti nie je využívaná ako predtým, ale slúži len na príjazd od Brezna, výjazd na Brezno vedie v trase presmerovania po R1. Celý severný obchvat bol slávnostne otvorený 27. júla 2012. Otvorenie pre peších sa uskutočnilo deň pred odovzdaním do užívania motoristickej verejnosti.

</doc>
<doc id="373224" title="Kolok vretenovitý" url="https://sk.wikipedia.org/wiki?curid=373224">
Kolok vretenovitý

Kolok vretenovitý ("Zingel streber") je druh ryby z čeľade ostriežovité ("percidae"). Žije najmä v povodí riek Dunaj, Prut a Vardar. Obýva štrkovité a kamenisté dná prudších podhorských riek, prípadne hlavné toky v nížinách. Na území Slovenska je ryba chránená a neloví sa. Patrí aj do siete živočíchov európskeho významu NATURA 2000.
Podľa Medzinárodnej únie na ochranu prírody a prírodných zdrojov kolok vretenovitý patrí medzi najmenej ohrozené druhy, trend celkovej populácie nieje známy.

</doc>
<doc id="373239" title="Divadlo Jonáša Záborského" url="https://sk.wikipedia.org/wiki?curid=373239">
Divadlo Jonáša Záborského

Divadlo Jonáša Záborského je profesionálne činoherné divadlo v Prešove patriace do zriaďovateľskej pôsobnosti Prešovského samosprávneho kraja. Vzniklo v roku 1944 ako "Slovenské divadlo v Prešove" a odvtedy je jedným z dvoch najväčších divadiel východného Slovenska. V súčasnosti pôsobí v Historickej budove a v Novej budove, dokopy na troch scénach. Umelecký súbor DJZ je v súčasnosti vyskladaný prevažne z absolventov Akadémie umení v Banskej Bystrici.
História.
Po obsadení Košíc maďarským vojskom sa do Prešova presťahovalo viacero osobností tamojšieho kultúrneho života. Okrem väčšiny českého obyvateľstva to boli aj zamestnanci košického štúdia Slovenského rozhlasu (napr. Peter Himič a ďalší). Divadelný súbor Jonáša Záborského v Prešove vznikol koncom októbra 1940 pri Miestnom odbore Matice slovenskej a jeho ústrednou postavou bol Anton Prídavok, riaditeľ prešovského štúdia Slovenského rozhlasu. Krúžok zakladal s vtedajšími známymi ochotníkmi: Alexandrom Kautnikom, Martinom Brezinom a Františkom Kmecom. Ondrej Jariabek bol prvým interným režisérom. Súbor už na prvej účasti na celoslovenských divadelných pretekoch v Turčianskom sv. Martine (ktoré sa konali od roku 1923) získal cenu za najlepší herecký výkon. 
Základ budúceho profesionálneho divadla v Prešove položili 21. júna 1943 v malej sále "Čierneho orla", keď založili Družstvo so správnym a dozorným orgánom. Hoci už na prvom zasadnutí družstva Kautnik favorizoval za riaditeľa profesora Obchodnej akadémie Františka Rella, kandidátov bolo viacej: Ivan Lichard, Štefan Figura, Andrej Chmelko a Janko Borodáč. Až po niekoľkých rokovaniach a najmä zásluhou príklonu J. Borodáča bol najprv zvolený, a potom aj schválený správou družstva za riaditeľa, Andrej Chmelko. Dátum otvorenia divadla bol stanovený na 23. január 1944.
Oficiálne bolo "Slovenské divadlo v Prešove" otvorené 30. januára 1944 v zrenovovanom Mestskom divadle (dnešná Historická budova DJZ) premiérou hry Ferka Urbánka, Škriatok. 
Od 1. januára 1951 prevzalo divadlo ako príspevkovú organizáciu do vlastníctva a správy Krajský národný výbor v Prešove. Došlo aj k zmene názvu na "Krajové slovenské divadlo v Prešove". 8. mája 1954 bolo divadlo premenované na dnešný názov, "Divadlo Jonáša Záborského v Prešove".
V roku 1959 prišla do súboru DJZ skvelá dnes už legendárna herečka Kveta Stražanová, divadlu zostala verná spolu so svojím manželom Jozefom Stražanom po celý život. Veľmi reprezentovali a propagovali Divadlo Jonáša Záborského. 
V roku 1969 boli reorganizáciou štátnej správy zrušené Krajské národné výbory, čím sa divadlo dostalo pod správu Ministerstva kultúry SSR. V súčasnosti patrí do pôsobnosti Prešovského samosprávneho kraja.

</doc>
<doc id="373299" title="Martin Harich" url="https://sk.wikipedia.org/wiki?curid=373299">
Martin Harich

Martin Harich (* 29. august 1995, Liptovský Mikuláš) je slovenský spevák.
Životopis.
Jeden z najaktívnejších slovenských hudobníkov novej generácie, ktorý odštartoval svoju kariéru v Československej Superstar, kde sa dostal až do finále. 
Od roku 2011 má na konte 5 (kompletne autorských) albumov v rodnom jazyku a 1 EP (BLUE) v angličtine. 
V roku 2016 sa dostal do semifinále najprestížnejšej speváckej súťaže sveta - "The British X-Factor", kde mu po jeho výkone tlieskal aj porotca Simon Cowell 
2 x reprezentoval Slovensko na festivale Carpathia Rzeszów, kde skončil so svojou skladbou Under the lamps na 1. mieste, o rok neskôr sa mu to isté podarilo v súťaži YOUTHVISION v Azerbajdžanskom Baku. 
7 rokov moderoval svoju hudobnú reláciu CZ/SK v hudobnej televízií Óčko 
Ako 18ročný podnikol pešiu púť do Santiago de Compostella, ktorá sa stala základom pre jeho nahrávku "Pátram" a inšpirovala ho k nomádskemu životu, ktorý Martin vyznáva dodnes. Na cestách nahral dokonca kompletný album (MAPY - 2017), neskôr na ostrove Malta vzniká jeho prvé autorské ep BLUE - v anglickom jazyku. Počas pandémie COVID-19 v roku 2020 nahral v záhradnom domčeku intímny album Tulák, ktorý vznikol vďaka crowdfundingu. Nahrávka obsahuje 7 skladieb, z ktorých každá vznikala presne 1 deň. 
Popri vlastnej tvorbe Martin účinkoval v 4 muzikáloch : 
"Matúš Čák Trenčiansky - Cassia - Košice" 
"Chyť mě jestli na to máš (orig. Catch me if you can) - DJKT - Plzeň" 
"Mária Terézia - Divadlo Nová scéna v Bratislave" 
"Jozef a jeho zázračný farebný plášť - DJKT - Plzeň" 
Medzi Martinove najúspešnejšie skladby patrí Fight for you, Posledná pieseň, Čo potom, Chocolate, Marilyn Monroe, Rowing across the ocean alebo novinka Simple song, ktorú skladal počas svojej 2 týždnovej karantény na Bermude. 
Počas pandémie v roku 2020 Martin stihol vydať 2 albumy v 2 jazykoch. 
V týchto dňoch komponuje hudbu do pripravovaného muzikálu "A Christmas Carol" (orig. Charles Dickens) v Spojených štátoch amerických. 
So spevom začal vo folklórnom súbore. Neskôr začal vystupovať so svojím otcom, ktorý bol bubeník, naučil sa sám hrať na gitare a postupne aj na klavíri. Jediný nástroj, ktorý Martin naozaj vyštudoval sú bicie. 
Martin sa poprvýkrát objavil na televíznej obrazovke už v roku 2009 - v detskej talentovej súťazi Minitalent show , kde so svojím spolužiakom Marekom Masarikom odohrali vlastnú pieseň O nás + baladu Angels od Robbieho Williamsa za doprovodu Mariána Čekovského. 
Prvé 3 roky po úspechu v Československej Superstar bol lídrom kapely Musitany Hope s Petrom Parimuchom (gitara), Marekom Masarikom (klavír), Michalom Bartánusom (bicie) a Viktorom Mydlom (bass-gitara). V rokoch 2012, 2013 a 2014 v tejto zostave odohrali každý rok vyše 100 koncertov v rámci Slovenska a Česka. 
Ocenenia.
Objav roka - Legendy nočního proudu
Spevák roka - Hudební ceny TV Óčko
Videoklip roka (Posledná pieseň) - Hudební ceny TV Óčko

</doc>
