<doc id="133090" title="Imrich Bende" url="https://sk.wikipedia.org/wiki?curid=133090">
Imrich Bende

Imrich Bende (* 28. august 1824, Baja, Uhorsko (dnes Maďarsko) – † 26. marec 1911, Nitra, Rakúsko-Uhorsko) bol náboženský spisovateľ a rímskokatolícky biskup, v rokoch 18871893 diecézny biskup banskobystrický a od roku 1893 nitriansky.
Životopis.
Teológiu študoval na univerzite vo Viedni ako chovanec Pázmanea. Štúdia ukončil ziskom titulu doktora teológie v roku 1847. 29. augusta 1847 ho v Kalocsi vysvätili na kňaza. V roku 1869 sa stal farárom v Novom Sade. V rokoch 1878 a 1884 ho zvolili v novosadskom obvode za poslanca vládnej liberálnej strany uhorského snemu.
V roku 1886 bol vymenovaný za biskupa banskobystrickej diecézy. Biskupskú vysviacku prijal 24. apríla 1887 z rúk uhorského prímasa, ostrihomského arcibiskupa kardinála Jána Simora. Počas svojho pôsobenia v rámci kanonických vizitácií farností navštívil aj všetky diecézne školy. Podporoval Jozefa Murgaša pri jeho štúdiu na Maliarskej akadémii v Mníchove
19. januára 1893 bol menovaný za nitrianskeho biskupa. V Nitre podporoval výstavbu dievčenskej meštianskej školy. V roku 1901 získal titul rímskeho grófa a v roku 1904 sa stal vnútorným tajným radcom. 15. apríla 1910 z dôvodu svojho veku a zdravotného stavu sa vzdal svojich výkonných právomocí v prospech svojho pomocného biskupa Viliama Batthyányho.
Počas svojho pôsobenia ako biskup presadzoval v cirkevnom živote politiku maďarizácie.
Je autorom viacerých pastierskych listov a kázní, prispieval do rôznych časopisov, poväčšine náboženských. Bol členom Nábožného združenia saleziánskych spolupracovníkov (tretí rád saleziánov), ktorý založil v roku 1876 taliansky kňaz Ján Bosco.

</doc>
<doc id="133096" title="Peter Benedik" url="https://sk.wikipedia.org/wiki?curid=133096">
Peter Benedik

Peter Benedik (* 21. november 1947, Košice) je slovenský športový manažér futbalu a tréner.
Životopis.
Jeho otec je Štefan Banedik, jeho matka je Anna rod. Čolijová. Študoval na Strednej všeobecnovzdelávacej škole v Košiciach. V rokoch 19651970 študoval na Fakulte telesnej výchovy a športu UK v Bratislave. V rokoch 19701973 pôsobil ako odborný asistent na Vysokej škole veterinárnej, katedre telesnej výchovy. V rokoch 19731998 bol futbalistom a neskôr trénerom v Dukle Banská Bystrica, 19981999 v Celticu Glasgow, neskôr šéftréner v športovej škole J. Vengloša. Od roku 2000 bol športový manažér futbalu a tréner, 19811983 tréner mládeže slovenskej reprezentácie, 19821989 tréner mládeže československej reprezentácie, 19931995 tréner Slovensko 20, Slovensko "B". Prednášal na konferenciách FIFA a UEFA, publikoval v novinách a odborných časopisoch ("Tréner", "Tip", "Štart", "Gól" a iné), ale aj v zborníkoch doma i v zahraničí. Je členom Lions Clubu v Banskej Bystrici a členom rady časopisu "Závislosť".

</doc>
<doc id="133100" title="Jozef Beňka" url="https://sk.wikipedia.org/wiki?curid=133100">
Jozef Beňka

Jozef Beňka (* 6. marec 1933, Malacky† 26. január 2000, Bratislava) bol ložiskový geológ a mineralóg.
Životopis.
Je absolventom Prírodovedeckej fakulty Univerzity Komenského Bratislava, katedry mineralógie a geochémie. Pôsobil ako geológ a mineralóg na Geologickom ústave Dionýza Štúra Bratislava. V okolí Banskej Bystrice sa podieľal na metalogenetickom výskume nerastných surovín. Výsledky výskumov boli publikované v monografii "Topografická mineralógia Slovenska". Autor a spoluautor viacerých príspevkov v zborníkoch, spoluautor knihy "Ore Texture in the Western Karpathians". Člen pléna Odborového zväzu pracovníkov baní a a energetiky, člen jeho predsedníctva (do roku 1990).

</doc>
<doc id="133112" title="Karol Bernolák" url="https://sk.wikipedia.org/wiki?curid=133112">
Karol Bernolák

Karol Bernolák de Haraszt (* 23. december 1870, Banská Bystrica – † 1950, Budapešť) bol dôstojník, generál.
Životopis.
Príslušník zemianskeho rodu Bernolák de Haraszt. Maturoval na gymnáziu v Banskej Bystrici (1893). V Banskej Bystrici vykonával vojenskú prezenčnú. V roku 1902 sa v meste oženil s Margitou Petríčkovou, dcérou Eugena Petríčka, profesora prírodopisu na gymnáziu. Pôsobil ako dôstojník v domobraneckých plukoch v Uhorsku a Sedmohradsku. Takmer celé obdobie 1. svetovej vojny strávil na frontoch ako veliteľ. Po skončení vojny sa vrátil do Košíc, odtiaľ sa presťahoval do Miškovca. Zomrel v Budapešti.

</doc>
<doc id="133131" title="Emil Bielik" url="https://sk.wikipedia.org/wiki?curid=133131">
Emil Bielik

Emil Bielik (* 5. február 1928, Jasenie) je slovenský lekár a biochemik.
Životopis.
Študoval na gymnáziu v Banskej Bystrici, v rokoch 19471952 študoval medicínu na Lekárskej fakulte Univerzity Komenského v Bratislave. Tam sa súčasne stal zakladajúcim členom folklórneho súboru Lúčnica, kde dlhé roky pôsobil ako spevák a tanečník. V roku 1957 sa stal primárom oddelenia klinickej biochémie v Krajskom ústave národného zdravia v Banskej Bystrici ako jeho zakladateľ. V roku 1975 obhájil kandidátsku dizertačnú prácu a v roku 1976 mu bol udelený titul kandidáta vied. Je zakladajúcim členom "Slovenskej spoločnosti klinickej biochémie", bol podpredsedom federálneho výboru Spoločnosti klinickej biochémie a členom poradného zboru ministerstva zdravotníctva pre klinickú biochémiu. Je autorom početných zlepšovacích návrhov a jedného patentu v rámci svojho odboru. Prednášal stredoškolským i vysokoškolským študentom v Banskej Bystrici, pôsobil na Lekárskej fakulte v Bratislave i v Brne. Venoval sa aj štúdiu patobiochemických mechanizmov acidobázickej rovnováhy. Je autorom odborných publikácií, publikoval okolo 50 prác.
Ocenenie.
Obdržal Zlatú medailu Slovenskej lekárskej spoločnosti (1988), Cenu primátora mesta Banská Bystrica (2008) a ďalšie ocenenia.

</doc>
<doc id="133144" title="Tibor Blatný" url="https://sk.wikipedia.org/wiki?curid=133144">
Tibor Blatný

Ing. Tibor Blatný ("Blattný") (* 22. február 1883, Košice – † 12. december 1969, Banská Bystrica) bol slovenský lesný hospodár a fytogeograf.
Životopis.
Jeho otec bol Ernest Blatný, jeho matka Irma rod. Wittenbergerová. Do 1900 študoval na reálke v Levoči, 19001903 na Banskej a lesníckej akadémii v Banskej Štiavnici, 1903 (Ing.). Od 1903 lesný praktikant v Banskej Bystrici, neskôr pôsobil ako lesný pracovník na viacerých miestach Slovenska. Predstaviteľ slovenskej fytogeografie a dendrológie, dejín lesníctva a lesníckeho archívnictva na Slovensku. Autor rozsiahleho diela o rozšírení stromov a krov na území Slovenska (vyšlo súčasne v nemeckom aj v maďarskom jazyku), historických štúdií o lesných pomeroch na Horehroní v období Jozefa Dekret-Matejovie a Ľudovíta Greinera. Článkami prispieval do odborných časopisov.

</doc>
<doc id="133180" title="Samuel Bodorovský" url="https://sk.wikipedia.org/wiki?curid=133180">
Samuel Bodorovský

Samuel Bodorovský (* 30. apríl 1825, Banská Bystrica† 1. jún 1891, tamže) bol slovenský národno-kultúrny pracovník, úradník.
Životopis.
Jeho otec bol Samuel Bodorovský, jeho matka Mária rod. Šimonovičová. Študoval v Banskej Bystrici a Banskej Štiavnici, právo v Kežmarku. Počas revolúcie 1848/49 a po nej úradník Zvolenskej stolice, potom slúžny v Predmieri, od 1861 štátny úradník, neskôr advokát, od 1872 hlavný mestský notár v Banskej Bystrici. Zakladajúci člen Matice slovenskej, rozširoval slovenskú spisbu, posielal správy do Lichardovho Obzoru, zaujímal sa o históriu rodného mesta.

</doc>
<doc id="133195" title="Belo Bottló" url="https://sk.wikipedia.org/wiki?curid=133195">
Belo Bottló

Belo Bottló (* 18. január 1905 Banská Bystrica - † 18. január 1964 Budapešť) bol historik, archivár.
Jeho otec Jozef Bottló, jeho matka Cecília rod. Otrubiová 
Životopis.
Študoval na gymnáziu v Banskej Bystrici a v Bratislave, teológiu v Zirci a históriu a archívnictvo na univerzite v Budapešti, 1932 PhDr. 1930-33 lektor maďarčiny na VŠ obchodnej vo Varšave a knihovník tamojšieho Maď. inštitútu, od 1933 pracovník Maď. krajinského archívu v Budapešti. Viedol a usporiadal tzv. regnikolárny archív a vydal aj jeho sprievodcu, pomáhal slov. bádateľom. Vo vedeckej práci sa zaoberal poľ.-uh. vzťahmi v stredoveku, a najmä pomocnými vedami hist. Prispieval do odborných časopisov, 1944-1950 redigoval orgán Maď. heraldickej a genealogickej spoločnosti.

</doc>
<doc id="133230" title="Vojtech Bukovčan" url="https://sk.wikipedia.org/wiki?curid=133230">
Vojtech Bukovčan

Ing. Vojtech Bukovčan (* 3. február 1891, Košice - † 4. marec 1977, Banská Bystrica) bol slovenský lesný inžinier.
Jeho otec bol Jozef Bukovčan, matka Žofia rod. Haitná a jeho syn Ivan Bukovčan.
Životopis.
Študoval na Vysokej škole baníckej a lesníckej v Banskej Štiavnici. Pôsobil na Lesnej správe v Banskej Bystrici a Starých Horách, 1945 - 1956 lesný inšpektor pre Horehronie. Priekopník protilavínovej ochrany na Slovensku. V knižných prácach sa zaoberal otázkami rekonštrukcie a obnovy lesa. Uplatňoval progresívne pestovateľské metódy.

</doc>
<doc id="133245" title="Ján Bukový" url="https://sk.wikipedia.org/wiki?curid=133245">
Ján Bukový

Ján Bukový (* 31. júl 1910, Banská Bystrica – † 14. marec 1990, Banská Bystrica) bol slovenský zubný lekár.
Životopis.
Študoval stomatológiu na Lekárskej fakulte Univerzity Komenského v Bratislave, potom asistent a odborný asistent na Stomatologickej klinike v Bratislave, lekár Československých štátnych kúpeľov v Číži. Školiteľ predatestačných stomatológov Inštitútu pre ďalšie vzdelávanie lekárov v Bratislave. Publikoval množstvo prác v odborných domácich i zahraničných časopisoch. Od roku 1943 stomatológ v Banskej Bystrici, prednosta Stomatologického oddelenia NsP KÚNZ v Banskej Bystrici (19561982), zároveň krajský stomatológ Stredoslovenského kraja. Držiteľ viacerých pamätných medailí.

</doc>
<doc id="133267" title="Ivan Čajda" url="https://sk.wikipedia.org/wiki?curid=133267">
Ivan Čajda

Ivan Čajda (* 9. apríl 1921, Martin – † 20. apríl 2000, Martin) bol spisovateľ pre deti a mládež.
Životopis.
Študoval na gymnáziu v Martine, kde roku 1939 maturoval, 19391946 na Prírodovedeckej fakulte UK v Bratislave. Od roku 1958 bol hygienikom Krajskej hygienickej stanice v Martine a v Banskej Bystrici. Ako autor literatúry pre deti a mládež popri časopiseckých článkoch vydal leporelo Letíme vesmírom. Potom sa zameral na literatúru faktu z oblasti popularizácie prírodných vied a ochrany prírody. 
Pochovaný je v Martine na Národnom cintoríne.

</doc>
<doc id="133282" title="Ľudovít Čech" url="https://sk.wikipedia.org/wiki?curid=133282">
Ľudovít Čech

Ľudovít Čech (* 11. júl 1888, Revúca† 29. apríl 1946, Revúca) bol slovenský maliar a pedagóg.
Životopis.
Jeho otec bol Jozef Čech a matka Viktória rod. Viestová. Po maturite študoval kreslenie na VŠVU v Budapešti, neskôr na umeleckom smere u T. Zemplényiho. Bol učiteľom v Marcali pri Balatone, od roku 1914 vojakom rakúsko-uhorskej armády v Banskej Bystrici, popri službe maľoval. Po 1918 žil v Lučenci, potom v Revúcej.
Označuje sa ako prívrženec oneskoreného stredoeurópskeho impresionizmu (luminizmu). Venoval sa aj maľbe na hodváb, najmä s batikovou technikou. Roku 1920 člen Jednoty výtvarných umelcov Slovenska.

</doc>
<doc id="133318" title="Ján Chabada" url="https://sk.wikipedia.org/wiki?curid=133318">
Ján Chabada

Ján Chabada (* 10. február 1915 Vígľaš – † 18. apríl 1970 Bratislava) bol slovenský evanjelický kňaz a generálny biskup, cirkevný hodnostár, účastník protifašistického odboja.
Jeho otec Ján Chabada, jeho matka Anna rod. Pohanková 
Životopis.
Študoval na gymnáziu vo Zvolene, v roku 1933-1937 na Slovenskej evanjelickej bohosloveckej fakulte v Bratislave. Kaplán v Bratislave (od 1937), farár v Slovenskej Ľupči (19401951). Odporca klérofašistického režimu, účastník ilegálneho protifašistického odboja, počas SNP podpredseda Okresného revolučného národného výboru (RNV) v Banskej Bystrici. Povereníctvo informácií ho v roku 1949 menovalo za správcu Tranoscia. Generálny tajomník cirkvi (1950), generálny biskup (24. apríla 1951-1970) a kolaborant s komunistickým režimom. Článkami a náboženskými úvahami prispieval do cirkevných časopisov a kalendárov.

</doc>
<doc id="133320" title="Ignác Chladný" url="https://sk.wikipedia.org/wiki?curid=133320">
Ignác Chladný

Ignác Chladný (* 30. jún 1907, Staré Hory – † 30. jún 1977, Sliač) bol slovenský rímskokatolícky kňaz, vysokoškolský pedagóg, publicista.
Životopis.
Študoval na gymnáziu v Banskej Bystrici. Špirituál v banskobystrickom seminári, kaplán na Starých Horách, správca farnosti v Brusne. Profesor na bohosloveckej fak. v Banskej Bystrici (od 1936), angažoval sa v Katolíckom tovarišskom spolku v Banskej Bystrici; zastával funkciu defensor vinculi, promotor iustitiae (od 1938) a funkciu diecézneho cenzora (od 1940). Pôsobil na biskupskom úrade v Banskej Bystrici (po 1951). Politicky prenasledovaný. Autor brožúry o pútnickom 
mieste na Starých Horách, pomocných skrípt a článkov v katolíckych periodikách.

</doc>
<doc id="133379" title="Vrchol (teória grafov)" url="https://sk.wikipedia.org/wiki?curid=133379">
Vrchol (teória grafov)

Vrchol alebo staršie uzol ako pojem teórie grafov znamená akýsi bod v grafe, ktorý obvykle znázorňuje uzol či sídlo. Všetky vrcholy grafu "G = (V, H)" sú zoskupené v množine "V".
Okolím vrcholu "u" nazývame graf (resp. digraf) "O(u)", ktorého množina vrcholov pozostáva z druhých koncov hrán incidentných s vrcholom "u" a samotného vrchola "u". Hranová množina okolia vrcholu pozostáva zo všetkých hrán incidentných s týmto vrcholom.
Ak je "G = (V, H)" digraf, potom doprednou hviezdou vrcholu "u je graf "F(u)", ktorý je podgrafom okolia "O(u)" obsahujúcim iba hrany, v ktorých je "u" začiatočným vrcholom a ich konečné vrcholy. Analogicky definícia spätnej hviezdy vrcholu "u znie, že je to graf "B(u)", ktorý je podgrafom okolia "O(u)", obsahujúcim iba hrany, v ktorých je "u" koncovým vrcholom a ich začiatočné vrcholy.
Stupeň vrchola "deg(u)" v grafe "G = (V, H)" je rovný počtu hrán incidentných s vrcholom "u". Vstupným (resp. výstupným) stupňom sa potom rozumie počet hrán, ktoré do vrchola v vstupujú (resp. z neho vychádzajú).
Vlastnosti.
formula_1
Dôkaz vety.
Budeme postupovať indukciou vzhľadom na číslo formula_2 (počet hrán). Ak formula_3, tak v formula_4 neexistuje hrana, preto všetky vrcholy sú izolované. V tomto prípade tvrdenie vety je zrejme pravdivé. Teraz predpokladajme, že tvrdenie je pravdivé pre všetky grafy, v ktorých formula_5. Zoberme ľubovolný graf formula_4 o formula_7 hranách. Vynechajme z formula_4 jednu hranu formula_9; dostaneme graf formula_10 o formula_11 hranách, ktorého súčet stupňov vrcholov je (podľa indukčného predpokladu) rovný formula_12. Ak však pridáme naspäť hranu formula_9, zväčší sa o jednotku stupeň vrchola formula_14 aj formula_15, teda celkový súčet vrcholov sa zväčší o 2 a bude sa rovnať formula_16. Tým je dôkaz ukončený.
Dôsledok vety.
Z uvedenej vety a jej dôkazu bezprostredne vyplýva, že v konečnom neorientovanom grafe je počet vrcholov nepárneho stupňa párne číslo. Špeciálny prípad tohto dôsledku je fakt, že neexistuje graf, ktorý by obsahoval jediný vrchol nepárneho stupňa). Dôkaz je založený na fakte, že súčet nepárneho počtu nepárnych čísel je nepárne číslo. 

</doc>
<doc id="133380" title="Klastava" url="https://sk.wikipedia.org/wiki?curid=133380">
Klastava

Klastava (staršie "Klasitawa"; po maďarsky od roku 1892 "Kalászi") je časť obce Baďan, do roku 1971 samostatná obec.
Leží 20 km južne od mesta Banská Štiavnica v Štiavnických vrchoch.
Dejiny.
Prvá zmienka o obci je z roku 1285, kedy bola obec známa pod názvom "Chasyta". Patrila k majetkom Hontianskej rodiny Pazmáňovcov, neskôr bola pričleňovaná k majetkom rodín Gerhardovcov, Semberiovcov (Sembery), Barošovcov (Boross) a Luka.
Usadlosti v okolí obce.
Počuvadliansky mlyn je zničená usadlost asi 6km od obce kde sa nachádzala budova mlyna na Klastavskom potoku. Usadlosť bola zničená pri akcii protipartiznánskej skupiny Edelweiss. Dnes je to registrované pamätné miesto obetí Druhej svetovej vojny.

</doc>
<doc id="133471" title="Ján Czeizel" url="https://sk.wikipedia.org/wiki?curid=133471">
Ján Czeizel

Ján Czeizel (Czeiczel, pôvodne Zeisel) (* 15. jún 1873, Nitrianske Pravno - † 5. júl 1941, Szeget) bol literárny historik, pedagóg.
Životopis.
Narodil sa v rodine Ignáca Zeisela a jeho manzelky Rosiny rodenej Weber. Študoval na gymnáziu v Banskej Bystrici a na univerzite v Budapešti. Od roku 1889 pedagóg v Debrecíne, Levoči, Segedíne. Autor literárnovedných a literárnohistorických štúdií v odborných časopisoch a výročných správach gymnázií, kde učil. Autor päťzväzkovej monografie o Františkovi Kazincim (spisovateľ a právnik), knižne vyšiel iba 1. zväzok, za ktorý dostal cenu MAV.

</doc>
<doc id="133490" title="Igor Daxner" url="https://sk.wikipedia.org/wiki?curid=133490">
Igor Daxner

Igor Daxner ("de Tótzabar"; * 26. september 1893, Tisovec – † 18. apríl 1960, Bratislava) bol slovenský právnik, sudca a protifašistický bojovník zemianskeho pôvodu.
Životopis.
Ľudovú školu navštevoval v Tisovci, do roku 1929 študoval na Právnickej fakulte Univerzity Komenského v Bratislave, JUDr. Pracovník hlavného súdu v Bratislave, generálnej prokuratúry v Brne, vrchný radca Najvyššieho súdu v Brne, Bratislave a v Prahe. Počas 1. svetovej vojny sa dostal do ruského zajatia. Pridal sa k česko-slovenským legionárom, kde pôsobil ako komisár. Účastník protifašistického odboja a SNP. Počas SNP príslušník 1. česko-slovenskej armády na Slovensku, do októbra 1944 v hodnosti major vedúci politickopropagačného oddelenia jej Veliteľstva v Banskej Bystrici. Zodpovedný za vydávanie armádneho denníka "Bojovník". Po prechode SNP do hôr spravodajský dôstojník, od apríla 1945 príslušník 1. česko-slovenského armádneho zboru v ZSSR. Po oslobodení ako predseda retribučného Národného súdu viedol 19461947 spolitizovaný proces proti exponentom Slovenského štátu. Je zodpovedný za desiatky vynesených trestov smrti a stovky odsúdených na dlhé roky v komunistických žalároch. Igor Daxner sa zastrelil služobnou zbraňou na 13. výročie popravy prezidenta Jozefa Tisu.

</doc>
<doc id="133506" title="Ján Dernschwam" url="https://sk.wikipedia.org/wiki?curid=133506">
Ján Dernschwam

Ján Dernschwam (* 23. marec 1494, Most – † 1567, Častá) bol banský odborník.
Jeho otec bol Marek Dernschwam, matka Magdalána Dernschwamová.
Životopis.
Pochádzal zo šľachtickej rodiny z Mostu v severných Čechách. Od roku 1507 študoval na univerzite vo Viedni, od roku 1509 v Lipsku na filozofickej fakulte, 1510 bakalár. Roku 1513 navštívil Taliansko a Rím. V roku 15141517 sekretár Hieronyma Balba, bratislavského prepošta. V roku 15201549 v službách Turzovsko-fuggerovskej spoločnosti, zaslúžil sa o rozvoj tamojšieho mediarskeho podniku. Dernschwam ovládal tajomstvo afinácie zlata (hutnícke oddeľovanie a čistenie drahých kovov), o ktoré mala veľký záujem Viedenská komora. Od roku 1529 do 1545 žil prevažne v Banskej Bystrici v dome na rýnku, odtiaľ podnikal svoje obchodné a študijné cesty, ktoré viedli celým Uhorskom, Sedmohradskom, po Balkáne, ba až do Ázie, do Ankary. V roku 1538 kúpil v Častej na námestí statok, kde mal umiestnené vlastné zbierky. Vtedy sa tu aj oženil.
Humanistický vzdelanec, vlastník bohatej knižnice, z ktorej sa zachoval ním zhotovený katalóg (1552). Svoje knihy a rukopisy opatril vkusným exlibrisom: v erbe zdvihnutá tlapa gryfova, v klenote sa motív opakuje. Dolu má nápis "Joannes Dernschwamm de Hradiczín". V roku 15201530 zozbieral latinské nápisy v Uhorsku a Sedmohradsku, o. i. aj rímsky nápis z trenčianskej skaly. V rukopise zanechal viac spisov. Pri skúmaní dejín Slovenska i Uhorska, najmä dejín baníctva v Banskej Bystrici a mincovníctva v Kremnici, je osobitne cenný jeho memoriál "Beschreibung des Mitteren Hauses..." (1563). V roku 1553 sa na vlastné náklady pripojil k cisárskemu vyslanectvu, ktoré viedol Anton Vrančič, do Carihradu na dvor sultána Sulejmana I. V roku 1556 sa vrátil na Slovensko s bohatým materiálom. Priniesol so sebou grécke, latinske a arabské rukopisy, vykopávky, mince, sošky, koberce, koreniny, zbrane, rôzne semená a rastliny. Bol to Dernschwam, ktorý podľa tradície udomácnil u nás orgován. Podľa historika Dr. Ovídia Fausta, všetky zbierky umiestnil do svojej kúrie v Častej, ktorú ( O.Faust ) stotožnil s existujúcou kúriou Keliovcov na námestí obce.
V Častej žil do svojej smrti, pochovaný bol v miestnom kostole, kde bol jeho náhrobok zachovaný do roku 1939. Jeho telesné pozostatky sú pravdepodobne uložené v neprístupnej krypte v presbytériu kostola. Písomné dielo, ktoré po sebe zachoval, je cenným pramenným príspevkom nielen pre epigrafiku a zemepis, národopis, ale aj pre dejiny Slovenska.
Dielo.
Vybrané zachovalé Dernschwamove práce:
Jeho knižnica, zbierka prvotlačí a rukopisov, bola po Sambucovej, hodnotená ako druhá najvýznamnejšia v období humanizmu na Slovensku. Katalóg knižnice vyhotovil sám Dernschwam v roku 1552 a dodnes sa nachádza s celou knižnicou vo viedenskej Nationalbibiothek (sign. Cod. 12652) pod číslom 6742 až 7739.

</doc>
<doc id="133525" title="Emil Pavol Dilnberger" url="https://sk.wikipedia.org/wiki?curid=133525">
Emil Pavol Dilnberger

Emil Pavol Dilnberger (* 28. december 1832, Banská Bystrica - † 31. marec 1882, Banská Bystrica) bol lekár.
Životopis.
Narodil sa v rodine Karola Dilnbergera a jeho manželky Zuzany rodenej Kochovej. Študoval na gymnáziu v B. Bystrici a B. Štiavnici, medicínu na univerzite vo Viedni, 1858 MUDr. Nemocničný a vojenský lekár vo Viedni, 1861 mestský, 1868 hlavný župný, 1872 súdny lekár v B. Bystrici. Autor príručiek z terapie a farmakológie preložených i do maďarčiny. Svetský funkcionár evanjelickej cirkvi, predseda správy banskobystrickej sporiteľne.

</doc>
<doc id="133528" title="Ján Emanuel Dobrucký" url="https://sk.wikipedia.org/wiki?curid=133528">
Ján Emanuel Dobrucký

Ján Emanuel Dobrucký (* 15. január 1854, Mošovce – † 19. február 1921, Hoyerswerda, Nemecko) bol slovenský evanjelický kňaz, spisovateľ, národný buditeľ. Pseudonym: Bohoľubský, Dušan.
Životopis.
Gymnaziálne štúdiá absolvoval v Martine, v Revúcej, teológiu študoval vo Viedni, do roku 1878 v Lipsku. Pomocník na otcovej fare v Mošovciach, neskôr v Banskej Bystrici, potom opäť v Mošovciach, od roku 1880 v Starej Turej, v roku 1881 odišiel do Hornej Lužice, od roku 1883 arcidiakon v Hoyerswerde. Lužickosrbský národný buditeľ, publikoval básne, vydal povesti v lužickej srbčine a v nemčine, národopisný príspevok o salašníctve uverejnil v časopise Lužica. Dramatické pokusy ostali v štádiu rukopisu.

</doc>
<doc id="133542" title="Donč (krajinský hodnostár)" url="https://sk.wikipedia.org/wiki?curid=133542">
Donč (krajinský hodnostár)

Donč (hist. Donch, maďarsky Dancs-mester alebo Domokos) (* okolo roku 1278, pravdepodobne Liptov – † 1345, Komárno) bol uhorský šľachtic, diplomat v službách kráľa Karola I. Róberta, zvolenský veľžupan, neskôr komárňanský župan. 
Životopis.
Od roku 1317 župan Zvolenskej stolice, do ktorej vtedy patril aj Liptov, Turiec a Orava, od roku 1337 aj Komárňanskej stolice. Podporoval rozvoj baníctva a rozširovanie mestských výsad a udeľovanie nových. 
V roku 1312 bol účastníkom bitky pri Rozhanovciach na strane kráľa Karola Róberta proti Omodejovcom a Matúšovi Čákovi. Vyviazol s ťažkými zraneniami a za zásluhy dostal od kráľa úrad zvolenského veľžupana (Zvolen predtým ovládal M. Čák.). Na strane kráľa stál aj v bojoch o Vyšehrad (1316) a v roku 1317 v bojoch o hrad "Adrián" (maď. Adorján v blízkosti mestečka Livada, v Rumunsku v blízkosti súčasných maďarských a ukrajinských hraníc) a v bojoch o Komárno. 
Po smrti M. Čáka (1321) do roku 1327 nadobudol obrovský majetok a tituly a stal sa dôverným poradca kráľa. V roku 1323 v sprievode kráľa Karola Róberta navštívil pápežský dvor pápeža Jána XXII. v Avignone, kde sa zoznámil s gotickou architektúrou stal sa jej podporovateľom a šíriteľom. Zaslúžil sa aj o prestavbu kostola v Banskej Bystrici v gotickom slohu. 
Zastával aj úrad liptovského, zemplínskeho a komárňanského župana. Majiteľ hradov a panstiev vo Zvolene, Likave, Slovenskej Ľupči, Dobrej Nive a v Orave. Výmenou jeho dedičného majetku v Orave dostal od kráľa Karola Róberta hrady Čakovec a Štrigova v Chorvátsku, ktoré následne v roku 1334 vymenil za hrad a panstvo Komárno. V roku 1330 bol členom súdneho tribunálu, ktorý nariadil potrestať rod Feliciána Zacha až do tretieho pokolenia za účasť na nevydarenom atentáte na kráľa.
Donč v kultúre.
Jeho život inšpiroval Ladislava Nádaši-Jégého k napísaniu poviedky "Magister rytier Donč" (r. 1926) a Jozefa Cígera-Hronského k napísaniu románu Sokoliar Tomáš (r. 1932).
Donč, staviteľ hradov.
Magister Donč bol veľkým staviteľom hradov na Strednom Slovensku. Mnoho hradov postavil ale aj prestaval a opravil, medzi nimi aj Sklabinský hrad, Hrad Liptovský Hrádok, Hrad Dobrá Niva, a mnohé ďalšie. Zvolenský Pustý Hrad, na ktorom sa narodil, dal prestavať a viac opevniť.

</doc>
<doc id="133594" title="Dušan Fajnor" url="https://sk.wikipedia.org/wiki?curid=133594">
Dušan Fajnor

Dušan Fajnor (* 20. november 1876, Senica – † 9. apríl 1933, Bratislava, pochovaný v Modre) bol slovenský evanjelický kňaz a biskup, náboženský spisovateľ. Používal pseudonym: "Spectator".
Životopis.
Študoval na gymnáziu v Banskej Bystrici, v Uherskom Hradišti, v Soprone, v Szarvasi, právo a klasickú filológiu na univerzite v Budapešti, teológiu na evanjelickom kolégiu v Prešove a na univerzite v Rostocku. Roku 1902 vysvätený za kňaza, 1932 dr.h.c. univerzity v Kaunase. Roku 1902 evanjelický kaplán, 1904 farár v Čáčove, 1928 v Modre, 1922 nitriansky senior, 1928 biskup západného dištriktu a generálny biskup Slovenskej evanjelickej cirkvi augsurského vyznania. Pred 1918 sa zúčastnil na obranných bojoch slovenských evanjelikov proti násilnej maďarizácii, po vzniku Česko-Slovenska spolutvorca ústavy a jeden z popredných predstaviteľov evanjelickej cirkvi na Slovensku. Prispieval do novín a časopisov (Stráž na Sione a Evanjelický kazateľ, ktorý kratší čas i redigoval, Cirkevné listy, Národné noviny, Slovenské pohľady a iné).
Za biskupa ho v roku 1928 v apoštolskej postupnosti (ktorú si Švédska cirkev zachovala) vysvätil Nathan Söderblom. 

</doc>
<doc id="133619" title="Jozef Fedora" url="https://sk.wikipedia.org/wiki?curid=133619">
Jozef Fedora

Jozef Fedora (* 8. marec 1910, Dolné Kočkovce – † 26. september 1975, Zvolen) maliar, grafik, výtvarný pedagóg.
Životopis.
Študoval na reálnom gymnáziu v Nynburgu, architektúru, pozemné staviteľstvo, kreslenie a deskriptívnu geometriu na ČVUT v Prahe. Od roku 1937 prof. gymnázia v Prievidzi, v Nitre, 1959 – 1965 prednášal Pedagogickom inštitúte v Martine, od 1965 v Banskej Bystrici. Účastník SNP, zatknutý gestapom, väznený v koncentračných táboroch Dachau, Buchenwald a i. Autor portrétov, figurálnych námetov, krajín a zátiší. Prispieval do kultúrnych, politických a satirických časopisov. Výstavy v Banskej Bystrici (1966, 1980), obrazom Tržnica sa pripojil k starým majstrom pohľadov na banskobystrickú tržnicu. Bol pochovaný v Prievidzi.
Externé odkazy.
[[Kategória:Narodenia v 1910]]
[[Kategória:Úmrtia v 1975]]
[[Kategória:Slovenskí maliari]]
[[Kategória:Slovenskí grafici]]
[[Kategória:Slovenskí spisovatelia]]
[[Kategória:Osobnosti SNP]]
[[Kategória:Osobnosti z Dolných Kočkoviec]]

</doc>
<doc id="133628" title="Ján Filo (sochár)" url="https://sk.wikipedia.org/wiki?curid=133628">
Ján Filo (sochár)

Ján Filo (* 3. apríl 1959, Zvolen) je sochár.
Životopis.
V roku 19741978 študoval na SUPŠ v Kremnici odbor umelecké kováčstvo, 19791985 absolvoval štúdium na VŠVU v Bratislave, odbor reštaurátorstvo výtvarných diel – sochárstvo. Pracoval ako reštaurátor v slobodnom povolaní (19851987) a v ŠRA-ORA v Banskej Bystrici (19871994). Od roku 1994 podniká v tomto odbore podľa osobitných predpisov, špecializuje sa na reštaurovanie drevených plastík, architektonických článkov a oltárnych architektúr; kamenných plastík; kovových plastík; a reštaurovanie historického nábytku. Medzi jeho najvýznamnejšie diela patrí reštaurovanie súsošia "Kristus na Olivovej hore" (farský Kostol Nanebovzatia Panny Márie v Banskej Bystrici) a Pamätníka M. R. Štefánika v Brezne. Podieľal sa aj na reštaurovanie fasád historických objektov v Banskej Bystrici. Vystavoval svoje dielo v Stredoslovenskom múzeu v Banskej Bustrici pod názvom "Dialógy so starými majstrami". Reprízy výstav sa uskutočnili vo viacerých slovenských mestách. Od roku 1994 je členom Obce reštaurátorov Slovenska a Komory reštaurátorov.

</doc>
<doc id="133652" title="Ján Findra" url="https://sk.wikipedia.org/wiki?curid=133652">
Ján Findra

Prof. PhDr. Ján Findra, DrSc. (* 25. marec 1934, Málinec† 6. máj 2019, Banská Bystrica) bol významný slovenský jazykovedec, vysokoškolský pedagóg, prvý rektor Univerzity Mateja Bela v Banskej Bystrici.
Životopis.
V období 1950-1953 navštevoval gymnázium v Lučenci, v rokoch 1953-1957 študoval slovenčinu a dejepis na Fakulte spoločenských vied Vysokej školy pedagogickej v Bratislave. V rokoch 1957-1961 pôsobil ako profesor na Pedagogickej škole v Lučenci, od roku 1961 pracoval ako vysokoškolský pedagóg na Pedagogickom inštitúte a neskôr Pedagogickej fakulte v Banskej Bystrici, kde bol od roku 1984 vedúcim Katedry slovenského jazyka a literatúry, od roku 1989 dekanom fakulty a od roku 1992 prvým rektorom novozriadenej Univerzity Mateja Bela. V rokoch 1993-1999 pôsobil ako vedúci Kancelárie prezidenta Slovenskej republiky v Bratislave, od roku 2000 bol profesorom Fakulty humanitných vied Univerzity Mateja Bela v Banskej Bystrici.
Popri špeciálnom jazykovednom bádaní sústredil sa aj na skúmanie štýlu umeleckej prózy, publikoval početné štúdie s literárnovednou a štylistickou problematikou v odborných periodikách a zborníkoch. Vo svojom diele sa venoval aj teoretickým, metodologickým a praktickým problémom umeleckého prednesu a rečníckeho prejavu. Ján Findra je autor a spolutvorca učebníc gramatiky a štylistiky.

</doc>
<doc id="133669" title="Eugen Fried" url="https://sk.wikipedia.org/wiki?curid=133669">
Eugen Fried

Eugen (Jenő) Fried alebo Evžen Fried (* 13. marec 1900, Trnava – † 1944, Brusel) bol slovenský funkcionár KSČ a redaktor pôsobiaci v Maďarsku, Francúzsku a Belgicku.
Životopis.
Narodil sa do židovskej obchodníckej rodiny. Študoval v Banskej Bystrici. Stredná školu ukončil v roku 1917. Chemické inžinierstvo na Vysokej škole technickej v Budapešti neskončil pre rozpad Rakúsko-Uhorska v 1918. Pridal sa k bolševíkom - 21. marca 1919 moc prevzala v Maďarsku komunistická strana vedená Béla Kunom, ktorý ustanovil Maďarská republika rád s proletárskeho vládou vedenou ideológiou diktatúry proletariátu. Po porážke sa od júla 1919 skrýval na viacerých miestach Slovenska, kde pôsobil ako redaktor. 
Fried bol členom Komunistickej strany Československa od jej založenia v roku 1921. Stranou bol poslaný do Košíc, kde bol aktívny až do roku 1924, kedy nelegálne odcestoval do Moskvy, aby sa mohol zúčastniť V. kongresu Komunistickej internacionály (Kominterny). Po návrate bol odsúdený na 30 mesiacov do väzenia (1925 až 1927). V roku 1927 sa oženil s mladou slovenských aktivistkou. Fried bol kultivovaný a sčítaný muž so širokým okruhom záujmov, ktorý hovoril niekoľkými jazykmi (maďarsky, česky, nemecky, francúzsky, jidiš, rusky a anglicky, čiastočne aj po taliansky, turecky a holandsky). Bol elegantný, dobre sa obliekal, bol zdvorilý, hovoril mierne a bol nemilosrdný.
Po prepustení z väzenia bol vyslaný do Liberca, pretože na Slovensku už bol príliš známy. Tu pôsobil ako redaktor denníka Vorwärts. Stal sa profesionálnym revolucionárom a obdivovateľom Stalina. Dmitrij Manuilskij, jeden zo Stalinových zástupcov v Kominterne, si Frieda všimol a zveroval mu stále zodpovednejšie úlohy. Od júna 1928 bol zodpovedný za očistu KSČ od predstaviteľov, ktorí neboli dostatočne poslušní Moskve. V decembri toho istého roku mal ako člen ÚV KSČ a politbyra za úlohu strane vnútiť vedenie lojálne Stalinovi. Svoju ženu opustil v roku 1929, keď ho Manuilskij povolal do Moskvy, aby pracoval v Kominterne. Tu bol v decembri obvinený z ľavicovej úchylky, ale bola mu zachovaná priazeň, keď napísal sebakritiku.
Na konci roka 1930 bol Fried Kominterny menovaný referentom zodpovedným za dohľad nad Komunistickou stranou Francúzska ("Parti communiste français", PCF). Pôsobil pod pseudonymom "Clément" a od roku 1931 až do roku 1942 hral v PCF vedúcu úlohu.
V roku 1932 sa stal otcom nemanželskej dcéry Máši (Márie), ktorú mal s Rumunkou Anou Paukerovou ktorá sa stala v roku 1947 ministerkou zahraničných vecí.
Druhá svetová vojna vypukla na začiatku septembra 1939. Výkonný výbor Komunistickej internacionály oznámil francúzskym a britským komunistickým stranám prostredníctvom Frieda, že nejde o vojnu medzi demokraciou a fašizmom, ale o vojnu medzi imperialistickými mocnosťami a "... hlavnou otázkou je boj proti kapitalizmu - zdroju všetkých vojen - proti režimu buržoáznej diktatúry vo všetkých formách, a to predovšetkým vo vašej vlastnej krajine ... ". 26. septembra 1939 francúzska vláda PCF zakázala. V nasledujúcich mesiacoch bolo uväznených 35 komunistických poslancov a tisíce komunistických aktivistov a viac ako tri tisícky komunistických bolo internovaných ako nežiaduci cudzinci. Fried sa usadil v Bruseli, kde vytvoril tajnú základňu Kominterny pre celú západnú Európu, prostredníctvom radiotelegrafu bol v kontakte s Moskvou a riadil tak i ilegálnu PCF.
Po tom, čo Nemecko napadlo Sovietsky zväz, Fried dostal šifrovanú správu, v ktorej bolo komunistom v západnej Európe povedané, aby "použili všetky spôsoby a prostriedky na to, aby ľud povstal a bojoval s okupantmi", vrátane demonštrácií, štrajkov a sabotáží. Hlavná sovietska spravodajská sieť, ktorá operovala po celej západnej Európe, bola Červená kapela. V decembri 1941 dal Dimitrov Friedovi pokyn kontaktovať vedúceho Červenej kapely, Leopolda Treppera. Stretnutie sa však neuskutočnila, pretože gestapo odhalilo rádiostanicu Červenej kapely v Bruseli. V júli 1942 došlo k ďalším zatknutiam a niekoľko agentov bolo prezradených. Evžen Fried bol zavraždený gestapom v Bruseli 17. augusta 1943 (niekedy je uvádzaný až rok 1944). Jeho pravá totožnosť však nebola v tej dobe známa.
Na jeho počesť bola pomenovaná ulica v bratislavskej Petržalke - dnešná Markova ulica.

</doc>
<doc id="133679" title="Ján Gajdoš" url="https://sk.wikipedia.org/wiki?curid=133679">
Ján Gajdoš

Ján Gajdoš (* 26. jún 1903, Maňa-Veľká Maňa - † 24. marec 1980, Banská Bystrica) bol hudobný skladateľ, zbormajster, organista.
Životopis.
V roku 1934-1938 študoval organ na Hudobnej a dramatickej akadémii v Bratislave. Od 1938 účinkoval v Banskej Bystrici, 1942 zakladateľ a riaditeľ Mestskej hudobnej školy, učiteľ na gymnáziu Andreja Sládkoviča. Roku 1940-1956 vedúci veľkého zboru a orchestra v Banskej Bystrici, zakladal najmä školské spevácke zbory, poriadal chrámové koncerty, upravoval ľudové piesne pre detské, ženské a miešané zbory, vydával metodické materiály pre hudobné školy. Autor cirkevných hudobných skladieb, učiteľ popredných hudobníkov (→ S. Stračina, I. Sokol a i.).

</doc>
<doc id="133700" title="Ľudovít Geduly" url="https://sk.wikipedia.org/wiki?curid=133700">
Ľudovít Geduly

Ľudovít Geduly(* 13. marec 1815, Nitrianska Streda - † 29. január 1890, Bratislava) bol náboženský spisovateľ, cirkevný hodnostár, evanjelický kňaz.
Životopis.
Študoval na evanjelickom gymnáziu v Ožďanoch, na lýceu v Banskej Štiavnici a v Bratislave, v roku 1836-1838 na teologickej akadémii vo Viedni. Roku 1863 Dr.h.c. Vychovávateľ v Podrečanoch, 1838 evanjelický farár v Skalníku, 1839 v Ochtinej, 1850 v Banskej Bystrici, 1858 v Bratislave, 1855 zvolenský senior, 1861 superintendat preddunajského dištriktu. Pochádzal z rodu čes. exulantov, z ktorého vyšlo viacero slovenských evanjelický farárov a učiteľov. Odporca štúrovského slovenského národného hnutia, bol však proti násilnej maďarizácii. Tlačou vyšli jeho príležitostné reči a kázne.

</doc>
<doc id="133738" title="Ján Geguš" url="https://sk.wikipedia.org/wiki?curid=133738">
Ján Geguš

Ján Geguš (* 16. máj 1793, Piliš - † 5. október 1855, Očová) bol evanjelický kňaz, pedagóg a prekladateľ.
Životopis.
Študoval v Piliši, Asóde a Poľnom Berinčoku, na evanjelických lýceách v Banskej Štiavnici, Bratislave a na bohosloveckých štúdiách na univerzite v Tübingene.
Vychovávateľ v Bíni a Sudiciach, neskôr evanjelický kaplán u Adama Lovicha v Banskej Bystrici, poverený vedením evanjelického gymnázia v Banskej Bystrici. Od 10. apríla 1821 farár v Očovej, 1827-1830 dekan, od 1839 zvolenský konsenior. V Očovej pôsobil nepretržite 34 rokov. Roku 1836 vydal kázeň na podporu slepeckého ústavu v Pešti a jednou piesňou prispel do Kuzmányho Funebrálu (1848). Zomrel v Očovej na choleru.
Významný prekladateľ diela nemeckého pedagóga J. H. Campeho, ktoré podnetne vplývalo na školskú a ľudovýchovnú spisbu na Slovensku.

</doc>
<doc id="133740" title="Gabriela Gémešová" url="https://sk.wikipedia.org/wiki?curid=133740">
Gabriela Gémešová

Gabriela Gémešová (* 7. december 1952, Topoľčany) je lekárka-geriatrička.
Životopis.
Študovala na gymnáziu, 1971-1977 na Lekárkej fak. UK v Bratislave, 1982 atest z internej medicíny, 1990 atest z geriatrie. V roku 1977-1982 pôsobila ako sekundárna lekárka na internom odd. Nemocnici s poliklinikou F. D. Roosevelta v Banskej Bystrici, od 1982 praktická lekárka pre dospelých na LPK, od 1990 aj geriatrička, od 1995 neštátna lekárka, 8 rokov práce v mestskom zastupiteľstve ako poslankyňa a členka soc.-zdravotnej komisie. Publikuje odborné články v časopisoch. Členka SLK, Purkyňovej spoločnosti pre geriatriu.

</doc>
<doc id="133741" title="Anna Gleimanová" url="https://sk.wikipedia.org/wiki?curid=133741">
Anna Gleimanová

Anna Gleimanová (rod. Anna Urbánková, tiež Anička Gleimanová-Urbánková) (* 25. február 1896, Dohňany, Slovensko – † 5. január 1965, Beaconsfield, Kanada) bola slovenská spisovateľka a prekladateľka.
Životopis.
Narodila sa v rodine Ferka Urbánka a Márie Jelínkovej. Vyštudovala 1. ročník dramatického odboru Hudobnej a dramatickej akadémie v Bratislave. Pôsobila v Banskej Bystrici, Trnave, Bratislave, Spišskej Novej Vsi, Trenčíne, Revúcej a v Bánovciach nad Bebravou. V roku 1945 s manželom Jánom Gleimanom emigrovala a usadila sa v Kanade. Pôsobila ako funkcionárka Živeny a iných spolkov a organizácií.
Tvorba.
Je autorkou knihy povestí, parafrázujúcich motívy ľudovej slovesnosti. Venovala sa tiež prekladom z češtiny.

</doc>
<doc id="133752" title="Bohumil Golian" url="https://sk.wikipedia.org/wiki?curid=133752">
Bohumil Golian

Bohumil Golian (* 25. marec 1931, Moštenica – 11. január 2012, Bratislava) bol slovenský volejbalista, vysokoškolský pedagóg a tréner.
Životopis.
Štúdium na Fakulte telesnej výchovy a športu UK v Bratislave absolvoval roku 1968. V rokoch 19501968 pôsobil ako telovýchovný inštruktor, metodik a tréner volejbalu, 19691970 ako tréner a hráč VC Bari v Taliansku, od roku 1970 vysokoškolský pedagóg na Fakulte telesnej výchovy a športu UK v Bratislave. V rokoch 19551968 bol členom , ktoré bolo v roku 1956 a 1966 majstrom sveta, v 1958 majstrom Európy, na OH 1964 v Tokiu druhé a na OH 1968 v Mexiku tretie. Bol spoluautorom odbornej publikácie a vysokoškolských učebných textov. V rokoch 19661969 bol členom predsedníctva SÚV ČSZTV, 19731977 podpredseda Klubu olympionikov v Prahe.

</doc>
<doc id="133761" title="Alžbeta Göllnerová-Gwerková" url="https://sk.wikipedia.org/wiki?curid=133761">
Alžbeta Göllnerová-Gwerková

Alžbeta Göllnerová-Gwerková, rod. Göllnerová (* 19. október 1905, Čierny Balog – † 18. december 1944, Banská Bystrica-Kremnička) bola slovenská literárna historička, prekladateľka.
Životopis.
Pochádzala zo židovskej rodiny. V roku 1917-1919 študovala na obchodnej škole, 1919-1925 na gymnáziu v Banskej Bystrici, 1925-1930 češtinu a maďarčinu na Filozofickej fakulte KU v Prahe. Absolvovala študijný pobyt na Sorbonne v Paríži a v Kluži. Učiteľka v Spišskej Novej Vsi, v Rimavskej Sobote, na maďarskom učiteľskom ústave v Bratislave, 1939-1944 na gymnáziu a na učiteľskom ústave v Banskej Štiavnici. Iniciátorka a priekopníčka modernej slovenskej hungaristiky. Vedecky pracovala aj v oblasti historiografie, sústredila sa na obdobie starších slovenských dejín v období reformácie. Neskôr sa zamerala na problematiku maďarskej literatúry 19. a 20. storočia. Spolupracovala na slovensko-maďarskom slovníku. Venovala sa aj výskumu slovenskej literatúry, pripravila medailóny o popredných slovenských spisovateľoch, v rukopisoch zanechala monografie o E.M. Šoltésovej a teoretickú prácu o románe. V roku 1932-1938 členka redakčného kruhu "Prúdov", literárneho časopisu "Služba". Aktivistka a funkcionárka spolkov a ženského hnutia na Slovensku, spoluzostavovateľka a spoluautorka feministického zborníka, v ktorom propagovala úplnú emancipáciu ženy. 
Alžbeta Göllnerová-Gwerková bola účastníčkou SNP, bola tiež rasovo prenasledovaná. Dňa 10. novembra 1944 bola zatknutá nacistami v Banskej Bystrici. Napokon bola popravená nacistami spolu s ďalšími väzňami z Banskej Bystrice ranou do tyla v protitankových zákopoch pri Banskej Bystrici-Kremničke (masaker v Kremničke).
V bratislavskej Petržalke a v Banskej Štiavnici je na jej počesť pomenovaná ulica.
Externé odkazy.
Lubietovský farár Ctibor Ján Handzo počas II.svetovej vojny robil zápisky z každéhojedného dňa čo sa udialo...Jeho dzéra Viera Bombová v roku 2001 tieto zápisky vadala v knižnej podobe. Udery a údely. V deň 21. jún 1945 zapísal farár: Naša lubietovská trafikantka teta Holéczi mi dnes prišla oznámiť , že jej blízku príbuznú , dcéru neb.balockého notára , Dr. Gollnerovú -Grerkovú , našli zavraždenú kdesi v horách. Mala odrezanú hlavu...Škoda jej , bola to veľmi schopná mladá profesorka , ktorá v časopise Bratislava výborne napísala aj o banskobystrickej a lubietovskej baníckej vzbure v roku 1524. Jej otec tragicky zahynul pri prevrate roku 1918. Prešo sa dnes uvádza,že bola popravená nacistami ranou do tyla pri B.Bystrici v Kremničke...ked bola zavraždená v horách a mala odrezanú hlavu...

</doc>
<doc id="133768" title="Edmund Gwerk" url="https://sk.wikipedia.org/wiki?curid=133768">
Edmund Gwerk

Edmund Gwerk (* 15. február 1895, Banská Štiavnica – † 4. december 1956, Bratislava, pochovaný v Banskej Bystrici) bol slovenský maliar (umelec).
Životopis.
Narodil sa do rodiny s nemeckým pôvodom, ale sám sa hlásil až do roku 1938 k maďarskej národnosti. Ako štvorročnému mu umrela matka, čo Gwerk ťažko niesol. Študoval na gymnáziu v Banskej Štiavnici, na VŠVU v Budapešti, na AVU v Prahe, dejiny umenia na Filozofickej fakulte UK v Bratislave. Absolvoval študijné pobyty vo Viedni, v Mníchove, v Berlíne, v Paríži, v Ríme a vo Florencii. V roku 19321938 maliar v Bratislave, od roku 1938 žil v Banskej Štiavnici. Gwerk bol veľmi vzdelaný a sčítaný človek, celý život sa venoval rozširovaniu svojich vedomostí. Hovoril plynulo nemecky, maďarsky a čiastočne aj francúzsky. Zaujímal sa aj o filozofiu a hudbu, blízke mu bolo učenie buddhizmu. Gwerk bol presvedčeným ateistom a od svojich vysokoškolských štúdií aj marxistom. Neskôr bol aktívnym komunistom a po druhej svetovej vojne sa stal podpredsedom a neskôr predsedom "Miestneho národného výboru" (MNV) v Banskej Štiavnici. Bol tiež funkcionárom "Zväzu slovenských výtvarných umelcov".
&lt;br&gt;Gwerk bol významný predstaviteľ slovenského maliarstva v medzivojnovom a povojnovom období. Maľoval portréty, figurálne a najmä krajinárske diela s námetmi Banskej Štiavnice a okolia (zvlášť obľuboval Sitno). 
&lt;br&gt;Účastník protifašistického hnutia aj príprav SNP.
&lt;br&gt;Zanechal aj množstvo článkov, prednášok, denníkových záznamov, korešpondencie. Veľkú pozornosť venoval záchrane pamiatok v Banskej Štiavnici. Jeho diela sú v SNG a v galériách viacerých slovenských miest.

</doc>
<doc id="133807" title="Andrej Hanzlík" url="https://sk.wikipedia.org/wiki?curid=133807">
Andrej Hanzlík

Andrej Hanzlík (* 19. október 1850, podľa rodnej matriky 29. október, Banská Bystrica-Radvaň – † 4. január 1931, Banská Bystrica) bol slovenský právnik a verejný činiteľ.
Rodina.
Jeho otec bol Andrej Hanzlík, matka Zuzana Hanzlíková, rodená Záhonová
Životopis.
V rokoch 18701872 študoval právo v Prešove. Bol advokátsky koncipient vo Zvolene, advokát v Banskej Bystrici (1876), starosta Banskej Bystrice (1. novembra 1923 – 1. októbra 1927). Pričinil sa o výstavbu mnohých reprezentačných budov v meste. Bol prívrženec čechoslovakizmu a centralizmu.

</doc>
<doc id="133844" title="Gabriel Haško" url="https://sk.wikipedia.org/wiki?curid=133844">
Gabriel Haško

Gabriel Haško (* 24. september 1903, Slovensko† neznáme) je slovenský športový funkcionár, športovec.
Životopis.
Člen predsedníctva Zväzu ľadového hokeja v Prahe, Bratislave, rozhodca 1. hokejovej ligy ČSR, aktívny hráč (19221944). Funkcionár futbalového športu. Zakladateľ kanadského hokeja v Banskej Bystrici. Aktívny hokejový hráč v 20.30. rokoch 20. storočia najlepší hráč Banskej Bystrice a Slovenska. Predseda Pohronskej hokejovej župy v Banskej Bystrici. Člen výboru Stredoslovenskej futbalovej župy v Banskej Bystrici (19451950). Po odchode na dôchodku žil v Podbrezovej.

</doc>
<doc id="133850" title="Milan Hnat" url="https://sk.wikipedia.org/wiki?curid=133850">
Milan Hnat

Milan Hnat (* 16. november 1959, Údol) je vizuálny umelec, vysokoškolský pedagóg. Venuje sa maľbe, digitálnej grafike, fotografii, kresbe, inštalácií, reštaurovaniu a pedagogickej činnosti. Jeho manželkou je akademická maliarka Eva Hnatová, rod. Šmeringaiová. Od roku 1990 žije a pracuje v Banskej Bystrici.
Životopis.
V roku 1982-1988 absolvoval štúdium na VŠVÚ v Bratislave. V rokoch 1988 a 1989 pôsobil ako slobodný umelec v Liptovskom Mikuláši a v Banskej Bystrici.
Od roku 1993 až do roku 2008 bol odborným asistentom na Katedre výtvarnej tvorby Fakulty humanitných vied Univerzity Mateja Bela v Banskej Bystrici. V roku 2001-2005 absolvoval doktorandské štúdium - Voľná výtvarná tvorba na VŠVÚ v Bratislave. Od roku 2009 vedie Prípravný ateliér na Katedre maľby Fakulty výtvarných umení Akadémii umení v Banskej Bystrici. 
Vystavoval na samostatných a kolektívnych výstavách doma i v zahraničí - Japonsko, USA, Kanada, Taiwan, Francúzsko, Nemecko, Izrael, Severné Macedónsko, Poľsko.
Reštauroval interiér karneru sv. Ondreja v Kremnici (člen kol., 1992-1994), portrét J. Kučeru od P. M. Bohúňa (1996) a iné.Jeho tvorba je zastúpená v zbierkach týchto galérií:

</doc>
<doc id="133904" title="Oľga Holécyová" url="https://sk.wikipedia.org/wiki?curid=133904">
Oľga Holécyová

Oľga Holécyová (* 9. september 1913, Brezno - † 25. máj 1972, Bratislava) bola pedagogička.
Životopis.
V roku 1930-1933 študovala na Učiteľskom ústave v Banskej Bystrici, do 1952 študovala na Pedagogickej fak. KU v Prahe, 1969 CSc. Absolvovala viaceré študijné pobyty. Učiteľka na ľudovej škole v Bacúchu, v Slovenskej Ľupči, v Beňuši, na meštianskej škole v Brezne, krajská inšpektorka pre materské školy v Banskej Bystrici (1949-1952), od roku 1952 odborná, od 1969 vedecká pracovníčka Výskumného ústavu pedagogického v Bratislave, kde externe prednášala na Vysokej škole pedagogickej. Popredná odborníčka v predškolskej pedagogike na Slovensku. Vo vedeckovýskumnej práci sa zamerala na obsahovú koncepciu a osnovy výchovnej práce materských škôl, orientovala sa na výskum detskej hry a mravných postojov detí v materských školách. Výsledky publikovala v štúdiách, odborno-teoretických prácach a príručkách. Spoluautorka a iniciátorka prvej čs. Pedagogiky predškolského veku (1956). Venovala sa aj prekladom odbornej literatúry z ruš. a češ. Roku 1954 založila a stala sa vedúcou redaktorkou časopisu Materská škola, redakčne sa zúčastňovala na tvorbe ďalších odborných pedagogických časopisov. V organizačnej práci zabezpečovala rozvoj siete predškolských zariadení, starala sa o odbornú prípravu učiteliek materských škôl. Do roku 1945 funkcionárka MS a Živeny, predsedníčka sekcie predškolskej výchovy Slov. pedagogickej spoločnosti pri SAV, od 1961 členka Zväzu čs. novinárov.

</doc>
<doc id="133912" title="Juraj Hudec" url="https://sk.wikipedia.org/wiki?curid=133912">
Juraj Hudec

Juraj Hudec (* 21. apríl 1858, Dúbravica† 18. december 1920, Banská Bystrica) bol slovenský staviteľ, podnikateľ.
Životopis.
Študoval na gymnáziu v Lučenci. Pracoval vo firme Cserey, neskôr vo firme Wünsch v Budapešti, o. i. aj na projektovaní tamojšieho metra. V Banskej Bystrici založil s Ľ. Rosenauerom veľký stavebný podnik (s pílou, výrobňou parkiet, tesárskou, stolárskou, dláždičskou a zámočníckou dielňou). Okrem projektovania sa zaoberal aj problematikou výškových domov, skúšal použitie sadry ako stavebného materiálu. Za kvalitnú prácu dostal na výstave v Taliansku zlatú medailu.

</doc>
<doc id="133978" title="Ladislav Hudec (architekt)" url="https://sk.wikipedia.org/wiki?curid=133978">
Ladislav Hudec (architekt)

Ladislav Eduard Hudec (* 8. január 1893, Banská Bystrica – † 26. október 1958, Berkeley) bol zo Slovenska pochádzajúci architekt, ktorý pôsobil v Číne a v Spojených štátoch.
Životopis.
Narodil sa do evanjelickej rodiny v dome č. 408 podľa vtedajšieho číslovania, ako prvorodený (v matrike „elsőszülött“). Jeho otec bol Juraj Hudec a matka Pavlína rod. Škultétyová. Pokrstený bol až po 20 dňoch, pričom krstným otcom mu bol Eduard Škultéty, po ktorom dostal druhé krstné meno. Základy staviteľstva získal u otca Juraja, ktorý bol architektonickým/staviteľským a hospodárskym inšpektorom mesta (v matrike „városi építészeti és gazdasági felügyelő“), kresliť ho učil Dominik Skutecký, 1911 – 1914 študoval na technike v Budapešti, získal titul Ing. arch. Počas 1. svetovej vojny ako dôstojník Rakúsko-uhorskej armády bojoval na ruskom fronte, 1916 padol do zajatia, 1916 ušiel do Číny, 1916 sa usadil v Šanghaji (s bratom Gejzom), kde sa oženil s dcérou zámožného bankára. Tu tvoril a má zrealizovaných viacero významných stavieb. V rokoch 1925-1945 viedol vlastný ateliér. Po 1945 sa presťahoval do Švajčiarska, podnikal študijné cesty po Taliansku a Grécku, pracoval ako poradca pri úprave okolia Vatikánu. Od roku 1947 pôsobil v USA. Spočiatku pracoval v cudzích staviteľských firmách, potom sa osamostatnil ako popredný architekt (v jeho ateliéri pracoval aj Vojtech Holesch), projektoval 22-podlažnú výškovú budovu bankového koncernu, bola najvyššia budova mimo územia Severnej Ameriky, Grand Theatre, nemocnicu Hospital, kostol Santa Monica a i., 6 – 9 podlažné obytné nájomné domy v koloniálnom štýle s prvkami čínskej eklektiky. Absolvoval námornú cestu s Jurajom Thurzom.
Pochovaný je na evanjelickom cintoríne v Banskej Bystrici, kam boli jeho pozostatky na jeho želanie prevezené z Ameriky v roku 1970.
28. marca 2019 bola architektovi otvorená stála expozícia v Späthovej vile na Skuteckého ulici v Banskej Bystrici. Otvorenia sa zúčastnila ministerka kultúry Ľubica Laššáková a čínsky veľvyslanec na Slovensku Lin Lin.

</doc>
<doc id="133980" title="Jozef H. Čajka" url="https://sk.wikipedia.org/wiki?curid=133980">
Jozef H. Čajka

Jozef H. Čajka (vl.m. Jozef Hurtík) (* 12. jún 1911, Žiar nad Hronom - † 1. december 1989, Veľké Uherce) bol rímskokatolícky kňaz, spisovateľ. Pseudonym: J. H. Čajka
Životopis.
Študoval na gymnáziu v banskej Bystrici (1923-1931). Teológiu študoval na Rímskokatolíckej vysokej škole bohosloveckej v Banskej Bystrici (vysvätený 27. januára 1935). Kaplán v Hriňovej, aktuár biskupského úradu v Žiari nad Hronom, rokuk. farár na rôznych miestach Slovenska. Autor zbierky noviel a poviedok z dedinského prostredia a s meditáciami o ľudskom utrpení. Prózy uverejňoval v literárnych periodikách a v kalendároch. 

</doc>
<doc id="133984" title="Arnold Ipolyi-Stummer" url="https://sk.wikipedia.org/wiki?curid=133984">
Arnold Ipolyi-Stummer

Arnold Ipolyi-Stummer - Stummer de Ipoly (* 20. október 1823, Kmeťovce, dnes Drženice časť Kmeťovce, † 2. december 1886, Veľký Varadín (Oradea), dnešné Rumunsko) bol rímskokatolícky biskup, v rokoch 18711886 diecézny biskup banskobystrický a od roku 1886 veľkovaradínsky. Bol priekopníkom v oblasti uhorských dejín umenia.
Pôvod.
Narodil sa v šľachtickej rodine, šľachtický titul získal v roku 1741 jeho praprastarý otec Juraj Stummer de Ipoly. Otec František Stummer de Ipoly (17991848) bol stoličný úradník, matka Arsenia rod. Smrečaniová (Szmrecsányi) (18021881). Ako miesto jeho narodenia sa takmer vždy uvádzajú Kosihy nad Ipľom, avšak podľa matriky pokrstených farnosti Horné Žemberovce sa narodil vo filiálke Disznós, čo je vtedajší názov pre Kmeťovce v levickom okrese. V Kmeťovciach sa o dva roky neskôr narodil aj jeho brat Ľudovít. Arnold dostal pri krste 22. októbra 1823 mená "Arnold Matthias Aloysius Vendelin", teda "Arnold Matej Alojz Vendelín", resp. . Posledné z krstných mien - Vendelín - predstavuje meno svätca, ktorý má sviatok 20. októbra, teda v deň narodenia. Zaujímavosťou je, že v úmrtnom zázname jeho otca z roku 1848 sa priezvisko uvádza ešte ako Stummer, avšak v úmrtnom zázname jeho matky z roku 1881 už ako Ipolyi-Stummer.
Životopis.
Študoval na gymnáziu v Krupine a v Banskej Štiavnici, filozofiu v Trnave, teológiu vo Viedni, Ostrihome a v Bratislave, 1847 vysvätený za kňaza. Vychovávateľ v Bratislave, kaplán v Dolnom Petre, v Bratislave, farár v Zohore a i., egerský kanonik, rektor seminára v Budapešti, biskup v Banskej Bystrici (18711886), od 1886 biskup v Oradei. Zaoberal sa ľudovou slovesnosťou a hmotnou kultúrou, neskôr uh. výtvarnými dejinami a archeológiou, priekopník ochrany umeleckých pamiatok. V knihách systematicky spracúval predovšetkým stredoveké uh. pamiatky, podnietil zakladanie múzeí vo väšších mestách. Autor asi 50 publikácií, v ktorých spracoval uhorské stredoveké staviteľstvo, sochárstvo, zlatníctvo, emailérstvo atď., písal o dejinách Bratislavy, Trnavy, Banskej Bystrici, Spiša a pod. Na jeho žiadosť je v kaplnke sv. Barbory v Banskej Bystrici pochované jeho srdce. Od 1858 člen korešpondent, 1861 akademik, 1874 riadny člen, 18811886 predseda sekcie Uhorskej akadémie vied.

</doc>
<doc id="134006" title="Milan Izák (oftalmológ)" url="https://sk.wikipedia.org/wiki?curid=134006">
Milan Izák (oftalmológ)

Milan Izák (* 26. september 1939, Banská Bystrica) je slovenský lekár-oftalmológ.
Životopis.
V roku 1946 – 1956 študoval na JSŠ v Brezne, Banskej Bystrici a vo Zvolene, 1956 – 1962 absolvoval štúdium na Lekárskej fakulte J.E. Purkyně v Brne. V roku 1966 obhájil atestáciu I. st. a v roku 1970 atestáciu II. stupňa na ILF v Košiciach, 1977 CSc., 1989 docent, 1997 vymenovaný za profesora. Absolvoval študijné a pracovné cesty do takmer všetkých štátov sveta, v medicínsky najvyspelejších krajinách bol opakovane. V roku 1962 nastúpil do KÚNZ v Banskej Bystrici ako lekár, 1966 sa stal zástupcom prednostu oddelenia a 1977 prednostom očného oddelenia, od 1991 je prednostom Očnej kliniky NsP F.D. Roosevelta v Banskej Bystrici. V rámci pedagogickej činnosti pôsobil ako profesor na Trnavskej Univerzite v Trnave (1998 – 1999).
Je členom 13 domácich a zahraničných odborných spoločností. Venuje sa mikrochirurgii oka a využitím progresívnej techniky a zavádzaním nových operačných metód do rutinnej praxe. Patrí mu rad priorít v rámci Československa a Slovenska. Je autorom 9 zlepšovacích návrhov, vybudoval jedno z najlepšie vybavených oftalmologických pracovísk na Slovensku. Vychoval rad vynikajúcich odborníkov. Je spoluautorom 2 monografií, publikoval odborné príspevky doma i v zahraničnej tlači. Podieľal sa na príprave 20 výučbových videofilmov.
Politika.
Milan Izák kandidoval vo voľbách do Európskeho parlamentu v roku 2009 ako nezávislý kandidát na kandidátke Slobodného fóra.

</doc>
<doc id="134011" title="Gašpar Janáč" url="https://sk.wikipedia.org/wiki?curid=134011">
Gašpar Janáč

Gašpar Janáč (Janacs, Janach) (* 21. marec 1683, Žilina - † 29. júl 1748, Košice) bol rímskokatolícky kňaz, náboženský spisovateľ, pedagóg, jezuita.
Životopis.
Roku 1701 vstúpil v Trenčíne do jezuitskej rehole. Študoval na gymnáziu v Trenčíne a na univerzite v Trnave. Tretiu probáciu si urobil v Banskej Bystrici (1713). Prof. rehoľných škôl, 1716 kazateľ, od 1722 prof. morálky na univerzite v Trnave, kazateľ v Banskej Bystrici (1727), neskôr pôsobil prevažne v Košiciach. Vydal publikáciu o tzv. košických mučeníkoch-jezuitoch popravených počas Rákociho stavovského povstania.

</doc>
<doc id="134032" title="Matej Kamaši" url="https://sk.wikipedia.org/wiki?curid=134032">
Matej Kamaši

Matej Kamaši (Kamassi) (* 9. február 1817, Senohrad - † 22. január 1894, Banská Bystrica) bol rímskokatolícky kňaz, cirkevný hodnostár, pedagóg.
Životopis.
Gymnázium absolvoval v Banskej Bystrici. V Banskej Bystrici vyštudoval aj filozofiu a teológiu, vysvätený za kňaza (1840). Profesor gramatiky na gymnáziu v Banskej Bystrici (od 1842). Katedrálny banskobystrický kanonik, rektor biskupského seminára v Banskej Bystrici (1876), katedrálny archidiakon a rektor biskupského seminára v Banskej Bystrici (1878). Autor kázní a článkov v časopise Cyrill a Method.

</doc>
<doc id="134086" title="Gustáv Kassai" url="https://sk.wikipedia.org/wiki?curid=134086">
Gustáv Kassai

Gustáv Kassai (pôv. Engelmann) (* 15. január 1843, Košice – † 4. október 1909, Budapešť) bol slovenský filológ. Jeho otcom bol Michal Engelmann a matkou Vilhelmína rod. Kaiserová.
V rokoch 19621866 študoval na gymnáziu v Košiciach. Klasickú filológiu vyštudoval na univerzite vo Viedni. Od roku 1868 bol profesorom na gymnáziu v Banskej Bystrici, v roku 1881 v Budapešti a neskôr súkromným profesorom latinskej štylistiky a rétoriky na univerzite v Budapešti.
Je autorom latinských, gréckych a maďarských štúdií a príspevkov z klasickej filológie. Publikoval práce o Platónovej filozofii, ktoré boli vydané v Banskej Bystrici v roku 1877. Venoval sa aj prekladom maďarských autorov do starej gréčtiny. Pre školy vydal Sofoklovu Antigonu.

</doc>
<doc id="134108" title="Martin Katriak" url="https://sk.wikipedia.org/wiki?curid=134108">
Martin Katriak

Martin Katriak (* 31. júl 1913, Čačín – 4. január 1999) bol vysokoškolský pedagóg, sociológ, kultúrno-osvetový pracovník.
Životopis.
Štúdium na Filozofickej fakulte UK v Bratislave absolvoval roku 1948. V roku 19371940 pracovník Ministerstva školstva a národnej osvety, potom učiteľ na viacerých miestach. Pracovník Povereníctva školstva a osvety (19451954), Osvetového ústavu (19551964), Sociologické ústavu SAV (19651974). Docent na Filozofickej fakulte UK, na VŠE a na Fakulte VŠP KSČ prednášal sociologickú metodológiu. Zameriaval sa na problémy činnosti osvetových zariadení.

</doc>
<doc id="134113" title="Robo Kazík" url="https://sk.wikipedia.org/wiki?curid=134113">
Robo Kazík

Robo Kazík (* 11. máj 1947, Topoľčianky – † 1. február 2021, Topoľčianky) bol slovenský podnikateľ, spevák.
Životopis.
Absolvoval Strednú ekonomickú školu a Inštitút pre národné výbory. Pracoval ako robotník v Calexe Zlaté Moravce a v Pozemných stavbách v Banskej Bystrici. Na Mestskom úrade v Banskej Bystrici robil šestnásť rokov. Najskôr robil vodiča, potom vedúceho "Akcie Z" a ešte neskôr vedúceho odboru výstavby. Medzi rokmi 19831990 bol riaditeľom Slovkoncertu. Vydal albumy "Vráť sa mi, láska, Venované Vám, Toto sólo patrí nám, Srdce ti napovie, Vianoce, Jesenné lístie, Letná nálada". Niektoré z nich nahral s "Orchestrom Pavla Zajáčka" V Slovenskej televízii účinkoval v programe Repete. V období 20062010 pracoval ako viceprimátor v Banskej Bystrici.
S jeho manželkou Marienkou, ktorá pochádza z Očovej, mal dvoch synov. Jeho dvorná textárka bola Mária Kodajová. V roku 2006 spolu s Karolom Konárikom naspieval duet „Život je boj“ pre jeho album "To som ja".

</doc>
<doc id="134121" title="Estradasphere" url="https://sk.wikipedia.org/wiki?curid=134121">
Estradasphere

Estradasphere je kalifornská šesťčlenná skupina z USA, ktorá vznikla v roku 1998 v mestečku Santa Cruz. Skupina hrá vysoko experimentálnu kvalitnú, prevažne inštrumentálnu hudbu, ktorú definujú eklektickým hudobným žánrom. Kombinujú hlavne folklórne a džezové elementy. Zaujímavosťou je však, že v ich tvorbe nájdete takisto klasickú hudbu, progresívny rock, death metal, pop 60-ich rokov 20. storočia, new age, soundtrackovú hudbu, španielske flamenco a balkánsku ľudovú hudbu (najmä cigánske melódie). Azda najväčšou raritou v ich hudbe sú syntetické motívy videohier zo začiatku 90 rokov typu Super Mario Bros. Všetci členovia sú multiinštrumentalisti a zvláštnosťou ich vystúpení v minulosti bolo okrem ich živej hry aj cirkusové predstavenie rôznych artistov.

</doc>
<doc id="134123" title="Štefan Kindernay" url="https://sk.wikipedia.org/wiki?curid=134123">
Štefan Kindernay

Štefan Kindernay (* 5. február 1914, Brezno – † 2. február 1972, Bratislava) bol slovenský lekár – ortopéd.
Životopis.
Navštevoval základnú školu v Brezne, študoval na gymnáziu v Banskej Bystrici, kde 1933 maturoval. Štúdium medicíny absolvoval na Lekárskej fakulte UK v Bratislave kde štúdium v roku 1939 ukončil titulom MUDr. Od 1940 asistent, po roku 1945 vedúci lekár a zástupca prednostu Ortopedickej kliniky Lekárskej fakulty UK v Bratislave. Popri tom v období 19511959 pôsobil ako konziliár Výskumného ústavu reumatických chorôb v Piešťanoch, externý učiteľ na Inštitúte pre ďalšie vzdelávanie lekárov a farmaceutov a oblastný odborník pre ortopédiu. 
Počas SNP bol veliteľom zberne ranených 1. československej armády, po ústupe do hôr pôsobil v ilegalite. 
Špecializoval sa na choroby osteoartikulárneho systému. Významné boli jeho práce traumatologické, najmä o pseudoartrózach, fraktúrach collum femoris a luxačných fraktúrach bedrového kĺbu, i práce zamerané na reumatológiu o hydrokortizóne, koxatrózach, artroplastikách kĺbov, syndróme paralytického bedrového kĺbu. Autor ortopedickej časti "Vademecum medici" (1972).

</doc>
<doc id="134148" title="Zoltán Klimo" url="https://sk.wikipedia.org/wiki?curid=134148">
Zoltán Klimo

Zoltán Klimo (* 23. december 1905, Banská Bystrica – † 19. január 1974, Košice) bol slovenský psychiater a univerzitný profesor. Nositeľ Radu práce.
Životopis.
Študoval na gymnáziu v Banskej Bystrici, neskôr v rokoch 19241930 medicínu na Lekárskej fakulte Karlovej univerzity v Prahe. Roku 1930 dosiahol titul MUDr., 1946 doc. a 1967 univerzitný profesor. V rokoch 19301936 pracoval ako asistent na psychiatrickej klinike v Prahe. Neskôr, v rokoch 19361938 ako pracovník neuropsychiatrickej kliniky v Bratislave. V rokoch 19381945 bol prednostom nemocnice v Martine. V rokoch 19461948 bol prednostom neuropsychiatrického oddelenia Štátnej nemocnice v Košiciach. V období rokov 19481972 pracoval ako prednosta psychiatrickej kliniky a vedúci katedry psychiatrie na Lekárskej fakulte Univerzity Pavla Jozefa Šafárika v Košiciach. Počas Slovenského národného povstania bol vedúci neuropsychologického oddelenia v Banskej Bystrici. Zameriaval sa na problémy diagnostiky a terapie nervových chorôb a na protialkoholickú liečbu. Vypracoval novú koncepciu liečby delirium tremens. 

</doc>
<doc id="134170" title="Ján Kmeť" url="https://sk.wikipedia.org/wiki?curid=134170">
Ján Kmeť

Ján Kmeť (* 10. jún 1848, Dolná Mičiná – † 3. október 1931, Banská Bystrica) bol slovenský pedagóg, matematik.
Jeho matka Magdaléna Kmeťová, manželka Rozália rod. Barnová 
Životopis.
Študoval na gymnáziu v Banskej Bystrici, v roku 18681871 absolvoval teológiu v Bratislave, súčasne sa zaoberal aj filozofiou a pedagogikou. V roku 18751876 študoval na univerzite v Halle, kde na základe práce "O podstate gravitácie" získal profesorský diplom. V roku 18761904 profesor nižšieho chlapčenského evanjelického gymnázia v Banskej Bystrici, od roku 1893 aj reform. alumnea. V roku 19191920 výpomocný profesor na dievčenskom gymnáziu a 19201921 na obnovenom evanjelickom gymnáziu v Banskej Bystrici. Pri vyučovaní paralelne používal aj slovenčinu. Presadzoval možnosť vzdelania širokých vrstiev, mecén žiakov z nemajetných rodín. Jeho rukopisné spomienky sú prameňom k dejinám slovenského školstva v 2. polovici 19. storočia. V 70. rokoch organizátor Katedry slovenskej reči, ktorá združovala slovenských pedagógov v Banskej Bystrici a okolí, 1919 autor memoranda mesta Banskej Bystrici, v ktorom žiadal ustanoviť mesto za centrum kultúry a školstva na strednom Slovensku. Člen Muzeálnej slovenskej spoločnosti, 19191925 predseda MO Matice slovenskej.

</doc>
<doc id="134180" title="Martin Kollár (kňaz)" url="https://sk.wikipedia.org/wiki?curid=134180">
Martin Kollár (kňaz)

Martin Kollár (* 13. október 1853, Čáry – † 26. január 1919, Trstín) bol slovenský rímskokatolícky kňaz, národnokultúrny pracovník, spisovateľ, redaktor a prekladateľ. Pseudonym: Bielorský, Čáran, Čarda.
Jeho otec bol Ján Kollár a matka Anna rod. Vizváryová.
Životopis.
Ľudovú školu navštevoval v Banskej Bystrici, študoval na gymnáziách v Levoči, v Bratislave, v Trnave, v Skalici a teológiu v Banskej Bystrici a v Ostrihome. V roku 1879 bol vysvätený za kňaza.
Bol známym organizátorom slovenského národného hnutia a prívržencom myšlienky česko-slovenskej vzájomnosti. Vykonával aj politickú a riadiacu činnosť: bol poslancom uhorského snemu, správcom Spolku svätého Vojtecha. Bol redaktorom a vydavateľom Katolíckych novín, redigoval kalendár Pútnik svätovojtešský, zostavil a vydal almanach Záhradka, v ktorom okrem neho publikovali ďalšie významné osobnosti slovenského kultúrneho života: František Víťazoslav Sasinek, Jozef Škultéty, Jozef Gregor Tajovský a iní. Zostavovateľ nenotovaných katolíckych modlitebných spevníkov. Okrem toho z nemčiny, maďarčiny a francúzštiny prekladal náboženskú literatúru.
Posledné obdobie života prežil v obci Trstín pri Smoleniciach. Pochovaný je na miestnom cintoríne. Na dome, v ktorom prežil zvyšok svojho života mu Spolok svätého Vojtecha v roku 1940 osadil pamätnú tabuľu.

</doc>
<doc id="134217" title="Milan Kopačka" url="https://sk.wikipedia.org/wiki?curid=134217">
Milan Kopačka

Milan Kopačka (* 26. september 1932, Plevník-Drienové – † 20. marec 2021) bol slovenský operný spevák (tenor).
Životopis.
Spev študoval súkromne u A. Hrušovskej a F. Hvastiju. V rokoch 1960–1963 člen zboru spevohry NS, 1963–64 opery SND v Bratislave. V rokoch 1964-72 bol v angažmán ako sólista opery DJGT v Banskej Bystrici, z toho 1966-70 sólista operných divadiel v Eisenachu a Wittenbergu, od 1972 sólista opery Slovenského národného divadla v Bratislave. Počas pôsobenia v Banskej Bystrici spieval operné i operetné úlohy. K najvýznamnejším patril Ondrej (Krútňava), Florestan (Fidelio) a Beg Bajazid (Beg Bajazid). Úlohu Ondreja stvárnil aj vo filmovej verzii opery Krútňava (1972).
Diskografia, kompilácie.
Strana A
Strana B
Symfonický orchester diriguje: Zdeněk Macháček (1,2,3,8,9) a dr. Bohuš Slezák (4,5,6,7)

</doc>
<doc id="134235" title="Jozef Korec" url="https://sk.wikipedia.org/wiki?curid=134235">
Jozef Korec

Jozef Korec (* 11. december 1910, Bošany – † 30. október 1987, Bratislava) bol slovenský rímskokatolícky kňaz, pedagóg a verejný činiteľ.
Životopis.
Po ukončení štúdia teológie bol vysvätený za kňaza v Banskej Bystrici (1936). Pôsobil ako stredoškolský profesor náboženstva na obchodnej akadémii a priemyselnej škole v Banskej Bystrici (19411945). Vysokoškolský profesor morálky a cirkevných dejín, docent a profesor na Cyrilometodejskej teologickej fakulte UK, rektor Kňažského seminára v Bratislave. Tajomník Diecézneho výboru Mierového hnutia katolíckych duchovných. Autor náboženských článkov.

</doc>
<doc id="134240" title="Marián Kováčik" url="https://sk.wikipedia.org/wiki?curid=134240">
Marián Kováčik

Marián Kováčik (* 20. máj 1940, Bystrá (okres Brezno) † 16. marec 2004, Lehnice) bol slovenský básnik, spisovateľ pre deti, dramatik, prekladateľ a textár.
Životopis.
V roku 1954 – 1958 študoval na Priemyselnej škole elektrotechnickej a spojovej v Banskej Bystrici. V rokoch 1958 – 1963 pokračoval na Elektrotechnickej fakulte Slovenskej vysokej školy technickej v Bratislave, odbor fyzika pevných látok. 
Spočiatku pracoval ako asistent na Prírodovedeckej fakulte Univerzity Pavla Jozefa Šafárika v Košiciach, 1964 – 1975 v Bratislave, neskôr redaktor a 1976 – 1995 šéfredaktor časopisu Romboid, súčasne 1979 – 1984 riaditeľ Bratislavskej lýry, 1995 – 1998 pracovník Ministerstva kultúry, od 1998 vo vydavateľstve Slovenskej akadémie vied Veda v Bratislave.
Prvé básne publikoval v Smene a v Mladej tvorbe. Ťažiskom jeho poetického diela je intímna ľúbostná lyrika, v oblasti detskej literatúry sa predstavil zbierkami humorne ladených básničiek, deťom tiež adresoval televízne rozhlasové hry. Ako dramatik popri spolupráci s televíziou a rozhlasom upravoval divadelné hry, bol autor textov tanečných piesní pre hudobnú komédiu Igora Bázlika "Veselica" (1978). Prekladal poéziu a drámu z poľštiny, ruštiny, gruzínčiny a chorvátčiny.

</doc>
<doc id="134259" title="Anna Kozáková" url="https://sk.wikipedia.org/wiki?curid=134259">
Anna Kozáková

Anna Kozáková (rod. Krpčiarová; * 2. január 1943, Ábelová – † 24. december 2000, Dolný Kubín) bola slovenská dramaturgička, režisérka (ochotníčka), pedagogička.
Životopis.
V roku 1958 študovala na strednej škole vo Zvolene, 19641945 externe na Vysokej škole pedagogickej v Trnave a 19651969 v Banskej Bystrici, kde 19731975 absolvovala postgraduálne štúdium, neskôr ukončila aj štvorročný režisérsky kurz pre deti a dospelých v Osvetovom ústave v Bratislave. Učiteľka na ZŠ v Cerove, riaditeľka v Zliechove, od roku 1971 dramaturgička a režisérka ochotníckeho súboru Lúč v Martine, ktorý založila. So súborom absolvovala krajské a celoslovenské prehliadky, na ktorých získala viacero ocenení. Za plnenie programu aktivity záujmovej činnosti bola ocenená viacerými cenami.

</doc>
<doc id="134268" title="Oľga Králová-Mistríková" url="https://sk.wikipedia.org/wiki?curid=134268">
Oľga Králová-Mistríková

Oľga Králová-Mistríková (rod. Králová) (* 24. jún 1939, Banská Bystrica - † 25. január 1992, tamže) bola slovenská lekárka-anestéziologička. President of the country organization.
Životopis.
Študovala na Jedenásťročnej strednej škole (dnes Gymnázium Andreja Sládkoviča) v Banskej Bystrici, do roku 1962 na Lekárskej fak. UK v Bratislave, 1975 absolvovala kurz z anestéziológie a resuscitácie, 1986 kurz org. a riad. zdravotníctva. Roku 1989 bola na študijnom pobyte v Pittsburghu. Prezidentka a viceprezidentka federálneho výboru Česko-Slovenskéhi Červeného Kríža redcross (1990-1992), členka Horskej služby. Zakladateľka integrovaného záchranného systémy v Banskej Bystrici. Vedúca lekárka Stanice rýchlej zdravotníckej pomoci, prvá primárka prijímacieho oddelenia NsP FDR v Banskej Bystrici (1983-1992), podieľala sa na organizovaní prednemocničnej pomoci aj ako členka Horskej služby a Vodnej záchrannej služby. Iniciátorka založenia Leteckej záchrannej služby v Československu s prvými záchranárskymi heliportami v Prahe a Banskej Bystrici 
(1988). V roku 2015 bola nominovaná do Siene slávy a získala (in mempriam) ocenenie Zlaté krídla za celoživotné dielo.

</doc>
<doc id="134284" title="František Kreutz" url="https://sk.wikipedia.org/wiki?curid=134284">
František Kreutz

František Kreutz (* 12. apríl 1920, Cinobaňa-Katarínska Huta – † 19. december 2004, Brezno) bol slovenský spisovateľ pre deti a mládež a prozaik.
Životopis.
V roku 1935 – 1939 študoval na Učiteľských ústavoch v Lučenci a v Banskej Bystrici. V roku 1939 – 1942 pôsobil ako učiteľ na viacerých miestach, 1947 – 1950 riaditeľ meštianskej školy v Detvianskej Hute, 1950 – 1960 základnej školy v Šumiaci, 1960 – 1980 v Brezne. Ako znalec regionálnej horehronskej histórie i ľudovej slovesnosti sa sústredil na koncipovanie povestí. Od roku 1957 ich publikoval v detských časopisoch Ohník a Slniečko. Poviedkami z dedinského prostredia prispel do antológií "Ozveny v nás" (1974), "V znamení života" (1978), "Pribúdanie kruhov" (1980). Autor knižiek pre mládež i dospelých na rozhraní historickej prózy a povesťového žánru. Venoval sa tiež vlastivednému i literárnemu regionálnemu výskumu a múzejníctvu, štúdiami a referátmi prispel do zborníkov "Brezno sedemstoročné" (1965), "František Švantner" (1972), "G. K. Zechenter-Laskomerský" (1974) a i.

</doc>
<doc id="134313" title="Vojtech Križan" url="https://sk.wikipedia.org/wiki?curid=134313">
Vojtech Križan

Vojtech Križan (* 1. máj 1908, Rajec † 30. apríl 1975, Divinka) bol včelár.
Životopis.
Študoval na Priemyselnej škole strojníckej v Košiciach, externe maturoval na Učiteľskom ústave v Banskej Bystrici (1934), absolvoval kurz učiteľov včelárstva v Liptovskom Hrádku (1934). Býval v obci Divinka, kde pracoval ako učiteľ a riaditeľ školy. Tu má aj pamätnú tabuľu. Včelársky odborník a zlepšovateľ najmä vo včelárskej a úľovej technike. Vymyslel a používal veľa technických inovatívnych riešení a pozdvihol včelárstvo, ako také, na európsku úroveň. Je autorom odborných kníh so včelárskou tématikou s názvom "VČELÁRSKA TECHNIKA" a "1000 OTÁZOK A ODPOVEDÍ ZO VČELÁRSTVA". Organizátor zväzovej činnosti včelárov. Prednášal na včelárskych sympóziách a prispieval do odborných časopisov. Nositeľ viacerých vyznamenaní. Na jeho technické riešenia sa chodili pozerať exkurzie včelárov aj zo západnej Európy, napr. aj zo Švajčiarska. 
Vo včelárskom skanzene v Kráľovej pri Senci je možné vidieť niektoré zo zachovaných exponátov.

</doc>
<doc id="134322" title="Alexander Križka" url="https://sk.wikipedia.org/wiki?curid=134322">
Alexander Križka

Alexander Križka (pseudonymy John Thompson, Ypsilon) (* 26. marec 1903, Ružomberok – † 9. december 1955, Košice) bol slovenský spisovateľ, pedagóg, režisér a dramaturg. 
Životopis.
Narodil sa v rodine Mateja Križku a jeho manželky Adely, rodenej Neumannovej. Študoval na gymnáziu v Ružomberku, v rokoch 1921 – 1925 na Filozofickej fakulte Karlovej univerzity v Prahe, na parížskej Sorbonne a Vysokej škole sociálnych náuk taktiež v Paríži (1925 – 1926) a napokon na Právnickej fakulte Univerzity Komenského v Bratislave. V roku 1928 získal titul PhDr. a v roku 1938 JUDr. Po skončení štúdia pôsobil ako pedagóg na gymnáziu v Prešove a Košiciach, tiež ako redaktor v Prahe, štátny úradník v Banskej Bystrici (1938 – 1945), neskôr bol tiež redaktorom Vatry a Zpravodajskej agentúry v Banskej Bystrici. 
Okrem toho bol členom spolku Svojeť, spoluzakladateľom Voľného združenia študentov socialistov zo Slovenska (1922) a DAV-u (1924) a pôsobil v ochotníckych divadlách v Prešove a v Košiciach. Je tiež autorom spomienkovej knihy z obdobia parížskych štúdií, zbierky poviedok a viacerých článkov o divadle. Okrem literárnej tvorby sa venoval i prekladom dramatických diel z francúzskeho a talianskeho jazyka. V roku 1944 sa aktívne zúčastnil protifašistického odboja.

</doc>
<doc id="134323" title="Ľubomír Krno" url="https://sk.wikipedia.org/wiki?curid=134323">
Ľubomír Krno

Mgr. Ľubomír Krno (* 16. júl 1952, Košice) je slovenský publicista, novinár, redaktor, moderátor, manažér a pedagóg.
Životopis.
V roku 1970 – 1974 absolvoval štúdium na Pedagogickej fakulte Univerzity Mateja Bela v Banskej Bystrici, odbor Slovenský jazyk, hudobná výchova a pedagogika a v roku 1981 – 1984 štúdium žurnalistiky na Filozofickej fakulte UK v Bratislave. Absolvoval krátkodobé pracovné pobyty ako redaktor Slovenského rozhlasu v ZSSR (1985), Maďarsku 1988), Švédsku (1995), Francúzsku (2000), Japonsku (2000), Mexiku (2001) a i. Vo svojich profesijných začiatkoch pôsobil ako hlásateľ Slovenského rozhlasu v Banskej Bystrici a ako redaktor Slovenskej televízie v Banskej Bystrici. Od roku 1978 do (2006) bol odborným redaktorom – krajovým spravodajcom Slovenského rozhlasu Bratislava pre stredoslovenský región a členom reportérskej skupiny "Československého rozhlasu Praha".
Pripravil okolo 9 000 reportáží, spravodajských a publicistických materiálov, odvysielaných predovšetkým v reláciách Slovenského rozhlasu. V roku 2003 založil a až do mája 2008 redigoval časopis Akadémie umení v Banskej Bystrici ART3. V rokoch 2007 – 2008 súčasne pôsobil ako vysokoškolský pedagóg na "Fakulte dramatických umení Akadémie umení" v Banskej Bystrici, kde prednášal teóriu rozhlasového dramatického umenia a dejiny rozhlasového dramatického vysielania a zároveň viedol praktické semináre a cvičenia z rozhlasového herectva.
Je dlhoročným aktívnym priaznivcom zborového spevu a hudobnej kultúry, externe spieval aj v opernom zbore Štátnej opery v Banskej Bystrici (1986 – 1991). V roku 1990 inicioval založenie miešaného speváckeho zboru Canzona Neosolium v Banskej Bystrici, stal sa jeho prvým manažérom a do pozície umeleckého vedúceho a dirigenta pozval hudobného skladateľa a bývalého dirigenta známeho kysuckého zboru Kusuca z Čadce Vojtecha Didiho. Zbor "Canzona Neosolium" hneď v prvých rokoch existencie zaznamenal vynikajúce umelecké úspechy na domácich, ale aj zahraničných pódiách – v Španielsku, Taliansku, Grécku, Maďarsku, Rakúsku, Rumunsku a neskôr i v Poľsku, Česku, Chorvátsku, Slovinsku a v Litve. Od roku 2003, po pretransformovaní sa zboru na akademický spevácky zbor "Akadémie umení v Banskej Bystrici", sa Ľuboš Krno stal jeho čestným predsedom. V rokoch 2008 - 2010 pôsobil ako manažér pre vzťahy s verejnosťou Slovenského banského múzea v Banskej Štiavnici a pre Rádio Lumen autorsky pripravoval a uvádzal hudobnoslovnú reláciu "Piesne na želanie". V júni 2010 sa stal hovorcom Slovenského vodohospodárskeho podniku v Banskej Štiavnici.

</doc>
<doc id="134329" title="Peter Kružliak" url="https://sk.wikipedia.org/wiki?curid=134329">
Peter Kružliak

Peter Kružliak (* 4. máj 1911, Detva-Kriváň – † 11. august 1976, Levice) bol slovenský dôstojník a partizánsky veliteľ.
Životopis.
Študoval na gymnáziu vo Zvolene (19261929), od roku 1931 vojak z povolania, príslušník československej, slovenskej armády a ČSĽA. Účastník protifašistického boja v armáde. Veliteľ roty 1. československej partizánskej armády J.V. Stalina. Pôsobil na Veliteľstve pozemného vojska v Banskej Bystrici (od 1944), pracovník Povereníctva vnútra v Banskej Bystrici (od apríla 1945). Politicky prenasledovaný, väznený. Pracovník STS v Krškanoch a SEZ v Tlmačoch. 
Vydal knihy spomienok.

</doc>
<doc id="134343" title="František Kubač" url="https://sk.wikipedia.org/wiki?curid=134343">
František Kubač

František Kubač (* 3. december 1887, Sereď – † 15. jún 1958, Bratislava) bol slovenský partizán, politik, funkcionár KSČ a štátnik.
Životopis.
Komunistický politik, predseda Slovenskej národnej rady, nositeľ Radu Klementa Gottwalda.
Ľudovú školu navštevoval v Seredi, vo Viedni sa vyučil za obuvníka. Poľnohospodársky a stavebný robotník, obuvník v Seredi. V roku 1950 sa stal predsedom Slovenskej národnej rady. Člen KSČ od roku 1921. V roku 1907 vstúpil do sociálnodemokratickej strany. V roku 1919 založil v Seredi organizáciu Československej sociálnodemokratickej strany robotníckej. Roku 1921- popredný činiteľ Ľubochnianskeho zjazdu. Zakladateľ organizácie KSČ v Seredi a jej okolí, spoluzakladateľ Červených odborov, tajomník Medzinárodného všeodborového zväzu, funkcionár revolučného Zväzu poľnohospodárskych robotníkov. Od roku 1929 člen Krajinského vedenia KSČ, na 6. zjazde zvolený za člena ÚV KSČ, od roku 1929 zastupoval komunistov v československom parlamente. Organizátor demonštrácií, mzdových bojov a štrajkov cukrovarských robotníkov, handlovských baníkov, stavebných robotníkov. Pracovník Zväzu maloroľníkov, člen mestského zastupiteľstva v Seredi. Počas 2. svetovej vojny riadil prácu ilegálnej organizácie KSS v Seredi, vydával ilegálny komunistický časopis Hlas dediny, člen povstaleckej Slovenskej národnej rady a jej povereník starostlivosti, príslušník partizánskeho oddielu Petrov, včleneného do partizánskej brigády Smrť fašizmu. Po oslobodení bol poverený organizovaním národných výborov na juhozápadnom Slovensku, V podmienkach 50. rokoch súhlasil s opatreniami, ktoré obmedzili postavenie a kompetenciu slovenských národných orgánov. Publikoval najmä v straníckej tlači.

</doc>
<doc id="134345" title="Ján Kubačka" url="https://sk.wikipedia.org/wiki?curid=134345">
Ján Kubačka

Ján Kubačka (* 7. december 1904, Dolný Kubín – † 28. december 1981, Dolný Kubín) bol slovenský pedagóg a osvetový pracovník.
Jeho otec bol Ján Kubačka a matka Zuzana rod. Mačuhová.
Životopis.
Študoval na Učiteľskom ústave v Turčianskych Tepliciach, kde v roku 1923 zmaturoval. Pracoval ako učiteľ v Žaškove, v Brezovej pod Bradlom, osvetový inšpektor a neskôr riaditeľ Základnej školy v Trenčianskej Teplej. Zúčastnil sa protifašistického odboja, počas SNP bol príslušník 2. paradesantnej brigády a bojoval v okolí Banskej Bystrice. V roku 1944 pracoval v redakcii "Národných novín" v Banskej Bystrici. Na učiteľských pôsobiskách vyvíjal všestrannú osvetovú činnosť.

</doc>
<doc id="134348" title="Cyril Kuchta" url="https://sk.wikipedia.org/wiki?curid=134348">
Cyril Kuchta

Cyril Kuchta (* 5. júl 1913, Spišská Stará Ves – † 1995, Banská Bystrica?) bol slovenský dôstojník, účastník SNP.
Život.
Narodil sa v rodine Pavla Kuchtu a jeho manželky Oľgy rodenej Manicovej. Cyril Kuchta bol príslušník československej, neskôr slovenskej armády a v Česko-slovenskej ľudovej armáde. Účastník protifašistického odboja. Počas Slovenského národného povstania bol povstaleckým veliteľom v Martine, pomocníkom náčelníka Hlavného štábu partizánskych oddielov a pracovník štábu 4. Ukrajinského frontu Sovietskej armády. Po vojne politicky prenasledovaný, neskôr rahabilitovaný. Pracoval v Múzeu SNP v Banskej Bystrici ako zamestnanec (19621986), neskôr ako zástupca riaditeľa (19711977). Pracovník Krajského výboru KSS v Banskej Bystrici (19681971). Funkcionár Zväzu pre spoluprácu s armádou, člen Ústredného výboru Slovenského zväzu protifašistických bojovníkov. Nositeľ viacerých vojenských vyznamenaní.

</doc>
<doc id="134361" title="Peter Kušnier" url="https://sk.wikipedia.org/wiki?curid=134361">
Peter Kušnier

Peter Kušnier (* 1. október 1894, Huty – † 1. december 1944, Ružomberok) bol slovenský robotník a funkcionár KSČ.
Životopis.
Vyučil sa za strojníka v Ružomberku. Do roku 1924 a 19311944 stavebný robotník v Ružomberku, 19241931 v Banskej Bystrici. Organizátor miestnych organizácií KSČ v Ružomberku, redaktor komunistických novín a časopisov, spoluzakladateľ 
Medzinárod. všeodborového zv. na Slovensku, 1923 jeho obvodový tajomník v Ružomberku, 1925 v Banskej Bystrici. Účastník Účastník protifašistického hnutia. Prispieval do komunistickej tlače.

</doc>
<doc id="134378" title="Anton Lauček" url="https://sk.wikipedia.org/wiki?curid=134378">
Anton Lauček

Anton Lauček (* 7. apríl 1950, Ružomberok) je slovenský spisovateľ a prozaik.
Životopis.
V rokoch 1964 – 1968 študoval na Strednej všeobecnej škole v Ružomberku, 1970 – 1974 na Pedagogickej fakulte v Banskej Bystrici odbor slovenčinu-nemčinu a v rokoch 1979 – 1985 diaľkovo popri zamestnaní na Filozofickej fakulte Univerzity P. J. Šafárika v Prešove odbor slovenčinu-históriu. Pôsobil ako vychovávateľ v domove mládeže a zároveň učil na stredných školách v Ružomberku, Liptovskom Hrádku a v Liptovskom Mikuláši, neskôr sa stal riaditeľom Domova mládeže Ružomberok. Dva roky bol v slobodnom spisovateľskom povolaní. Od roku 1995 bol pedagógom na Katecheticko-pedagogickej fakulte sv. Ondreja v Ružomberku (dnes Katolícka univerzita), od roku 2012 pôsobí ako docent na Fakulte humanitných vied Žilinskej univerzity. Debutoval knihou poviedok "Zelená modrá" (1982), v ďalších svojich prózach si všíma podoby medziľudských vzťahov v rozličných životných situáciách. Historickou novelou "Cez utrpenie" (1997) sa vrátil k tragickým udalostiam, ktoré sa odohrali roku 1907 v Černovej. Román "Pušky v hrnci, granáty v kredenci" (1993) je v slovenskej literatúre jediným humorne ladeným románom s vojnovou tematikou. "Smiech cez slzy" charakterizuje aj Laučekov román zo školského prostredia "Keď lastovičky nemôžu lietať" (2006). Čitateľa, obľubujúceho krátke a úderné texty, provokujúce úsmev aj zamyslenie, oslovia knižky obsahujúce hlavne beletrizované žánre publicistického štýlu "Iba tak" (2007), "Iba tak II." (2008), "Iba tak III" (2009), Iba tak - výber plus (2011), Vybijem ti zuby viečkami - iba tak (2011), Iba tak IV. (2013), Iba tak V. (2014), Iba tak VI. (2015), Revolúcia nebude, lebo súdruh Lenin stratil balalajku. Iba tak (2016), Iba tak VII. (2016), Iba tak VIII. (2017). Podľa jeho scenára sa zrealizovala televízna inscenácia pre mládež Benedikt (1974). Napísal tiež prvý román o Andrejovi Hlinkovi pod názvom "Andrej" (2007) a životopisnú prózu o biskupovi Jánovi Vojtaššákovi s názvom "Anjelom svojim prikážem o tebe" (2000). Je autorom "Stručnej príručky nemčiny pre turistov" (1992), vysokoškolskej učebnice Autori katolíckej moderny - život a prehľad tvorby (2000), "Katolícka moderna" (2003), Katolícka moderna /aj v reflexii/ (2014), Slovenskej literatúry pre deti a mládež /1990 – 2004/ (2004), Slovenskej literatúry pre deti a mládež /1990-2008/ (2009), Slovenské pohľady v službe totalitnej moci /1948-1951/ (2013) a Slovenské pohľady v službe totalitnej moci /1952-1955/ (2018). Autorsky sa podpísal pod monografie "Výrobný román" (2003), "Schéma a dogma v literatúre" (2006),"Schéma a dogma v literatúre II." (2011), "Schematická reportáž Ferdinanda Gabaja" (2008), "Perom pálil, perom chválil" (2009), "Svedectvo reportáží z "krajín, kde vychádza slnko"" (2009).

</doc>
<doc id="134422" title="Eugen Lehotský" url="https://sk.wikipedia.org/wiki?curid=134422">
Eugen Lehotský

Eugen Lehotský (* 3. august 1909, Kráľová† 14. november 1970, Bratislava) bol slovenský maliar.
Životopis.
V roku 1926-1929 študoval na Umeleckopriemyselnej škole a v roku 1929 na AVU v Prahe. Pôsobil ako profesor kreslenia na gymnáziu v Kláštore pod Znievom, potom v Banskej Bystrici. Jeho maľba sa na začiatku vyznačovala renoirovsky riešenou formou, najmä figurálne zoskupenia a krajiny. Krajinu využíval najmä na tlmočenie citových polôh. Maľoval Banskú Bystricu a jej okolie, vystavoval v Banskej Bystrici roku 1932, 1940, 1974. 
Príslušník Generácie 1909, do slovenského maliarstva vniesol výdobytky európskej moderny. Tvoril najviac technikou olejomaľby, používal aj akvarel a lavírovanie, menej gvaš a temperu, venoval sa aj kresbe kriedou. Stvárňoval námety slovenskej prírody a krajiny, významnú časť jeho tvorby však predstavujú sociálne motívy a po roku 1949 diela s politickým zameraním.

</doc>
<doc id="134453" title="Rút Lichnerová" url="https://sk.wikipedia.org/wiki?curid=134453">
Rút Lichnerová

Rút Lichnerová (* 12. január 1951, Martin) je slovenská prozaička, výtvarná teoretička a výtvarná historička.
Životopis.
V roku 1969-1974 študovala slovenčinu a estetiku na Filozofickej fak. UK v Bratislave. V roku 1974-1975 pracovala ako teoretička umenia v Oblastnej galérii v Banskej Bystrici, 1975-1983 pracovníčka Kultúrneho strediska, 1983-1991 teoretička umenia, od 1991 vedúca galérie Jozefa Kollára v Slov. banskom múzeu v Banskej Štiavnici. Prvé poviedky publikovala v literárnych zborníkoch a časopisoch a v Slov. rozhlase, debutovala zbierkou poviedok v Kremenisku (1989). Problematikou budovania si autentických vzťahov k miestu a najbližším ľuďom pokračovala aj vo svojich ďalších prácach. Zaoberá sa teóriou výtvarného umenia a baníckym ľudovým umením, v týchto odboroch publikovala vedecké štúdie. Pripravila a realizovala desiatky výstav z diel slov. výtvarníkov doma i v zahraničí, autorka monografie Jozef Kollár (1996).

</doc>
<doc id="134457" title="Ľubomír Longauer" url="https://sk.wikipedia.org/wiki?curid=134457">
Ľubomír Longauer

Prof. Ľubomír Longauer (* 2. jún 1948, Banská Bystrica) je slovenský maliar, grafik a vysokoškolský pedagóg.
Životopis.
Študoval na SŠUP odbor užitková grafika, 1969-1975 VŠVU Bratislava odd. užitkovej grafiky, v roku 1993 sa habilitoval na docenta, v roku 1998 bol menovaný profesorom. V roku 1967-1969 pôsobil ako pedagóg na Ľudovej škole umenia v Topoľčanoch, 1975-1989 v slobodnom povolaní ako výtvarník, vedúci ateliéru grafického designu na VŠVU, 1992-1993 prorektor VŠVU, od 1999 prorektor Katedry grafického designu na VŠVU.
Vo svojej práci sa zaoberal históriou grafického designu, jeho zakladateľ, účastník viac ako 100 domácich a zahraničných samostatných a kolektívnych výstav. Od roku 1966 člen patafyzickej skupiny 29, majiteľ vydavateľstva Grif-Graf PC. Autor článkov v odborných časopisoch. Čestný člen Združenia Bienále Brno.

</doc>
<doc id="134494" title="Banksy" url="https://sk.wikipedia.org/wiki?curid=134494">
Banksy

Banksy je anglický graffiti umelec pochádzajúci z Bristolu. Špekuluje sa tiež, že švajčiarsky umelec Maître de Casson môže byť práve Banksy. Maître de Casson to na svojej webovej stránke popiera.
Banksyho diela sú často satirické a nesú politické, kultúrne alebo etické posolstvo. Jeho pouličné umenie (angl.: "street art"), ktoré kombinuje graffiti s využitím šablónovej techniky, sa objavilo v Londýne i v iných svetových mestách. Zatiaľ žije anonymne a nikto presne nevie, kto sa nachádza za prezývkou „Banksy“. Sú o ňom tiež natočené filmy „Banksy - Exit Through the Gift Shop“ z roku 2010 a „The Antics Roadshow“ z roku 2011.
Pre Season 22 kresleného seriálu Simpsonovci vymyslel pre epizódu 3 tzv. gaučový skeč, ktorý sa objavuje v každej časi Simpsonovcov. Pri tvorbe mal úplnú autorskú slobodu. 

</doc>
<doc id="134531" title="Ondrej Malachovský" url="https://sk.wikipedia.org/wiki?curid=134531">
Ondrej Malachovský

Ondrej Malachovský (* 5. apríl 1929, Badín – † 3. apríl 2011, Bratislava) bol slovenský operný spevák (bas).
S manželkou Martou sa im narodili tri deti. Syn Svätopluk je operný spevák (barytón) a herec, syn Martin je operný spevák (bas), dcéra PhDr. Oľga Lorinczová je klinická psychologička.
Životopis.
Roku 1959 absolvoval štúdium spevu na Konzervatóriu v Bratislave (T. Tessler). Od 1959 sólista opery SND v Bratislave, 1962 – 1965 stály hosť opery Štátneho divadla v Brne, 1966 – 1969 angažovaný v opere v Kolíne nad Rýnom, v sezóne 1979 – 1980 v opere v Ľubľane. Na opernej scéne SND vytvoril širokú paletu postáv basového operného repertoáru, viaceré v rôznych inscenáciách. Hneď v prvej sezóne v SND stelesnil postavu Svätopluka (Svätopluk, 1960, 1970, 1972, 1985), ktorá sa stala jednou z jeho najvýznamnejších životných umeleckých kreácií. Výrazný, mohutný a nosný hlasový materiál sa hneď od začiatku jeho pôsobenia uplatňoval v najrôznejšom repertoári. Roku 1965 spieval Štelinu (Krútňava 1965, 1978), popri Svätoplukovi jeho druhú najvýznamnejšiu opernú postavu; v nasledujúcich rokoch sa stal jej jediným predstaviteľom. Schopnosť mnohostranného umeleckého záberu charakterizujú aj ďalšie jeho postavy, významné sú aj jeho postavy vo filmovom, resp. televíznom spracovaní, účinkoval aj v televíznych filmoch. Spolupracoval s Československým rozhlasom v Bratislave, účinkoval aj v prierezoch opier. Významné árie zo svojho repertoáru naspieval na gramofónové platne. So Slovenskou filharmóniou účinkoval v oratoriálnych skladbách L. van Beethovena, G. F. Händla, G. Verdiho a i. Hosťoval aj v zahraničí (Maďarsko, Poľsko, Rakúsko, ZSSR, Taliansko, Nemecko, Grécko).

</doc>
<doc id="134559" title="Matej Markovič" url="https://sk.wikipedia.org/wiki?curid=134559">
Matej Markovič

Matej Markovič (* 27. február 1707, Dobrá Niva – † 14. apríl 1762, Sarvaš) bol slovenský evanjelický kňaz, filozof, básnik, jeden z priekopníkov nášho osvietenstva.
Životopis.
Študoval v Banskej Štiavnici, vo Dvorníkoch, v Banskej Bystrici (17221725) a teológiu v Jene (17311733). Od roku 1734 pôsobil v Sarvaši ako evanjelický kňaz, od roku 1754 ako senior.
Tvorba.
Je autorom náboženských aj náučných spisov písaných vo veršoch i v próze. Veršovanými učebnicami zemepisu a dejepisu Uhorska a knižkou modlitieb sa usiloval šíriť slovenskú národnosť a vychovávať k národnému povedomiu. Jeho umelecky nenáročné literárne práce tvoria predstupeň slovenského osvietenského klasicizmu. Časť jeho diela ostala v rukopise, ako napr. veršovaná latinská kronika Sarvaša.

</doc>
<doc id="134563" title="Mikuláš Markus" url="https://sk.wikipedia.org/wiki?curid=134563">
Mikuláš Markus

Divízny generál Mikuláš Markus (* 27. jún 1897, Málinec – † 31. január 1967, Ružomberok) bol slovenský generál, účastník SNP.
Životopis.
Absolvoval školu pre dôstojníkov v zálohe. Od roku 1919 dôstojník z povolania na viacerých miestach Česka a Slovenska, o. i. aj v Banskej Bystrici. V roku 1939 veliteľ školy pre dôstojníkov v zálohe v Banskej Bystrici. V júli 1944 patril k prvým dôstojníkom východoslovenských divízií, ktorí nadviazali styk s vojenským ústredím SNR. Účastník protifašistického odboja v slovenskej armáde. Od 24. októbra 1944 veliteľ 3. taktickej skupiny brániacej prístup nem. jednotkám ku Zvolenu a Banskej Bystrici. Veliteľ 4. čs. samostatnej brigády 1. čs. armádneho zboru v ZSSR, účastník oslobodzovacích bojov. Zástupca veliteľa 3. vojenskej oblasti na Morave. Neskôr politicky prenasledovaný, čím bol penzionovaný a začal pracovať ako plánovač lesného závodu v Liptovskom Mikuláši. Zomrel 31.januára 1967 v Ružomberku. Podľa jeho mena bol roku 2007 pomenovaný aj michalovský 22. mechanizovaný prápor generála Mikuláša Markusa.

</doc>
<doc id="134574" title="Ľudovít Maróthy" url="https://sk.wikipedia.org/wiki?curid=134574">
Ľudovít Maróthy

Ľudovít Maróthy (* 5. júl 1863, Ľuboreč † 5. august 1899, Lalić) bol evanjelický kňaz a spisovateľ. Pseudonym: Ľudovít Ľuborečský
Životopis.
Študoval na gymnáziách v Martine, v Banskej Bystrici a v Bratislave, teológiu v Bratislave, vo Viedni a v Lipsku, medzitým študoval aj medicínu. Pôsobil ako evanjelický kňaz v Juhoslávii. Počas štúdia predseda slovenského spolku Tatran vo Viedni. 
Literárne a organizačne činný už v študentských rokoch. Publikoval humoristické obrázky a črty zo študentského a dedinského prostredia. Svoj štýl oživoval ľudovými jazykovými prvkami najmä z novohradského nárečia.

</doc>
<doc id="134579" title="Martin Matejovič" url="https://sk.wikipedia.org/wiki?curid=134579">
Martin Matejovič

Martin Matejovič (Mateovic, Mateovich) (* 1734, Kuklov † 27. júl 1803, Banská Bystrica) bol rímskokatolícky kňaz, cirkevný hodnostár a mecén.
Životopis.
Roku 1758 ukončil štúdiá teológie v Trnave. Od roku 1776 pôsobil ako kanonik Banskobystrickej kapitoly, kapitulný veľprepošt (1784) a generálny vikár v Banskej Bystrici (1792). V roku 1792 zastupoval Banskobystrickú kapitulu na uhorskom sneme. Člen Slovenského učeného tovarišstva, jeho odb. v Banskej Bystrici (od roku 1794). Napísal latinskú autobiografiu, zloženú v elegickom distichu.

</doc>
<doc id="134597" title="František Otto Matzenauer" url="https://sk.wikipedia.org/wiki?curid=134597">
František Otto Matzenauer

František Otto Matzenauer (* 16. máj 1845, Beňov - † 22. december 1901, Trnava) bol spisovateľ, prekladateľ, editor. Pseudonym: M. Beňovský
Životopis.
Bol učiteľom v Brezne a v Starej Turej, od 1873 profesorom na učiteľskom ústave v Trnave. Písal didaktizujúce, ľudovýchovné prózy. Založil 1885-1891 vydával edíciu leporiel. Prekladal populárnu lit. z maď. a nem. Edičným činom sú jeho preklady Antológia z poetickej literatúry nemeckej (1890), v kt. ako prvý v slov. kultúre vedome prezentoval informatívnu funkciu prekladu; vydal aj Pet2fiho Lyrické básne (1893).
Literatúra.
Dejiny kráľovstva uhorského

</doc>
<doc id="134605" title="Ján Meličko" url="https://sk.wikipedia.org/wiki?curid=134605">
Ján Meličko

Ján Meličko (* 22. december 1846, Martin† 7. september 1926, Martin) bol slovenský pedagóg, hudobný skladateľ.
Životopis.
Základnú školu navštevoval v Martine, strednú v Gemeri a v Banskej Bystrici, od 1864 študoval na učiteľskej prípravke v Nyíregyháze. Spočiatku pomocný učiteľ neskôr riadny učiteľ a kantor, od roku 18751926 v Martine. Od marca 1883 viedol Slovenský spevokol v Martine (do roku 1914). Spolu s Karolom Ruppeldtom redaktor Slovenských spevov. Ako evanjelický kantor komponoval cirkevné a príležitostné spoločenské skladby i vlastenecké piesne. Jeho dcéra Hana Meličková bola významná slovenská herečka.

</doc>
<doc id="134621" title="Sokolče" url="https://sk.wikipedia.org/wiki?curid=134621">
Sokolče

Sokolče boli jednou z obcí, ktoré boli v roku 1975 zatopené priehradou Liptovská Mara. V roku 1971 bola formálne pričlenená k obci Vlachy.
Prvá písomná zmienka o obci pochádza z roku 1267, kde sa spomína ako zem kráľovského sokolníka Foytha. Názov obce je zrejme služobný - obyvatelia boli kráľovskými sokoliarmi, chovali poľovnícke sokoly pre kráľovský dvor. V jej chotári sa nachádzal kráľovský letohrádok, ktorý slúžil pre kráľovských úradníkov a kráľovu družinu počas poľovačiek v Liptove. Obec pravdepodobne vznikla z Dolného a Horného Sokolča pod názvom Sokolče, preto aj skloňovanie jej názvu by sa malo držať liptovského úzu – teda ako množné číslo mužského rodu.
Z roku 1609 pochádza prvé zachované pečatidlo s erbom obce - sú na ňom zobrazené tri ruže vyrastajúce zo srdca.
Sokolčania boli v minulosti známi pltníci, polyhistor Matej Bel označil sokolčianske plte za najlepšie v Uhorsku. Koncom 18. storočia bolo v obci 67 registrovaných pltníkov. Pri Váhu bolo pltisko, kam zvážali drevo z nízkotatranských dolín. V 19. a začiatkom 20. storočia mnohí pracovali aj ako kvalifikovaní murári a tesári na stavbách celej monarchie, najmä v Budapešti.
V roku 1877 si obyvatelia obce postavili školu (evanjelickú a. v.), do ktorej chodili aj deti z okolitých dedín. Už koncom 19. storočia v Sokolčoch pôsobil agilný divadelný súbor podľa vzoru Belopotockého ochotníkov z Liptovského Mikuláša. V rokoch 1936-38 si na vlastné náklady vybudovali nový, moderný "Kultúrny dom M. R. Štefánika", ktorý sa stal centrom kultúrneho a spoločenského diania pre širšie okolie. V polovici tridsiatych rokov postavili aj novú dvojtriednu školu s bytmi pre správcu školy a pre učiteľa.
Novostavba vytvorila zázemie pre obecnú knižnicu aj pre miestny športový klub "Sokol Sokolče", ktorý vznikol v roku 1930. V roku 1934 futbalisti získali titul „Majster Horného Liptova“. Práve v Sokolčoch svoju kariéru začínal aj neskorší hráč Slovanu Bratislava a reprezentant Viktor Tegelhoff.
Pýchou Sokolčanov bol však v päťdesiatych a šesťdesiatych rokoch 20. storočia najmä hokejový oddiel. V roku 1955 v obci svojpomocne postavili hokejový štadión s prírodným ľadom, vybavený šatňami a elektrickým osvetlením. Oddiel mal dorastenecké aj žiacke družstvá, spočiatku pôsobil v okresnej súťaži, neskôr v krajskej, ktorú aj niekoľkokrát vyhral, z finančných dôvodov však nemohol pomýšľať na postup do vyššej súťaže.
Obec oficiálne zanikla v roku 1972. Zostal však cintorín aj časť chotára... Od roku 1982 sa bývalí Sokolčania a ich potomkovia pravidelne každoročne schádzajú vo svojom bývalom háji nad priehradou v prvú augustovú sobotu. Tradíciu majú aj februárové plesy Sokolčanov v Liptovskom Mikuláši.

</doc>
<doc id="134642" title="Tichomír Milkin" url="https://sk.wikipedia.org/wiki?curid=134642">
Tichomír Milkin

Tichomír Milkin, vlastným menom Ján Donoval (* 14. august 1864, Donovaly-Mistríky – † 4. november 1920, Smolinské), bol rímskokatolícky kňaz, básnik, literárny kritik, prekladateľ. Pseudonym: Katolícky kňaz, Mentor, Tichomír, Tichomír Milkin
Životopis.
Základnú školu navštevoval v Banskej Bystrici, v rokoch 1876 – 1880 študoval na gymnáziu v Banskej Bystrici. Potom v Ostrihome maturoval a absolvoval katolícku teológiu, roku 1888 vysvätený za kňaza . Pôsobil ako rímskokatolícky kňaz na viacerých miestach Slovenska. Predchodca slovenskej moderny. Autor subjektívnej lyriky, vlasteneckej i náboženskej poézie. Tvorbu uverejňoval v Katolíckych novinách a v almanachu Tovaryšstvo. Podstatná časť jeho lyriky ostala nepublikovaná, výber z nej vyšiel až v roku 1985 pod názvom Sny a nádeje. Spolupracoval na Jednotnom katolíckom spevníku. Preložil Homérovu Iliadu a Bibliu (Nový zákon), ktorú dokončil 1906. Kritik a teoretik slovenského realizmu; kritické state uverejňoval v Katolíckych novinách, ale najmä v Literárnych listoch. Súčasťou jeho estetických názorov bola požiadavka vysokej jazykovej kultúry a čistoty. Jeho najznámejšou piesňou je pieseň "Bože, čos’ ráčil", ktorá sa nachádza v Jednotnom katolíckom spevníku pod číslom 524.

</doc>
<doc id="134662" title="Milan Thomka Mitrovský" url="https://sk.wikipedia.org/wiki?curid=134662">
Milan Thomka Mitrovský

Milan Thomka Mitrovský (* 1. júl 1875, Martin – † 30. október 1943, Martin) bol 
slovenský maliar a spisovateľ pochádzajúci zo zemianskej rodiny.
Životopis.
Študoval na gymnáziu v Banskej Bystrici a v Bratislave, kde maturoval, 1894 – 1896 na AVU v Prahe (prof. Pirner), 1896 – 1898 na výtvarnej akadémii v Mníchove (prof. Hackl), 1898 – 1901 bol na študijnom pobyte v talianskej Florencii.
Spočiatku žil a pracoval vo Viedni, po vypuknutí 1. svetovej vojny v Martine kde bol vedúcou osobnosťou a organizátorom umeleckého života a kde sa utvoril klub spisovateľov a literátov „felibrov“ (1914 – 1943).
Jeho tvorbu ovplyvnilo nemecké maliarstvo a priateľstvo s maliarom E. Zamrazilom, no s obdivom kopíroval aj diela talianskych klasikov ako bol Botticelli, Raffaelo.
Základnú os jeho tvorby predstavuje maľba portrétov, figurálnych kompozícií, voľných kópií starých majstrov a tiež figurálne kompozície na námety klasických literárnych diel (Don Quijote, Hamlet, Faust). Príležitostne maľoval krajinky a zátišia.
Ako spisovateľ sa od dvadsiatych rokov venoval literárnej tvorbe – písal fejtóny, glosy a úvahy, ktoré uverejňoval v Národných novinách a v Slovenských pohľadoch, knižne vyšli novely, spomienkové prózy a aforistické zápisky. 
V rokoch 1923 – 1928 vychádzali jeho "Listy bratislavským felibrom".
Bol členom vedenia Spolku slovenských umelcov a v roku 1902 sa zúčastnil na výstave slováckych výtvarníkov v Hodoníne.
Externé odkazy.
[[Kategória:Slovenskí maliari]]
[[Kategória:Slovenskí spisovatelia]]
[[Kategória:Slovenskí šľachtici]]
[[Kategória:Uhorskí šľachtici]]
[[Kategória:Príslušníci zemianskeho stavu]]
[[Kategória:Osobnosti z Martina]]

</doc>
<doc id="134735" title="Homomorfizmus grúp" url="https://sk.wikipedia.org/wiki?curid=134735">
Homomorfizmus grúp

Homomorfizmus grúp alebo morfizmus grúp alebo homomorfné zobrazenie grúp formula_1 a formula_2 je zobrazenie formula_3, pri ktorom pre všetky prvky formula_4 platí formula_5, pričom formula_6 je operácia grupy formula_7 a formula_8 operácia grupy formula_9 (hovoríme tiež, že homomorfizmus zachováva operáciu).
Z tejto definície je možné odvodiť aj nasledujúce vlastnosti homorfizmu formula_10:
Intuícia.
Cieľom definovania homomorfizmu je zostrojiť funkcie, ktoré zachovávajú algebraické štruktúry. Ekvivalentnou definíciou homomorfizmu je: Funkcia formula_3 je homomorfizmus ak pre každé formula_16 také, že formula_17 máme formula_18
Inými slovami, grupa formula_9 má v istom zmysle podobnú algebraickú štruktúru ako formula_7 a homomorfizmus formula_21 ju zachováva.
Obraz a jadro.
Nech formula_25 je homomorfizmus grúp. 
Potom množina formula_26 sa nazýva "jadro homomorfizmu" formula_10. zvyčajne sa označuje formula_28 (z anglického slova "kernel", respektíve z nemeckého kern). Ekvivalentne formula_29.
"Obrazom homomorfizmu" formula_10 nazveme množinu formula_31 (označenie formula_32 pochádza z anglického slova "image").
Jadro a obraz homomorfizmu môžu byť interpretované ako vyjadrenie, do akej miery je daný homomofizmus blízko izomorfizmu. Prvá veta o izomorfizme hovorí, že obraz homomorfizmu grúp formula_33 je izomorfný faktorovej grupe formula_34.

</doc>
<doc id="134760" title="Viktor Mydlo" url="https://sk.wikipedia.org/wiki?curid=134760">
Viktor Mydlo

Viktor Ján Mydlo (* 15. december 1895, Donovaly-Mistríky - † 28. august 1978, Ružomberok) bol sochár.
Životopis.
Roku 1932 pôsobil v bratislavskej dielni A. Rigeleho, kde sa zdokonaľoval v kresbe, v sochárskych princípoch výstavby ľudského tela a v práci s kamenným materiálom. Vo svojej tvorbe uprednostňoval monofigurálne kompozície a portréty, materiálove pálenú hlinu a sadru. Zaujal naivne realistickým prístupom svojich sociálne orientovaných prác. V 30. rokoch člen Spolku slovenských umelcov.

</doc>
<doc id="134805" title="Peter Bičkoš" url="https://sk.wikipedia.org/wiki?curid=134805">
Peter Bičkoš

Peter Bičkoš (* 1. jún 1911, Krásna nad Hornádom – † 31. marec 2001, Žilina) bol slovenský spisovateľ a prozaik.
Životopis.
Roku 1930 maturoval na obchodnej akadémii v Košiciach. Po štúdiách pracoval ako notársky pomocník a bankový úradník. Od roku 1936 pracoval v bankových inštitúciách v Prahe, v Bratislave, v Banskej Bystrici, v Prešove, v Žiline a ďalších. Už počas štúdií viedol v rokoch 1929 – 1930, košickú filiálnu redakciu časopisu Svojeť. Od roku 1933 bol redaktorom týždenníka Košické noviny a v tom čase uverejňoval poviedky, kurzívky a publicistické príspevky vo východoslovenských periodikách. Po dlhej odmlke od roku 1980 publikoval novely a poviedky v zborníkoch stredoslovenských autorov ("Pribúdanie kruhov", "Variácie na život"). Knižne vydal román "Pred svitaním" (1983) z vojnových a povstaleckých čias, po ktorom nasledovala kniha noviel z prostredia bankovníctva s detektívnymi zápletkami "Dolárová story" (1987).

</doc>
<doc id="134810" title="Melchior Ignác Nižňanský" url="https://sk.wikipedia.org/wiki?curid=134810">
Melchior Ignác Nižňanský

Melchior Ignác Nižňanský (Nizsnyánszky, Nyizsnyánszky) (* 31. júl 1747, Bojnice† 9. júl 1813, Banská Bystrica) bol slovenský rímskokatolícky kňaz, cirkevný hodnostár.
Jeho otec bol Ján Nižňanský a matka Františka rod. Szugyunová.
Životopis.
Filozofiu študoval v Trnave, teológiu v Pázmáneu vo Viedni. Od roku 1770 štud. dozorca na seminári v Trnave. Neskôr cirkevný hodnostár na rôznych miestach Slovenska. Od roku 1811 prepošt v Banskej Bystrici. Autor zbierky dokumentov k dejinám Krupiny, ktoré využil Ondrej Braxatoris pre svoju prácu "Letopisové krupinští" (Bratislava roku 1810).

</doc>
<doc id="134823" title="Stanislav Ondrejka" url="https://sk.wikipedia.org/wiki?curid=134823">
Stanislav Ondrejka

Prof. RNDr. Stanislav Ondrejka, DrSc. (* 22. máj 1933 Liptovská Štiavnica – † 16. júl 2008 Banská Bystrica) bol fyzik, vysokoškolský pedagóg.
Životopis.
V roku 1952-1957 absolvoval štúdium na Prírodovedeckej fakulte UK v Bratislave, 1972 RNDr., CSc., 1976 doc., 1992 prof., 1993 DrSc. Od roku 1957 pôsobil v Banskej Bystrici ako vysokoškolský pedagóg, ako vedúci Katedry fyziky na Pedagogickej fak. v Banskej Bystrici (1965-1983), ako prodekan pre vedu a výskum (1982-1991) a ako dekan na Fakulte prírodných vied UMB v Banskej Bystrici (do 1. marca 2001). Bol členom redakčnej rady časopisu Matematika, fyzika, informatika (1978-1988), od r. 1991 je členom redakčnej rady časopisu Obzory matematiky, fyziky a informatiky. Bol členom ÚV a členom Predsedníctva ÚV JSMF ČSAV (1962-1992). Od roku 1970 bol členom ÚV, členom Predsedníctva ÚV JSMF pri SAV a predsedom fyz. pedag. sekcie a od roku 1992 čestným členom JSMF pri SAV v Bratislave. Na celosvetovej výstave DIDACTA (1984 : Bazilej, Švajčiarsko) získal bronzovú medailu a na Lipskom veľtrhu zlatú medailu (1985). Bol autorom odborných publikácií Súprava pre netradičné pokusy z geometrickej optiky a polarizácia svetla. - Diapanels for Physic I., II., III. - Molekulová fyzika a termika.

</doc>
<doc id="134847" title="Ján Országh (kňaz)" url="https://sk.wikipedia.org/wiki?curid=134847">
Ján Országh (kňaz)

Ján Országh (* 19. máj 1816, Lazany† 22. október 1888, Turčiansky Ďur) bol slovenský rímskokatolícky kňaz, cirkevný hodnostár a národnokultúrny dejateľ.
Jeho otec bol Ján Országh a matka Anna Országhová.
Životopis.
Teológiu študoval v Banskej Bystrici a v Pešti, 1839 vysvätený za kňaza. V rokoch 18391844 kaplán na viacerých miestach v banskobystrickej diecéze, 18441949 študijný prefekt a profesor cirkevného práva na bohosloveckom seminári v Banskej Bystrici.
Aktívne sa zúčastňoval národnokultúrneho pohybu, angažoval sa v príprave Memoranda národa slovenského, zakladajúci člen, 18631866 druhý podpredseda Matice slovenskej, podporovateľ a mecén gymnázia v Kláštore pod Znievom, pôsobil v Spolku svätého Vojtecha. Nadaný rečník, znalec histórie, propagátor slovenskej tlače.

</doc>
<doc id="134863" title="Ondrej Pavlík" url="https://sk.wikipedia.org/wiki?curid=134863">
Ondrej Pavlík

Ondrej Pavlík (* 1. apríl 1916, Zvolenská Slatina – † 19. december 1996, Bratislava) bol slovenský školský pracovník a pedagóg.
Životopis.
Štátny činiteľ v oblasti školstva a spolutvorca socialistického školského systému. Zakladateľ vedeckých pracovísk, predseda SAV. Politicky prenasledovaný, rehabilitovaný. Vysokoškolský profesor FF UK v Bratislave. Člen ÚV KSS, poslanec SNR. Autor encyklopedických a lexikálnych diel ("Pedagogická encyklopédia Slovenska"), kníh o výchove a vzdelávaní, o vedecko-technickej revolúcii, memoárov, učebníc. Nositeľ viacerých vyznamenaní. Účastník protifašistického odboja a SNP, počas SNP tajomník ÚV KSS a zástupca povereníka školstva v Banskej Bystrici (1944). V roku 19451948 prednášal na PF v Banskej Bystrici.

</doc>
<doc id="134899" title="Gustáv Pavlovič" url="https://sk.wikipedia.org/wiki?curid=134899">
Gustáv Pavlovič

Gustáv Pavlovič (* 22. marec 1907, Stará Turá – † 15. február 1990, Bratislava) bol slovenský vysokoškolský pedagóg.
Životopis.
Spolutvorca socialistického školského systému a zákonodarstva. Vysokoškolský pedagóg FF UK v Bratislave. Riaditeľ vedeckých pracovísk a člen vedeckých spoločností. Zakladateľ časopisu "Jednotná škola". Autor kníh, vedeckých prác, odborných štúdií a článkov. V roku 19341939 pôsobil ako učiteľ cvičnej školy a Učiteľského ústavu v Banskej Bystrici. Účastník protifašistického odboja, počas SNP pracovník Povereníctva SNR pre školstvo v Banskej Bystrici (1944). Nositeľ viacerých vyznamenaní.

</doc>
<doc id="134901" title="František Eduard Pecník" url="https://sk.wikipedia.org/wiki?curid=134901">
František Eduard Pecník

František Eduard Pecník (* 13. január 1748, Rakovo - † 4. marec 1815, Tisovec) bol slovenský organár.
Životopis.
Narodil sa v rodine sladovníka. V rokoch 1762-1965 sa učil za stolára u banskobystrického majstra Martina Wahla, potom bol na vandrovke v Sasku, Braniborsku, Sliezsku a Anglicku. Roku 1770 sa vrátil a vyučil sa v Šoprone za organára u významného majstra Jána Rotha. V roku 1787 sa osamostatnil a otvoril si dielňu najprv v Levoči, neskôr v Prešove a Bardejove. Za život postavil asi 20 organov. Počas stavby organa v Kameňanoch sa sem presťahoval, podobne do Tisovca, kde aj zomrel.

</doc>
<doc id="134909" title="Emil Perko" url="https://sk.wikipedia.org/wiki?curid=134909">
Emil Perko

Emil Perko (* 3. júl 1905, Prešov – † 17. august 1984, Banská Bystrica) bol slovenský dôstojník, generálmajor, účastník SNP.
Životopis.
Narodil sa v Prešove vo vojenskej rodine. Po dosiahnutí stredoškolského vzdelania nastúpil v roku 1923 na vojenskú službu a neskôr v tom istom roku začal študovať na dôstojníckej škole v Hraniciach na Morave. Po skončení štúdia slúžil na viacerých postoch ako dôstojník delostrelectva. V lete 1937 dosiahol hodnosť štábny kapitán, pôsobil aj ako poradca veliteľstva Hlinkovej gardy v Kežmarku.
Ako veliteľ delostreleckého pluku 1 sa zapojil do ťaženia proti Poľsku. Ako veliteľ tejto jednotky sa v roku 1941 zúčastnil i bojov v ZSSR. Podieľal sa na založení štátnej vojenskej reálky v Banskej Bystrici (1942-1943), neskôr presťahovanej do Martina. V septembri 1943 bol znovu prevelený na východný front, vo funkcii veliteľa delostreleckého pluku 11. V období zdravotnej dovolenky veliteľa krátko viedol i 1. pešiu (bývalú rýchlu) divíziu. Veliteľ vojenskej posádky v Martine. Pod jeho velením sa vojenské jednotky v meste zapojili do protifašistického odboja. Golianom bol krátko pred začatím povstania poverený obranou Turca. Nadviazal spojenie so skupinou P.A. Velička.
Po vypuknutí SNP bol 9. septembra 1944 vymenovaný za veliteľa 5. taktickej skupiny „Ďumbier“ 1. čs. armády na Slovensku. Zúčastnil sa ťažkých bojov pri Strečne. Viedol obranné boje o vstup do Turčianskej kotliny pri Vrútkach, Priekope, Sučanoch, Martine a Dolnom Záturčí. Jeho jednotky boli z Turca nútené ustúpiť v noci z 21. na 22. septembra. Neskôr po porážke povstania ustupoval s časťou svojho štábu k Ľubietovej, neskôr sa ukrýval do marca 1945 vo Zvolene, po oslobodení mesta bol presunutý do Košíc.
Po vojne velil krátko 10. divízii, neskôr sa zúčastnil bojov proti Banderovcom na východnom Slovensku. V roku 1946 bol povýšený do hodnosti brigádneho generála. Na konci roku 1950 velil 1. delostreleckému zboru v Banskej Bystrici. V máji 1951 prepustený z armády a politicky prenasledovaný. Neskôr pôsobil ako robotník a hospodársky pracovník v roku 1965 odišiel na dôchodok. Pracoval v Múzeu SNP v Banskej Bystrici (1970-1977).
Zomrel 27. augusta 1984 v Banskej Bystrici. V roku 1991 bol posmrtne rehabilitovaný a bola mu navrátená pôvodná hodnosť. Nositeľ viacerých vyznamenaní.
Externé odkazy.
Fotografia

</doc>
<doc id="134917" title="Ľudovít Petránsky" url="https://sk.wikipedia.org/wiki?curid=134917">
Ľudovít Petránsky

Ľudovít Petránsky (* 22. november 1943, Brezno) je slovenský teoretik a historik výtvarných umení, pedagóg.
Životopis.
Narodil sa v rodine otca Ľudovíta - staviteľa a matky Márie (rod. Filadelfy), ktorá bola dlhoročnou riaditeľkou Okresnej a neskôr Mestskej knižnice a zároveň členkou Divadla Janka Chalúpku v Brezne. Bola výraznou osobnosťou vo viacerých spoločenských i kultúrnych oblastiach. Maturoval na SPTŠ v Brezne.
Vysokoškolské štúdiá absolvoval na Katedre dejín umenia (neskôr Veda o výtvarnom umení) Filozofickej fakulty Univerzity Komenského v Bratislave a na Karlovej univerzite v Prahe. 1969 - štipendium na Univerzite v Heidelbergu. V roku 1974 mu bol na základe skúšok a obhajoby práce Univerzitou J. E. Purkyně v Brne udelený titul PhDr. O tri roky neskoršie obhájil na Umenovednom ústave ČSAV kandidátsku dizertačnú prácu pod názvom "Zoltán Palugyay" a bol mu udelený vedecký titul CSc. V roku 1978 habilitoval na docenta (VŠVU Bratislava) a v roku 1985 získal na základe úspešnej doktorskej dizertačnej práce na ČSAV vedecký titul DrSc. V roku 1986 bol inaugurovaný na profesora a v roku 2005 mu bol na STU vo Zvolene udelený čestný titul Dr.h.c.
V rokoch 19701990 pôsobil na Vysokej škole výtvarných umení v Bratislave. Vedúci Katedry úžitkového umenia a tvarovania priemyselných výrobkov, neskôr ako vedúci Katedry teoretických predmetov, od roku 1985 ako prorektor a v roku 1989 ako rektor.
V roku 1990 nastúpil na Fakultu architektúry Slovenskej technickej univerzity v Bratislave ako profesor dejín, teórie a metodológie dizajnu a v rokoch 19972006 tu pôsobil ako prodekan pre styk s verejnosťou a doktorandské štúdium a zároveň ako predseda Slovenskej odborovej komisie pre dizajn (neskôr samostatnej Fakultnej odborovej komisie). Patril k hlavným iniciátorom vzniku Ústavu dizajnu na FA STU v Bratislave a v rokoch 20032006 bol jeho vedúcim. V rokoch 20062010 bol predsedníctvom Senátu FA STU zvolený za dekana Fakulty architektúry STU v Bratislave.
Prednášal aj na Katedre dizajnu Technickej univerzity v Košiciach a na Katedre dizajnu Drevárskej fakulty TU vo Zvolene. Bol hlavným iniciátorom založenia doktorandského štúdia v oblasti dizajnu, habilitácií a inaugurácií v tomto odbore na Slovensku. V roku 2011 odišiel do dôchodku.

</doc>
<doc id="134927" title="Lukáš Petráš" url="https://sk.wikipedia.org/wiki?curid=134927">
Lukáš Petráš

Lukáš Petráš (* 2. november 1894, Necpaly, Rakúsko-Uhorsko - † 25. marec 1966, Prievidza, ČSSR) bol rímskokatolícky kňaz, cirkevný historik a pedagóg.
Študoval teológiu v Banskej Bystrici. Za kňaza bol vysvätený v roku 1918. Slúžil ako farár v Bojniciach, vykonával činnosť okresného školského inšpektora (od roku 1938) a čestného nitrianskeho archidiakona (od roku 1945). Počas druhej svetovej vojny sa podieľal na záchrane rasovo prenasledovaných Židov (pozri holokaust na Slovensku). Bol autorom stredoškolských učebníc.

</doc>
<doc id="134928" title="Koloseum" url="https://sk.wikipedia.org/wiki?curid=134928">
Koloseum

Koloseum (po taliansky "Colosseo") sú ruiny veľkého amfiteátra v strede Ríma. V súčasnosti je to architektonická dominanta Ríma. Koloseum stojí na mieste umelého jazera v záhrade Neronovho Zlatého domu ("domus aurea Neronis") na konci Forum Romanum. Pôvodne slúžil ako amfiteáter a bola to najväčšia budova v Rímskej ríši.
Pôvodne sa nazývalo Mamlovský amfiteáter (po latinsky "Amphitheatrum Flavium", v taliančine "Anfiteatro Flavio") podľa dynastie, z ktorej pochádzali obaja jeho stavitelia. Až neskôr sa vžil názov Koloseum, znamenajúci "obrovský" (myslia sa buď obrovské rozmery samotného amfiteátra alebo rozmery obrovskej sochy Nerona, ktorá pri amfiteátri stála).
V súčasnosti sa z Kolosea zachovali iba 2/3 pôvodnej stavby, poškodenie zapríčinili zemetrasenia alebo aj rozkrádanie materiálu. Koloseum bolo označované ako ikona starovekého Ríma a rímskej architektúry. Neskôr malo veľa využití ako bývanie, dielňa, pevnosť a svätyňa.
Dejiny.
Rozkaz na jeho vybudovanie dal cisár Vespasianus v roku 72, dokončili ho za vlády cisára Tita v roku 80. Ten otvoril arénu vo veľkom štýle, oslavy trvali 100 dní a zúčastnilo sa ich cez 3 000 gladiátorov. Ďalšie vylepšenia boli uskutočnené počas vlády Domiciána.Na stavbe pracovali prevažne Židia zajatí a prevezení z Judei po potlačení židovského povstania a zničení Jeruzalema. 
Pôvodne slúžilo na rôzne hry a zápasy. V roku 404 po Kr. boli gladiátorské zápasy zakázané, takže sa už nekonali, v 6. storočí sa skončili aj zápasy s divými zvieratami. V 13. storočí bola budova premenená na pevnosť. Od 15. storočia slúžila budova ako kameňolom – kamene z Kolosea sa použili na výstavbu Palazzo Venezia, Palazzo della Cancelleria a Baziliky Sv. Petra. Pápež Benedikt XIV. v 18. storočí ťažbu kameňa ukončil tak, že budovu zasvätil kresťanským mučeníkom, ktorí tu údajne zahynuli. 
K budove sa viaže slávne proroctvo, ktoré v 8. storočí vyslovil Beda Venerabilis: "Kým stojí Koloseum, bude stáť Rím. Keď padne Koloseum, padne Rím. A keď padne Rím, padne aj svet.
Štruktúra.
Vysoké je s obvodom vyše pol kilometra a osi jeho elipsovitého pôdorysu merajú a . Malo 80 vchodov a zároveň východov. Postavili ho zo sivoružových travertínových kvádrov spojených železnými skobami a základy zapustili do hĺbky 9 metrov. Pod arénou sa skrýval systém podzemných chodieb so šachtami a výťahmi pre divoké zvieratá. Pôvodne bolo celé obložené mramorom a na vonkajšej strane malo na druhom a treťom poschodí 80 arkád ozdobených sochami, jeho horný kraj lemovali takisto sochy. 
Pôvodne malo kapacitu 45 000 až 50 000 divákov. Diváci sedeli alebo stáli na štyroch terasách. Najurodzenejší sedeli v predných radoch, boli tam lóže pre cisársku rodinu a šesť miest pre uctievané rímske kňažky – panny vestálky. Za sedadlami a pod nimi sa nachádzali schodiská a chodby.
Hry v Koloseu.
Využívalo sa hlavne na boje gladiátorov, rekonštrukcie slávnych bitiek, popravy a dramatické predstavenia.
Hry sa konali až 99 dní v roku. Okrem bojov gladiátorov zahŕňali aj tzv. venationes – lov divých zvierat, resp. boj s nimi. Používali sa levy, tigre, medvede, slony, kance, leopardy, pštrosy, žirafy, divé byvoly, krokodíly, hyeny, býky a vlky.
Gladiátormi boli väčšinou otroci, v niektorých prípadoch išlo o odsúdených zločincov a vojnových zajatcov, inokedy o dobrovoľníkov, ktorí verili, že budú mať šťastie a prežijú a stanú sa tak slávnymi. Delili sa do skupín podľa výzbroje, ktorú používali a podľa spôsobu vedenia boja. Retiarus mal sieť, trojzubec a dýku, Trákovia prilbicu so širokým okrajom, malý okrúhly štít a dlhý zahnutý nôž zvaný sica. Samniti a Myrmilloni boli viacej vyzbrojení. Ďalší bojovali na koňoch či dvojkolesových vojnových vozoch.
Hoci formálnym pozdravom gladiátorov bolo "buď pozdravený, cisár, na smrť idúci ťa pozdravujú", nie každé kolo osudného zápasu malo tragické následky. Niekedy mohol byť porazený vzhľadom na preukázanú statočnosť ušetrený smrti. Keď však dravej zveri predhodili vojnových zajatcov a zločincov, vrátane kresťanov, očakávalo sa, že všetci zomrú. Zločincov zabíjali aj inými brutálnymi spôsobmi vrátane toho, že ich obliekli do tuniky napustenej smolou a zapálili.
Trojdňový program sa začínal dvomi dňami gladiátorských zápasov a bojov s divokou zverou. Na tretí deň arénu napustili vodou a konala sa naumachia, námorná bitka so skutočnými loďami. Aj v tomto prípade išlo tak ako v gladiátorských zápasoch a bojoch s divokou zverou, o krvavú záležitosť.

</doc>
<doc id="134960" title="Michal Potocký" url="https://sk.wikipedia.org/wiki?curid=134960">
Michal Potocký

Michal Potocký (* 8. apríl 1912, Vysoká nad Uhom – † 20. október 1996, Piešťany) bol slovenský jezuita, náboženský publicista, pedagóg a rímskokatolícky kňaz.
Životopis.
Študoval teológiu v Banskej Bystrici (od roku 1942). Katechéta v Banskej Bystrici (1948 – 1950). Stredoškolský učiteľ náboženstva a latinčiny, katechéta na katolíckych gymnáziách. Politicky prenasledovaný (1950) a väznený. Po amnestii pracoval vo výrobe. Prekladateľ náboženských a filozofických prác, ovládal latinčinu, taliančinu, a francúzštinu. Zaoberal sa filozofiou a teológiou Pierra Teilharda de Chardin. Existujú vierohodné záznamy (už z roku 1957) o tom, že nebohý páter Michal Potocký SJ, rodák z Vysokej nad Uhom, zhromažďoval svedkov života a smrti blahoslavenej Anny Kolesárovej.

</doc>
<doc id="134987" title="Anton Prídavok" url="https://sk.wikipedia.org/wiki?curid=134987">
Anton Prídavok

Anton Prídavok (* 28. máj 1904, Kežmarok - † 12. máj 1945, Ružomberok) bol slovenský básnik, osvetový pracovník, publicista. Pseudonym: Anton Kompánek; A.P. Umkin; K.Ž. Marčan; Peter Boleráz; strýc Anton; Zemkin.
Jeho otec bol Jozef Prídavok, matka Zuzana rod. Okáľová a manželka Mária rod. Hajková.
Životopis.
Anton Prídavok sa narodil 28. mája 1904 v Kežmarku v rodine železničných zamestnancov, v dôsledku čoho sa často rodina sťahovala. Neskôr študoval na gymnáziu v Spišskej Novej Vsi a v Prešove. V roku 1918 prestúpil na učiteľský ústav a v roku 1922 zmaturoval. Anton Prídavok pochádzajúci z uvedomelej slovenskej rodiny, mal ďalších štyroch bratov, pričom všetci piati sa významnou mierou zapísali do slovenských dejín. Najstarší Peter Prídavok pôsobil v Londýne ako vedúci slovenského vysielania BBC. Bratia Prídavkovci Anton, Peter, Marián, Jozef a Ján patrili medzi vzdelanú slovenskú generáciu, mimoriadne publikačne a redakčne činnú. Okrem osvetovej, literárnej, dramatickej a básnickej činnosti, Anton Prídavok patril k prvým priekopníkom, ktorí položili základy rozhlasového života na východnom Slovensku. Organizoval rozhlasové vysielanie v Košiciach, neskôr po okupácii južného Slovenska horthyovským Maďarskom vybudoval rozhlasové štúdio v Prešove. V rokoch 1927 až 1932 bol oblastným tajomníkom literárno-dramatického oddelenia Slovenskej ligy. Súčasne má nemalý podiel na položení základov profesionálnej scény dnešného Divadla Jonáša Záborského v Prešove, kde založil divadelný krúžok "Záborský," v ktorom bol režisérom a dramaturgom.
Počas Druhej svetovej vojny sa postavil jednoznačne voči pangermanizmu a nastupujúcemu nemeckému fašizmu. Zúčastnil sa občianskeho odboja a ako riaditeľ rozhlasu v Prešove odišiel už počas prvých dní Slovenského národného povstania do Banskej Bystrice. Pre potreby Slobodného Slovenského vysielača dal tajne do Banskej Bystrice premiestniť technickú aparatúru a rozhlasový archív. Po potlačení SNP a následnom krvavom pohone na príslušníkov povstaleckého hnutia bol v januári 1945 chytený nemeckým gestapom. Väznený, vypočúvaný a mučený sa dočkal oslobodenia, no v dôsledku prežitých útrap zomrel tri dni po skončení vojny v Ružomberku 12. mája 1945 a to iba ako 41 ročný. 

</doc>
<doc id="134991" title="Andrej Ľudovít Radlinský" url="https://sk.wikipedia.org/wiki?curid=134991">
Andrej Ľudovít Radlinský

ThDr. PhDr. Andrej Radlinský
(alebo aj Andrej Ľudovít Radlinský, krstený Ľudovít Andrej; * 8. júl 1817, Dolný Kubín – † 26. apríl 1879, Kúty) bol slovenský rímskokatolícky kňaz, jazykovedec, pedagóg, redaktor, fyzik, vydavateľ, náboženský spisovateľ, zakladateľ Spolku svätého Vojtecha, spoluzakladateľ Matice slovenskej. Pseudonym: Radolínsky
Rodina.
Otec Andreja Radlinského sa volal Ondrej Radlinský / Andrej Radlinský. Študoval na piaristickom gymnáziu v Ružomberku a potom v Jágri. Bol úradníkom a hospodárom na časti zdedeného majetku. V meruôsmych rokoch (revolúcie v rokoch 1848 až 1849) bol richtárom. 
Matka Andreja Radlinského sa volala Alžbeta, rodená Bernoláková. Bola dcérou brata Antona Bernoláka.
Andrej Radlinský mal sestru Máriu a dvoch bratov. Jeho brat Štefan Radlinský bol povolaním takisto kňaz. Pôsobil v Dolnej Lipnici a napísal latinskú učebnicu učebnicu pastorálnej teológie. Ďalší brat sa volal Gašpar. 
Životopis.
Študoval na gymnáziu v Ružomberku, Kremnici a v Budíne. V roku 1834 – 1836 študoval filozofiu v Oláhovom seminári v Trnave, a v seminári v Bratislave. V roku 1836 – 1840 katolícku teológiu na univerzite v Pázmaneu vo Viedni, popri nej sa venoval aj štúdiu jazykovedy a spoločenskovedným i exaktným predmetom. V roku 1841 získal doktorát (PhDr.), na univerzite v Pešti 1841 a bol vysvätený za kňaza. Pôsobil v Budíne a Zlatých Moravciach a dlhšie i v Banskej Štiavnici, kde zriadil nedeľné školy a organizoval spolky miernosti. V roku 1852 vydal I. zväzok "Prostonárodnej Bibliotéky", ktorý obsahoval hviezdovedu, zemepis, prírodopis a silozpyt. Jeho zostavovateľom bol Maximilián Jalovecký. Andrej Radlinský musel tajne opustiť Slovensko a prešiel do Viedne, kde spolupracoval s Jánom Kollárom. Tu redigoval Slovenské noviny, vydával časopis Cyrill a Method, neskôr s prílohou "Priateľ školy a literatúry", Pešťbudínske vedomosti, Katolícke noviny.
Andrej Radlinský značne prispel k vytváraniu slovenskej fyzikálnej terminológie. V päťdesiatych až sedemdesiatych rokoch 19. storočia svojimi všestrannými schopnosťami zasahoval do hospodárskeho a literárneho života a má nezabudnuteľné zásluhy pri napomáhaní rozvoja slovenského školstva, najmä pri jeho záchrane. Aktívne sa podieľal na slovenskom národnom politickom hnutí, zástanca spolupráce oboch konfesií, propagátor českej a slovenskej vzájomnosti, slavianofil ako jazykovedec ovplyvnil vývoj a kodifikáciu spisovnej slovenčiny, zúčastnil sa na rozvoji a šírení katolíckej náboženskej spisby pričinil sa o povznesenie slovenského školstva. Spoluzakladateľ Matice slovenskej a Spolku svätého Vojtecha. Redaktor, vydavateľ a zostavovateľ náboženských publikácií. Zaslúžil sa o poslovenčenie a neskôr záchranu banskobystrického gymnázia, usiloval sa založenie slovenskej právnickej akadémie v Banskej Bystrici, nastolil aj potrebu zriaďovania pôrodných sál na Slovensku. Vydával rôzne školské pomôcky a príručky, jeho učebnica "Školník" bola významným prostriedkom pri pozdvihnutí vzdelanostnej úrovne slovenského národa. Zomrel 26. apríla 1879 a pochovaný je v Kútoch.
Dielo "Školník", ktoré vydal v roku 1871 obsahujúce hviezdovedu, zemepis, silozpyt, zemeznalstvo, prírodopis, domáce a poľné hospodárstvo, ovocinárstvo, včelárstvo, hodvábnictvo a náuku o právach a povinnostiach občanských pre katolícke elementárne školy. Učebnica má 316 strán a 12 strán obrázkov. Stavba Silozpytu čili fyziky ako jednej časti "Školníka": 

</doc>
<doc id="135008" title="Peter Rajtar" url="https://sk.wikipedia.org/wiki?curid=135008">
Peter Rajtar

Peter Rajtar (* 22. december 1912, Sľažany† 5. november 1990, Sľažany) bol slovenský rímskokatolícky kňaz a salezián.
Životopis.
Narodil sa v Horných Sľažanoch. Pôsobil ako katechéta a vedúci školy v Žiline (19391941), administrátor farnosti v Šaštíne (19411942) a direktor saleziánov vo Sv. Beňadiku, Trnave a v Nitre. Politicky prenasledovaný (po roku 1950) a internovaný. Po prepustení z internácie (1960) pracoval ako pokladník v Banskej Bystrici. Za obranu pápeža a rímskokatolíckej cirkvi ho v Banskej Bystrici odsúdili a uväznili (19661967).

</doc>
<doc id="135016" title="Ľudovít Rauch" url="https://sk.wikipedia.org/wiki?curid=135016">
Ľudovít Rauch

Ľudovít Rauch (krycie meno Peter; * 2. júl 1902, Nagyvázsony – † 15. november 1944, Sedlo pod Hnilickou Kýčerou, Malá Fatra) bol funkcionár KSČ, robotník.
Životopis.
Vyučil sa za obuvníka, obuvnícky robotník v opravovni obuvi firmy Baťa, v 30. rokoch pracovník aparátu oblastného výboru KSČ v Žiline. Člen ilegálneho vedenia KSČ v meste i v oblasti ilegálneho vedenia žilinskej oblasti KSS. Za svoju činnosť bol zatknutý a väznený. Člen skupiny politických väzňov, ktorým sa 1. septembra 1944 podarilo vyslobodiť a odísť na povstalecké územie. Pracovník aparátu ÚV KSS v Banskej Bystrici, účastník zjednocovacieho zjazdu KSS a soc. demokracie. Bol príslušníkom 2. čs. partizánskej brigády M. R. Štefánika, kde pôsobil ako politický vedúci - politruk. Padol v boji s nacistami. Počas komunistického režimu bola po ňom pomenovaná ulica v Žiline a Bratislave. Po Nežnej revolúcii boli premenované.

</doc>
<doc id="135026" title="Chaviva Reiková" url="https://sk.wikipedia.org/wiki?curid=135026">
Chaviva Reiková

Chaviva Reiková, pôvodným menom "Marta Reicková", krycie meno "Ada Robinson" (* 22. jún 1914, Nadabula, dnes časť Rožňavy Rakúsko-Uhorsko – † 20. november 1944, Banská Bystrica-Kremnička) bola slovenská protifašistická bojovníčka, dôstojníčka židovského pôvodu.
Životopis.
Narodila sa ako Marta Reiková v chudobnej židovskej rodine 22. júna 1914 v obci Nadabula, dnes súčasti mesta Rožňava. V roku 1919 sa s rodičmi presťahovala do Radvane pri Banskej Bystrici. Tu v rokoch 1921 až 1929 spolu so svojimi piatimi súrodencami navštevovala obecnú školu, neskôr v rokoch 1929 až 1931 aj Strednú obchodnú školu, ktorú však pre nedostatok finančných prostriedkov neukončila. Následne pracovala ako predavačka a účtovníčka v železiarstve bratov Norbergovcov. Od mlada bola aktívna v sionistickom hnutí. Už v Banskej Bystrici sa stala členkou sionistickej organizácie Hašomer Hacair, kde prijala nové hebrejské meno "Chaviva" (po hebrejsky „Ľúbezná“). Roku 1938 sa presťahovala do Bratislavy, kde pracovala ako sekretárka dr. Oskara Neumanna, jedného z vedúcich predstaviteľov sionistického hnutia na Slovensku. Vyučovala v prípravných kurzoch pre vysťahovalcov do Palestíny a bola vedúcou sekretariátu Židovského národného fondu (Keren kajemet le-Jisrael).
V decembri 1939 sa s manželom odsťahovala do Palestíny. V roku 1941 vstúpila do Hagany a o rok neskôr do úderných oddielov Palmach. Prihlásila sa na výzvu SOE, ktorá prostredníctvom Židovskej agentúry hľadala židovských dobrovoľníkov pre špeciálne vojenské operácie. Vstúpila do pomocného ženského zboru RAF (WAAF) pod menom Ada Robinson. Vďaka SOE v roku 1942 absolvovala vojenský a spravodajský výcvik a získala hodnosť seržant.
V lete 1944 bola ako jediná žena zaradená do operačnej skupiny Amsterdam, ktorá mala plniť úlohy na území Slovenska. Príslušníčka anglo-americkej vojenskej misie pri Veliteľstve 1. čs. armády na Slovensku. Spolu so šiestimi ďalšími mužmi bola vysadená do priestoru Malej Fatry dňa 17. septembra 1944 a zapojila sa do aktívnej protifašistickej činnosti. Podieľala sa na získavaní spravodajských informácii o židovskom obyvateľstve na Slovensku, pomáhala židovským utečencom na povstaleckom území a organizovala odvoz židovských detí cez Maďarsko do Palestíny. Pomáhala tiež organizovať odsun zostrelených spojeneckých letcov. Spolu s ostatnými členmi výsadku sa podieľala na výcviku židovských partizánov. Po potlačení SNP sa skrývala spolu s partizánmi v okolí Pohronského Bukovca. 31. októbra bol partizánsky tábor prepadnutý nacistickými jednotkami. 1. novembra 1944 bola zajatá spolu s ďalšími partizánmi ukrajinskou jednotkou Waffen-SS Galizien. Pri výsluchu netajila svoj židovský pôvod. Po krutom výsluchu bola spolu s ďalšími väzňami 20. novembra 1944 oficiálne prepustená. V skutočnosti v ten deň nacisti zhromaždili okolo 250 osôb židovskej národnosti, medzi nimi i Chavivu Reikovú pri Banskej Bystrici, kde ich toho istého dňa v protitankovom zákope pri Kremničke všetkých povraždili.
Po oslobodení bolo jej telo exhumované a uložené v Olšanských hřbitovech v Prahe. V roku 1952 bolo na žiadosť izraelskej vlády znovu exhumované a prevezené do Izraela, kde bola Reiková pochovaná na Herzlovom cintoríne. Mestský národný výbor v Banskej Bystrici jej 21. augusta 1990 udelil In memoriam čestné občianstvo.
Pamiatke Ch. Reikovej bol venovaný slovenský dokumentárny film "Návrat do horiaceho domu" (2014). Vo filme Moje Povstanie 2 z roku 2019 v poviedke „Žena na motorke“ jej postavu stvárnila Katarína Knechtová.
27. júla 2021 jej prezidentka Zuzana Čaputová udelila Rad Ľudovíta Štúra III. triedy in memoriam za mimoriadne zásluhy o demokraciu a jej rozvoj, ľudské práva a slobody a ich ochranu.

</doc>
<doc id="135031" title="Szende Riedl" url="https://sk.wikipedia.org/wiki?curid=135031">
Szende Riedl

Szende Riedl (* 15. marec 1831, Banská Bystrica - † 15. október 1873, Budapešť) bol jazykovedec, vysokoškolský pedagóg.
Pseudonym: Mansvetus Anselmus
Životopis.
Narodil sa v rodine Karola Riedla a jeho manželky Terézie rodenej Liptákovej. Študoval na gymnáziu v Banskej Bystrici a v Bratislave, filozofiu a filológiu na nemeckých univerzitách, teológiu v Trnave. Roku 1848-1852 vychovávateľ v Banskej Bystrici, neskôr pedagóg na viacerých miestach, 1866-1873 profesor na univerzite v Budapešti. Člen korešpondent UAV, člen korešpondent Fínskej literárnej spoločnosti. Zakladateľ spolku stredoškolských učiteľov. Roku 1852 debutoval básnickou zbierkou príležitostných veršov. Počas pôsobenia v Prahe sa začal venovať jazykovednej problematike, bilingvista. Autor maďarskej gramatiky, zaoberal sa komparastikou ugrofínskych jazykov i slovanských literárnych pamiatok. Prekladal zo slovanských jazykov a z nemčiny do maďarčiny. Autor učebníc a článkov.

</doc>
<doc id="135046" title="Alexander Rohringer" url="https://sk.wikipedia.org/wiki?curid=135046">
Alexander Rohringer

Alexander Rohringer (* 28. marec 1868, Košice - † 4. september 1945, Budapešť) bol vodohospodár, vysokoškolský pedagóg.
Životopis.
Narodil sa v rodine Alojza Rohringera a jeho manželky Heleny rodenej Dövényovej. Roku 1890 absolvoval štúdium na vysokej škole technickej v Budapešti, 1896 zložil skúšku zo štátneho práva na Právnickej fakulte v Košiciach. Od roku 1892 zamestnaný na odbore vodného hospodárstva ministerstva poľnohospodárstva v Budapešti. Od roku 1903-1909 vedúci vodohospodárskeho úradu v Banskej Bystrici. Vodohospodársky odborník a publicista, vysokoškolský profesor a rektor Univerzity Józsefa Nádora v Budapešti. Autor priekopníckej metódy zisťovania hladiny spodných vôd na Veľkej uhorskej nížine. Na Slovensku skúmal podmienky horských riek, najmä Váhu. Autor odborných prác a štúdií.

</doc>
<doc id="135050" title="Vladimír Rolko" url="https://sk.wikipedia.org/wiki?curid=135050">
Vladimír Rolko

Vladimír Rolko (* 12. október 1899, Martin – † 29. júl 1971, Jamník, pochov.: Liptovský Peter) bol slovenský básnik, publicista a evanjelický farár.
Životopis.
V roku 19131914 študoval na gymnáziu v Banskej Bystrici, maturoval na vyššej obchodnej škole v Martine (1917) a na evanjelický lýceu v Banskej Štiavnici. Teológiu študoval v Bratislave, na Husovej bohosloveckej fakulte v Prahe a v Paríži (19201921). Kaplán vo Zvolene (19221926), farár v Liptovskom Petre (19261945). Prispievateľ a spoluredaktor Cirk.listov, dekan a predseda seniorálnej pastorálnej konferencie. Debutoval básnickou zbierkou Z patricijskej záhrady, nasledovali zbierky básní na námety zo slov. histórie. Básne publikoval aj v rôznych časopisoch. Významný publicista, autor úvodníkov, fejtónov, reportážnych čŕt z ciest po Európe, písal glosy, recenzie a komentáre, jubilejné články, nekrológy a hist. príspevky, náboženské članky a homiletické úvahy. Koncom 30. rokov 20. stor. vystupoval proti politike HSĽS, za protiľudácky článok odsúdený na 30 dní väzenia. Po tejto udalosti sa stotožnil s nacionalistickou propagandou. V. roku 
19221926 tajomník MO MS vo Zvolene.

</doc>
<doc id="135057" title="Karol Rosenauer" url="https://sk.wikipedia.org/wiki?curid=135057">
Karol Rosenauer

Karol Rosenauer (* 18. december 1843, Banská Bystrica – † 1. november 1880, Banská Bystrica) bol cirkevný historik, pedagóg.
Životopis.
Študoval na gymnáziu v Banskej Bystrici, 1857-1861 na evanjelickom lýceu v Šoprone, 1862 teológiu v Bratislave, na univerzite v Berlíne, v Halle, v Tübingene. Od 1867 učiteľ jazykov, prírodopisu, filozofie a antickej histórie, od roku 1870 aj riaditeľ gymnázia v Banskej Bystrici, kde udržiaval priateľstvo s gymnaziálnym profesorom Jánom Kmeťom. Autor dejín banskobystrickej evanjelickej cirkvi a gymnázia. Vytvoril herbár rastlín prevažne z okolia Banskej Bystrice, nachádza sa v zbierkach Stredoslovenského múzea v Banskej Bystrici.

</doc>
<doc id="135062" title="Oto Rosenauer" url="https://sk.wikipedia.org/wiki?curid=135062">
Oto Rosenauer

Oto Rosenauer (* 17. november 1878, Banská Bystrica - † 28. máj 1963, Dvory nad Žitavou) bol právnik, publicista.
Životopis.
Študoval na gymnáziu v Banskej Bystrici, právo na univerzite v Budapešti a v Cluji (Rumunsko). Vykonával funkciu hlavného radcu pri Slovenskom krajinskom úrade a vládneho komisára Mestskej sporiteľne v Bratislave, kooptovaný člen predstavenstva Zväzu obcí a miest na Slovensku. Ako znalec administratívneho práva prednášal v náukobehoch obecných notárov. Autor právnych príručiek, prispieval aj do odborných časopisov.

</doc>
<doc id="135063" title="Samuel Rožnay" url="https://sk.wikipedia.org/wiki?curid=135063">
Samuel Rožnay

Samuel Rožnay (* 27. júl 1787, Zvolen - † 14. november 1815, Banská Bystrica) bol slovenský básnik, prekladateľ, pedagóg a evanjelický kňaz.
Životopis.
Pochádzal z remeselníckej rodiny. V roku 17991802 študoval v Banskej Bystrici, 1802-1808 na evanjelickom lýceu v Bratislave, 1810-1812 teológiu na univerzite v Tübingene. 
Od roku 1812 vychovávateľ v rodine farbiara Ľ. Kolbenheyera a konrektor gymnázia v Banskej Bystrici, evanjelický farár v Hornej Mičinej, 1815 v Banskej Bystrici, kde sa priatelil s Jánom Kollárom a vplýval na jeho literárnu a slovanskú orientáciu. Je to priekopník umeleckého prekladu v slovenskej literatúre. Počas bratislavských štúdií pod vplyvom Juraja Palkoviča sa venoval básnickej ale hlavne prekladateľskej činnosti. Venoval sa aj publicistike a slavistickému bádaniu, vlastnil bohatú knižnicu slovanskej literatúry.

</doc>
<doc id="135076" title="Ladislav Sára" url="https://sk.wikipedia.org/wiki?curid=135076">
Ladislav Sára

Ladislav Sára (* 9. február 1913, Podbrezová-Lopej† 19. február 1945, Melk) bol pedagóg, protifašistický bojovník, rozhlasový hlásateľ.
Životopis.
V prvej svetovej vojne mu zomrel otec, jeho matka po ňom zdedila čižmársku dielňu. V rokoch 191822 študoval na ľudovej škole v Brezne. V školskom roku 1928/29 začal navštevovať Učiteľský ústav v Banskej Štiavnici, posledný školský rok 1932/33 absolvoval v Lučenci, kde aj zmaturoval. Skúšky učiteľskej spôsobilosti pre ľudové školy zložil 30. novembra 1935 v Lučenci, o dva roky neskôr v Banskej Bystrici získal aj kvalifikáciu pre meštianske školy.
V roku 1933 začal vyučovať v Hradišti (dnešné Zemplínske Hradište), v rokoch 193437 vyučoval na ľudovej škole v Trebišove, v rokoch 193739 na meštianskej škole v Brezne. Od roku 1939 vyučoval slovenský jazyk, dejepis a zemepis na Vyššej priemyselnej škole v Banskej Bystrici, kde zotrval do roku 1944. Účastník kultúrnych podujatí v Banskej Bystrici, spolupracovník amatérskeho divadla, autor kroniky Mestského divadelného združenia. Spoluorganizátor rozhlasových krajových vysielaní. Po vypuknutí SNP v roku 1944 bol prvý hlásateľ Slobodného slovenského vysielača v Banskej Bystrici. Počas povstania pracoval na Povereníctve SNR pre školstvo a osvetu v Banskej Bystrici. Po zajatí na Starých Horách 31. októbra 1944 bol väznený v Banskej Bystrici, neskôr v Bratislave. Zahynul počas náletu amerických stíhačiek na nacistický transport do koncentračného tábora.

</doc>
<doc id="135106" title="Teodor Schwarz" url="https://sk.wikipedia.org/wiki?curid=135106">
Teodor Schwarz

Teodor Schwarz (tiež Schwartz, Schwarc) (* 28. august 1892, Pukanec - † 14. február 1980, Bratislava) bol slovenský lekár-gynekológ a vysokoškolský pedagóg.
Životopis.
Študoval na gymnáziu v Banskej Bystrici, odkiaľ bol pre národno-kultúrne aktivity rodičov vylúčený, neskôr študoval v Bratislave. Medicínu študoval na lekárskej fakulte v Budapešti a v Prahe. Roku 1920 MUDr., 1936 doc., 1954 univ. prof. Prednosta ženskej a pôrodníckej kliniky v Prahe, Bratislave, riaditeľ nemocnice v Martine, vedúci katedry na Lekárskej fak. UPJŠ v Košiciach, súčasne krajský gynekológ a pôrodník. Na novovzniknutej fakulte v Košiciach predniesol vôbec prvú prednášku na fakulte. Ako jeden z prvých na Slovensku sa venoval liečbe zhubných nádorov. Venoval sa aj štúdiu gestóz a problémom placenty. Vedeckovýskumné štúdie a články publikoval doma a v zahraničí. Účastník SNP a protifaštického odboja, pred ústupom povstalcov z Turca osobne preniesol vzácne rádium do Banskej Bystrice.

</doc>
<doc id="135136" title="Imrich Sedlák" url="https://sk.wikipedia.org/wiki?curid=135136">
Imrich Sedlák

Imrich Sedlák (* 21. január 1933, Červenica – † 2. október 2016, Martin) bol slovenský literárny historik, kultúrny historik, vysokoškolský pedagóg, člen a aktivista Matice slovenskej. 
Životopis.
V rokoch 19531957 študoval slovenský jazyk a literatúru na Filologickej fakulte VŠP v Prešove, 1966 PhDr., 1967 CSc. a doc., 1994 prof. V rokoch 19571959 stredoškolský pedagóg, 19591961 verejný funkcionár, 19611971 vysokoškolský pedagóg a akademický funkcionár na Filozofickej fakulte UPJŠ v Prešove. Ako politicky nespravodlivo prenasledovaný pracoval v Múzeu Slovenskej republiky rád v Prešove. (19711976) a v rokoch 19761980 a v období 19892014 bol významným vedeckým pracovníkom Matice slovenskej, kde zastával viaceré funkcie: podpredseda, správca, vedecký tajomník, riaditeľ Pamätníka národnej kultúry, člen výboru MS. Od 1998 bol tiež externý a od 1999 interný pedagóg a akademický funkcionár na Filologickej fakulte Univerzity Mateja Bela v Banskej Bystrici. V rokoch 19591973 zostavoval a redigoval Nové obzory, spoločenskovedný zborník východného Slovenska, Literárnomúzejný letopis Matice slovenskej (19801997) a v rokoch 1994 redigoval Zborník Muzeálnej slovenskej spoločnosti.
V literárnohistorickom bádaní osobitnú pozornosť venoval najmä výskumu národno-politických, kultúrno-spoločenských a literárnych integračných procesov východného Slovenska ako prirodzenej súčasti slovenského národného celku. Napísal a vydal niekoľko publikácií z oblasti literárnej a kultúrnej histórie. V literárnomúzejnej oblasti sa prezentoval ako autor scenárov viacerých literárnomúzejných výstav a expozícií; participoval pri zostavovaní a redigovaní spoločenskovedných zborníkov a zborníkov z vedeckých konferencií, publikoval desiatky štúdií vo vedeckých zborníkoch a odborných periodikách.

</doc>
<doc id="135145" title="Jozef Šestáky" url="https://sk.wikipedia.org/wiki?curid=135145">
Jozef Šestáky

Jozef Šestáky (Schesztáky, Schestaky) (* 15. august 1750, Ružomberok – † 2. január 1823, Banská Bystrica) bol slovenský rímskokatolícky kňaz a kanonik.
Životopis.
Študoval na piaristickom gymnáziu v Ružomberku, v Ezstergome, Pécsi a v Egri, teológiu v gen. kolégiu v Trnave, bakalár filozofie a teológie. Po vysvätení za kňaza, rokuk. kaplán, neskôr farár v Kamenci pod Vtáčnikom, dekan-farár v Oslanoch, od roku 1810 pôsobil v Banskej Bystrici. Katedrálny kanonik (od 1819), kanonik-kustód (1820) v Banskej Bystrici. Bernolákovec, člen Slov. učeného tovarišstva (od 1795). Autor autobiografickej básne v lat. hexametroch.

</doc>
<doc id="135162" title="Anton Šíma" url="https://sk.wikipedia.org/wiki?curid=135162">
Anton Šíma

Anton Šíma (* 19. október 1908, Mojmírovce – † 29. marec 1976, Bratislava) bol vysokoškolský pedagóg a geograf.
Životopis.
Študoval na Učiteľskom ústave v Košiciach, 1928 maturoval. V Bratislave externe absolvoval vysokoškolské štúdium zemepisu a dejepisu (1943) a RNDr. (1944). Habilitovaný za doc. v roku 1950 doc. 
Pôsobil ako učiteľ, v roku 19361937 na cvičnej škole Učiteľského ústavu v Banskej Bystrici a priemyslovke v Bratislave 19361946. Tu od roku 1946 pôsobil na Vysokej škole obchodnej. V rokoch 19521958 bol prvým vedúcim Katedry ekonomickej geografie Fakulty geologicko-geografických vied (FGGV) UK. Vo vedecko-výskumnej práci sa zameral na lokalitu Vysokých Tatier a Žitného ostrova. Autor vysokošk. textov pre poslucháčov geografie, z češtiny prel. a upravil stredoškolskú učebnicu Hospodárskeho zemepisu. (1954), hlavný redaktor Geografického časopisu (19531954).
V roku 1958 sa stal knihovníkom a v roku 1959 z vysokej školy odišiel a až do penzionovania pôsobil ako učiteľ na strednej škole.

</doc>
<doc id="135175" title="Igor Šimeg" url="https://sk.wikipedia.org/wiki?curid=135175">
Igor Šimeg

Igor Šimeg (* 22. september 1957, Banská Bystrica) je slovenský režisér, herec, spevák (tenor), pedagóg a scenárista.
Životopis.
Študoval na gymnáziu v Banskej Bystrici, dnes Gymnázium Andreja Sládkoviča (1973 – 1977). Roku 1981 absolvoval štúdium herectva na VŠMU v Bratislave. Od 1981 sólista spevohry NS v Bratislave. Spočiatku predstaviteľ menších charakterových postáv, neskôr veľkých hereckých charakterových postáv s výraznejším zástojom speváckej zložky.
Absolvoval VŠMU v Bratislave a štúdium réžie na JAMU v Brne (Česko), prijal stály angažmán na Novej scéne v Bratislave. Venuje sa herectvu, réžii, scénografii, písaniu scenárov a pedagogickej činnosti.
Stal sa jedným z piatich zakladajúcich profesorov hudobno-dramatického odboru na Konzervatóriu v Bratislave a zakladateľom muzikálového štúdia "Musical Actors".
Svoj oficiálny režijný debut absolvoval mimoriadne úspešnou sériou zábavných show "Rýchlokurz geniality", pôvodného detského muzikálu "Chlapci z Pavlovskej ulice". Režijne stál tiež pri "slávnostnom otvorení dnes už legendárneho Štúdia L+S" s celovečerným galaprogramom a hosťami Máriou Kráľovičovou, Jánom Lehotským, Pavlom Hammelom, Jozefom Benedikom a ďalšími.
Je tiež autorom ojedinelého multimediálneho projektu "Slovakia for the World" v rámci ktorého absolvoval pracovné a reprezentačné cesty po USA, Kanade a Japonsku.
Na Novej scéne stvárnil do tridsať postáv najmä veľkých postáv svetového muzikálového a operetného repertoáru, "My fair lady, Can-can, Noc v Benátkach, Čardášová princezná, Cigánsky barón, Kráľ bláznov, Zo života hmyzu, Cyrano z predmestia, Cigáni idú do neba a mnoho ďalších", absolvoval viacero úspešných turné so spevohrou NS – Taliansko, Rakúsko, Nemecko.
Deväťdesiate roky mu tiež priniesli detskú live talk show "Tak i tak" v Slovenskej televízii, režijnú, scénografickú a autorskú spoluprácu na pôvodnom slovenskom muzikáli "Baby baby Vaša Patejdla", a mnoho spoluprác v oblasti reklamy a marketingu.
Realizoval cyklický projekt dvadsiatichpiatich československých "Cililinkových rozprávok" pre Slovenský inštitút v Prahe s hudobnou a javiskovou spoluprácou Ondřeja Brzobohatého, tri ročníky galaprogramov "Pánu učiteľovi z lásky" s celou plejádou umeleckých špičiek slovenského showbiznisu – Sisa Sklovská, Alena Heribanová, Iveta Malachovská, Dara Rolins, Miro Žbirka, Elán, Pavol Habera, Orchester Gustáva Broma, Helena Vondráčková, Miloš Bubán, Beáta Dubasová, …
Nové milénium odštartoval okrem iného aj ako režisér a scénograf s galashow desiateho výročia "Close Harmony Friends Light" a poetickým tv filmom s hudbou Svetozára Stračinu – "Vianočný dar lásky" s hercami Zuzanou Kanócz a Milanom Ondríkom.
Spolupráca s banskobystrickou AU FDU (SR) vyvrcholila sériou inscenácií "Na skle maľované" – s hudobnou spoluprácou Igora Timka, "Sex noci svatojánskej" a "Mizantropiáda" s Katkou Ivankovou, Kristínou Sihelskou, Annou Pagáčovou, Emilom Píšom, Vladom Kivaderom, Jánom Jakabom a hudbou Richarda Gašperana.
Ostatné dva roky intenzívne spolupracuje najmä s televíznymi spoločnosťami – pre TV JOJ tvoril projekt "Mojito", pre TV Pohoda realizoval autorský projekt "Zmena je život". Realizoval tiež päť pôvodných interaktívnych rozprávkových príbehov pre deti v rámci Design factory collage – "Ako sa Guľko Bombuľko chcel stať guľovým bleskom, Dunajský poklad, a Svätomikulášsky dar lásky" a ďalšie. 
Režijne a scenáristicky spolupracoval na dvoch ročníkoch renomovaného "Bratislavského bálu", "Majstrovstiev Slovenska vo fitnes", na projekte ocenení "Cena ASB", muzikálovej show "Mr. Muzikál" s Majdou Pavelekovou, zábavnej show "High Life" s Miškou Majerníkovou, Aďou Kiráľovou, Veronikou Koščovou, Richardom Gašperanom a ďalšími.
Ostatnou divadelnou postavou bol "Vernon Gersh" v muzikáli "Každý má svojho Leona" s Karin Olasovou, Jarmilou Hittnerovou v divadle Wüstenrot. 
Pravidelne spolupracuje pri tvorbe aj realizáciách rôznych kultúrnych a spoločenských aktivitách firiem ako scénograf, kreatívec a režisér.
Ocenenia.
Je držiteľom ocenení Literárního fondu, Bronzového klinca – ocenenie Klubu reklamných agentúr Slovenska, Slovak Gold a Zlatej pečate
Realizácie: STV, TV JOJ, divadlo Nová scéna Bratislava, Slovak institute Praha, ZSE, E.ON, ASB Jaga group, Majstrovstvá Slovenska vo fitnes, Teátro Wűstenrot, Fakulta dramatického umenia Akadémie umení v Banskej Bystrici, Design factory, …
Postavy – výber.
S detským súborom Leporello pri Dome ROH Bratislava režijne naštudoval detský muzikál "Chlapci z Pavlovskej ulice" (1983), spolurežisér kabaretného programu "Rýchlokurz geniality;; (Dom ROH Bratislava, 1983).
Filmografia – výber.
Predstaviteľ zväčša rozprávkových postáv vo viacerých TV inscenáciách najmä pre deti a mládež
roky 80.
roky 90.
po roku 2000

</doc>
<doc id="135177" title="Dominik Skutecký" url="https://sk.wikipedia.org/wiki?curid=135177">
Dominik Skutecký

Dominik Skutecký, tiež "David, Domenico, Döme, Skutezky, Skuteczky, Skutetzky" (* 14. február 1849, Gajary – † 13. marec 1921, Banská Bystrica) bol slovenský maliar.
Životopis.
Dominik Skutecký sa narodil do židovskej rodiny. Od roku 1853 žil vo Viedni, tu začal študovať na nižšej reálke, učil sa u sochára J. Meixnera, v prípravnej maliarskej škole v triede historického maliarstva (18651866), v škole rovnakého zamerania (18661867) a tento odbor študoval aj v Benátkach (18671870). Autor žánrovej maľby, krajinomalieb a portrétov. Pôsobil v Mníchove, Benátkach a vo Viedni. Počas prvého pobytu v Banskej Bystrici vytvoril viacero krajinomalieb zo Stredného Slovenska a žánrových scén (18841886). Po pobyte v Benátkach sa natrvalo usadil v Banskej Bystrici (1889); portrétoval významné osobnosti mesta a svojich príbuzných, maľoval prostredie medených hámrov v Banskej Bystrici. Pričinil sa o rozvoj kultúrneho života Banskej Bystrice, organizoval výstavy, najvýznamnejšia s počtom vyše 120 umeleckých diel (1902). Jeho obrazy sú v zbierkach Slovenskej národnej galérie a v iných slovenských a zahraničných galériách i súkromných zbierkach ako aj od roku 1994 v stálej expozícii Stredoslovenskej galérii v Banskej Bystrici.

</doc>
<doc id="135215" title="Ján Slávik (evanjelický kňaz)" url="https://sk.wikipedia.org/wiki?curid=135215">
Ján Slávik (evanjelický kňaz)

ThDr. Ján Slávik (* 4. december 1855, Dačov Lom – † 8. február 1934, Banská Bystrica) bol slovenský evanjelický kňaz, cirkevný historik, cirkevný hodnostár, osvetový pracovník a publicista.
Životopis.
Základné vzdelanie získal v Dačovom Lome. Študoval na gymnáziu vo Veľkej Revúcej (1874). Teológiu študoval vo Viedni, Erlangene. 27. marca 1878 bol vysvätený za kňaza v Békešskej Čabe. Pôsobil ako kaplán v Sennom, Hornej Lehote (u básnika Sama Chalupku). Od roku 1882 pôsobil ako farár v Dobrej Nive. V roku 1922 sa stal seniorom Zvolenského seniorátu. V roku 1925 získal na Karlovej univerzite v Prahe doktorát teológie. Od roku 1926 žil na dôchodku v Banskej Bystrici. 
Účastník slovenských narodoobranných snáh. Bol členom a funkcionár SNS, člen Slovenskej národnej rady. 30. októbra 1918 sa zúčastnil zhromaždenia v Martine, kde podpísal Martinskú deklaráciu. Bol zakladateľom Slovenského múzea, členom Výboru MS. 
Zostavil zbierku modlitieb pre mládež, konfirmačnú príručku. Bol činný v oblasti cirkevnej historiografie. Venoval sa i dejinám umenia a ochrane kultúrnohistorických pamiatok. Výrazne sa zúčastňoval na pedagogickej a osvetovej činnosti. Prednášal o racionálnom hospodárení a ovocinárstve. Bol autor článkov o hospodárstve, histórii a kultúre slovenského národa. 

</doc>
<doc id="135229" title="Aristid Smrečáni" url="https://sk.wikipedia.org/wiki?curid=135229">
Aristid Smrečáni

Aristid Smrečáni ("Szmrecsányi de Szmrecsány", * 22. december 1837, Smrečany† 22. jún 1911) bol župný hodnostár a statkár.
Životopis.
Jeho otec bol Gustáv Smrečáni a matka Vincencia rod. Smrečaniová. Pochádzal zo šľachtického rodu Smrečiansky zo Smrečian ("Szmrecsányi de Szmrecsány"). Študoval na gymnáziu v Ružomberku, v Miskolci, v Levoči a v Banskej Bystrici, v roku 18591862 právo v Budapešti. Hospodáril na rodinnom majetku v Smrečanoch, pôsobil v správe Liptovskej župy, 19001906 jej župan. V župnej funkcii predstaviteľ vládnuceho režimu maďarských statkárov, autor národohospodárskych a politických brožúrok.

</doc>
<doc id="135258" title="Štefan Sokol" url="https://sk.wikipedia.org/wiki?curid=135258">
Štefan Sokol

Štefan Sokol, pseudonymom Štefan Martin Sokol, (* 25. december 1927, Zvolenská Slatina – † 29. jún 2009) bol dramatik, publicista, scenárista a esejista.
Životopis.
R. 1943-1947 študoval na priemyselnej škole v Banskej Bystrici, 1948-1953 na Filmovej fakulte Akadémie múzických umení v Prahe. Sprvu technický úradník, 1953-1956 pedagóg na Filmovej fakulte AMU v Prahe, 1956-1964 a 1965-1972 dramaturg v Slovenského filmu v Bratislave, od 1972 vedúci tvorivej skupiny v Slovenskom filme. Debutoval v roku 1971 hrou Rodinná slávnosť, autor a spoluautor filmových scenárov Jerguš Lapin (1958), Očovské pastorále (1973), Riaditeľ (1986), Vták nociar (1981), Já jsem Stěna smrti (1978), Desať percent nádeje (1976), Ďaleko je do neba (1972), Námestie svätej Alžbety (1965), Tri razy svitá ráno (1962) a i., napísal rozhlasové hry Obyčajný život, Loď pre dvoch, Medveďovci a i., scenáre dokumentárnych filmov. Kultúrny publicista a esejista..

</doc>
<doc id="135265" title="Ľudovít Michal Šoltés" url="https://sk.wikipedia.org/wiki?curid=135265">
Ľudovít Michal Šoltés

Ľudovít Michal Šoltés (Soltész, Soltísz; * 28. august 1837, Blatnica – † 22. september 1915, Martin) bol obchodník, hospodársky pracovník, kultúrny pracovník.
Životopis.
Vyučil sa za obchodníka v Kremnici, pomocník v podniku J. Buriana v Kremnici, v obchode s miešaným tovarom u J. Puschmana v Banskej Bystrici a i. Roku 1868 si otvoril vlastný obchod s miešaným tovarom v Martine, od 1874 martinský mešťan. Hospodársky a kultúrny pracovník, mecén školských a sociálnych ustanovizní. Spoluzakladateľ a člen národných, kultúrnych a spoločenských organizácií, priemyselných a peňažných podnikov.

</doc>
<doc id="135271" title="Vavrinec Tibor Špilka" url="https://sk.wikipedia.org/wiki?curid=135271">
Vavrinec Tibor Špilka

Vavrinec Tibor Špilka (* 10. marec 1898, Zvolen - † 14. september 1955, Jasov) bol rímskokatolícky kňaz, cirkevný historik, cirkevný právnik, pedagóg.
Životopis.
Študoval na gymnáziu v Banskej Bystrici. Predstavený premoštrátskeho rádu v Jasove. Bol aj knihovníkom, organistom, zborovým majstrom a fotografom. Spoločensky sa angažoval vo viacerých spolkoch a organizáciách. Stály spravodajca časopisu "Annalecta Praemostratensia". Autor diela o hospodárskych dejinách opátstva v Jasove.

</doc>
<doc id="135280" title="Jozef Spléni" url="https://sk.wikipedia.org/wiki?curid=135280">
Jozef Spléni

Jozef Spléni (Splényi de Mihaldi) (* 24. jún 1710, Ražňany) bol jezuita, náboženský spisovateľ, vysokoškolský pedagóg.
Životopis.
Pochádzal zo zemianskej rodiny. Roku 1725 vstúpil do jezuitskej rehole v Trenčíne. Študoval na univerzitách v Košiciach a v Trnave, doktor filozofie a teológie. Tretiu probáciu si robil v Banskej Bystrici (1741); hospodár rehoľného domu v Banskej Bystrici (1764). Vyučoval spoločenské náuky, etiku, teológiu, apologetiku a kánonické právo. Profesor a dekan na filozofických fakultách v Trnave a v Cluji. Správca rehoľných domov a kazateľ. Autor príležitostných veršov a práce o počiatkoch rehoľného domu v Košiciach.

</doc>
<doc id="135283" title="Teofil Stadler" url="https://sk.wikipedia.org/wiki?curid=135283">
Teofil Stadler

Teofil Stadler (Štadler, Bohumil; krstený ako Erdmann Heinrich Gottlieb Stadler; * 1. marec 1822, Bratislava† 21. marec 1911, Banská Bystrica) bol podnikateľ, cirkevný dozorca. Pseudonym: Erdman Henrik Gottlieb, Tófor Bohumil, Teofil Tofór.
Životopis.
Narodil sa v rodine mydlára Hieronyma Stadlera a Anny Kataríny, rod. Waldeis. Základné vzdelanie získal v Bratislave. So švagrom Hüttnerom spolumajiteľ papierne v Harmanci (od roku 1866), čoskoro jeden z najbohatších a najváženejších banskobystrických mešťanov. Prouhorsky orientovaný. Kráľovský radca (1855), neskôr dvorný radca, člen Evanjelického a. v. spolku v Banskej Bystrici, dozorca tamojšieho cirkevného zboru (1882 – 1911), významný cirkevný a mestský mecenáš. Vyše 150 tisíc korún venoval mestu Banská Bystrica na prestavbu elementárnych škôl, na výstavbu hronského nábrežia (neskôr pomenovaného Stadlerovým 1903), na vybudovanie mosta k železničnej stanici sv. Jána, na obnovu chudobinca a podporu chudobných bez rozdielu náboženstva, na podporu vlastencov Spolku milovníkov čítania. Cirkvi daroval vyše štvrť milióna korún – financoval prestavbu školy, obnovu farských bytov, postavenie strážnice na cintoríne, podporoval chudobné vdovy, siroty, školy, starobinec, učiteľov. V testamente poručil väčšiu finančnú sumu bratislavskému a banskobystrickému zboru.

</doc>
<doc id="135287" title="Ivan Andrijovič Stavrovský" url="https://sk.wikipedia.org/wiki?curid=135287">
Ivan Andrijovič Stavrovský

Ivan Andrijovič Stavrovský (* 3. október 1822, Telgárt - † 21. február 1878, Sulín) bol gréckokatolícky kňaz, pedagóg, osvetový pracovník.
Jeho otec bol Andrij Stavrovský a matka Anna Stavrovská.
Životopis.
Študoval na gymnáziu, filozofiu a teológiu na teologickom lýceu v Užhorode. Od roku 1849 gréckokatolícky kňaz v Sulíne. Rusínsky národný a osvetový pracovník na súčasnom východnom Slovensku. Už počas štúdií sa zaoberal pedagogikou, napísal prvú rusínsku učebnicu pedagogiky na Podkarpatskej Rusi a súčasnom východnom Slovensku. Podporoval rozvoj rusínskeho ľudového školstva, zástanca rovnoprávneho postavenia národov a národností.

</doc>
<doc id="135302" title="Gustáv Stegmann" url="https://sk.wikipedia.org/wiki?curid=135302">
Gustáv Stegmann

Gustáv Stegmann (* 21. október 1923, Vrútky, Česko-Slovensko, dnes Slovensko – † 28. júl 1979, Bratislava, ČSSR, dnes Slovensko) bol slovenský strojný inžinier, energetik, vysokoškolský pedagóg.
Životopis.
V rokoch 1938 až 1942 študoval na Vyššej priemyselnej škole strojníckej v Banskej Bystrici, 1952 až 1959 na Strojníckej fakulte SVŠT v Bratislave. V roku 1959 ziskal titul Ing., v 1962 doc. a v 1966 Csc. Venoval sa najmä priemyselnej energetike a jej rozvoju na Slovensku. Pôsobil na SVŠT v Bratislave, zaslúžil sa o budovanie je Strojníckej fakulty. V rokoch 1969 až 1979 bol jej dekanom. Autor odborných prác, vysokoškolských učebných textov, štúdií a článkov. Člen vedeckej rady laboratória SAV. Predstaviteľ mnohých vedeckých a technických spoločností doma i v zahraničí. Nositeľ viacerých vyznamenaní.

</doc>
<doc id="135314" title="Svetozár Stračina" url="https://sk.wikipedia.org/wiki?curid=135314">
Svetozár Stračina

Svetozár Stračina (* 3. december 1940, Martin – † 26. február 1996, Bratislava, pochovaný v Banskej Bystrici) bol slovenský hudobný skladateľ, zberateľ ľudových piesní a editor ich nahrávok, spoluorganizátor folklórnych festivalov, autor piesní a úprav hudobného folklóru, orchestrálnych diel, filmovej a scénickej hudby.
Životopis.
Základnú školu a štúdium hry na klavíri a akordeóne na Hudobnej škole absolvoval v Banskej Bystrici. V rokoch 19601965 vyštudoval hudobnú vedu na Filozofickej fakulte Univerzity Komenského v Bratislave. Ešte počas vysokoškolského štúdia sa začal venovať skladateľstvu. Začínal so scénickou hudbou pre niekoľko bratislavských divadiel (predovšetkým Divadlo poézie, Divadlo pantomímy, Slovenské národné divadlo a Nová scéna), neskôr sa však už naplno venoval folklóru.
Zásadnou pre jeho ďalšiu tvorbu sa stala spolupráca so súborom Lúčnica a s jej umeleckým vedúcim Štefanom Nosáľom začiatkom šesťdesiatych rokov dvadsiateho storočia. Pre Lúčnicu skomponoval množstvo skladieb, ako aj celých scénických programov - medzi najznámejšie patria „"Na obnôcke"“ (1963), „"Čirčianka"“ (1966), „"Sviatok na Zemplíne"“ (1968), „"Terchovanci idú"“ (1969), „"Vitaj, naša jar"“ (1974) či celovečerný reprezentačný program „"To je Lúčnica"“ (1988). Taktiež spolupracoval aj so SĽUKom. V rokoch 1967 – 1996 zložil hudbu k 43 programovým číslam tohto súboru, napr. „"Drevorubači"“ (1967), „"Biela plť na Váhu"“ (1973), „"S batôžkom a krošňou"“ (1978), „"Chlieb náš každodenný"“ (1989), alebo cyklus vianočných kolied zo zbierky Andreja Kmeťa „"Betlehemský večný salaš"“ (1990). Okrem toho vytvoril množstvo kompozícií pre Orchester ľudových nástrojov a úprav pre mnohých interpretov slovenskej ľudovej piesne (Anna Hulejová, Helena Záhradníková, Darina Laščiaková, Michal Seredič, Ján Ambróz, Angela Vargicová, Ľudová hudba bratov Muchovcov a i.). Svojou prácou sa všemožne usiloval podporovať slovenské folklórne hnutie, patril k spoluorganizátorom folklórnych festivalov v Detve a Východnej, námety pre svoju hudobnú aj scénickú tvorbu čerpal od nositeľov tradičnej ľudovej kultúry, s ktorými sa často stretával, zbieral ľudové piesne.
Významná je aj jeho spolupráca na tvorbe gramoalbumov s tradičnou hudbou významných folklórnych regiónov - Kysúc, Oravy, Liptova, Podpoľania či Terchovej.
V rámci rozhlasovej, televíznej a filmovej tvorby spolupracoval s poprednými slovenskými režisérmi (napr. Martin Ťapák, Andrej Lettrich) a vytvoril scénickú hudbu pre približne 160 filmov, množstvo televíznych a rozhlasových inscenácií.
V rokoch 1970 – 1985 sa Stračina zúčastňoval ako reprezentant Československa medzinárodnej súťaže nahrávok folklórnej hudby „"Prix de musique folklorique de Radio Bratislava"“, ktorú organizoval Československý rozhlas. Jeho skladby získali 10 ocenení, vďaka čomu bol najúspešnejším skladateľom v histórii súťaže a stal sa celoeurópsky uznávanou osobnosťou v oblasti tradičnej hudby. Po viacročnej prestávke bola súťaž v roku 2003 obnovená a v dvojročných intervaloch ju usporadúva Rozhlas a televízia Slovenska spolu s Európskou vysielacou úniou EBU ako medzinárodnú rozhlasovú súťaž nahrávok tradičného folklóru „"Grand Prix Svetozára Stračinu"“ ().
V januári 1996 dostal Stračina od vtedajšieho ministra kultúry SR Ivana Hudeca ocenenie „poctu Eugena Suchoňa“ za jeho vklad do slovenskej hudobnej tvorby. Bolo to posledné ocenenie, ktoré si prevzal, pretože o necelé dva mesiace, koncom februára 1996 v Bratislave zomrel. Pochovali ho však podľa jeho želania v Banskej Bystrici.
Na jeho počesť sú pomenované ulice v Martine (Ulica S. Stračinu), Detve (S. Stračinu) a v Banskej Bystrici (Ulica Svetozára Stračinu).
V roku 2015 slovenská skupina "Malokarpatan" vydala album "Stridžie dni" na počesť pamiatke Svetozára Stračinu.

</doc>
<doc id="135335" title="Miroslav Sura" url="https://sk.wikipedia.org/wiki?curid=135335">
Miroslav Sura

Miroslav Sura (* 3. október 1948, Košice) je slovenský historik umenia a architektúry.
Životopis.
Základnú školu navštevoval v Banskej Bystrici, 1968 maturoval na Strednej priemyselnej škole strojníckej vo Zvolene, vysokoškolské štúdium absolvoval na Filozofickej fakulte UK v Bratislave. V roku 1974 začal pracovať na Mestskej pamiatkovej správe v Bratislave (1976 vedúci odboru pamiatkovej starostlivosti), 19781983 pôsobil vo funkcii vedúceho výskumu pamiatok v Projektovom ústave kultúry Bratislava, stredisko v Banskej Bystrici. Od roku 1983 je riaditeľom Oblastného reštaurátorského ateliéru v Banskej Bystrici (Pamiatkového ústavu v Bratislave). Bol členom Reštaurátorskej komisie (19881998) a od roku 2000 je prezidentom občianskeho združenia ITHAKA. V 80. rokoch pracoval na akcii "Záchrana pokladu" – projektu záchrany Banskej Štiavnice. Stal sa autorom najlepšieho výskumu roku 1980 za objekt 198/II Banská Bystrica a hrad Vígľaš (1981). Publikoval elaboráty z umelecko-historických architektonických výskumov pamiatkových objektov. Medzi najvýznamnejšie výskumy patrí hrad Vígľaš, Hradný areál Banská Bystrica s návrhom realizácie slohovej rekonštrukcie Matejovho domu, Kostola Nanebovzatie Panny Márie s primárnym dotvorením existencie Románskej Baziliky z 13. storočia. Ako prvý spracoval výskum bloku III. Mestskej pamiatkovej rezervácie Banská Bystrica. Realizoval (v spolupráci s akad. soch. I. Škadlíkom) zhotovenie slohovej vežičky budovy na Námestí SNP č. 23 v Banskej Bystrici (1997). Uskutočnil výskum Mestskej radnice Nám. SNP č. 1 v Banskej Bystrici s významným nálezom gotických nástenných malieb a základov najstaršej meštianskej architektúry z 13. storočia (1998). Je autorom ideového projektu a ojedinelej realizácie transferu gotickej svätyne kostola v obci Koš (6. decembra 2000). Realizoval slohovú rekonštrukciu secesných fasád objektu Matice slovenskej v Báčskom Petrovci (2001).

</doc>
<doc id="135375" title="Anton Ťažký st." url="https://sk.wikipedia.org/wiki?curid=135375">
Anton Ťažký st.

Anton Ťažký st. (* 24. február 1898, Čierny Balog – † 6. jún 1991, Banská Bystrica) bol robotník, funkcionár KSS a verejný činiteľ.
Manželka: Amália Ťažká, rod. Štulajterová (24. septembra 1901 – 9. decembra 1996). Deti: synovia – Anton Ťažký ml. (1921 – 1992), Ladislav Ťažký (1924 – 2011), Štefan Ťažký (1929 – 1983) a dcéra Antónia Ďurčíková (22.12.1933 – 13.3.2018). 
Životopis.
Po skončení ľud. školy lesný a drevársky robotník na Horehroní a v Čechách, po oslobodení tajomník pre poľnohospodárstvo OV KSS v Košiciach, 1946 – 1948 tajomník OOR v Brezne, 1951 – 1952 pracovník KNV v Banskej Bystrici, 1952 – 1954 ved. odboru Povereníctva lesov a drevárskeho priemyslu v Bratislave, 1954 – 1961 riaditeľ Lesného závodu vo Zvolene a Stupave, neskôr Lesotechnických a poľnohospodárskych meliorácií v Banskej Bystrici, od 1961 na dôchodku. V roku 1919 – 1923 člen Československej sociálno demokratickej strany robotníkov, od 1927 KSČ, spoluzakladateľ a funkcionár Červených odborov na Horehroní, organizátor mzdových štrajkov a iných foriem triednych bojov, 1936 predseda okresného štrajkového výboru tzv. horehronského štrajku. R. 1936 – 1938 člen ÚV KSČ, v 30. rokoch OV KSČ v Brezne, predseda Červených odborov lesných robotníkov, člen obecnej rady v Čiernom Balogu. Pre revolučnú činnosť sústavne perzekvovaný a prepúšťaný zo zamestnania. Po zákaze KSČ sa zapojil do ilegálneho protifašistického odboja, 1939 – 1944 člen okr. vedenia ileg. KSS v Brezne, spoluorganizátor SNP na Horehroní, predseda RNV v Čiernom Balogu. Po ústupe SNP do hôr pracoval v ilegalite. Účastník Zjednoc. zjazdu KSS a soc. demokracie. Prispieval do Ľud. denníka a i. tlače. Po oslobodení funkcionár krajských a okresných straníckych orgánov.
Nositeľ Radu republiky (1968); vyznamenaný Za zásluhy o výstavbu (1955); Za zásluhy v boji proti fašizmu (1965); viacerými pam. medailami a vyznameniami.

</doc>
<doc id="135427" title="Anton Ťažký ml." url="https://sk.wikipedia.org/wiki?curid=135427">
Anton Ťažký ml.

Anton Ťažký ml. (* 3. december 1921, Čierny Balog, Slovensko† 18. apríl 1992, Bratislava, Slovensko) bol slovenský komunistický politik.
Rodina.
Otec: Anton Ťažký st. (1898-1991). Bratia - Ladislav Ťažký (1924-2011), Štefan Ťažký (1929-1983) a sestra Antónia Ďurčíková (1933 - 2018).
Životopis.
Štúdium na Ústrednej straníckej škole ÚV KSČ v Prahe absolvoval roku 1957. Do 1951 stavebný a lesný robotník na viacerých miestach, 1951-1954 vedúci odd., 1957-1959 tajomník KV KSS v Banskej Bystrici, 1959-1961 vedúci odd. ÚV KSS, 1961-1967 predseda KNV v Košiciach, 1967-1968 povereník - predseda Komisie SNR pre národné výbory a miestne hospodárstvo, 1968 vedúci tajomník KV KSS v Banskej Bystrici, 1969 podpredseda SNR, 1969-1970 predseda ÚV NF ČSSR, od roku 1970 pracovník GR Pozemného staviteľstva v Bratislave. Počas SNP príslušnik 1. čs. armády na Slovensku. V roku 1968-1969 člen ÚV KSČ a jeho predsedníctva, 1962-1969 ÚV KSS, 1968-1969 jeho predsedníctva, 1969-1970 poslanec Snemovne národov FZ, 1962-1970 SNR, 1967-1969 člen jej predsedníctva. V roku 1970 vylúčený z KSČ. Do odchodu na dôchodok pracoval v podniku Pozemné staviteľstvo. Po novembri 1989 úplne rehabilitovaný, kooptovaný za poslanca SNR, poslancom až do volieb v roku 1990. Predseda Národného frontu SR až do jeho zániku v roku 1990.

</doc>
<doc id="135428" title="Štefan Ťažký" url="https://sk.wikipedia.org/wiki?curid=135428">
Štefan Ťažký

Štefan Ťažký (* 24. november 1929, Čierny Balog - 26. júl 1983 Zvolen) bol hospodársky pracovník.
Životopis.
V rokoch 1949-1950 pracovník Poľnohosp. nákupného závodu v Banskej Bystrici, 1952-1956 Povereníctva obchodu, 1956-1957 Krajského výboru KSS, 1957-1958 ved. odboru obchodu KNV v Banskej Bystrici, 1958-1963 riaditeľ Združenia maloobch. podnikov v Banskej Bystrici, od 1963 riaditeľ n.p. Stredoslovenský mäsový priemysel (SsMP) vo Zvolene. Významnou mierou sa zaslúžil o rozvoj slovenského mäsového priemyslu. Člen pléna ÚV Odborového zväzu pracovníkov obchodu a člen Komisie pre potrav. priemysel pri SNR. Funkcionár okr. a krajských straníckych orgánov a spoločenských organizácií. Zomrel náhle po krátkej a ťažkej chorobe vo veku nedožitých 54 rokov.

</doc>
<doc id="135429" title="Šebo Timko" url="https://sk.wikipedia.org/wiki?curid=135429">
Šebo Timko

Šebo Timko (vlastným menom Ladislav Sebastian; * 23. apríl 1926, Brezno† 23. október 2020, Bratislava) bol slovenský lekár, dramatik.
Životopis.
Absolvoval štúdium na Lekárskej fakulte UK v Bratislave (MUDr). Lekár, po 1958 riaditeľ polikliniky, 19831987 lekár Čs. zastupiteľského úradu v Káhire, od 1987 v Bratislave. Ako dramatik debutoval 1959 lyrickou rozhlasovou hrou "Ročné doby", ktorá tematicky a žánrovo obohatila oblasť vtedajších rozhlasových hier. Vo svojich hrách využil aj zážitky z lekárskej praxe: "Bez bielych plášťov" (1966); "Atómy srdca" (1967); "Lekárovo srdce" (1970) a i. Ďalšiu skupinu tvoria hry kriticko-spoločenské, v ktorých nastavil krivé zrkadlo byrokratizmu a honbe za hmotnými statkami: "Rovní v šťastí" (1969); "Klietka"; "Cesty a tiene" (1974) a i. Komediálno-groteskné až satirické znaky majú aj ďalšie hry: "Veľké pranie" (1979), "Päťdesiatiny" (1981) a i.
V roku 1998 vyšla vo vydavateľstve Kalligram jeho životopisná kniha "Kronika lekárskym životom písaná".

</doc>
<doc id="135470" title="Jozef Tmák" url="https://sk.wikipedia.org/wiki?curid=135470">
Jozef Tmák

Jozef Tmák (* 6. júl 1834, Tvrdošín - † 13. december 1899) bol slovenský katolícky kňaz, botanik, pedagóg.
Životopis.
Študoval na gymnáziu v Banskej Bystrici, prírodopis a chémiu na univerzite v Cluji. Vysvätený na kňaza Banskobystrickej diecézy v roku 1860, kaplán v Detve, Beňuši, Čiernom Balogu, Chrenovci, Bojniciach, Oslanoch, Žarnovici, od r. 1872 farár v Babinej. Roku 1879-1891 profesor prírodopisu, matematiky, zemepisu a slovenčiny na Vyššom katolíckom gymnáziu v Banskej Bystrici, 1891-1892 na gymnáziu v Sibiu. Od r. 1893 školský dekan Banskobystrickej diecézy, od r. 1894 farár vo Zvolene, od r. 1897 čestný kanonik. Študoval flóru okolia Banskej Bystrice a sev. časti Zvolenskej župy. Pôvodca herbára biskupského seminára v Banskej Bystrici. Neskôr tento herbár študoval aj botanik a kňaz Ján Futák a údaje z neho cituje vo svojej monografii o flóre Kremnických vrchov. V súčasnosti je tento herbár nezvestný. Tmák publikoval dve floristické štúdie v ročenkách banskobystrického katolíckeho gymnázia z rokov 1884 a 1886 v maďarskom jazyku.

</doc>
<doc id="135475" title="Ján Tomka-Sásky" url="https://sk.wikipedia.org/wiki?curid=135475">
Ján Tomka-Sásky

Ján Tomka-Sásky - Tomka de Szászkeő (* 2. október 1692, Zvolen - † 26. august 1762, Bratislava) bol slovenský geograf, historik a pedagóg zemianskeho pôvodu.
Životopis.
Navštevoval školu v Banskej Bystrici (1710-1711), kde sa ho ujal → M. Bel, s kt. neskôr spolupracoval. Študoval filozofiu, politické vedy a právo v Jene. Rektor lýcea a kňaz v Győri, od roku 1747-1760 rektor evanjelického lýcea v Bratislave, kde vyučoval hebrejčinu, históriu, geografiu, lat. poetiku, štylistiku, filozofiu a náboženstvo. Popri → M. Belovi reprezentant geografickej vedy 18. stor. v Uhorsku, priekopník v bádaní hist. osídlenia Slovenska. Autor vedeckých prác a učebníc zemepisu. Blízky spolupracovník → M. Bela, prekladateľ a propagátor jeho vedeckých prác. Zaslúžil sa o zavedenie matematiky do vyšších ročníkov, zaradil vyučovanie dejín Uhorska medzi riadne vyučovacie predmety. Člen lat. spoločnosti v Jene.

</doc>
<doc id="135482" title="Peter Tomkuliak" url="https://sk.wikipedia.org/wiki?curid=135482">
Peter Tomkuliak

Peter Tomkuliak (Tomkuljak) (* 15. jún 1838, Krivá - † 30. september 1894, Zvolen) bol slovenský rímskokatolícky kňaz, publicista, národnokultúrny pracovník.
Jeho otec bol Ján Tomkuliak a matka Kristína rod. Mičeňová.
Životopis.
Peter Tomkuljak sa narodil v Krivej na Orave v učiteľskej rodine. Študoval na gymnáziách v Levoči a Spišskom Podhradí, kde v roku 1859 vstúpil do seminára.  Už tu ako mladý študent čítal slovenské časopisy a predplácal si ich (Pešťbudínske vedomosti, Slovenské pohľady). Bol aj aktívnym prispievateľom do časopisov (Cyril a Metod). Okrem viacerých náboženských, beletristických článkov publikoval aj praktické postrehy a básne. Národné povedomie rozširoval aj medzi spolužiakmi a vo svojom okolí. Toto obdobie hodnotil vlastnými slovami: "Pán Boh ma stvoril Slovákov zastávať a za nich bojovať". Vďaka týmto aktivitám bol tŕňom v oku uhorským úradom a protagonistom, ktorí dosiahli jeho vylúčenie zo seminára na Spiši. Pomoci sa mu dostalo od národovca a literáta Štefana Hýrosa a Štefana Moyzesa, ktorý ho v roku 1863 vysvätil za kňaza. V roku 1871 zložil profesorské skúšky na pražskom Clementine. Od roku 1863 pôsobil ako kaplán v Jastrabej a v Kremnici.Od 1969 bol profesorom kanonického práva a cirkevných dejín v Seminári v Banskej Bystrici. Tu pomáhal biskupovi Moyzesovi budovať národný charakter kléru. Po smrti biskupa Moyzesa sa aktívne zapájal do diania v banskobystrickej diecéze a na viacerých fórách odporúčal za biskupa Sigmunda Suppana, ktorý však biskupské svätenie odmietol. 
Na uprázdnené biskupské miesto nastúpil podporovateľ silného uhorského štátu Arnold Ipolyi-Stummer. Ten v rýchlom slede ničil Moyzesove diela. Zatvoril učiteľskú prepandiu v Banskej Bystrici, asistoval pri odobratí licencie patronátnemu gymnáziu v Kláštore pod Znievom. Rovnako biskup Ipolyi-Stummer sa pričinil aj o zrušenie Matice slovenskej. V banskobystrickom seminári zakázal čítanie slovenských novín ("noviny slovenské do seminára chodiť nesmú"). Na túto poslednú skutočnosť zareagoval Tomkuljak svojrázne, objednal 11 výtlačkov Národného hlásnika a Zory a nechal ich posielať čitateľom v celej banskobystrickej diecéze. Neskôr predplatil aj Orla. S biskupom mal viacero ťahaníc - niekoľko krát prestupoval pred komisie a úradné vypočutia. Netrvalo dlho a v roku 1878 už ako radový kňaz bol poslaný medzi "zbojnícky národ" na Detviansku Hutu. No ani tu neprestal vo svojej národoveckej činnosti. Staral sa nielen o vzdelanie ale aj o kultúrno-duchovné povznesenie svojich farníkov. Naďalej prispieval do rôznych časopisov. Nielen svojim farníkom predplácal viaceré slovenské noviny. Snažil sa o zveľadenie cirkevnej hudby. Aktívne sa zúčastňoval na rôznych národných aktivitách - púte na Velehrade, zasadnutí spolku sv. Vojtecha a rôznych stretnutiach s národovcami. S viacerými národovcami udržiaval pravidelný kontakt. Po zatknutí S.H. Vajanského zorganizoval zbierku pre jeho deti a ženu. Povzbudenie Vajanskému ukončil citátom: ""Dulce et decorunque est pro natione sua pati morique" - "Sladké a krásne je pre svoj národ trpieť a umierať"". Peter Tomkuljak bol blízko diania v slovenskej spoločnosti a elitám národa. Svoju životnú púť ukončil 30. septembra 1894 vo Zvolene.
Peter Tomkuljak bol kultúrny a osvetový pracovník, zberateľ národopisného materiálu, aktívny podporovateľ slovenského národného hnutia v časoch silnej maďarizácie. Autor antropologických prác, národopisnej štúdie, príspevkov o štepení stromov a veľkonočných obyčajoch ako aj početných náboženských článkov. Ako kňaz dokázal prepájať pastoračnú prácu (starostlivosť o zverený ľud) s aktivitami národného hnutia najmä aktívnym používaním a podporovaním slovenského jazyka v školách, úradoch, či za vydávanie kníh a novín. Za tieto počiny sa dostával do konfliktu nielen so štátnymi orgánmi, ale aj s predstavenými, ktorí hlavne v závere 19. storočia boli zásadne prouhorskí Na tomto základe bol označovaný za jedného z naj problematickejších "panslávov" 70. a 80. rokov 19. storočia. Pochovaný je v Detvianskej Hute.

</doc>
<doc id="135486" title="Irena Tonkovičová" url="https://sk.wikipedia.org/wiki?curid=135486">
Irena Tonkovičová

Irena Tonkovičová, rod. "Zehenterová" (* 31. január 1908, Zvolen – † 12. august 1996, Bratislava) bola slovenská pedagogička a výtvarníčka.
Jej manžel bol Pavol Tonkovič.
Životopis.
Študovala na Učiteľskom ústave v Banskej Bystrici, kde roku 1927 maturovala, neskôr prírodné vedy v Bratislave. Učiteľka vo Zvolene, vo Svätom Jure, riaditeľka meštianskej a Rodinnej školy v Bratislave, učiteľka v Košiciach, od mája 1949 výtvarníčka, návrhárka ľudových krojov a spoluorganizátorka SĽUK-u v Bratislave. Zakladateľka národopisnej scénografie na Slovensku. Už počas štúdia prekresľovala návrhy ľudových krojov, neskôr sa venovala zberateľsko-výskumnej činnosti, absolvovala množstvo výskumov v teréne, ale aj v múzeách a v knižniciach. Zaujal ju i český, moravský, maďarský, rumunský, bulharský a srbský folklór. Spolupracovala so SND, s Osvetovým ústavom v Bratislave, Slovenským domom ľudovej tvorivosti, Českým národným divadlom v Prahe, Ostrave a i., okrem SĽUK-u robila návrhy aj pre súbory Gymnik, Technik, Trenčan a i. Podieľala sa na vydávaní knižných pomôcok pre súbory, venovala sa prednáškovej a inštruktážnej činnosti. Ovplyvnila tvorbu maliarok V. Fridrichovej, S. Greinerovej, L. Mrázovej a iných. Zaslúžilá pracovníčka kultúry. 

</doc>
<doc id="135489" title="Ľudovít Turzo-Nosický" url="https://sk.wikipedia.org/wiki?curid=135489">
Ľudovít Turzo-Nosický

Ľudovít Turzo-Nosický - Turzo de Nosicz (* 25. marec 1827, Ilava-Klobušice - † 23. február 1896, Banská Bystrica) bol advokát, verejný činiteľ, politik.
Životopis.
Pochádzal zo šľachtického rodu Turzo de Nosicz. Študoval na evanjelický lýceu a na Právnickej akadémii v Bratislave. Od roku 1849 advokátsky úradník, neskôr prísediaci okr. súdu v Trenčíne, od 1858 advokát a verejný notár v Banskej Bystrici. Popredný politicko-ekonomický dejateľ slov. nár. hnutia. Člen memoranda a signatár Memoranda národa slovenského v Martine. Roku 1863 zakladajúci člen a člen výboru Matice slovenskej. Roku 1844 prispel veršami do bratislavského študentského rkp. časopisu, politické a jazykovedné články uverejňoval v Nár. novinách a Slov. pohľadoch, 1868 spoluvydavateľ Spevov Sama Chalupku. Roku 1865 a 1869 kandidát na poslanca uh. snemu, člen riaditeľstva Tatrabanky, funkcionár evanjelickýa.v. cirkvi.

</doc>
<doc id="135512" title="Dagmar Ujházyová" url="https://sk.wikipedia.org/wiki?curid=135512">
Dagmar Ujházyová

Dagmar Ujházyová (* 29. december 1925, Košice – † 11. júl 1983, Bratislava) bola slovenská neurologička.
Životopis.
Jej otec bol Alojz Králik a matka Anna Waltraud rod. Bartelová. Študovala na rehoľnom gymnáziu v Prahe, Ružomberku a v Bratislave, 1945 maturovala. Medicínu študovala na Lekárskej fakulte Univerzity Komenského v Bratislave. Roku 1951 MUDr. Sekundárna lekárka v Nemocnici OÚNZ Nitra, v Banskej Bystrici (19541955). Prvá ordinárka pre neuroinfekcie na Slovensku. Prednášala na domácich i zahraničných seminároch a kongresoch. Autorka a spoluautorka niekoľkých odborných prác v lekárskych časopisoch.

</doc>
<doc id="135522" title="Ferko Urbánek" url="https://sk.wikipedia.org/wiki?curid=135522">
Ferko Urbánek

Ferko Urbánek (vlastné meno: František Ľudovít Urbanek, umelecké meno: Ferko Urbánek; * 31. júl 1858, Vsetín – † 10. december 1934, Petržalka) bol slovenský spisovateľ, dramatik, úradník. Známy je tiež pod pseudonymami Miloň, Salvator, Tatran, Tatranský, Tatrín, Tatroslav.
Životopis.
Urbánek študoval na slovenskom patronátnom gymnáziu v Kláštore pod Znievom, po jeho zatvorení pokračoval na benediktínskom gymnáziu v Ostrihome v rokoch 1875 – 1877 v Banskej Bystrici, kde nadviazal priateľstvo s J. Vlčkom a M. Kollárom. Pre chorobu sa však štúdií vzdal. Bol všestranne literárne a kultúrne činný dejateľ, ktorý národnobuditeľskú misiu vykonával v období vrcholenia pomaďarčovacích snáh uhorskej vlády. 

</doc>
<doc id="135537" title="Ján Valentini (básnik)" url="https://sk.wikipedia.org/wiki?curid=135537">
Ján Valentini (básnik)

Ján Valentini (Valentiny, Valentinyi; * 10. november 1756, Turčiansky Michal† 4. apríl 1812, Kláštor pod Znievom) bol slovenský rímskokatolícky kňaz, básnik, historik, prírodovedec.
Životopis.
Jeho otec Ján Valentini a matka Žofia Valentiniová. Roku 17761782 študoval filozofiu a teológiu na gymnáziu a v kňazskom seminári v Budíne, 1782 vysvätený za kňaza. Roku 1782 rokuk. kaplán v Slovenskej Ľupči, 17831787 v Prievidzi, v Bojniciach, od 1787 správca fary, 1788 farár v Kláštore pod Znievom. Príslušník staršej generácie v bernolákovskom hnutí. Autor historickej latinskej klasistickej príležitostnej poézie. Zaoberal sa aj balneológiou a fyzikou, špeciálne elektrostatikou, ktorú využíval ako liečiteľ. Od 1795 člen Slovenského učeného tovarišstva, ústredná osobnosť v jeho pobočnom stánku v Banskej Bystrici.

</doc>
<doc id="135548" title="Tomáš Varga" url="https://sk.wikipedia.org/wiki?curid=135548">
Tomáš Varga

Tomáš Varga (* 8. december 1784, Zemianske Kostoľany – † 20. apríl 1850, Beňuš) bol slovenský rímskokatolícky kňaz a básnik.
Životopis.
Pochádzal zo schudobnelej zemianskej rodiny. Študoval v Kecskeméte, filozofiu v Szegede, katolícku teológiu v Trnave, od roku 1906 v Banskej Bystrici, v roku 1809 vysvätený za kňaza. Najprv pôsobil ako prebendant katedrálneho kostola v Banskej Bystrici, neskôr kaplán na viacerých miestach Uhorska, 18121815 v Slovenskej Ľupči, 18191850 farár v Beňuši. Literárne činný, venoval sa básnickej tvorbe, z ktorej je známa najmä rozsiahla básnická skladba "Jubilácia svätého Petra" a báseň venovaná k meninám banskobystrického kanonika T. Červeňa (1842).

</doc>
<doc id="135586" title="Květoslava Viestová" url="https://sk.wikipedia.org/wiki?curid=135586">
Květoslava Viestová

Květoslava Viestová, rod. Burešová (krstné meno zapisované aj ako Kvetoslava, krycie meno "Flóra", od novembra 1943 "Kaviár"; * 6. november 1899, Černovír - † 14. december 1987, Bratislava) bola československá protifašistická bojovníčka, povolaním domáca a predtým (do roku 1919) pracovníčka cukrovaru. Bola jednou z popredných organizátoriek domáceho občianskeho protifašistického odboja na Slovensku, spoluzakladateľkou a vedúcou osobnosťou odbojovej skupiny Flóra.
Mladosť a medzivojnové obdobie.
Narodila sa v moravskej obci Černovír (od roku 1919 súčasť mesta Olomouc) v rodine železničiara Jana Bureša a jeho manželky Amálie, rod. Müllerovej (* 1878 – † ?), dcéry chválkovického roľníka Františka Müllera. Mala dve sestry a brata.
Po absolvovaní štúdia na gymnáziu v Holešove a vo Frýdku-Místku pracovala do roku 1919 v cukrovare v Sokolniciach. Vydala sa za stavebného inžiniera Dušana Viesta, s ktorým mala synov Bořivoja (* 1921) a Dušana (* 1923). Od roku 1920 bola ženou v domácnosti – v Martine (1921 – 1922, 1936 – 1939), Komárne (1922 – 1923) a v Bratislave (1923 – 1936, 1939 – 1944), keďže jej manžel pôsobil ako poľnohospodársko-technický odborník na rôznych funkciách v štátnej správe prvej a druhej ČSR, ako aj Slovenského štátu.
Protifašistický odboj.
Viestová už od roku 1939 pomáhala rasovo prenasledovaným a česko-slovenským vlastencom pri ilegálnom prechode hraníc, finančne i materiálne pomáhala väzneným antifašistom a ich rodinám a spolupracovala s odbojovými skupinami na Slovensku i v českých krajinách. V roku 1940 spolu s manželom založila odbojovú skupinu Flóra, ktorá bola po odhalení skupiny Demec, od polovice roku 1941 do polovice roku 1943 najvýznamnejšou, najväčšou a najaktívnejšou skupinou občianskeho protifašistického odboja na Slovensku, orientujúc sa na Dočasné štátne zriadenie v Londýne s cieľom obnovy predmníchovskej ČSR. Viestová zabezpečovala spravodajskú službu pre potrebu londýnskeho exilu, nadväzujúc priame spojenie s Londýnom prostredníctvom Rudolfa Fraštackého.
Viestová patrila k signatárom Memoranda Flóry (10. február 1943), určeného priamo Edvardovi Benešovi, ktoré sa hlásilo k Benešovej, čechoslovakistickej koncepcii obnovy predmníchovskej ČSR. Viestová sa snažila, lež neúspešne, zjednotiť domáci odboj na platforme Flóry. Pre rozdielnosť názorov na zloženie povojnového ústredného národného výboru nedošlo ani k dohode s Vavrom Šrobárom na osobnom rokovaní 6. júna 1944 v Martine. Z popudu ilegálnej Komunistickej strany Slovenska s Flórou prestali spolupracovať odbojové skupiny zastúpené a napojené na Slovenskú národnú radu, čím sa skupina Flóra ešte pred vypuknutím Slovenského národného povstania (SNP) rozpadla a jej členovia sa zapojili do odbojovej činnosti v iných skupinách. V auguste 1944 bola rodina Viestovcov varovaná pred zatknutím a odišla na Popradské pleso, odkiaľ sa po vypuknutí SNP presunula do Banskej Bystrice, kde sa podieľala na povstaní. Po potlačení povstania žila v ilegalite v Ľubietovej.
Počas komunistického režimu.
30. mája 1948 sa Viestovci (Dušan, Květoslava, ich synovia Dušan a Bořivoj s manželkou Miroslavou) pokúsili ilegálne prekročiť štátnu hranicu v Petržalke, pričom boli zaistení. V roku 1950 boli odsúdení na väzenie a konfiškáciu majetku – Viestova na dva a Dušan Viest na tri roky väzenia. Po uplynutí trestu žila v domácnosti v Šamoríne (1952 – 1965), kde jej manžel od roku 1953 pracoval ako palier vo vodnom družstve. V roku 1965 boli obaja rehabilitovaná a následne žili v Bratislave.

</doc>
<doc id="135599" title="Pavol Vitkai" url="https://sk.wikipedia.org/wiki?curid=135599">
Pavol Vitkai

Pavol Vitkai alebo Pavol Vitkay (Vittkay, pôv. Vitko; * 31. december 1779, Spišské Bystré† 14. november 1842, Orawka) bol rímskokatolícky kňaz a botanik.
Životopis.
Jeho otec bol Martin Vitko a matka Anna rod. Majerková. Študoval v Kecskeméte, údajne v Ružomberku v Banskej Bystrici, teológiu a filozofiu v Bratislave a v Trnave. Rokuk. kaplán v Ružomberku, od 1807 farár v Bobrove, od 1815 v Zázrivej, od 1828 v Zubrohlave, 18301842 v Orawke. Botanizoval na Ďumbieri, Choči, Boroch na Orave, Stohu, Malom a Veľkom Rozsutci, Babej hore a Pilsku. Jeho rukopisné dielo "Flora Arvensis", prvá súborná botanická štúdia Oravy; uvádza v nej 510 údajov o výskyte rastlín na Orave a čiastočne aj v Liptove. Prísediaci súdnej stolice Oravskej župy, dekan a čestný kanonik pre hornooravský dištrikt. 

</doc>
<doc id="135606" title="Ignác Wagner" url="https://sk.wikipedia.org/wiki?curid=135606">
Ignác Wagner

Ignác Wagner (* 9. august 1700, Komárno – † 30. január 1739, Viedeň) bol náboženský spisovateľ, vysokoškolský pedagóg, prekladateľ a jezuita.
Životopis.
R. 1715 vstúpil do jezuitskej rehole, po štúdiách doktor filozofie. Štyri roky vyučoval gramatiku, rétoriku a filozofiu v Trnave, kazateľ, potom tri roky predstavený duchovnej správy v cisárskej armáde. Na gymnáziu v Banskej Bystrici vyučoval gramatiku a spoločenské náuky (1725). Tretiu probáciu si robil v Banskej Bystrici (1731). Autor príležitostných kázní a prekladateľ náboženských spisov do latinčiny.

</doc>
<doc id="135633" title="Jozef Weber" url="https://sk.wikipedia.org/wiki?curid=135633">
Jozef Weber

Jozef Weber (Lackovič) (* 11. júl 1899, Nemecké Pravno, dnes Nitrianske Pravno – † 19. január 1989, Turie) bol náboženský spisovateľ, prekladateľ, pedagóg a jezuita.
Životopis.
Študoval v zahraničí. Pôsobil na rôznych miestach Slovenska. Profesor morálky a asketiky v novovzniknutom jezuitskom Teologickom inštitúte v Banskej Bystrici (od jesene 1941), zároveň zastával funkciu špirituála školastikov a bol examinátorom kandidátov do noviciátu. Politicky prenasledovaný. Autor kníh a množstva článkov v časopisoch vydávaných jezuitmi doma i v zahraničí. Redaktor časopisu Stanislavovské zvesti.

</doc>
<doc id="135646" title="Ján Nepomucký Weis" url="https://sk.wikipedia.org/wiki?curid=135646">
Ján Nepomucký Weis

Ján Nepomucký Weis (Weisz, Ján Nepomucký) (* 2. máj 1777, Banská Štiavnica – † 30. august 1864, Banská Bystrica) bol rímskokatolícky kňaz, cirkevný hodnostár a pedagóg.
Životopis.
Kaplán v Banskej Bystrici (18001801). Profesor teológie na biskupskom seminári v Banskej Bystrici (od 1807), dekan (1826), rektor (od 1833), prodirektor seminára (18401861). Katedrálny banskobystrický kanonik (1833), titulárny prepošt 
. Patril ku skupine bernolákovcom. Autor kázne, ktorá vyšla tlačou v Banskej Štiavnici (1818).

</doc>
<doc id="135662" title="Tomáš Winkler" url="https://sk.wikipedia.org/wiki?curid=135662">
Tomáš Winkler

Tomáš Winkler (* 3. január 1940, Lopej - † 19. apríl 2021, Bratislava) bol slovenský literárny historik, kultúrny historik, literárny kritik, redaktor.
Životopis.
V roku 19571961 študoval slovenčinu a históriu na Vysokej škole pedagogickej v Bratislave. V roku 19611965 odborný pracovník Literárneho archívu, 19651968 vedúci Knižnice Matice slovenskej, 19681970 zástupca šéfredaktora Matičného čítania, neskôr pre kritické postoje v roku 19681969 ošetrovateľ, robotník na stavbách, 19791989 redaktor vydavateľstva Osveta, od 1990 pracovník Matice slovenskej v rôznych funkciách. 
Kritiky a recenzie začal publikovať od pol. 60. rokov, napísal štúdie o problematike slovenskej medzivojnovej literatúry, dvojzväzkovú kultúrnohistorickú monografiu "Matica slovenská" v rokoch 19191954 (obe 1971). V čase zákazu publikovania vydal s Petrom Štrelingerom biografické miniatúry slovenských spisovateľov s názvom "Kto proti osudu", už pod vlastným menom biografickú monografiu o J. M. Hurbanovi "Perom a mečom", knižnú esej o Matici slovenskej a biografické rozprávanie o posledných chvíľach slovenských spisovateľov. Pre Maticu slovenskú napísal alebo zostavil viacero účelových publikácií. 
Bol tiež autorom scenárov z literárnej histórie a národných dejín pre rozhlas a televíziu.

</doc>
<doc id="135669" title="Dušan Zachar" url="https://sk.wikipedia.org/wiki?curid=135669">
Dušan Zachar

Prof. Ing. Dušan Zachar, DrSc. (* 6. máj 1926, Brezno† 2014) bol slovenský lesnícky odborník, člen korešpondent ČSAV a SAV.
Životopis.
V roku 1946-1950 študoval na Lesníckej fakulte Vysokej školy zemědělskej v Prahe. Tu potom pôsobil ako vedecký ašpirant a asistent v rokoch 1951-1955. V rokoch 1955-1959 pracoval v Lesníckom laboratóriu SAV vo Zvolene. V rokoch 1960-1991 pracoval vo Výskumnom ústave lesného hospodárstva v Banskej Štiavnici (do roku 1964), od roku 1964 vo Zvolene, ktorého riaditeľom bol v rokoch 1960-1977. 
Zaoberal sa hlavne ekológiou zalesňovania, lesnými melioráciami, eróziou pôdy a jej protieróznou ochranou, tvorbou a ochranou krajiny. 
Je držiteľom Pfeilovej ceny za rok 1986 za zásluhy o pokrok lesného hospodárstva. V roku 1971 bol vyznamenaný Zlatou medailou IUFRO (Medzinárodný zväz lesníckych výskumných organizácií) za zásluhy o rozvoj lesníckeho výskumu. Je držiteľom striebornej a zlatej medaily G. J. Mendela. Dostal zlatú plaketu SAV za zásluhy v biologických vedách, zlatú plaketu ČSAZ za zásluhy o rozvoj vedy a výskumu a ďalšie vyznamenania.
Po prekonaní osteoporózy, z ktorej sa sám vyliečil, sa začal venovať trofológii (vede o výžive človeka). V marci 2007 založil spoločnosť "Academia Vitae", ktorej úlohou je zaoberať sa výživou človeka. 

</doc>
<doc id="135690" title="Ján Zavarský" url="https://sk.wikipedia.org/wiki?curid=135690">
Ján Zavarský

Ján Zavarský (* 31. júl 1948, Banská Bystrica) je scénograf, grafik.
Jeho manželka Katarína rod. Sabinská 
Životopis.
R. 1975 absolvoval štúdium scénografie na Divadelnej fakulte VŠMU v Bratislave. Roku 1972/1973 scénograf KD v Nitre, 1973/1974 v slobodnom povolaní, 1975 – 1979 scénograf ŠBD v Bratislave, od 1979 Divadla pre deti a mládež v Trnave. Jeho scénografická tvorba mala už v začiatkoch silný intelektuálno-racionálny prvok prejavujúci sa v strohej vecnosti a funkčnosti. V slov. a sčasti aj v českom divadle presadzoval funkčnú scénografiu, vyrastujúcu z akčného prepojenia priestoru a hereckej reakcie, meniacu sa s narastajúcou aktivitou hercou na scéne, svoju scénografiu rozvíjal jednak v klas. talianskom priestore, jednak vo variabilných priestoroch. Spolupracuje s bábkovými divadlami a amatérskymi súbormi. Jeho archit. príprava spoluurčila racionálny rozvrh scénického urbanizmu. Zaoberá sa aj teóriou a dejinami scénografie, autor publikácie Kapitolky zo scénografie (Bratislava roku 1980), a tvorbou divadelných plagátov. Na div. súťažných prehlaidkach získal viackrát cenu za scénografie.

</doc>
<doc id="135718" title="Izidor Žiak" url="https://sk.wikipedia.org/wiki?curid=135718">
Izidor Žiak

Izidor Žiak (* 10. február 1863, Turčiansky Michal - † 25. január 1918, Banská Bystrica) bol slovenský spisovateľ, redaktor, národný pracovník, úradník.
Pseudonym: Izidor Žiak Somolický, Izidor Žiak-Somolický, Slovenkin, Som., Somolický, Vrahobor Somolický, V. Somolický.
Životopis.
Jeho otec bol mlynár Ján Žiak a matka Mária rod. Rohová. Študoval na katolíckom gymnáziu v Banskej Bystrici (1877-1882), šiestu gymnaziálnu triedu absolvoval súkromne (1882-1883), štúdiá nedokončil. Roku 1883 krátko učiteľ a kantor, neskôr pisár v advokátskej kancelárii Andreja Hanzlíka v Banskej Bystrici, redaktor Národných novín v Martine (1896-1899), 1899 sa začas zdržiaval u J. Martičeka v Lopeji, potom opäť pisár v kancelárii Andreja Hanzlíka v Banskej Bystrici. Do národného a kultúrneho pohybu sa zapojil počas gymnaziálnych štúdií v Banskej Bystrici, pod osobným vplyvom Jána Bottu. Za jeho postoje ho Ján Klamárik prinútil odísť z banskobystrického gymnázia. Plodný spisovateľ a publicista, no jeho kvantitatívne bohatá tvorba výraznejšie neovplyvnila smerovanie slovenskej literatúry. Knižne vydal zbierku lyrických veršov, pokúšal sa i o prózu, autor besedníc, čŕt a rozprávok. Písal aj drobné dramatické dielka, prekladal z americkej, francúzskej, ruskej a ukrajinskej literatúry. V publicistike sa okrem politických príspevkov zameral na ľudovýchovnú a osvetovú tematiku. Prispieval do domácej i krajanskej tlače. Niektoré jeho básne boli preložené aj do iných slovanských jazykov.

</doc>
<doc id="135745" title="Andrej Zima" url="https://sk.wikipedia.org/wiki?curid=135745">
Andrej Zima

Andrej Zima (* 14. december 1910, Vislanka – † 9. apríl 1984, Banská Bystrica) bol pedagóg a gréckokatolícky kňaz rusínskeho pôvodu.
Životopis.
Stredoškolský profesor, kaplán a katechéta v Humennom a v Prešove. Politicky prenasledovaný, väznený (1950). Riaditeľ Akčného výboru gréckokatolíckej cirkvi (od 1. augusta 1968). Kurič, údržbár v Stavebnom bytovom družstve v Banskej Bystrici (od 
1962). Pracovník Krajskej hygienickej stanice v Banskej Bystrici (od 1963). Na dôchodku žil v Banskej Bystrici (od 1983).

</doc>
<doc id="135753" title="Adam Dragonsky" url="https://sk.wikipedia.org/wiki?curid=135753">
Adam Dragonsky

Adam Dragonsky (Dragonszky) bol lekár.
Životopis.
Pochádzal zo zemianskej rodiny, pravdepodobne slovenského pôvodu. Absolvoval Vojenskú chirurgickú akadémiu Jozefina vo Viedni. Pôsobil ako vojenský chirurg v cisárskej armáde v Taliansku, asi v 1. desaťročí 19.storočia si dokončil štúdium medicíny vo Viedni. Správca mestského starobinca vo Viedni, neskôr lekár na panstve Siklós v Baranskej stolici. V roku 1814-1818 mestský lekár v Brezne, 1818-1829 v Banskej Bystrici, od roku 1818 čestný stoličný lekár Zvolenskej stolice, po roku 1829 riadny stoličný lekár. Autor jednostránkových zdravotno-výchovných letákov, roku 1831 vydal inštrukciu o cholere.

</doc>
<doc id="135833" title="Heroín" url="https://sk.wikipedia.org/wiki?curid=135833">
Heroín

Heroín (iné názvy: diacetylmorfín, diamorfín) je polosyntetický opiát, derivát alkaloidu morfínu, z ktorého sa pripravuje acetyláciou. Biela kryštalická forma je väčšinou jeho soľ s kyselinou chlorovodíkovou, "diacetylmorfín hydrochlorid". Je silne návykový. Jeho trvalé užívanie spôsobuje pomerne veľkú toleranciu v porovnaní s inými látkami, aj keď bolo zaznamenané občasné užívanie bez odvykacích príznakov.
História.
Po prvýkrát sa heroín syntetizoval v roku 1874 C. R. Alder Wright, britský chemik pracujúci v Londýnskej St. Mary’s Hospital Medical School. Skúmal reakcie morfínu s rôznymi kyselinami. Niekoľko hodín varil bezvodý morfín s acetanhydridom a získal tým silnejšie pôsobiacu acetylovanú formu morfínu, dnes nazývanú diacetylmorfín. Zmes odoslal na analýzu F. M. Pierceovi z Owens College v Manchesteri, ktorý spravil niekoľko testov na psoch a zajacoch.
Heroín ako liek po prvýkrát vyrobil Felix Hoffman z nemeckej farmaceutickej spoločnosti I.G. Farbenindustrie AG (dnes Bayer AG) v Elberfelde 11 dní po tom ako objavil aspirín. Bayer registroval heroín (pravdepodobne z nem. heroisch – heroický) ako ochrannú známku.
Od roku 1898 do 1910 bol predávaný ako nenávyková náhrada morfínu a ako detská medicína proti kašľu. Bayer predával heroín ako „liek“ pre ľudí závislých na morfíne do tej doby, kým bolo objavené, že sa v črevách metabolizuje na morfín. Všetky opiáty sú v črevách metabolizované na identickú molekulu s odlišnou koncentráciou v krvi. Rovnako ako s aspirínom, Bayer stratil niektoré z jeho ochranných známok kvôli 1. svetovej vojne.
Použitie a účinky.
Vo Veľkej Británii možno heroín dostať na lekársky predpis, aj keď patrí medzi prísne sledované liečivá (Class A drug). V súlade s britským liekopisom (British National Formulary – BNF) diamorfin hydrochlorid môže byť použitý pri liečbe akútnej bolesti, infarktu myokardu. 
Abstinenčné príznaky.
Nerad a Neradová v knihe Drogy a mýty menujú nasledovné heroínové abstinenčné príznaky:

</doc>
<doc id="136076" title="Forum Romanum" url="https://sk.wikipedia.org/wiki?curid=136076">
Forum Romanum

Forum Romanum (doslova "Rímske fórum"; tal. "Foro Romano"; Rimania ho nazývali skôr Forum Magnum alebo len Forum) je obdĺžikové fórum (námestie) v Ríme, ktoré je obklopené zvyškami významných budov z antiky. V antike bolo po stáročia politickym centrom rímskej ríše.
Forum sa nachádza v malom údolí medzi pahorkami Palatín a Kapitol. Architektonicky je ohraničené Tabulariom a budovou Regie.
Dejiny.
Pôvodne to bolo močaristé údolie, ktoré bolo svedkom zrážok medzi osadami na Kapitole, Palatíne, Quirinale a Esquiline. Taktiež však slúžilo ako pohrebisko týchto osád a to už od 10. storočia pred Kr. Fórum vznikalo, na rozdiel od ostatných imperiálnych fór, postupným vývojom. Presný vývoj fora romana v časoch kráľovstva je nejasný a zahalený legendami tak ako samotný počiatok kráľovstva. Vieme však, že údolie bolo politickým, náboženským a spočiatku aj obchodným, aj keď túto poslednú úlohu začalo dosť rýchlo preberať Forum Boarium, centrom vznikajúceho mesta. Väčšina našich poznatkov o výstavbe a o tom, čo sa dialo no fóre počas kráľovstva vieme z diela "Ab Urbe Condita" od Tita Livia. Práve na priestore fóra sa mala odohrať bitka medzi Rimanmi a Sabínmi za vlády Romula, ktorú Rimania vyhrali len vďaka božskej pomoci Jupitera, v tomto prípade ide o Jupitera Statora, keďže zastavil útek Rimanov z boja.
V severnej, a najvyššie položenej, časti fóra vznikol posvätný okrsok "Vulcanal". Práve tam mal byť uzavretý mier medzi Rimanmi a Sabínmi. V jeho blízkosti vznikalo prvé "Commitium", miesto verejných stretnutí. Za vlády Numa Pompilia (715 – 673 pred Kr.) bol v Ríme zavedený kult Vesty, ktorej bol na fóre vystavaný chrám a tiež boli vystavané budovy pre vestálky, panenské kňažky Vesty. Za jeho vlády bola tiež vystavaná Regia, ako kráľovský palác na fóre. Neskôr za Tullia Hostilia (673 – 642 pred Kr.) bol etruský chrám, ktorý sa nachádzal pri Commitiu, prestavaný na Curiu Hostiliu, ako oficiálne miesto stretnutí senátu. Okolo roku 600 pred Kr. bola vystavaná Cloaca Maxima za vlády kráľa Lucia Tarquinia Prisca. Ide o drenážny systém, ktorý odvodnil toto údolie, ale zároveň slúžil ako stoka pre rastúcu populáciu mesta. Niektoré časti cloacy fungujú dodnes. V tom istom období bolo fórum prvýkrát vydláždené.
Na upätí Kapitolu sa nachádzalo Tabularium, kde bol umiestnený štátny archív. Osou rímskeho fóra však bola predovšetkým Via Sacra, posvätná cesta, po ktorej viedli náboženské, smútočné i triumfálne sprievody. Pod Kapitolom stáli tri chrámy, a to chrám Concordia, Vespasiánov chrám a Saturnov chrám. Saturnovho chrámu dal Augustus postaviť tzv. Zlatý mílnik – "miliarum aureum," na ktorom pozlátené číslice udávali vzdialenosť dôležitých miest impéria. Na fóre sa ďalej nachádzal okrúhly Vestin chrám v ktorom slúžili panenske kňažieky vestalky, ktoré už od čias kráľa Numa Pompilia udržiavali v chráme večný oheň. Za Via Sacra stál chrám moderne označovaný ako chrám Romula, ktorý však bol zasvätený mŕtvemu synovi cisára Maxentia, ktorý bol v roku 307 vyhlásený za boha.
Keď Konštantín Veľký porazil Maxentia v bitke pri Mulvijskom moste cez rieku Tiber, nechal dostavať baziliku, ktorú začal stavať Maxentius. Nachádza sa vedľa chrámu Romula, a teda na Fore Romane. Táto bazilika bola zničená roku 847 zemetrasením. Jediný jej stĺp, ktorý dodnes existuje nechal pápež Pavol V. premiestniť na námestie pred kostol Santa Maria Maggiore, kde stojí dodnes.
Od konca 6. storočia do konca cisárstva postupne fórum dostalo tieto hlavné prvky:
Počas rímskej republiky fórum slúžilo ako trhovisko a miesto schôdzok ľudu a súdnych procesov. Neskôr boli trhy preložené na menšie fóra v jednotlivých štvrtiach mesta a celé fórum bolo vyhradené už len schôdzam ľudu a súdov; a keďže sa schôdze senátu väčšinou konali v radnici ("Curia"), ktorá stojí na severe fóra, sústredil sa tam všetok politický život Ríma.
Keď sa za cisárstva začali stavať susedné tzv. cisárske fóra, stratilo fórum romanum pôvodný význam a začalo slúžiť ako miesto na prezentáciu cisárskej moci. Fórum poškodili v priebehu jeho dejín časté požiare, ale ozajstný úpadok prišiel v stredoveku; ani toto územie sa totiž nevyhlo bojom rímskej šľachty, ktorí vo vrcholnom stredoveku zvykli premieňať antické stavby na pevnosti. V 13. storočí boli tieto pevnosti zbúrané a ich trosky pokryli námestie. V 14. storočí sa spomínajú v okolí Severovho oblúka zeleninové záhrady. Mramor rozbitých budov a pomníkov sa používal na novostavby alebo na výrobu páleného vápna. V 16. storočí na námestie s cieľom vytvoriť triumfálnu cesty pre Karola V. naniesli hrubú vrstvu zeminy, ktorá zakryla aj väčšinu budov. Táto vrstva zarástla vegetáciou tak, že ešte v 19. storočí sa tu nachádzala alej a Rimania, zabudnúc pôvodné meno, miesto nazývali Campo vaccino (Kravské pole).
Prvé archeologické vykopávky začali v 18. storočí, vo väčšom rozsahu ale až v 19. storočí. Dnes je celé fórum romanum odkryté a verejnosti za poplatok prístupné.

</doc>
<doc id="136143" title="Peter Marcin" url="https://sk.wikipedia.org/wiki?curid=136143">
Peter Marcin

Mgr.art Peter Marcin (* 27. marec 1966, Ružomberok) je slovenský herec, moderátor, spevák a režisér. Je držiteľom niekoľkých prestížnych ocenení OTO (Osobnosť televíznej obrazovky) a TOM (Televízna osobnosť Markízy), vo viacerých kategóriách.
Život.
Talent v sebe našiel už v detstve, keď svoje prvé verejné vystúpenie absolvoval už ako trojročný. Počas základnej školy začal chodiť na hodiny klavíra do ľudovej školy umenia a na gymnáziu založil rokovú kapelu. Neskôr sa venoval ochotníckemu divadlu a odohral jednu sezónu v Divadle J. G. Tajovského vo Zvolene. Na Vysokej škole múzických umení študoval odbor herectvo v ročníku popredného slovenského režiséra Miloša Pietora.
Počas Nežnej revolúcie v Československu sa aktívne zapájal do študentského revolučného hnutia.
Herecká kariéra Petra Marcina začala v dabingu. Jeho prvou veľkou hlavnou postavou v dabingu bol komander „Rajker“ v seriáli Star Trek. Dodnes Peter prepožičal svoj hlas mnohým svetovým hercom a rozprávkovým postavám (napr. Garfield, Val Kilmer, Joe Pesci...)
V televízii začínal s Televíkendom a Kolesom šťastia.
V bývalom Rádiu Twist (dnes Viva) Peter moderoval svoju vlastnú reláciu "Spolužiaci", ktorá si získala veľkú obľubu u poslucháčov. Ďalší Marcinov program, kabaret "Twister", ho preslávil u poslucháčov po celom Slovensku. 
Úspech Twisteru vyústil do televíznej podoby tohto kabaretu a vznikol Uragán. Peter Marcin sa podieľal na scenári, program režíroval a stvárňoval v ňom rôzne postavy. Uragán sa po prechode na komerčnú televíziu premenoval na "Hurikán".
V roku 2006 vytvoril jeden z najúspešnejších televíznych projektov na Slovensku, televízny sitkom Susedia. Tento program drží historické rekordy v sledovanosti na Slovensku a bol preložený a vysielaný aj v zahraničí.
V januári 2009 prestúpil do Slovenskej televízie kde uvádzal svoju úspešnú talkshow "Chodili sme spolu" a s Mariánom Čekovským i reláciu "Minitalent Show" , v ktorej sa prezentovali detské talenty. Z talkshow Petra Marcina "Chodili sme spolu" bolo odvysielaných 54 častí. 
V roku 2011 sa zúčastnil televíznej tanečnej show "Let´s Dance", z ktorej musel kvôli zraneniu odstúpiť tesne pred finále.
Vydal aj vlastný hudobný album "Klaun", na ktorom naspieval cover verzie populárnych slovenských hitov z 80-tych rokov. CD získalo cenu "Platinová platňa".
Peter Marcin patrí medzi najpopulárnejších komikov a humoristov na Slovensku. Počas svojej kariéry získal zatiaľ v prestížnych diváckych anketách 13 televíznych ocenení v kategóriách najlepší zabávač a najlepšia zábavná relácia televíznej obrazovky (OTO a TOM).
Je ženatý a má syna Petra.
Účinkoval v DAB Nitra v predstavení "Korepetítor" a v SND v predstavení "Netopier".
V roku 2013 pripravoval pre RTVS pôvodný sitcom Hlavne, že sa máme radi... v ktorom stvárnil hlavnú postavu Jozefa a účinkoval v projekte Českej televízie "České století" kde si vo filme k udalostiam roku 1968 - Musíme se dohodnout zahral postavu Vasiľa Biľaka. 
Od septembra 2014 moderuje na obrazovkách RTVS novú talkshow "Neskoro večer." Od januára 2018 opäť účinkuje v obnovenom sitcome Susedia.

</doc>
<doc id="136150" title="Haluzická tiesňava" url="https://sk.wikipedia.org/wiki?curid=136150">
Haluzická tiesňava

Haluzická tiesňava, známa aj pod názvami Prierva, Haluzický výmoľ, Sprašová súteska je prírodná pamiatka v správe štátnej ochrany prírody Biele Karpaty.
Nachádza sa v intraviláne obce Haluzice v okrese Nové Mesto nad Váhom v Trenčianskom kraji. Vznikla erozívnou činnosťou Haluzického potoka, ktorý sa v prvej fáze zarezal do málo odolných dolomitov a v neskoršej fáze prerazil k ešte menej odolnej vrstve hlinitých bridlíc. Kaňon má dnes dĺžku , hĺbku a šírku . Na prvý pohľad pôsobí neškodne, ale v skutočnosti možno sledovať unikátnu rýchlosť s akou sa prehlbuje a rozširuje. Dodnes sa podarilo ako tak zamedziť len jeho prehlbovaniu, do šírky stále a viditeľne rastie.
Haluzická tiesňava bola za prírodnú pamiatku vyhlásená v roku 1963, rozprestiera sa na rozlohe bez ochranného pásma a platí tu 4. stupeň ochrany. Stráne rokliny sú zalesnené, ale postupne sa zosúvajú a ohrozujú okolité domy a susediacu historickú pamiatku Zrúcaninu Románskeho kostolíka s hradiskom. Časť hradiskového múru sa už zosypala do rokliny. Podľa písomných záznamov Dr. Holubyho (1836 – 1923) ešte v roku 1780 bola cez roklinu lávka a pozdĺž potoka dva rady domov.
Haluzická tiesňava je ukážkovou ilustráciou riečneho pirátstva. V horizonte niekoľkých storočí dozadu bol výmoľ ešte pomerne krátky. Eróziou sa rýchlo prehlboval a predlžoval smerom dozadu. Svojím dnom nakoniec prerezal koryto iného – cez obec Haluzice pôvodne pretekajúceho – potoka.

</doc>
<doc id="136196" title="Železničná doprava v Bratislave" url="https://sk.wikipedia.org/wiki?curid=136196">
Železničná doprava v Bratislave

Železničná doprava v Bratislave je súčasťou systému IDS BSK v Bratislave a okolí, pri ktorej je možné využívať železničné linky osobných vlakov ZSSK a RegioJet v rámci mesta na predplatný cestovný lístok a na jednorazové lístky, ktoré fungujú podobne ako prímestská železnica.
Železničná doprava bola už od roku 2006 do marca 2007 súčasťou systému MHD v Bratislave. Bola zabezpečovaná linkou . Prevádzkovali ju Železničná spoločnosť Slovensko (ZSSK), Železnice Slovenskej republiky (ŽSR) a Dopravný podnik Bratislava (DPB), zabezpečovaná bola motorovými vozňami radu 810. Platila na nej bežná tarifa mestskej hromadnej dopravy DPB a.s.
História.
Nápad na vlakovú linku MHD sa zrodil už začiatkom tretieho tisícročia. Prvý návrh počítal s linkou po trase žel. st. Filiálka – žel. zast. Slovany – žel. st. Predmestie – žel. st. Vajnory. Pôvodne mala premávať od 1. novembra 2001, nakoniec sa však nikdy nezrealizovala, napriek tomu zanechala stopu napr. v podobe nainštalovaného verejného osvetlenia a rekonštruovanom nástupišti v zastávke Slovany.
Nápad sa znovu objavil pri rekonštrukcii priecestia Pri Šajbách. Ako náhrada autobusového spojenia Rače a Východného mala byť od 31. augusta 2006 zavedená náhradná vlaková linka po trase žel. st. Predmestie – žel. st. východ. Kvôli problémom medzi ŽSR a DPB však linka začala reálne premávať v piatok 8. septembra 2006. Linka mala premávať do konca októbra 2006. Pre veľký úspech však linka aj po ukončení rekonštrukcie priecestia Pri Šajbách ďalej premávala, avšak už len v špičke. Tak premávala do 2. januára 2007, kedy bola pre problémy s financovaním dočasne zrušená. Tento stav však trval len 8 dní a od 10. januára bola obnovená.
Odvtedy jazdila linka v pracovných dňoch a len počas špičky, čiže ráno od piatej do ôsmej hodiny a poobede medzi trinástou a osemnástou hodinou. Prevádzku vykonávalo naďalej vozidlo ZSSK 810.485, ktoré je deponované v rušňovom depe Bratislava hlavná stanica. Aj keď linka verejne premávala iba medzi žel. st. predmestie a žel. st. východ, vyznačené spoje zachádzali až k rušňovému depu Bratislava východ. Vozidlo od zastávky Bratislava východ smerom k rušňovému depu odišlo na návesť „posun dovolený“ a smerom naspäť išlo už na obyčajnú návesť. Zachádzka bola vykonávaná pre zamestnancov ZSSK.
30. marca 2007 o 18:45 bola posledným zastavením v žel. st. Východ opäť pozastavená premávka linky na neurčito, pričom Peter Klučka, vtedajší generálny riaditeľ spoločnosti BID s.r.o. informoval, že BID s.r.o. ako koordinátor Bratislavskej integrovanej dopravy a pripravovaného Integrovaného dopravného systému Bratislavského samosprávneho kraja „intenzívne rokuje o obnovení linky“.
Plánovalo sa opätovné predĺženie linky o úsek žel. st. Predmestie – žel. zast. Slovany, prípadne až po žel. st. Filiálka, taktiež sa uvažuje o nových vlakových linkách MHD.
Pri žel. st. Filiálka je však problémom veľmi frekventované priecestie na Jarošovej ulici. Náznak prác na jeho východnej strane naznačovall, že by práve v tomto bode (pri obchodnom dome Slimák) mohlo dôjsť k výstavbe nástupišťa ako konečnej zastávky vlakov BID.
Koncom roku 2008 sa železničná doprava v Bratislave mala ako prostriedok prepravy v rámci mesta výrazne rozvinúť a to vďaka spusteniu 1. etapy Bratislavskej integrovanej dopravy (BID), ktorá mala po 7 rokoch nahradiť skúšobnú etapu BID. Cestujúci mali na štandardné časové a turistické lístky využívať všetky vlaky na území Bratislavy. Pre majiteľov predplatných cestovných lístkov (hovorovo „električeniek“) mala odpadnúť povinnosť platiť príplatok k BID. Rozvinutiu má pomôcť aj spustenie plánovaných nových zastávok (napr. Obchodné centrá Danubia, Aupark, Avion, TESCO Lamač, či Vrakuňa) a vybudovanie podzemného tunela, ktorý mal spojiť žel. st. Predmestie (ktorá bola kompletne renovovaná a mala byť spojená so žel. zast. Vinohrady) a Petržalku podzemným tunelom (so zastávkami Filiálka a Dostojevského rad). Tunel mal byť súčasťou európskeho koridoru LGV Est do Štrasburgu a Paríža a mal byť dokončený v roku 2015.
Linky v roku 2020.
V roku 2020 premávajú v kraji tieto železničné linky.

</doc>
<doc id="136202" title="Vozovňa Solivar" url="https://sk.wikipedia.org/wiki?curid=136202">
Vozovňa Solivar

Vozovňa Solivar je trolejbusová vozovňa v Prešove, ktorá sa začala používať 2. októbra 1995. Odľahčila starú vozovňu od 15 trolejbusov a umožnila parkovanie trolejbusom z prvých a posledných spojov na Sekčove, Solivare, na železničnej stanici či na Budovateľskej ulici, čím došlo k úspore prázdnych kilometrov.
Súčasnosť.
Od roku 2000 sa tu za bežných podmienok trolejbusy neodstavujú. Využíva sa len príležitostne pri pri výlukách, napríklad v lete 2006, kedy prebiehala rekonštrukcia výhybiek a trolejového vedenia v okolí vjazdu do vozovne Šarišské Lúky; alebo v roku 2009, kedy sa opravovala križovatka na Námestí mieru a premávala iba linka 38. Tiež sa tu odstavovali vyradené vozidlá, aj od tohto využitia sa však upustilo.
Priestory vozovne Dopravný podnik mesta Prešov, a. s. preto prenajíma súkromným prepravným spoločnostiam.
Budúcnosť.
S ďalším prevádzkovaním vozovne pre trolejbusovú dopravu sa teraz neuvažuje. Opodstatnenie by teoreticky mohla získať pri náraste počtu vozidiel, alebo po výstavbe trolejovej trate na priľahlé sídlisko Šváby.

</doc>
<doc id="136267" title="John Glascock" url="https://sk.wikipedia.org/wiki?curid=136267">
John Glascock

John Glascock (* 2. máj 1951, Londýn, Spojené kráľovstvo† 17. november 1979, Londýn) bol britský basgitarista, člen rockovej skupiny Jethro Tull od roku 1975 do roku 1979.
Pred príchodom do Jethro Tull pôsobil v britsko-americkej skupine Carmen, ktorá hrala zmes progresívny rock/flamenco. V skupine hral od roku 1973 až do jej rozpadu v roku 1975.
Pred pôsobením v Carmen hral Glascock so skupinami The Juniors (1962 – 1964), The Gods (1965 – 1969), Head Machine (1970), Toe Fat (1969 – 1970) a Chicken Shack (1970 – 1972).
John Glascock zomrel vo veku 28 rokov pri operácii vrodenej srdcovej chyby.

</doc>
<doc id="136367" title="Majer (Banská Bystrica)" url="https://sk.wikipedia.org/wiki?curid=136367">
Majer (Banská Bystrica)

Majer je mestská časť Banskej Bystrice. Popri Majeri tečie rieka Hron.
Podľa údajov z roku 2008 mala 529 obyvateľov.
Stručné dejiny.
Pôvodne išlo o samostatnú obec, ktorá bola v roku 1966 zlúčená s Banskou Bystricou. Pod názvom Meyerhof sa spomína už v roku 1454. Patril miestnym baníkom.
Jednotné roľnícke družstvo vzniklo v roku 1952. 
V 20. storočí tu bola priemyselná oblasť, posledná prevádzka bola uzavretá v roku 2013.
Vojenská nemocnica a cintorín.
Počas prvej svetovej vojny bola v Majeri umiestnená vojenská nemocnica, ktorá pozostávala s 30-tich barakov. Liečili sa v nej vojaci postihnutí tuberkulózou. Neďaleko od obce vznikol v roku 1915 aj veľký vojenský cintorín, ktorý koncom 20. storočia z väčšej časti zanikol (časť by sa mala revitalizovať v roku 2018).
Cintorín vznikol v roku 1915, časť z neho zasiahla výstavba cesty medzi Banskou Bystricou a Breznom. Víťazi návrhu cintorína Benjamín Bradňanský, Vít Halada a Maroš Greš za návrh Monumentu vyhrali Cenu Dušana Jurkoviča. Prvá etapa obnovy cintorína bola sprístupnená 11. novembra 2018, na sté výročie ukončenia vojny. Odhalený bol stĺpový monument a označenie 506 hrobov. Druhá etapa začala v roku 2019 a zahrňovala úpravu parkoviska a povrchov. Dokončená bola koncom apríla 2020. Na cintoríne ešte pribudne tichý stĺp v interiéri kaplnky. V pláne je aj kvitnúca lúka medzi hrobami, ale najskôr musí byť vyriešená problematická pôda.
Samospráva.
Majer tvorí spolu so Senicou, Šalkovou a Uhliskom volebný obvod č. 2, ktorý má v mestskom zastupiteľstve 2 poslancov.
Občianska vybavenosť.
Do mestskej časti Majer jazdia z centra Banskej Bystrice autobusové linky č. 23 a č. 42. Vedľa mestskej časti sa nachádza záhradkárska osada a železničná stanica. 
Kultúra a zaujímavosti.
Dedinská zvonica – murovaná stavba na pôdoryse obdĺžnika a šindľovou cibuľou. Fasáda je členená lizénovými pásmi, rezonančné otvory majú šambrány. Nad vchodom do zvonice je osadená pamätná tabuľa s vročením 1857 upomínajúcim na jej založenie.

</doc>
<doc id="136447" title="Eva Kostolányiová" url="https://sk.wikipedia.org/wiki?curid=136447">
Eva Kostolányiová

Eva Kostolányiová, v rokoch 1969-1970 umelecky Eva Kostolányi, rodená Eva Vermešová (* 2. november 1942, Trnava – † 3. október 1975, Bratislava) bola slovenská speváčka, tanečníčka a muzikálová herečka. Začínala ako tanečnica v Slovenskom ľudovom umeleckom kolektíve–SĽUKu. Potom vystupovala ako speváčka v legendárnom bratislavskom kabarete Tatra revue. Postupne účinkovala v skupinách Ľuba Beláka a Braňa Hronca. Mala aj vlastnú skupinu "Hej."
Životopis.
Pochádzala z veľmi skromných pomerov. Otec i matka pracovali ako robotníci v trnavskom cukrovare. Mala dvanásť súrodencov, piati zomreli do roka od narodenia. 
Po skončení základnej školy pracovala v miestnom mäsokombináte. V roku 1958, spolu so svojim starším bratom Ivanom, sa stala tanečníčkou v SĽUKu. Popri zamestnaní súkromne navštevovala hodiny spevu u I. Godinu. 
S manželom, tanečníkom Jánom Kostolányim sa zoznámila v Armádnom umeleckom súbore kpt. Jána Nálepku. Vzali sa v roku 1965, po siedmich rokoch manželstva sa rozviedli, ale nechala si jeho priezvisko. Jej druhý partner, snúbenec Andrej Šebo, bol hudobník, hráč na trombón a vedúci jej sprievodnej skupiny "Hej".
Umelecká kariéra.
V roku 1958 hrala v Trnavskom dixielande. Ako pätnásťročná účinkovala v Slovenskom ľudovom umeleckom kolektíve (SĽUK) a od roku 1960 vo Vojenskom umeleckom súbore kapitána Nálepku. V rokoch 1967 - 1968 bola speváčkou Mestského domu kultúry a osvety v Bratislave. Od roku 1968 pôsobila ako umelkyňa v slobodnom povolaní. Najskôr vystupovala s kapelou Ľuba Beláka, potom od roku 1970 účinkovala ako speváčka v orchestri Braňa Hronca, s ktorým absolvovala vystúpenia doma aj v SRN, Švédsku a Švajčiarsku. Neskôr spievala so skupinou Modus. 
Po založení vlastnej skupiny "Hej" vystupovala v Bulharsku, Poľsku, Sovietskom zväze a na Kube. Jej repertoár tvorili väčšinou lyrické a melodické piesne. Jej piesne často zneli v Slovenskom rozhlase a v Slovenskej televízii (uviedla sa programom "Vyberte si pesničku"). Naspievala a nahrala viacero populárnych piesní, ktoré vyšli na singloch, na jednom sólovom albume i viacerých kompiláciách. V roku 1972 úspešne zvládla hlavnú úlohu Nitušky v televíznej úprave známej operety "Mam´zelle Nitouche". 
Ocenenia získala aj na festivale populárnej piesne Bratislavská lýra - r. 1972 za pieseň "Farebný sen", II. miesto a Cenu diváka v duete s Lubošom Novotným za pieseň "Zmysel nemých slov" a v r. 1974 za pieseň "Dobré ráno želám". Zúčastnila sa medzinárodného festivalu populárnej hudby v írskom Castelbare s Vladom Oravcom. 
V roku 1973 naspievala slovenskú verziu titulnej piesne do rovnomenného amerického kultového filmu "Pánu učiteľovi z lásky" (To Sir, with Love). Ako 29 ročnú ju postihla zákerná choroba, ktorej v roku 1975 podľahla.
Pri príležitosti jej životného jubilea, nedožitých 70. narodenín, bola 15. novembra 2012 v priestoroch Západoslovenského múzea v Trnave verejnosti sprístupnená jubilejná výstava mapujúca jej životnú a umeleckú cestu. Hlavným iniciátorom projektu bol jej synovec Mikuláš Vermeš, syn jej mladšej sestry Rozálie Maliňákovej.
V roku 2015 bola po nej v rodnej Trnave pomenovaná ulica "Ulica Evy Kostolányiovej".

</doc>
<doc id="136509" title="Salvador Allende" url="https://sk.wikipedia.org/wiki?curid=136509">
Salvador Allende

Salvador Allende (* 26. jún 1908, Valparaíso, Čile – † 11. september 1973, Santiago) bol čilský lekár a ľavicový politik, prezident Čile od roku 1970. 
Počas jeho úradovania vo funkcii prezidenta, ktorá mala trvať do roku 1976, bol v roku 1973 zvrhnutý pri vojenskom puči, ktorý viedla vojenská chunta na čele s generálom Augustom Pinochetom. Allende spáchal samovraždu v bezvýchodiskovej situácii počas obliehania prezidentského paláca "La Moneda", pričom údajne použil pušku AK-47, ktorú mu daroval Fidel Castro.
Do prezidentského kresla sa dostal ako kandidát za stranu "Unidad Popular", s ktorou sa spája aj meno nositeľa Nobelovej ceny za literatúru Pabla Nerudu. V roku 1970 získal Allende 36,29 % hlasov, za zvolenie vďačil paradoxne roztrieštenosti pravicovej opozície, ale aj podpore kresťanských demokratov v Kongrese. V roku 1971 vyhrala "Unidad Popular" regionálne voľby so ziskom 49,75 % hlasov. Po zvolení viedol Allende ľavicovú politiku, jej súčasťou bolo pozdvihnutie životnej úrovne obyvateľstva, znárodnenie bánk a podnikov zaoberajúcich sa ťažbou nerastov.
Socialistická ekonomika počas vlády Allendeho.
Prvý rok jeho pôsobenia vo funkcii dosiahol rast ekonomiky Čile 8 %, pričom Allende riešil rastúce výdavky vytlačením nových bankoviek, čím takmer zdvojnásobil množstvo peňazí v obehu. Krátkodobý efekt bol síce pozitívny, ale o pár mesiacov dosahovala medziročná inflácia v krajine stovky percent a viedla k vzniku rozsiahleho čierneho trhu. Neutešenú ekonomickú situáciu mal pomôcť vyriešiť aj utopický experiment Projekt Cybersyn, ktorého autorom bol britský kybernetik Stafford Beer. Občania mali do počítačového centra v Santiagu vkladať svoje potreby a vláda ich mala centrálne riešiť. Systém zlyhal a s ním aj zásobovanie krajiny.
Allende a literatúra.
Obdobie pádu prezidenta Allendu je aj pozadím románu "Dom duchov", ktorý napísala jeho neter Isabel Allendeová a ktorý bol neskôr aj sfilmovaný.

</doc>
<doc id="136656" title="O.C. California" url="https://sk.wikipedia.org/wiki?curid=136656">
O.C. California

O.C. California (v origináli "The OC") je americký dramatický seriál. O.C. v názve je skratka americkej oblasti Orange County v Kalifornii. Seriál sa začal vysielať v roku 2003 na stanici FOX Network. Na Slovensku ho vysielala TV Markíza.
Seriál ma po štyroch sériach avizovaný koniec na 22. február 2007. Dôvodom je znížená sledovanosť.
Dej.
Ryan Atwood sa po problémoch s krádežou dostane do styku s políciou. Obvinený je však len jeho brat Trey a Ryana sa ujme právnik Sandy Cohen, ktorému je ľúto z akých ťažkých rodinných pomerov Ryan pochádza. Z okrajového mesta Chino sa presťahuje do mesta Newport Beach v Kalifornii. Spočiatku má problémy prispôsobiť sa inému štýlu života.
Ryan v novom prostredí žije s rodinou Sandyho Cohena - Seth Cohen, ktorý je v rovnakom veku ako Ryan. Kirsten Cohenová - mala asi najväčšie problémy zvyknúť si na Ryana. Neskôr ho však začala brať už takmer ako syna.

</doc>
<doc id="136668" title="Teplota vzplanutia" url="https://sk.wikipedia.org/wiki?curid=136668">
Teplota vzplanutia

Teplota vzplanutia alebo bod vzplanutia je najnižšia teplota pri, ktorej horľavá kvapalná látka za presne stanovených podmienok skúšky, vyvíja také množstvo horľavých pár, ktoré je po priblížení iniciačného zdroja (napr. plameň, iskra) schopné krátko (max. 5 sekúnd) horieť a zase zhasnúť. Teplota vzplanutia je vždy nižšia, ako bod horenia (teplota zápalnosti) a tá je vždy nižšia ako teplota vznietenia.
Tuhé látky.
U tuhých horľavých látok sa určuje teplota vzplanutia FIT (flame ignition temperature), ktorá je definovaná ako najnižšia teplota vzduchu, prúdiaceho okolo vzorky, pri ktorej dôjde pôsobením vonkajšieho zápalného zdroja k zapáleniu zmesi plynných produktov rozkladu. Pre jej laboratórne určenie se spravidla používa Setchkinova odporová pec.
Kvapalné látky.
Téglik s horľavinou sa riadene zahrieva, pričom sa k hladine každé 2°C priblíži predpísaným spôsobom plameň, až kým sa nad hladinou neobjaví krátke horenie. Získané hodnoty teploty z dvoch meraní sa spriemerujú, pričom skúška prebehla správne, ak rozdiely v jednom laboratóriu, vykonané na jednej vzorke, s jedným pracovníkom sa nelíšia o viac ako 8°C, alebo v dvoch rôznych laboratóriách je rozdiel menší ako 17°C. 
Ak skúška prebehla za iného ako atmosférického tlaku, ale v rozsahu od 98,0 kPa do 104,7 kPa,
tak sa teplota vzplanutia prepočíta podľa vzorca:
tc=t0+0,25(101,3-p)
kde t0 "(°C)" je teplota nameraná pri atmosférickom tlaku okolia p "(kPa)".
Trieda nebezpečnosti horľavých kvapalín podľa vyhl. 86/1999 Z.z..
Trieda nebezpečnosti horľavých kvapalín, vzhľadom na bod vzplanutia, podľa vyhl. 86/1999 Z.z., príloha 1, určuje nasledujúca tabuľka:
Tieto hodnoty sa používajú napr. pri projektovaní budov, zohľadňujúc požiadavky vyhlášky 94/2004 Z.z. Ministerstva vnútra Slovenskej republiky, ktorou sa ustanovujú technické požiadavky na protipožiarnu bezpečnosť pri výstavbe a pri užívaní stavieb.

</doc>
<doc id="136767" title="Teplota vznietenia" url="https://sk.wikipedia.org/wiki?curid=136767">
Teplota vznietenia

Teplota vznietenia alebo bod vznietenia je najnižšia teplota horúceho povrchu, pri ktorej sa optimálna zmes plynov alebo pár danej látky so vzduchom na predpísanom zariadení pri predpísanom pracovnom postupe vznieti. 
Teplota vznietenia je závislá na koncentrácií a tlaku kyslíka. V atmosfére čistého kyslíka sa teplota vznietenia znižuje. 
Tabuľky vybraných hodnôt.
Tabuľka vybraných hodnôt teploty vzplanutia a teplôt vznietenia.
Porovnanie teploty vznietenia vo vzduchu a v atmosfére čistého kyslíka.
 "E - iniciačná energia potrebná na iniciáciu stechiometrickej zmesy"
Teplotné triedy podľa STN 33 0371.
Teplota vznietenia je kritériom pre zaradenie látok do teplotných tried podľa STN 33 0371 za účelom správneho návrhu elektrických rozvodov v prostredí s nebezpečenstvom výbuchu.

</doc>
<doc id="136768" title="Bod horenia" url="https://sk.wikipedia.org/wiki?curid=136768">
Bod horenia

Bod horenia alebo teplota horenia (pri bode a) aj: bod horenia v otvorenom tégliku podľa Clevelanda) je:
Horľavé kvapaliny.
Termín bod horenia (teplota horenia) v tomto zmysle na Slovensku používa napr. norma ČSN/STN 65 0201 v tejto podobe: "bod (teplota) horenia - najnižšia teplota horľavej kvapaliny, pri ktorej vonkajší zápalný zdroj vyvolá horenie pár nad hladinou kvapaliny po dobu najmenej 5 sekúnd." Iná, odbornejšia norma uvádza túto definíciu: "bod horenia - najnižšia teplota skúšobnej vzorky korigovaná na atmosférický tlak 101,3 kPa, pri ktorej výpary použitím skúšobného plameňa vzplanú a horenie pri určených podmienkach skúšky trvá najmenej 5 sekúnd."
Ak pary síce horia, ale len kratšie ako 5 sekúnd, ide už o odlišný pojem, ktorý nazývame teplota vzplanutia. Teplota horenia je vyššia ako teplota vzplanutia. Rozdiel medzi týmito dvoma teplotami môže byť v závislosti od kvapaliny od niekoľko stupňov Celzia do vyše 30 stupňov Celzia.

</doc>
<doc id="136770" title="Liszt Ferenc Zeneművészeti Egyetem" url="https://sk.wikipedia.org/wiki?curid=136770">
Liszt Ferenc Zeneművészeti Egyetem

Liszt Ferenc Zeneművészeti Egyetem (doslova "Hudobnoumelecká univerzita Franza Liszta"), starší názov Zeneakadémia (doslova "Hudobná akadémia"), je vysokoškolská hudobná inštitúcia v Maďarsku, ktorá sídli v Budapešti v VI. mestskom obvode. 
Školu založil hudobný skladateľ Franz Liszt v roku 1875 pod menom "Királyi Zeneakadémia" ("Kráľovská hudobná akadémia"). Prvú budovu v neorenesančnom štýle pre ňu postavili v rokoch 1877-1879 podľa plánov Adolfa Lánga. Dnes sa budova nachádza na Andrásiho ulici č 67. Zeneakadémii slúžila do roku 1907, keď sa presťahovala do novej secesnej budovy na dnešnom námestí Ferenca Liszta. Od roku 1980 patrí opäť tejto inštitúcii a dnes slúži ako múzeum a výskumné centrum Ferenca Liszta.
Najväčšiu slávu a celosvetové uznanie dosiahla Zeneakadémia na konci 19. a začiatku 20. storočia, keď v nej študovali slávni operetní skladatelia ako Jenő Huszka, Emmerich Kálmán, Albert Szirmai a Viktor Jacobi, operný skladateľ Béla Bartók a skladateľ národných hudobných piesní Zoltán Kodály. Veľkú zásluhu na tom malo skvelé pedagogické umenie Jána Koesslera, ktorý vyučoval kompozíciu na škole v rokoch 1883-1908.

</doc>
<doc id="136781" title="Hylonomus" url="https://sk.wikipedia.org/wiki?curid=136781">
Hylonomus

Hylonomus bol primitívny plaz dlhý 20 cm, vonkajším vzhľadom pripomínajúci jaštericu. V minulosti sa považoval za vôbec najstaršieho známeho plaza, dnes stále patrí medzi najstaršie plazy (porovnaj systém v článku plazy). Žil pred približne 315 miliónmi rokov, počas karbónu. 
Zvyšky rodu "Hylonomus" boli nájdené v skamenených kmeňoch stromovitých plavúňov. Povodne zanášali spodné časti kmeňov bahnom, v dôsledku čoho stromy odumreli a ich vnútorné časti postupne vyhnili. Hmyz žijúci v kmeňoch lákal príslušníkov tohto rodu, z ktorých niektoré jedince sa nedokázali dostať z kmeňov von, zahynuli, a napokon v nich skameneli.

</doc>
<doc id="136857" title="Slavomír (Veľká Morava)" url="https://sk.wikipedia.org/wiki?curid=136857">
Slavomír (Veľká Morava)

Slavomír (lat. "Sclajamarus") bol veľkomoravský kňaz alebo knieža z rodu Mojmírovcov, ktorý bol v roku 871 krátky čas knieža Veľkej Moravy (alebo len Nitrianskeho kniežatstva).
Mohol byť vzdelaný a vysvätený za kňaza bavorskou misiou na Veľkej Morave.
V roku 871 dal Karloman uväzniť nitrianske knieža Svätopluka; ešte predtým v moravskej časti Veľkej Moravy ustanovil za vládcov bavorských markgrófov Východnej marky Engelšalka a Wilhelma II.
Veľkomoravskí (presnejšie azda len nitrianski) Slovania si mysleli, že zahynul, a ustanovili si za vládcu „akéhosi“ kňaza Slavomíra, Svätoplukovho príbuzného. V tom čase jediný člen kniežacej rodiny Mojmírovcov na slobode. Ten teda súhlasil postavil sa na čelo povstania a začal bojovať proti Karlomanovým vojvodcom Engelšalkovi a Wilhelmovi na Morave.
Uväznený Svätopluk Karlomanovi sľúbil, že Slavomíra porazí. Pre nedostatok dôkazov ho prepustili, obdarovali a spolu s Karlomanovým vojskom poslali na Veľkú Moravu. Po príchode na Veľkú Moravu sa však Svätopluk tajne spojil so Slavomírom, zničil Karlomanove vojsko a vyhnal Bavorov z Moravy (v bojoch zahynuli aj Engelšalk a Wilhelm II.). Odvtedy (871) vládol Svätopluk nad celou Veľkou Moravou, teda nad Moravou aj Nitrianskom.
Po r. 871 sa akékoľvek zmienky o Slavomírovi strácajú. Je možné, že je totožný s najstarším synom Svätopluka, Predslavom. Možno mal podiel na vyslobodení Metoda z franského zajatia.

</doc>
<doc id="136883" title="Železničná stanica Bratislava filiálka" url="https://sk.wikipedia.org/wiki?curid=136883">
Železničná stanica Bratislava filiálka

Železničná stanica Bratislava filiálka je železničná stanica v mestskej časti Nové Mesto v Bratislave. V súčasnosti sa stanica nepoužíva. 
História.
Pôvodná osobná stanica z čias konskej železnice sa nachádzala južne od súčasnej stanice a jej staničná budova sa zachovala. Stanica bola neskôr prenesená na miesto, kde sa nachádzali nákladné koľaje. Od roku 1973 tu končili osobné vlaky z Trnavy. Od roku 1977 jazdili dva páry vlakov počas pracovných dní, ráno po Filiálku, popoludní naspäť, ďalší pár v nedeľu večer. V roku 1985 bola dokončená elektrifikácia trate Trnava – Bratislava predmestie, do žst. Bratislava filiálka však už nie, a tak osobná doprava do stanice skončila 1. júna 1985. V súčasnosti slúži úsek Bratislava predmestie – Bratislava filiálka ako "vlečka".
Stanica sa nachádza v zastavanej obytnej oblasti a jej severná a južná strana je chránená betónovým plotom. Aby nebolo potrebné stanicu obchádzať, bola nad koľajiskom vybudovaná lávka pre chodcov. Po 1. júni 1985 stanica začala zapadať do nezáujmu a oplotenie a lávka začali chátrať.
Lávku nad koľajiskom mestská časť 22. apríla 2005 uzatvorila, ale už nebola zrekonštruovaná.
Súčasný stav.
Súčasná stanica stále viac a viac chátra a takmer všetky budovy na tejto stanici majú svojich „ilegálnych nájomníkov“ bezdomovcov, narkomanov. Vyhorela tu časť administratívnej budovy aj časť budovy bývalej výkupne papiera. Bezdomovci a narkomani tu znepríjemňujú život ľuďom, ktorí v tejto lokalite bývajú a devastujú celú súčasnú stanicu.
V júni 2019 Železnice Slovenskej republiky zverenili štúdiu využitia stanice so štyrmi možnosťami.

</doc>
<doc id="136941" title="Deň víťazstva nad fašizmom" url="https://sk.wikipedia.org/wiki?curid=136941">
Deň víťazstva nad fašizmom

Deň víťazstva nad fašizmom bol pomenovaný 9. máj 1945, najvyšším veliteľom Červenej armády Josifom Vissarionovičom Stalinom na počesť ukončenia druhej svetovej vojny (8. mája). Po nástupe komunizmu v strednej a východnej Európe bol oslavovaný, a bol stanovený štátnym sviatkom. Sú po ňom pomenované mnohé ulice a sídliská (napr. ul. 9. mája).
Bezpodmienečná kapitulácia nemeckých vojisk do rúk západných spojencov bola pôvodne podpísaná 7. mája 1945 v Remeši. Počas podpisu aktu neboli prítomní oficiálni sovietski predstavitelia. Nemecké vojská navyše pokračovali v bojoch proti sovietskym jednotkám. ZSSR preto trval na opätovnom opakovaní aktu v Berlíne. Nemecké velenie podpísalo bezpodmienečnú kapituláciu do rúk všetkých Spojencov, vrátane ZSSR krátko pred polnocou 8. mája 1945. Nadobudnúť mala platnosť od 23:01 stredoeurópskeho času. V tej dobe bol na území hlavného mesta ZSSR v Moskve už iný deň - 9. máj.

</doc>
<doc id="136951" title="Železničná stanica Bratislava-Nové Mesto" url="https://sk.wikipedia.org/wiki?curid=136951">
Železničná stanica Bratislava-Nové Mesto

Železničná stanica Bratislava-Nové Mesto je železničná stanica v Bratislave. Stanica ma svoje parkovisko a v blízkosti existujú zástavky MHD. 
Po tom, ako bol otvorený hraničný prechod Bratislava-Petržalka – Kittsee, výrazne vzrástol počet prechádzajúcich nákladných vlakov medzi ŽST Bratislava-Východ a Viedňou. Problémy niekedy spôsobuje chýbajúca druhá koľaj na hlavnú stanicu, pričom vedenie Železničnej spoločnosti Slovensko vypravuje stále viac vlakov do hlavnej stanice, hoci kapacitne už nepostačuje a nevyužitú kapacitu nástupíšť staníc Bratislava-Nové Mesto a Bratislava-Petržalka viac-menej ignoruje.
Dejiny.
Je prevádzkovaná od roku 1962, pričom trať medzi Odborárskou, cintorínom a ŽST Bratislava-Predmestie existuje od roku 1954.
V období rokov 2001 – 2007 prebiehala rekonštrukcia stanice, ktorej súčasťou bolo očistenie fasády budovy stanice, inštalácia elektronického informačného systému, rekonštrukcia nástupíšť a osobnej pokladnice. V lete 2006 bol nainštalovaný aj bankomat.
V roku 2018 stanica dostala na význame kvôli novým regionalným vlakov, uvedeným aby sa odľahčila automobilová preprava cez Prístavný most v Bratislave. 

</doc>
<doc id="136971" title="Železničná zastávka Bratislava-Vinohrady" url="https://sk.wikipedia.org/wiki?curid=136971">
Železničná zastávka Bratislava-Vinohrady

Železničná zastávka Bratislava-Vinohrady (často nesprávne označovaná ako "Železničná stanica Bratislava – Vinohrady") je železničná zastávka v treťom bratislavskom okrese v mestskej časti Nové Mesto na hranici s mestskou časťou Rača v miestnej časti známej ako "Vinohrady".
Denne na zastávke zastaví približne 160 vlakov, medzi nimi žiadne medzinárodné rýchliky.
Vznikla pri prekládke úseku Bratislava-Vinohrady – Rača odbočka, pričom sa odstránilo mimoúrovňové kríženie úseku s traťou Rača-odbočka – Bratislava predmestie a tiež aj súvisiaci ostrý oblúk. Týmto sa dopravňa Rača-odbočka premenovala na Odbočka Vinohrady.
Umožňuje taktiež prestup medzi väčšinou vlakov z/do smerov Galanta a Trnava bez nutnosti jazdy na hlavnú stanicu.
V januári 2019 ŽSR na opravu zastávky vyčlenili 370 tisíc eur. Rekonštrukciou prejdú nástupištia (povrch) ako aj interiér zastávky (stropy, steny a strecha). Práce by mali začať v prvom štvrťroku a pokračovať 6 mesiacov. Počas rekonštrukcie budú menšie dopravné opatrenia, ale zastávka nebude uzavretá.
Verejná doprava.
V blizkosti stanice sa nachádzajú tieto linky verejnej dopravy: 

</doc>
<doc id="137054" title="Železničná stanica Bratislava predmestie" url="https://sk.wikipedia.org/wiki?curid=137054">
Železničná stanica Bratislava predmestie

Železničná stanica Bratislava predmestie je železničná stanica v treťom bratislavskom okrese v mestskej časti Nové Mesto v blízkosti mestskej časti Rača. Nachádza sa na zvyšku pôvodnej trnavskej trate, dnes je súčasťou spojky z tratí 120 a 130 do Nového Mesta.
Stanicu najviac poživaju vlaky uvedené v roku 2018 ako posilnenie regionálnych vlakov uvedených aby sa odľahčila automobilová preprava cez Prístavný most. Stanica má svoje parkovisko a v blízkosti existujú zástavky MHD a regionálnych autobusov. Neďaleko je aj železničná stanica Bratislava-Vinohrady.
Dejiny.
Stanica bola odovzdaná do prevádzky 1. decembra 1891 pod názvom Bratislava Dynamitka a slúžila predovšetkým pre továreň Dynamit – Nobel. Stanica bola vybudovaná asi tri kilometre od ŽST Bratislava Filiálka na trati Bratislave - Trnava a bola do nej zaústená vlečka továrne Dynamit – Nobel, ktorá sa postupne rozrástla na najväčší vlečkový areál v Bratislave.
V súvislosti s výstavbou bratislavského železničného uzla v druhej polovici minulého storočia bola realizovaná tiež prestavba železničnej stanice Bratislava predmestie. Išlo tiež o výstavbu novej výpravnej budovy, ktorá započala roku 1967. Nová výpravná budova bola do užívania slávnostne odovzdaná dňa 23. decembra 1971. 
Rekonštrukcia.
Rekonštrukciu odsúhlasili počas obdobia Jána Figeľa na Ministerstve dopravy v roku 2011, plány na ňu však začali už v roku 2001. Vtedy sa ešte počítalo s využitím stanice Bratislava-Filiálka. Aj po zastavení projektu Filiálka po nástupe Jána Počiatka na ministerstvo v roku 2012 ŽSR pokračovali s rekonštrukciou Predmestia. Tá sa začala v septembri 2012 rekonštrukciou trafostanice. Po dokončení prvej fázy rekonštrukcie stanice v roku 2014 zostala budova uzamknutá. V decembri 2017 má byť ukončená druhá fáza rekonštrukcie stanice, za 2,8 mil eur.
Verejná doprava.
V blizkosti stanice sa nachádzajú tieto linky verejnej dopravy: 

</doc>
<doc id="137066" title="Aletschgletscher" url="https://sk.wikipedia.org/wiki?curid=137066">
Aletschgletscher

Aletschgletscher (-po nemecky) alebo Aletschský ľadovec je ľadovec vo švajčiarskych Alpách. S rozlohou viac ako , dĺžkou viac ako a celkovou hmotnosťou ľadu viac ako 27 mld. ton je to najrozmernejší údolný ľadovec nielen v Alpách, ale aj v celej kontinentálnej Európe. Zbieha zo sedla medzi štítmi Jungfrau a Mönch vo výške približne a vinie sa smerom na juh až k údoliu horného toku Rhôny. Je zaradený do zoznamu Svetového dedičstva UNESCO.
Hlavné telo ľadovca vzniká v údolí Konkordiaplatz, kde sa zbiehajú štyri menšie ľadovce ("Grosse Aletschfirn" zo západnej strany, "Jungfraufirn" zo severozápadu, "Ewigschneefeld" zo severnej strany a "Grüneggfirn" z východnej strany). Hrúbka snehu a ľadu dosahuje približne . Na začiatku je šírka ľadovca približne a priemerná rýchlosť pohybu je /ročne. Svoju púť končí o nižšie (približne na hranici zalesnenia), kde vody z topiaceho sa snehu slúžia na pohon turbín vodnej elektrárne v údolí Massa a neskôr vtekajú do Rhôny.
Aj tento ľadovec je – podobne ako mnoho iných ľadovcov – postihnutý topením sa a zmenšovaním. Od konca 19. storočia sa skrátil približne o .

</doc>
<doc id="137070" title="Železničná stanica Bratislava východ" url="https://sk.wikipedia.org/wiki?curid=137070">
Železničná stanica Bratislava východ

Železničná stanica Bratislava východ (do roku 1961 "Bratislava-Východné nádražie", od roku 1951 "Bratislava-zriaďovacie nádražie"; často nazývaná aj Bratislava – Východné, podľa časti Rače v ktorej sa nachádza) je nákladná zriaďovacia železničná stanica na trati Vajnory – Rača. 
Osobná doprava na stanici bola zrušená cca v roku 1994, po tom, ako tu v pracovných dňoch prestal zastavovať osobný vlak z Galanty. Počas dlhej rekonštrukcie železničného priecestia na Vinohradskom záhlaví ŽST Rača v roku 2006, ktorá znemožnila jeho využívanie autobusmi MHD, bola zriadená ako náhrada linka MHD číslo zo ŽST Predmestie. Táto zostala zachovaná do apríla 2007, teda istý čas aj po ukončení prác na priecestí a o jej obnovení sa uvažuje v rámci inovovanej Bratislavskej integrovanej dopravy. Pre nákladné vlaky z odchodovej skupiny juh vedie koľaj na odbočku Vinohrady nadjazdom nad traťou 120.
Stanica niesla počas Rakúsko-Uhorskej monarchie názov (Pozsony ?-) Rendező (z = zriaďovacia stanica), z čoho je odvodený aj zľudovelý názov stanice a priľahlej mestskej štvrte "Rendez".

</doc>
<doc id="137078" title="Železničná stanica Bratislava-Rača" url="https://sk.wikipedia.org/wiki?curid=137078">
Železničná stanica Bratislava-Rača

Železničná stanica Bratislava-Rača je železničná stanica v mestskej časti Rača v treťom bratislavskom okrese. Zo stanice odbočuje spojka na zoraďovaciu stanicu ŽST Bratislava-Východ, po ktorej jazdili aj osobné vlaky do roku 1973. Dnes tu jazdia motorové vlaky, ktoré vozia železničiarov do smeny a naspäť. Trať na Hlavnú stanicu bola zdvojkoľajnená v roku 1894, trať do Leopoldova ostala dlho jednokoľajová. Počas druhej svetovej vojny sa začala výstavba druhej koľaje a po oslobodení mesta pokračovala. Trať bola rôzne upravená, z vlaku je dnes možné vidieť zvyšky starého jednokoľajového telesa.
V rokoch 2006 – 2007 prebehla jej rekonštrukcia.

</doc>
<doc id="137080" title="Zoofília (sexuálna porucha)" url="https://sk.wikipedia.org/wiki?curid=137080">
Zoofília (sexuálna porucha)

Zoofília (iné názvy: sodomia, bestiofília, zooerastia, staršie právnicky aj neprirodzené smilstvo so zvieraťom) je sexuálny styk so zvieraťom. 
Podľa DSM-III (1987) patrí medzi bližšie nešpecifikované parafílie, podľa MKCH-10 (F65.8) ide o "iné poruchy sexuálneho zamerania" (sexuálnej orientácie). 
Od zoofílie treba odlíšiť fetišizmus, pri ktorom predmetem erotického záujmu či reakcie môžu byť aj napríklad srsť, pazúry alebo parohy zvieraťa, niekedy len uzda, sedlo, bičík atď. 
Právo.
V minulosti bola zoofília trestná, v krajinách ako Nemecku, severoeurópske krajiny, Česko, Slovensko a podobne od 20. storočia už explicitná zmienka o trestnosti zoofílie ako takej bola vyňatá z trestných predpisov. V USA existujú rôzne ustanovenia pre jednotlivé štáty. V mnohých krajinách je dodnes trestná.
Terminológia.
Označenie pochádza z gréckych slov "zoon" (živočích) a "fília" (láska, náklonnosť). Termín zaviedol Richard von Krafft-Ebing najmä v spise "Psychopathia sexualis" (1886). Allen v roku 1979 navrhol termín bestiosexualita, John Money v roku 1986 zas pre erotickú preferenciu malých živočíchov (slimák, žaba, hmyz) termín formikofília.
Výskyt.
Niektorí odborníci (Weiss) predpokladajú, že zoofilné správanie je výrazne rozšírenejšie než prípadná zoofilná orientácia. 
Kinseyove správy (1948, 1953) uvádzajú aspoň jednorazovú sexuálnu skúsenosť so zvieraťom u 8 % mužov a 5 % žien. Crepault a Couture (1980) zistili zoofilné sexuálne fantázie u 5 % zo vzorku skúmaných mužov. Medzi obyvateľmi vidieka (fariem) sa podľa Kinseyho (1953) sexuálne aktivity so zvieratami vyskytovali až u 40–50 % z nich.
Alvarez a Freinhar (1991) zistili výrazne vyšší podiel zoofilných fantázií a aktivít u psychiatrických pacientov než u porovnávacej vzorky.

</doc>
<doc id="137093" title="Karel Nepraš" url="https://sk.wikipedia.org/wiki?curid=137093">
Karel Nepraš

Karel Nepraš (* 2. apríl 1932, Praha† 5. apríl 2002, Praha) bol osobitým českým výtvarníkom. Pri tvorbe využíval kovové diely, predovšetkým vlastné odliatky a inštalatérsky materiál. Patrí k autorom tzv. Českej grotesky, bol členom Křižovnickej školy, zoskupenia autorov hlásiacim čistý humor bez vtipu.
V sedemdesiatych a osemdesiatych rokoch nemohol vystavovať, a teda jeho tvorba bola obmedzená.
Obrat nastal až koncom osemdesiatych rokov. Po novembri 1989 sa stal znovu uznávaným umelcom a v roku 1991 nastúpil ako profesor na pražskú Akadémiu výtvarných umení. V roku 2002 mu prezident Václav Havel posmrtne udelil štátne vyznamenanie Medailu Za zásluhy I. stupňa za vynikajúce umelecké výsledky.
Posledným dielom Karla Nepraša, ktoré dokončila jeho dcéra a realizovala až v roku 2005, je pomník Jaroslava Haška na pražskom Žižkove, na Prokopovom námestí (busta, idúceho na polo koňovi - polo krčmovom stole).

</doc>
<doc id="137106" title="Železničná zastávka Bratislava-Železná studienka" url="https://sk.wikipedia.org/wiki?curid=137106">
Železničná zastávka Bratislava-Železná studienka

Železničná zastávka Bratislava-Železná studienka (do roku 1951 "Bratislava-Červený most", do roku 1947 "Červený most") je železničná zastávka na okraji mestskej časti Karlova Ves v štvrtom okrese v Bratislave pri rekreačnej lokalite Železná studnička. Nachádza sa pri východnom konci Červeného mosta, na kopci nad Cestou mládeže vedúcou do bratislavského lesoparku. V súčasnosti je málo frekventovaná, zastavuje tu len niekoľko spojov ráno a popoludní a nenachádza sa tu ani predajňa cestovných lístkov. 
História.
Aj keď prvý vlak prešiel po trati z Viedne do Bratislavy 20. augusta 1848, zastávka bola na tomto mieste zriadená až v roku 1904 pod názvom "Červený most." V roku 1947 bol názov upravený na "Bratislava-Červený most" a v roku 1951 dostala zastávka svoj dnešný názov podľa obľúbenej rekreačnej lokality Bratislavčanov. Postupne sa však začala osobná doprava utlmovať a zastávka začala chátrať. V roku 2002 boli budovy čakárne na nástupišti smer Lamač a výpravnej budovy na nástupišti smer Hlavná stanica zapísané do zoznamu národných kultúrnych pamiatok. V roku 2010 však úplne zhorela stará čakáreň z roku 1904 po tom, ako v nej pravdepodobne založili oheň prespávajúci bezdomovci. Zastávka tak aj naďalej chátra.

</doc>
<doc id="137119" title="Drieň obyčajný" url="https://sk.wikipedia.org/wiki?curid=137119">
Drieň obyčajný

Drieň obyčajný ("Cornus mas") je druh z čeľade drieňovité.
Drienka vyrastá do 2-6 metrovej výšky. Korunka je široká, nepravidelná. Kôra je najskôr svetlohnedá, neskôr tmavohnedá, borka sivohnedá až černastá, pozdĺžne sieťovito rozpukaná, okrajmi sa od kmeňa odkláňa.
Ker kvitne v marci ešte pred rozvinutím listov. Plod je veľká kôstkovica, elipsovitá alebo súdkovitá kyslastá červená drienka, obsahuje veľkú kôstku. Dozrieva v septembri až v októbri.
Zo semien sa praží náhrada kávy. V ľudovom liečiteľstve sa používali plody, listy, ale najmä kôra. Jeho plody sa využívajú na výrobu alkoholického nápoja drienkovice. 
Rozšírený je v strednej a južnej Európe, západnej Ukrajine, Moldavsku, Malej Ázii, na Kryme a Kaukaze. 
Rastie v lesostepiach, suchých a presvetlených lesoch a na skalnatých stráňach. 

</doc>
<doc id="137130" title="Železničná stanica Rusovce" url="https://sk.wikipedia.org/wiki?curid=137130">
Železničná stanica Rusovce

Železničná stanica Rusovce (do roku 1947 "Oroszvár" v Maďarsku) je železničná stanica v bratislavskej mestskej časti Rusovce v piatom bratislavskom okrese. Mestská časť ako aj stanica sa stala súčasťou pri (asi len zatiaľ) poslednom rozširovaní Bratislavy v roku 1971, a tak ako aj ŽST Podunajské Biskupice, ŽST Devínska Nová Ves a ŽST Devínske Jazero nemajú v názve uvedenú príslušnosť k hlavnému mestu.
Je to posledná stanica na území Bratislavy a Slovenska pred maďarskou hranicou. Prechádzala tadiaľto miestna osobná doprava v rokoch 1948 až 1972 a od roku 1960 tu končili vlaky z Nív. Medzištátna prevádzka začala s obnovením osobnej dopravy v roku 1987. 
Medzi ŽST Rusovce a štátnou hranicou s Maďarskom bola počas krátkeho obdobia aj ŽST Čunovo pri rázcestí hlavnej cesty s cestou vedúcou do neďalekej rovnomennej mestskej časti.
Verejná doprava.
V blizkosti stanice sa nachádza zastávka "ŽST Rusovce" s týmito linkami: 

</doc>
<doc id="137134" title="Župné námestie (Bratislava)" url="https://sk.wikipedia.org/wiki?curid=137134">
Župné námestie (Bratislava)

Župné námestie je námestie v Bratislave v mestskej časti Staré Mesto.
Nachádza sa v blízkosti Kapucínskej ulice, Námestia SNP a Obchodnej ulice. V roku 2006 bolo kompletne zrekonštruované spolu s ostatnými ulicami v historickom centre a pri tejto príležitosti tu bola objavená stará studňa, ktorá bola tiež zrekonštruovaná a nasvietená. Na námestí sa nachádza známy kostol Trinitárov.
Popri námestí vedie hlavná električková trať spájajúca okrajové časti mesta, inak sa námestie nachádza v tzv. mäkkej pešej zóne. Na Župnom námestí stojí aj druhá, staršia budova Národnej rady SR.

</doc>
<doc id="137153" title="Železničná stanica Devínska Nová Ves" url="https://sk.wikipedia.org/wiki?curid=137153">
Železničná stanica Devínska Nová Ves

Železničná stanica Devínska Nová Ves je železničná stanica v bratislavskej mestskej časti Devínska Nová Ves. Stanica ma vlečky do automobilovej fabriky Volkswagen a logistického parku CTPark Bratislava. Stanicu používajú osobné a nákladné vlaky.
Dejiny.
Stanica sa nachádza na prvej parnej železničnej trati na území súčasného Slovenska, ktorá bola otvorená 20. augusta 1848 a spájala Viedeň, Devínsku Novú Ves, Gänserndorf a Bratislavu. Od 27. septembra 1891 je trať pripojená cez Kúty do Skalice. Pred vojnou existovala úzkorozchodná trať s dĺžkou 4 km pozdĺž rieky Moravy na odvoz štrkopiesku.
Verejná doprava.
V blizkosti stanice sa nachádzajú tieto linky verejnej dopravy:

</doc>
<doc id="137159" title="Železničná stanica Bratislava ÚNS" url="https://sk.wikipedia.org/wiki?curid=137159">
Železničná stanica Bratislava ÚNS

Železničná stanica Bratislava-ÚNS alebo "Ústredná nákladná stanica" je železničná stanica v Bratislave určená predovšetkým pre nákladnú dopravu. Leží na trati č. 132 Bratislava - Hegyeshalom. V súčasnosti (2019) tu žiadne vlaky osobnej dopravy nezastavujú, nie je tu predaj cestovných lístkov, je to však najmladšia bratislavská stanica. Prvá etapa bola dokončená v roku 1973, vtedy slúžila ako náhrada za zrušenú trať v centre mesta sprevádzkovaním preložky cez ÚNS k Starému mostu. Osobné vlaky tu začali jazdiť v roku 1987, pomerne dlho po otvorení Prístavného mosta. Neskôr bola osobná doprava na trati 132 cez ÚNS postupne utlmovaná, až došlo v decembri roku 2011 k jej úplnemu zastaveniu. V lete roku 2018 bola osobná doprava obnovená, v pracovných dňoch jazdia v hodinovom takte osobné vlaky medzi stanicami Bratislava-Petržalka a Senec, už ale bez zastavenia v ÚNS. Taktiež tadiaľto prechádza jeden pár IC vlakov denne medzi Viedňou a Košicami, rovnako bez zastavenia. Zo stanice vedie vlečka na kontajnerový terminál a do spoločnosti Slovnaft, ako aj 1,9 km spojka do prístavnej stanice Pálenisko/Juh.

</doc>
<doc id="137161" title="Železničná zastávka Devínske Jazero" url="https://sk.wikipedia.org/wiki?curid=137161">
Železničná zastávka Devínske Jazero

Železničná zastávka Devínske Jazero je posledná železničná zastávka na území mesta Bratislava na trati Bratislava – Kúty. Bola na nej odbočka do Stupavy, na ktorej bola v máji 1979 zastavená osobná doprava a v marci 2008 bola administratívne zrušená. V blízkosti sa nenachádza žiadna obec, ale iba chaty a bunkre z predvojnového opevnenia. Jeden bunker sa nachádza na telese zrušenej spojky do rakúskej obce Marchegg (trať 408). Kedysi sa tu nachádzala stanica, ktorej význam poklesol po tom, ako bola zdvojkoľajnená trať do českého mesta Břeclav v roku 1921. V roku 1927 bola odnesená vlečka do štrkovne a tiež aj prvé výhybky. V 30. rokoch 20. storočia sa koľajisko ďalej redukovalo, v roku 1935 tu ostala dvojkoľajná trať a odbočka. Mestská časť ako i zastávka sa stala súčasťou pri (asi len zatiaľ) poslednom rozširovaní Bratislavy v r. 1971, a tak ako aj žst. Podunajské Biskupice, žst. Devínska Nová Ves a žst. Rusovce nemajú v názve uvedenú príslušnosť k hlavnému mestu.
Zastávka je už v súčasnosti začlenená do tarifnej zóny 101 Integrovaného dopravného systému v Bratislavskom kraji (IDS BK). Preto sa na nej nachádza aj označovač cestovných lístkov IDS BK.

</doc>
<doc id="137270" title="Stlačený zemný plyn" url="https://sk.wikipedia.org/wiki?curid=137270">
Stlačený zemný plyn

Stlačený zemný plyn alebo CNG () je alternatívne palivo pre spaľovacie motory, ktoré môže nahradiť benzín alebo naftu. Získava sa stlačením zemného plynu na tlak 20 – 22 MPa. Uskladňuje sa v nádobách valcového alebo guľového tvaru.
Vlastnosti.
Fyzikálne vlastnosti a zloženie sú rovnaké ako pre zemný plyn, t. j. závisia od jeho pôvodu. Obsahuje 50 až 98 % metánu. Je horľavý a v porovnaní s benzínom je ťažšie zápalný. Pri spaľovaní v zážihovom motore má veľmi dobré antidetonačné vlastnosti (oktánové číslo 120 – 130). Je považovaný za ekologické palivo, pretože vysoký podiel vodíka v metáne je príčinou nízkeho podielu CO2 na jednotku uvoľnenej energie.
Použitie.
Stlačený zemný plyn sa najčastejšie používa na pohon autobusov mestskej a prímestskej dopravy z ekologických dôvodov v husto obývaných sídlach. Ďalej sa používa aj na pohon osobných a nákladných vozidiel, prípadne ťahačov, vlakov, motocyklov a lodí. 
Je ho možné využiť v plynových alebo dvojpalivových motoroch pracujúcich ako zážihové alebo vznetové. Nie je preň potrebné konštruovať špeciálne motory, vozidlo s benzínovým alebo naftovým motorom je možné prestavať schváleným spôsobom na autorizovaných pracoviskách. Niektoré automobilky vyrábajú vozidlá priamo určené pre pohon stlačeným zemným plynom. Pred privedením zemného plynu do spaľovacieho priestoru sa jeho tlak redukuje na vhodnú veľkosť približne 0,18 MPa. 
Použitie na Slovensku.
V mestskej hromadnej doprave používaju pohon CNG nasledovné dopravné podniky:
Okrem toho je v prevádzke niekoľko nákladných automobilov a asi 100 osobných automobilov.
Výhody motorov na CNG.
Motory na CNG v porovnaní s motormi na klasické fosílne palivá :

</doc>
<doc id="137281" title="Cesta I. triedy 78 (Slovensko)" url="https://sk.wikipedia.org/wiki?curid=137281">
Cesta I. triedy 78 (Slovensko)

Cesta I. triedy 78 ("I/78") je označenie pre cestu I. triedy, ktorá prechádza výhradne územím Oravy, konkrétne územím okresov Dolný Kubín a Námestovo. Jej celková dĺžka je 44,528 km.
História.
I/78 vznikla prekategorizovaním pôvodnej cesty II. triedy II/521 (Oravský Podzámok - Lokca) a predĺžením po cestách III. triedy na hraničný priechod Oravská Polhora.
Priebeh.
Cesta začína v obci Oravský Podzámok, kde odbočuje z cesty I/59. Smeruje na sever, odbočuje účelová komunikácia vedúca na Kubínsku hoľu, prekonáva horské sedlo Príslop (807,7 m n. m., najvyšší bod komunikácie) a zároveň vstupuje do okresu Námestovo, kde vchádza do obce Hruštín. Tu odbočuje cesta III/2283 k samote Zábava, potom pokračuje na severovýchod popri odbočke do Vaňovky (III/2284), cez obec Babín, popri odbočke do Vasiľova (III/2285) a cez obec Lokca. Za obcou sa križuje s cestou II/520, cesta sleduje pravý breh Bielej Oravy, odbočuje cesta III/2272 do obce Vavrečka. Nasleduje odbočka na Tvrdošín (II/520), komunikácia prechádza na ľavý breh rieky (kde odbočuje cesta do obce Oravská Jasenica, III/2274 a po okraji vodnej nádrže Orava vstupuje do mesta Námestovo, kde odbočuje cesta III/2273 vedúca mostom ponad zátoku vodnej nádrže. Následne pokračuje popri odbočkách do obcí Klin (III/2286) a Bobrov (III/2037) a prechádza obcou Zubrohlava, kde sa postupne stáča k severozápadu a sleduje tok Polhoranky. Potom prechádza obcami Rabča, kde odbočujú cesty do Rabčíc (III/2277) a do Sihelného (III/2278) a Oravská Polhora. Tu najprv odbočuje cesta ku chate Slaná voda (III/2279), prechádza celou obcou, odbočuje miestna komunikácia k horárni Borsučie a stáča sa na západ. Napokon pokračuje do sedla Hliny (804,0 m n. m.), kde prekračuje štátnu hranicu s Poľskom a pokračuje ako DW945 do poľského mesta Żywiec.

</doc>
<doc id="137309" title="Cesta I. triedy 15 (Slovensko)" url="https://sk.wikipedia.org/wiki?curid=137309">
Cesta I. triedy 15 (Slovensko)

Cesta I. triedy 15 ("I/15") je cesta I. triedy na Slovensku prechádzajúca územím okresov Vranov nad Topľou a Stropkov a na krátkom úseku (cca 750 m) aj okresu Svidník. Jej celková dĺžka je .
História.
Cesta bola zriadená v roku 2003 prekategorizovaním časti cesty II/558 (úsek Vranov nad Topľou – Podčičva) a celej vtedy zostávajúcej trasy cesty II/557 (zvyšok cesty II/557 bol už v 80-tych rokoch zaradený do cesty I/77).
Medzi obcami Slovenská Kajňa a Turany nad Ondavou viedla cesta pôvodne údolím, ktoré bolo neskôr zatopené vodnou nádržou Veľká Domaša. Súčasná trasa cesty v tomto úseku bola postavená v rokoch 1964 až 1966 ako vyvolaná investícia výstavby vodnej nádrže.
Úsek cesty medzi obcami Miňovce a Breznica viedol pôvodne v celej dĺžke po ľavobrežnej strane rieky Ondava, pričom časť úseku sa nachádzala vo svahu kopca Baranov. Dňa 4. júna 2010 došlo k zosuvu tohto svahu a zničeniu cca 600 metrov cesty. Nakoľko sa jedná o územie, v ktorom sa predpokladajú ďalšie zosuvy, nebol už tento úsek obnovený a namiesto neho sa vybudovala preložka cesty po pravobrežnej strane rieky Ondava. Preložka je tvorená sčasti úsekom, ktorý bol pôvodne súčasťou cesty III/3574 a sčasti novo vybudovaným úsekom. Premostenie Ondavy na novom úseku bolo najprv riešené provizórnou ťažkou mostnou súpravou za účelom čo najrýchlejšieho sprejazdnenia preložky, do októbra 2013 bolo následne vybudované trvalé premostenie.
V auguste 2020 štátny tajomník ministerstva dopravy a výstavy Jaroslav Kmeť avizoval, že preložka cesty tvoriaca obchvat Stropkova by sa mohla začať stavať v januári 2022 a hotová by mohla byť koncom roku 2023.
Priebeh.
Cesta začína na východnom okraji mesta Vranov nad Topľou, kde sa odpája od cesty I/18 (ktorá tu vytvára špirálu). Smeruje na sever popri odbočke do obce Hencovce, cez obce Majerovce a Sedliská, kde pod hradom Čičava odbočuje cesta II/558. 
Následne cesta prebieha po ľavom brehu rieky Ondava, prechádza cez Benkovce a okrajom Slovenskej Kajne a cez priehradný múr vodnej nádrže Malá Domaša prechádza na pravý breh Ondavy. Tu pokračuje cez obec Malá Domaša, popri odbočkách do obce Detrík a rekreačného strediska Poľany, prebieha po východnom brehu vodnej nádrže Veľká Domaša, ďalej križuje cestu do rekreačné strediska Holčíkovce-Eva a do obce Holčíkovce a mostom prekonáva jednu zo zátok vodnej nádrže. 
Potom prechádza okolo obce Nová Kelča, cestná komunikácia sa stáča na severozápad, prechádza hranicou medzi okresmi Vranov nad Topľou a Stropkov, míňa odbočku do obce Vyšný Hrabovec a mostom prekonáva ďalšiu zátoku vodného diela. Následne pokračuje opätovne na sever cez obec Turany nad Ondavou, kde odbočuje cesta II/556 a ďalej cesta III. triedy do obce Mrázovce. Ďalšou obcou na trase sú Miňovce, vzápätí odbočuje cesta do obce Nižná Olšava a do Brusnice a cesta vedie obcou Breznica. 
Nasleduje miestna časť Stropkova, osada Sitník a samotné mesto Stropkov, kde odbočuje cesta II/575. Potom cesta pokračuje smerom na severozápad, mostom prekonáva riečku Chotčianku a prechádza obcami Tisinec a Duplín. Po odbočke do obce Potoky prechádza hranicou medzi okresmi Stropkov a Svidník a vidlicovito vyúsťuje na cestu I/21.

</doc>
<doc id="137332" title="Hayden Christensen" url="https://sk.wikipedia.org/wiki?curid=137332">
Hayden Christensen

Hayden Christensen (* 19. apríl 1981, Vancouver, Britská Kolumbia, Kanada) je kanadsko-americký herec, ktorý sa preslávil rolou Anakina Skywalkera vo filmoch Star Wars II – III. 
Svoju hereckú kariéru začal v roku 1993, menšími rolami v televíznych seriáloch a filmoch. K nám sa dostal seriál Higher Ground (TV series) z roku 2000, kde si zahral chlapca zneužívaného nevlastnou matkou, čo ho viedlo k požívaniu drog. Bol nominovaný na Zlatý glóbus (Golden Globe).
Narodil sa Davidovi Christensenovi (softvérovemu programátorovi) a Alie Nilsomovej (spisovateľke). Má dánske, švédske a talianske korene. Má jedného brata a dve sestry. Brat sa volá Tove a sestry Kaylen a Hesja.
V roku 2006 natočil filmy: Virgin Territory (Lorenzo), Awake (Clay), Factory Girl (Billy Quinn). V roku 2007 pracuje na filmoch: Crash Bandits (Jack McBride), Poker Night (Stan Jeter) a Jumper.
Vo svojom voľnom čase si rád zahrá hokej a tenis. Okrem toho má veľmi rád architektúru, lasagne a pizzu.

</doc>
<doc id="137334" title="Diplomacia" url="https://sk.wikipedia.org/wiki?curid=137334">
Diplomacia

Diplomacia je činnosť, akt vedenia rokovaní, udržiavania stykov medzi dvomi záujmovými skupinami (národmi). V súčasnosti sa pod pojmom diplomacia označuje najmä činnosť diplomatov upravujúca medzinárodné pomery, prípadne riešenie medzinárodných problémov.
Podľa Viedenskej zmluvy o diplomatických stykoch, článku 3, úlohou diplomatickej misie je zastupovať vysielajúci štát a chrániť jeho záujmy v druhom štáte alebo teritóriu podľa zásad medzinárodného práva.
Najprv je nutná dohoda. O nadviazaní diplomatických misií sa musia dva zvrchované štáty dohodnúť. Po formálnej dohode, ak príjme druhá strana túto ponuku, vymenia si oba štáty diplomatickú nótu alebo vydajú spoločné prehlásenie, prípadne tento úmysel deklarujú vládnymi uzneseniami.
Úroveň diplomatických vzťahov. V zmluve sa okrem iného dohodne, o akú úroveň vzájomných diplomatický stykov pôjde.
Diplomat dostáva v štáte absolútnu imunitu (nemôže byť trestne stíhaný, neplatí dane ...)
Etymologický pôvod.
Pojem diplomacia pôvodne pochádza z gréckeho slova "diploma", ktoré znamená "zložený", "preložený" dokument. Tento dokument v minulosti znamenal ukončenie štúdia v istom odbore, neskôr to bola listina zaručujúca panovníkom určité výsady. V Európe pojem diplomacia zdomácnel prostredníctvom francúzskeho slova "diplomatie".
Od 18. storočia sa začal odvodzovať pojem diplomat, ktorým sa označovala osoba oprávnená rokovať v mene svojho štátu s cudzími panovníkmi.

</doc>
<doc id="137346" title="Cesta I. triedy 12 (Slovensko)" url="https://sk.wikipedia.org/wiki?curid=137346">
Cesta I. triedy 12 (Slovensko)

Cesta I. triedy 12 ("I/12") je cesta I. triedy na severnom Slovensku, na Kysuciach, na území okresu Čadca, ktorá vznikla po prekategorizovaní časti cesty II. triedy 487 v úseku Svrčinovec - Skalité. Meria 15,311 km. Súbežne s cestou I/12 vedie diaľnica D3.
Priebeh.
Cesta sa začína v obci Svrčinovec, kde odbočuje z cesty I/11. Najprv smeruje na severovýchod, sleduje tok Čierňanky (ľavý breh) a prechádza obcou Čierne. Pokračuje cez miestnu časť Vyšný Koniec, kde odbočuje miestna komunikácia do osady Rediška a cesta sa stáča na východ. Ďalej prechádza intravilánom obce Skalité a postupne aj okrajom jej častí Poľana a do Sihly (kde odbočuje cesta do osady Vreščovka) a cez Kudlov a Serafínov. Napokon sa stáča opäť na severovýchod a stúpa do sedla Príslop (714,0 m n. m.; najvyšší bod komunikácie), kde prechádza štátna hranica s Poľskom a cesta cez hraničný priechod Skalité-Zwardoń-Myto vstupuje do Poľska na územie obce Zwardoń. Ďalej pokračuje ako DK1 do mesta Żywiec.

</doc>
<doc id="137365" title="Cesta I. triedy 11 (Slovensko)" url="https://sk.wikipedia.org/wiki?curid=137365">
Cesta I. triedy 11 (Slovensko)

Cesta I. triedy 11 ("I/11") je cesta I. triedy v trase Svrčinovec, št. hr. - Čadca - Žilina, s celkovou dĺžkou 37 km.
Cesta je súčasťou E75. Frekventovanú trasu by mala odbremeniť budovaná diaľnica D3, ktorá bude prebiehať súbežne, pričom niektoré úseky "I/11" budú tvoriť jeden jazdný pás diaľnice. V súčasnosti je vybudovaný cca 12 km dlhý úsek, tvorený úsekmi Oščadnica - Čadca (v polovičnom profile, označený ako I/11A) s tunelom Horelica a Čadca - Svrčinovec (v plnom profile).
Priebeh.
Na území Slovenska začína na hraničnom priechode Svrčinovec ako pokračovanie českej I/11 odkiaľ vedie juhovýchodným smerom do obce Svrčinovec s mimoúrovňovou križovatkou s diaľnicou D3. Zároveň tu odbočuje I/12. Ďalej pokračuje na juh popri Čierňanke, ku križovatke s cestami do Čadečky a Podzávozu, prechádza intravilánom mesta Čadca. Tu odbočuje II/487. Následne cesta prebieha údolím Kysuce najprv vo východnom smere až k odbočke do obce Oščadnica, potom vedie severojužným smerom okrajom mesta Krásno nad Kysucou, kde odbočuje cesta II/520. Prechádza do okresu Kysucké Nové Mesto, kde odbočuje cesta do obce Dunajov a cesta do Krásna a do obce Ochodnica. Ďalej pokračuje okrajom intravilánov obcí Kysucký Lieskovec s odbočkou do obce Lodno a Povina a prechádza územím mesta Kysucké Nové Mesto. Na križovatke cesty I. triedy s cestami III. triedy cesta do mesta a do Radole sa cesta stáča viac na juhozápad, obchádza Oškerdu a vchádza na územie okresu Žilina. Potom vedie územím mesta Žilina, na úseku medzi železničným nadjazdom (pri železničnej zastávke Brodno) a Budatínom je vedená v štyroch prúdoch. V Brodne je umožnený nájazd na D3 v smere Hričovské Podhradie. V Budatíne odbočuje cesta II/507 a vzápätí cesta II/583. Napokon prekonáva mostom rieku Váh a v Žiline sa napája na mestský okruh I/60.
Súvisiace cesty.
Cesta I. triedy 11A je dočasné označenie pre polovičný profil diaľnice D3 v úseku medzi výjazdom "Čadca-Bukov" a Oščadnicou, vrátane tunela Horelica.
Cesta I. triedy 11B tvorí vnútorný obchvat Čadce. Začína na križovatke s I/11A, pokračuje súbežne s traťou 127 a končí na kruhovom objazde pod sídliskom Žarec, kde sa napája na I/11. Celková dĺžka je 0,820 km.

</doc>
<doc id="137378" title="Cesta I. triedy 14 (Slovensko)" url="https://sk.wikipedia.org/wiki?curid=137378">
Cesta I. triedy 14 (Slovensko)

Cesta I. triedy 14 ("I/14") je cesta I. triedy na strednom Slovensku, ktorá prechádza územím okresov Banská Bystrica a Turčianske Teplice. Vznikla prekategorizovaním pôvodnej cesty II. triedy 577 a jej celková dĺžka je . Je to horská cesta, ktorá sedlom Malý Šturec () prekonáva horský terén na styku Veľkej Fatry a Kremnických vrchov a je významnou spojnicou regiónov Pohronie a Turiec. Cez I/14 je na celej dĺžke vedený nespoplatnený "horský priechod Šturec". Cestu postavila ako novú koncom 15. storočia Turzovsko-fuggerovská spoločnosť.
Priebeh.
Cesta začína na katastrálnom území mesta Banská Bystrica, kde pri mestskej časti Uľanka odbočuje z cesty I/59. Smeruje na severozápad dolinou riečky Bystrica a sleduje železničnú trať Zvolen – Vrútky. Najprv prechádza obcou Harmanec, následne susedným Dolným Harmancom, sleduje tok potoka Harmanec, pokračuje popri Harmaneckej jaskyni na ľavej strane a cez osadu Horný Harmanec. Potom začína serpentínami stúpať do sedla Malý Šturec, opúšťa údolie Harmanca a postupne klesá do doliny potoka Biela voda a zároveň do regiónu Turca. Prechádza popri rekreačnej osade Bartoška a popri odbočke do obce Čremošné (III/2174). Ďalej sleduje tok riečky Teplica a južne od mesta Turčianske Teplice, v blízkosti motorestu Šturec sa vidlicovito pripája na cestu I/65.

</doc>
<doc id="137446" title="Into the Labyrinth (Dead Can Dance album)" url="https://sk.wikipedia.org/wiki?curid=137446">
Into the Labyrinth (Dead Can Dance album)

Into the Labyrinth (1993) je šiesty štúdiový album Dead Can Dance, nahratý v "Quivvy Church" v Írsku. Štýlovo vychádza z hudby prírodných národov. Bol to prvý album nahratý iba Lisou a Brendanom, bez iných muzikantov. Skladba „The Ubiquitous Mr. Lovegrove“ sa stala v USA hitom v alternatívnych rádiach. Obal albumu s názvom „Hands of the World“ (v preklade "Ruky sveta") je dielom fotografa Touhami Ennadre. Vinylová verzia vyšla ako dvojité LP. V roku 1993 dosiahol 122. miesto v rebríčku Billboard 200 a 1. miesto v rebríčku Heatseekers. Skladba „The Ubiquitous Mr. Lovegrove“ dosiahla 8. a 21. miesto v rebríčku Modern Rock Tracks magazínu Billboard.
Všeobecne o Into the Labyrinth.
"Into the Labyrinth" bol oproti predchádzajúcemu albumu "Aion" spred troch rokov značne odlišný vo viacerých ohľadoch :
Názov albumu.
Názov "Into the Labyrinth" (v preklade "Do labyrintu") je narážkou na grécky mýtus o Teseus idúceho do labyrintu bojovať proti Minotaurovi. Toto je vidieť v v názvoch skladieb ako:
Hoci "Into the Labyrinth" nie je koncepčným albumom, niektoré skladby na seba naväzujú.
Jazyky sklabieb.
Spievané skladby sú:

</doc>
<doc id="137518" title="Severné Porýnie-Vestfálsko" url="https://sk.wikipedia.org/wiki?curid=137518">
Severné Porýnie-Vestfálsko

Severné Porýnie-Vestfálsko (, skratka "NRW") je najľudnatejšia, najzápadnejšia a štvrtá najväčšia spolková krajina Nemecka. Jej hlavný mestom je Düsseldorf, ale najväčšie dve mestá sú Kolín nad Rýnom a Dortmund. Ďalšími veľkými mestami sú Essen, Bonn, Duisburg. Severné Porýnie-Vestfálsko je priemyselnou základňou Nemecka.
Spolková krajina susedí v rámci Nemecka s Dolným Saskom na severe a východe, s Hesenskom na juhovýchode a so spolkovou krajinou Porýnie-Falcko na juhu. Na západe hraničí s Belgickom a Holandskom.
Administratívne členenie.
Vládne obvody.
Spolková krajina Severné Porýnie-Vestfálsko sa člení na 5 vládnych obvodov (Regierungsbezirke). 
Okresy.
Vyššie vymenovaných 5 vládnych obvodov sa ďalej člení na 30 okresov ("Kreise") a 22 miest bez okresu ("Kreisfreie Städte"), čiže štatutárnych miest na úrovni okresu.
Na rozdiel od iných spolkových krajín sa v tejto spolkovej krajine nazývajú krajinské okresy ("Landkreise") len okresy ("Kreise").
Städteregion.
"Städteregion Aachen" je zvláštny druh združenia miest v Nemecku. Ide o typ spojenia okresu a mesta bez okresu. Städteregion Aachen bolo vytvorené 21. októbra 2009, kedy nahradilo okres Aachen. 

</doc>
<doc id="137528" title="Cesta I. triedy 49 (Slovensko)" url="https://sk.wikipedia.org/wiki?curid=137528">
Cesta I. triedy 49 (Slovensko)

Cesta I. triedy 49 ("I/49") je cesta I. triedy v severozápadnej časti Slovenska, ktorá prechádza výhradne územím okresu Púchov. Na území Slovenska meria . Do Česka pokračuje pod rovnakým označením ako I/49. V budúcnosti bude kopírovaná R6.
Priebeh.
Na území Slovenska začína v Lyskom priesmyku, na hraničnom priechode Lysá pod Makytou, odkiaľ pokračuje najprv na severovýchod. Sleduje tok potoka Lysky, prechádza osadou Strelenka a následne míňa odbočku do osady Dešná (III/1935). Potom pokračuje východným smerom cez obec Lysá pod Makytou, postupne sa stáča na juhovýchod a prebieha údolím riečky Biela voda. Odbočuje cesta III/1936 do obce Lazy pod Makytou, prechádza obcou Lúky a následne opäť odbočuje cesta III/1938 do obce Vydrná. Ďalej prechádza obcami Záriečie a Mestečko, tu odbočuje najprv cesta III/1939 do osady Zbora, potom aj cesta III/1940 do osady Mostište a cestná komunikácia prechádza obcou Dohňany. Vzápätí cesta I/49 vstupuje na územie mesta Púchov, najprv prechádza mestskou časťou Vieska-Bezdedov, následne vedie aj intravilánom mesta, kde sa na významnej križovatke stretáva s cestou II/507. Pokračuje po novovybudovanom obchvate mesta na ľavom brehu Váhu severojužným smerom, ďalej pretína pôvodnú (starú) cestu I/49 (v súčasnosti kategorizovaná ako I/49A) a z východu obchádza obec Beluša. Napokon sa križuje s cestou I/61 a diaľničným privádzačom sa pripája na diaľnicu D1.

</doc>
<doc id="137577" title="Rezonančný obvod" url="https://sk.wikipedia.org/wiki?curid=137577">
Rezonančný obvod

Rezonančný obvod alebo RLC obvod, LC obvod je komplexný jednobran. Vznikne paralelným alebo sériovým spojením kondenzátora a cievky. Pri jednej, tzv. rezonančnej frekvencii sa v tomto obvode vyrovnáva kapacitná a induktívna reaktancia a rezonančný obvod sa pri tejto frekvencii chová ako činný odpor. Stav obvodu, ktorý nastane pri rezonančnej frekvencii, sa nazýva rezonancia. Prúd pretekajúci obvodom je v tomto stave maximálny a odpor minimálny.
Keď sú cievka a kondenzátor spolu zapojené, elektrický prúd medzi nimi kmitá pri frekvencii
kde L je indukčnosť cievky vyjadrená v jednotkách henry a C je elektrická kapacita kondenzátora vyjadrená vo faradoch.
Vzťahy pre rezonančnú frekvenciu.
Pri rezonancii sa reaktancie rovnajú formula_2
formula_3
formula_4
formula_5
formula_6
formula_7
Sériový rezonančný obvod.
Sériový rezonančný obvod má pri rezonančnej frekvencii najmenšiu impedanciu a najväčší prúd, pričom tento je v obvode konštantný.
Sériový rezonančný obvod sa využíva tam kde potrebujeme dosiahnuť maximálny prúd. Pri rezonančnej frekvencii sa indukčná reaktancia (induktancia) XL rovná kapacitnej reaktancii XC. Po dosadení môžeme odvodiť Thomsonov vzorec, ktorý je fO rezonančné = formula_7&lt; [Hz]
 formula_9
Obvod má kapacitný charakter
 formula_10
obvod má odporový charakter
 formula_11
obvod má indukčný charakter
Vzorce.
formula_12
formula_7
formula_14
Činiteľ akosti.
V komponentoch skutočného rezonančného obvodu vznikajú pri prechode prúdu straty. Skutočnú cievku môžeme nahradiť ideálnou bezstratovou cievkou a stratovým odporom. Skutočný kondenzátor môžeme nahradiť ideálnym kondenzátorom a stratovým odporom - RSO = RL + RC. Činiteľ akosti sa označuje Q.
Udáva koľkokrát je väčšie napätie na cievke (kondenzátore) pri rezonančnej frekvencii ako napätie na odpore, a ako je celkové napätie.
formula_15
Paralelný rezonančný obvod.
Využíva sa napríklad v oscilátoroch ako riadiaci člen. Po dodaní prúdového impulzu nastávajú tlmené prúdové kmity. Paralelný rezonančný obvod sa využíva i v elektromotoroch na kompenzáciu strát.

</doc>
<doc id="137616" title="Ampérov zákon" url="https://sk.wikipedia.org/wiki?curid=137616">
Ampérov zákon

Ampérov zákon je fyzikálny zákon opisujúci magnetické pole na uzatvorenej slučke vo vzťahu k elektrickému prúdu prechádzajúceho slučkou. Je to magnetický ekvivalent Faradayovho indukčného zákona.
Tento zákon formuloval v roku 1822 André Marie Ampère, neskôr bol zovšeobecnený James Clerk Maxwellom v Maxwellových rovniciach.
Pôvodný Ampérov zákon.
Za predpokladu nemeniaceho sa prúdu platí:
pričom
Upravený Ampérov zákon (Ampérova-Maxwellova rovnica).
pričom (porovnaj článok posuvný prúd)

</doc>
<doc id="137830" title="Dynamo" url="https://sk.wikipedia.org/wiki?curid=137830">
Dynamo

Dynamo je točivý elektrický stroj, ktorý premieňa mechanickú energiu z rotora hnacieho stroja na elektrickú energiu vo forme jednosmerného prúdu. Ide o jednosmerný generátor elektrickej energie. 
Dynamo sa skladá zo statora tvoreného magnetom alebo elektromagnetom a rotora s vinutím a komutátorom. Teoreticky, konštrukčne ide o jednosmerný elektromotor používaný k opačnému účelu.
Až do nástupu polovodičových usmerňovačov bolo dynamo najvýznamnejším zdrojom elektrickej energie (vo forme jednosmerného prúdu) v priemysle a v doprave. Dnes sú dynamá vytláčané spoľahlivejšími a konštrukčne jednoduchšími alternátormi a zariadeniami na následné usmernenie vyrobeného striedavého prúdu na prúd jednosmerný pozri (usmerňovač).
Podla spôsobu zapojenia statora delíme dynamá na:
Menovité napätie u dynám môže byť 6V 12V alebo 24V, pre špeciálne aplikácie sa stavajú dynamá s inými napätiami. U dynám, ktoré nemajú cudzie budenie, alebo permanentný magnet, 
môže nastať problém s ich rozjazdom. Pokiaľ dynamo nevyrába prúd, nie je samo budené, to znamená že nemôže začať vyrábať prúd. Pri prvom rozjazde je teda potrebné dodať rotujúcemu dynamu malý prúdový impulz, pri neskorších štartoch je možné obvykle sa spoľahnúť na remanentný (zvyškový) magnetizmus statora z predošlej činnosti.
Poznámka.
Zdroj prúdu na bicykli označovaný obvykle ako dynamo, je v skutočnosti malé magneto s mnohopólovým permanentným magnetom v rotore a cievkami v statore. 

</doc>
<doc id="137920" title="Wentworth Miller" url="https://sk.wikipedia.org/wiki?curid=137920">
Wentworth Miller

Wentworth Miller, občianskym menom Wentworth Earl Miller III. (* 2. jún 1972, Chipping Norton, Spojené kráľovstvo) je americký herec. Miller je známy predovšetkým vďaka TV seriálu Prison Break.
Životopis.
Narodil sa v Anglicku, vyrastal v Brooklyne, New York. Tri roky študoval na Midwood High School v Brooklyne, štúdium dokončil v roku 1990 na Quaker Valley Senior High School v Sewickley. V roku 1995 vyštudoval anglickú literatúru na Princeton University.
Je slobodný, má dve sestry. V roku 2013 sa verejne priznal ku svojej homosexualite, keď odmietol svoju účasť na filmovom festivale v Rusku na protest proti tamojším anti-gay zákonom. V januári 2014 ho čitatelia amerického gay magazínu "Out" umiestnili na 9. miesto v rebríčku 100 najžiadanejších slobodných mládencov.
Jeho herecká kariéra začínala televíznymi spotmi, je zároveň spojená s rolami v televíznych seriáloch "Buffy the Vampire Slayer", "Popular" a "Pohotovosť", a tiež s účinkovaním v trojdielnej televíznej minisérií "Dinotopia".
Svoju prvú hlavnú úlohu vo filme si zahral v snímke Ľudská škvrna po boku Anthony Hopkinsa.
Doterajšia jeho popularita dosiahla vrchol po uvedení televízneho seriálu "Útek z väzenia / Prison Break" (od r. 2005 do 2009), kde si hral hlavnú postavu Michaela Scofielda, ktorý se nechal zavrieť do v"äzenia", aby zachránil svojho staršieho brata pred popravou. Za túto rolu bol nominovaný na Zlatý glóbus za najlepšieho herca v televíznej dráme.

</doc>
<doc id="138052" title="Baran (znamenie)" url="https://sk.wikipedia.org/wiki?curid=138052">
Baran (znamenie)

Baran (latinsky "Aries") je jedno z astrologických znamení zvieratníka. Je to myslený obdĺžnik na oblohe s dĺžkou 30° a šírkou 15°. Slnko ním prechádza od 21. marca do 20. apríla. Na západnom okraji tohoto znamenia sa nachádza jarný bod. Zo západu hraničí so znamením Ryby, z východu s Býkom. Toto znamenie dostalo názov podľa súhvezdia Baran. V siderickom zvieratníku od 14. apríla do 14. mája. 
V astrologickej hviezdnej symbolike stojí znamenie Barana na začiatku zverokruhu. Ľudia narodení v tomto znamení, t. j. medzi 21. marcom a 20. aprílom, sa vraj vyznačujú náchylnosťou k boju, odvrávaním, mrhaním vo veciach lásky a energie, ako aj snahou o pokrok. Údajne sú to zvyčajne optimisti. 

</doc>
<doc id="138079" title="Fénix (vták)" url="https://sk.wikipedia.org/wiki?curid=138079">
Fénix (vták)

Fénix je mýtický vták gréckej mytológie.
Podľa Herodota tento tvor nepotrebuje žiadnu potravu, ale žije iba zo vzduchu a rannej vlahy. Jeho domov leží na východe, v krajine podobnej raju, kde si stavia hniezdo. V každej dobe žije na svete práve jeden Fénix. Jeho perie má zlatisto-červenú farbu, ale po čase stráca svoj lesk ako Fénix starne. Keď uplynie 540 rokov (alebo podľa iných zdrojov 1461 rokov), Fénix si postaví z vonných korení hranicu na najvyššom strome a tú vychádzajúce slnko zapáli. Starý Fénix na hranici zhorí, ale o tri dni z popola vylezie červík, ktorý sa cez noc premení na nového krásneho vtáka. Mladý Fénix vyrobí zo zvyšku popola vajce, ktoré odnesie na oltár chrámu v egyptskom One.
Etymológia gréckeho pomenovania Fénix je spojená s troma významami - červenou farbou, Feníciou (Grékmi nazývanou Červená zem) a datľovým stromom. Herodotos však našiel predobraz pre svojho Fénixa pravdepodobne v egyptskom slnečnom vtákovi Bennu, o ktorom sa dozvedel od egyptských kňazov v meste On (Helipolis).
Fénix ako symbol.
Vták Fénix bol súčasťou vlajky počas bojov za oslobodenie Grécka proti Osmanom (Turecko) v rokoch 1828-1832, ako symbol znovuzrodenia Grécka. 

</doc>
<doc id="138151" title="Vlajka Rumunska" url="https://sk.wikipedia.org/wiki?curid=138151">
Vlajka Rumunska

Vlajka Rumunska má tri zvislé pruhy - tmavomodrý, žltý a červený. Národné farby sa objavujú už roku 1834. Pomer súčasnej rumunskej vlajky je 2 : 3.
Symbolika.
Inokedy sa táto vlajka vykladá ako prosté prevedenie farieb znaku valašských kniežat. Po roku 1878 sa farby rumunskej zástavy vykladali tak, že modrá je symbolom šťastného neba, žltá predstavuje nerastné bohatstvo krajiny a červená statočnosť jej ľudu.
Vlajka symbolizuje tri historické provincie Rumunska:
Tvar rumunskej zástavy symbolizuje silné pro-francúzske tradície Rumunska, tzv. rumunský nacionalizmus.
História vlajky.
Súčasná rumunská vlajka vznikla v roku 1848 spojením farieb Valašska a Moldavska - provincii, ktoré v roku 1861 vytvorili Rumunsko. V roku 1867 bol na žltý pruh umiestnený rumunský štátny znak. Bol mnohokrát modifikovaný a v roku 1948 ho nahradil komunistický znak. Po páde diktátorského režimu Nicolae Ceauşesca v roku 1989 ho z vlajky odstránili. Zástava bola zavedená 29. decembra 1989.
Rumunská vlajka mala tiež najprv vodorovné pruhy, až roku 1866 sa ustálila úprava vertikálna podľa vzoru trikolóry francúzskej. Keď bola na berlínskom kongrese v roku 1878 potvrdená nezávislosť Rumunska, bola uznaná aj jeho doterajšia vlajka.

</doc>
<doc id="138670" title="Artemis Fowl (film)" url="https://sk.wikipedia.org/wiki?curid=138670">
Artemis Fowl (film)

Artemis Fowl je pripravované filmové zobrazenie prvého dielu z úspešnej série kníh z rovnakým názvom Artemis Fowl.
Hlavné fakty.
V roku 2002, v rozhovore s BBC, Colfer oznámil, že režisérom filmu bude Lawrence Guterman. Tento fakt sa neskôr ukázal ako nesprávny. Lawrence v skutočnosti film nerežíruje. V nedávnom rozhovore s AFC v roku 2007 Colfer oznámil nasledovné:
"Prerušovane som posledný rok pracoval na scenári s Jimom Sheridanom, írskym režisérom. Zachovali sme pointu knihy jedna a dva, ale ja som ešte chcel niečo filmové a veľkolepé, tak sme pridali veľký vzrušujúci záver. Žiadne nové charakteristiky, ale veľa nových prvkov. Naozaj sa mi páči príbeh a dúfame, že to vyjde už toto leto." 
Scenár.
V auguste 2006 v Sunday Times uverejnili fakt, že na scenári prvého filmu už pracuje Jim Sheridan. Jim spolupracuje s autorom knihy.
Vydanie.
Film bol pôvodne naplánovaný na 9. augusta 2019 ale vydanie bolo odsunuté na 29. mája 2020, kedy bude vydaná vo formáte 2D, 3D a IMAX. Je možné, že bude uvedený aj v 4DX.

</doc>
<doc id="138766" title="Hiram Stevens Maxim" url="https://sk.wikipedia.org/wiki?curid=138766">
Hiram Stevens Maxim

Sir Hiram Stevens Maxim (* 5. február 1840, Sangerville, Maine – † 24. november 1916, Londýn) vynálezca prvého prenosného guľometu (1881) a pasce na myši.
Narodil sa v Sangerville, štát Maine, v USA. V roku 1881 emigroval do Veľkej Británie, v roku 1899 získal britské občianstvo a v roku 1901 ho kráľovná Viktória povýšila do šľachtického stavu. Zomrel v Londýne. Príčinou emigrácie do Veľkej Británie boli okrem iného patentové spory s Edisonom o prvenstvo pri vynáleze elektrickej žiarovky (zväčša ich prehral).
Vytvoril 271 patentov v oblasti zbraní, elektrotechniky, motorových vozidiel a iných oblastí. Venoval sa aj konštrukcii lietadiel (neúspešne). 
Vymyslel okrem iného:
Vynálezcom bol aj brat Hudson Maxim (* 5. február 1853 – † 6. máj 1927), ktorý sa zaoberal hlavne chémiou a výbušninami a je spolutvorcom bezdýmneho strelného prachu. 
Syn Hiram Percy Maxim (* 2. september 1869 – † 17. február 1936), je spoluzakladateľom americkej rádioamatérskej ligy – American Radio Relay League (ARRL) a vynálezcom tlmiča hluku výstrelu, ktorý sa uplatnil po úprave v automobiloch ako tlmič výfuku.

</doc>
<doc id="138782" title="Daniel Akaka" url="https://sk.wikipedia.org/wiki?curid=138782">
Daniel Akaka

Daniel Kahikina „Dan“ Akaka () (* 11. september 1924, Honolulu, Havaj, USA – † 6. apríl 2018, tamtiež) bol senátor USA za štát Havaj. Bol členom Demokratickej strany a druhým senátorom ktorý bol rodený Havajčan, jediným s čínskym pôvodom (starý otec bol Číňan).
Životopis.
Narodil sa v Honolulu na Havaji. Počas II. svetovej vojny slúžil v US Army Corps of Engineers, vrátane služby v Španielsku a na Tiniane. Získal tituly Bachelor of Education (1952) a Master of Education (1966) na havajskej Univerzite.
Prvýkrát bol zvolený do snemovne reprezentantov v roku 1976 Ako reprezentant Havajských ostrovov za druhý kongresový okres (Second Congressional District). Vyhral s veľkým rozdielom sedem volieb za sebou.
V apríli 1990 ho nominoval guvernér John Waihee do amerického senátu ako náhradníka ta zosnulého senátora Sparka Matsunagu, prísahu zložil 16. mája 1990. V novembri toho istého roku bol v senátnych voľbách zvolený za senátora, a trvalo nahradil zosnulého Matsunagu do konca jeho volebného obdobia. V senátnych voľbách v roku 1994 bol znovuzvolený na plné funkčné obdobie (6 rokov), a s viac ako 70% znovu v roku 2000. 7. novembra 2006, Daniel Akaka porazil protikandidáta Thielena pomerom 61%:37%, takže zostával vo funkcii ďalších šesť rokov.
V roku 2006, Akaka zastával miesto v týchto senátnych výboroch:
Bol ženatý s Mary Mildred „Millie“ Chong; mali 5 detí (štyroch synov a dcéru), 14 vnúčat a 4 pravnúčatá.

</doc>
<doc id="138804" title="Airbus A380" url="https://sk.wikipedia.org/wiki?curid=138804">
Airbus A380

Airbus A380 je dvojposchodové, štvormotorové najväčšie osobné dopravné lietadlo na svete. Dokáže prepraviť od 525 do 853 cestujúcich. Tento moderný stroj vzlietol po prvý raz 27. apríla 2005 v Toulouse vo Francúzsku. Po ďalších úpravách sa prvé komerčné lety uskutočnili v roku 2007.
V priebehu fázy vývoja bolo lietadlo známe ako Airbus A3XX. Prezývka tohto lietadla je Superjumbo.
Vrchné poschodie je oproti svojmu konkurentovi v tejto kategórii Boeingu 747 dvakrát väčšie, čo znamená zdvojnásobenie využitia komerčnej plochy horného poschodia. 
Airbus A380 sa zatiaľ vyrába v dvoch verziách:
Airbus A380 je schopný dosiahnuť rýchlosť 1 062 km/h, na lety je štandardná cestovná rýchlosť okolo 900 km/h. Lietadlo je navrhnuté aj na lety dlhé 15 200 km, čo predstavuje vzdialenosť Londýn – Hongkong.
Momentálne výroba prebieha rýchlosťou približne 2,5 lietadla za mesiac, ale tento počet sa môže ľahko zvýšiť na viac, ako 4 stroje.
Jubilejný 100. stroj typu A380 bol doručený spoločnosti Malaysia Airlines. Nesie registráciu 9M-MNF a typ lietadla je A380-841.
Jubilejný 200. stroj typu A380 bol doručený spoločnosti Emirates. Nesie registráciu A6-EUJ a typ lietadla je A380-861.
Vývoj.
Airbus Industries začal projektovať veľké lietadlá v 90. rokoch. Výrobca sa snažil nájsť konkurenciu pre Boeing 747. V júni 1994 sa spoločnosť rozhodla začať s inžinierskym projektom Airbusu A3XX. V decembri 2000 sa riadiaca rada Airbusu rozhodla investovať do nového projektu, ktorý už mal konkrétne označenie A380, 8,8 miliardy €. Airbus dostal 55 objednávok od 6 leteckých spoločností. Celková cena vývoja lietadla presiahla 11 miliárd €.
Prevádzkovatelia.
V júli 2011 bolo v prevádzke 50 lietadiel v rôznych aerolinkách; Emirates (15), Singapore Airlines (17), Qantas (9), Lufthansa (7), Air France (6) a Korean Air (1). V máji 2012 bolo v prevádzke už 75 lietadiel. 
Najkratšia linka, kde A380 lieta pravidelne, je linka Korean Air z letiska Soul-Inčchon na letisko Tokio-Narita (1 260 km alebo 783 míľ). Air France lietal s A380 na trase z Paríža-Charles de Gaulle do Londýna-Heathrow (344 km alebo 214 míľ). Momentálne je pravidelná najkratšia linka prevádzkovaná spoločnosťou Emirates na trase Dubaj - Kuwajt. Trvá len 1 hodinu a 45 minút.
Najdlhšia linka, kde A380 lieta pravidelne, je linka spoločnosti Qantas z letiska Dallas na letisko Sydney (13 804 km alebo 8 578 míľ). Let trvá 16 hodín 55 minút. Druhú najdlhšiu linku prevádzkuje Emirates na trase Dubaj - Los Angeles (13 420 km alebo 8 339 míľ). Najdlhší let uskutočnil Airbus A380 spoločnosti Emirates z Dubaja do Aucklandu na Novom Zélande s dĺžkou 8824 míľ (14200 km), túto linku však pravidelne zabezpečuje iný typ lietadla. Pripravované sú ďalšie lety s trvaním okolo 17 hodín - Qatar Airways plánuje zaviesť linky z Dohy do Santiago de Chile a do Aucklandu, Singapore airlines chcela v roku 2018 obnoviť lety zo Singapuru do New Jersey. Táto linka by trvala približne 19 hodín s dĺžkou trasy 9500 míľ (15300 km).

</doc>
<doc id="138888" title="Roman I." url="https://sk.wikipedia.org/wiki?curid=138888">
Roman I.

Roman I. Lakapenos (* 870 - † 15. jún 948) (pôvodom vojvodca) oženil Konštantína so svojou dcérou, dal sa vyhlásiť za spoluvládcu a od roku 921 aj oficiálne za cisára, bojoval so Simeonom a roku 920 na synode ukončil spor o tetragamiu. Roku 927 zomrel bulharský vládca Simeon a jeho nástupca Peter uzavrel s Carihradom mier. Roku 941 po tretíkrát v dejinách zaútočili Rusi na Carihrad a dohodli si opäť výhodný mier. Roku 944 Romana zvrhli jeho synovia, ktorí však o rok neskôr museli ustúpiť legitímnemu vládcovi Konštantínovi. Konštantín v podstate zveril faktickú moc svojej manželke a jej milencovi Basileiovi. Sám sa venoval písaniu dejepisných a politických traktátov a (obrovských) encyklopédií (napr. „O spravovaní ríše“), čo ho dodnes preslávilo. Konštantín rozvíjal diplomatické styky so západnými krajinami.

</doc>
<doc id="138969" title="Genocída (právo)" url="https://sk.wikipedia.org/wiki?curid=138969">
Genocída (právo)

Genocída alebo genocídium je čiastočné alebo úplné vyvraždenie skupiny osôb alebo jej ťažké duševné či telesné poškodenie s cieľom zničiť ju, zvyčajne z náboženských, rasových, jazykových, národnostných, niekedy aj kultúrnych či politických príčin. Známa je napríklad nacistická genocída židovského, rómskeho a slovanského obyvateľstva počas druhej svetovej vojny. Je tým najťažším zločinom proti ľudskosti. Podľa medzinárodného práva je genocída nepremlčateľný medzinárodný zločin.
Na genocídu sa vzťahuje Dohovor o zabránení a trestaní zločinu genocídy (1948) a Dohovor o nepremlčateľnosti vojnových zločinov proti ľudskosti (1968).
Podľa týchto dohovorov je genocída akýkoľvek z nasledujúcich činov, ak sú páchané s úmyslom zničiť národnú, etnickú, rasovú alebo náboženskú skupinu:
Za pôvodcu slova sa považuje Raphael Lemkin, právnik poľsko-židovského pôvodu. Pri svojich štúdiách v Ľvove sa zaoberal vyvražďovaním Arménov v Osmanskej ríši v roku 1915.

</doc>
<doc id="139193" title="Half-Life" url="https://sk.wikipedia.org/wiki?curid=139193">
Half-Life

Half Life (často označovaná skratkou ako HL alebo HL1) je akčná počítačová hra z pohľadu prvej osoby, ktorej príbeh sa v celom rozsahu vyvíja počas hrania v reálnom čase. Vyvinula ju spoločnosť Valve Software, vyšla pod záštitou Sierra Studios 19. novembra 1998. Hru pod PC Windows poháňa modifikovaný "Quake engine".
Príbeh.
Dej sa odohráva začiatkom 21. storočia. Na začiatku prichádza dvadsaťsedemročný "Gordon Freeman", doktor teoretickej fyziky, absolvent MIT, do nového zamestnania – výskumného komplexu spoločnosti Black Mesa v púšti v Novom Mexiku. Táto spoločnosť sa zaoberá širokým spektrom aplikovaného výskumu v oblasti energetiky, robotiky, genetiky a pod., avšak jej najdôležitejšou činnosťou je vývoj obranných systémov pre Ministerstvo obrany Spojených štátov. 
Freeman dohliada na experiment, ktorého dôsledkom je masívny výbuch a čiastočné zničenie komplexu. Následkom pokusu sa otvorí brána do inej dimenzie, Xen-u, odkiaľ začnú prúdiť hordy nepriateľských votrelcov a začnú podnikať inváziu Zeme.
Do objektu dorazí jednotka Námornej pechoty Spojených štátov, ktorí však podľa tajného rozkazu spolu s votrelcami likvidujú všetko živé, výskumníkov a personál spoločnosti nevynímajúc. Gordon sa dozvie, že odľahlá časť komplexu, Lambda Komplex je takmer nedotknutá. Dostane sa tam podzemným vlakom a zistí, že nepriatelia dorazili už aj tam.
Pomocou posledných žijúcich vedcov sa dostane do samotného Xen-u, aby tu našiel tajomnú bytosť – Nihilanth. Jej smrťou sa brána na Zem zatvorí, Freeman však ostane uväznený v druhej dimenzii. Na konci hry sa objaví tajomný muž v obleku a kravate, G-Man. Ponúkne Gordonovi dve možnosti: buď bude pracovať pre jeho „zamestnávateľov“ alebo ho nechá na mieste, kde nemá šancu na prežitie. Pokiaľ sa hráč rozhodne pre prvú možnosť, vstúpi do portálu a hra sa skončí. Dej následne pokračuje v "Half-Life 2". Pokiaľ však hráč nevstúpi do portálu a tým dá najavo, že odmieta ponuku, bude teleportovaný medzi veľké množstvo votrelcov bez akejkoľvek zbrane a hra sa skončí, implikujúc, že Freeman stret neprežil.
Soundtrack.
Hudbu zložil Kelly Bailey.
Skladby:

</doc>
<doc id="139231" title="Uriel" url="https://sk.wikipedia.org/wiki?curid=139231">
Uriel

Uriel (hebr. אוּרִיאֵל, „Moje svetlo" alebo "Svetlo Božie") je archanjel v judaizme a niektorých kresťanských smeroch. 
U kresťanov sa (okrem Knihy Enochovej) spomína v texte, ktorý síce slovanské a etiópske cirkvi zahŕňajú do Biblie, ale katolíci považujú za starozákonný apokryf. Preto katolíci Uriela za archanjela nepovažujú. V apokryfných kabalistických a okultných dielach sa Uriel často stotožňuje s menami Nuriel, Uryan, Jeremiel, Vretil, Sariel, Suriel, Puruel, Fanuel, Jehoel, Jakub-Izrael a Izrafel.

</doc>
<doc id="139283" title="Gabriel (anjel)" url="https://sk.wikipedia.org/wiki?curid=139283">
Gabriel (anjel)

Gabriel (po hebrejsky גבריאל - v preklade "Boh je silný" alebo "Božia sila", resp. "Hrdina Boha") je jeden z archanjelov v judaizme, kresťanstve a islame.
Gabriel v kresťanstve.
U kresťanov je Gabriel patrónom telekomunikácií, poslov, filatelistov. Je to anjel proti manželskej neplodnosti. Niekedy sa zobrazuje ako ženská bytosť, vtedy je anjelom zvestovania, zmŕtvychvstania a milosti. V Starom zákone sa spomína, ako Gabriel znova postavil spadnutého Daniela a prorokoval mu o príchode Mesiáša. V Novom zákone je anjelom, ktorý sa zjavil Zachariášovi a oznámil mu narodenie syna Jána Krstiteľa, ako aj anjelom, ktorý oznámil Márii narodenie Krista (Evanjelium podľa Lukáša). Často sa stotožňuje aj s anjelom, ktorý sa zjavil Jozefovi v sne (Evanjelium podľa Matúša) a pastierom v Betleheme na Vianoce (Evanjelium podľa Lukáša). Podľa tradície archanjel Gabriel nosil pokrm presvätej Bohorodičke po jej uvedení do chrámu.
Kresťania slávia sviatok archanjela Gabriela v nasledujúce dni: 
Gabriel v islame.
V arabčine má meno Džibríl (جبريل) alebo Džibrá'íl (جبرائيل). Moslimovia považujú anjela Gabriela za "Ducha Svätého" (Ar-Rúh Al-Kuds) a veria, že práve on zjavil Mohamedovi Božie slovo (Korán).

</doc>
<doc id="139292" title="Svetlička" url="https://sk.wikipedia.org/wiki?curid=139292">
Svetlička

Svetlička je potok na severovýchodnom Slovensku, na území okresu Medzilaborce. Je to ľavostranný prítok Výravy, meria 8,1 km a je tokom VII. rádu.
"Prameň:" v Laboreckej vrchovine na juhovýchodnom svahu Hlbokého vrchu (893,4 m n. m.) v nadmorskej výške približne 730 m n. m.
"Smer toku:" najprv na juhozápad, po sútoku so Ščobským potokom sa stáča na severozápad a následne k ústiu na západ
"Geomorfologické celky:" Laborecká vrchovina, podcelok Medzilaborecká brázda
"Prítoky:" sprava niekoľko prítokov z východných svahov Ostrého grúňa (611,7 m n. m.), Svetlica; zľava prítok zo severného svahu Parilova (716,6 m n. m.), zo západného svahu Parilova, spod masívu Čierťaže, Ščobský potok, tri prítoky zo severných svahov vrchu Nad Hlbokým (582,3 m n. m.)
"Ústie:" do Výravy západne od obce Svetlice v nadmorskej výške cca 303 m n. m.
"Obce:" iba Svetlice

</doc>
<doc id="139310" title="Slizniak karpatský" url="https://sk.wikipedia.org/wiki?curid=139310">
Slizniak karpatský

Slizniak karpatský ("Bielzia coerulans") je slimák z čeľade slizniakovité. Patrí medzi karpatské endemity. Dorastá do dĺžky od 10 do . Ide o veľmi vzácny druh, ktorého výskyt je obmedzený na vlhké prostredie karpatských listnatých a zmiešaných lesov. Typickou črtou je nápadné modré sfarbenie, ktoré sa pohybuje v odtieňoch fialovej, sýtomodrej až po tyrkysovú (ktorá môže mať až zelený nádych). Slizniak karpatský je chránený druh. Na Slovensku sa vyskytuje v bukových lesoch v Malých Karpatoch, Malej Fatre alebo Veľkej Fatre.

</doc>
<doc id="139574" title="John Spencer" url="https://sk.wikipedia.org/wiki?curid=139574">
John Spencer

John Spencer (* 17. november 1946, Yonkers, New York, USA) je americký politik, bývalý starosta Yonkersu (1996 – 2003).
V roku 1966 slúžil vo Vietname ako veliteľ pechotnej čaty. Bol vyznamenaný medailou Bronze Star. Po návrate z vojenskej služby krátko navštevoval vysokú školu, neskôr pracoval ako stavebný robotník. Po čase si založil vlastnú stavebnú firmu. Aktívny v regionálnej politike od 90. rokov 20. storočia.
Neúspešne kandidoval za republikánsku stranu v senátnych voľbách v roku 2006 v štáte New York. Porazila ho kandidátka Demokratickej strany Hillary Clintonová.

</doc>
<doc id="139609" title="Mudvayne" url="https://sk.wikipedia.org/wiki?curid=139609">
Mudvayne

Mudvayne je americká heavy metalová skupina založená v roku 1996 v Peorii v štáte Illinois, USA. 
História.
Po odchode basáka Shawna Barclaya v roku 1998, prichádza do Mudvaynu talentovaný hudobník Ryan Martinie, ktorý nasmeroval štýl hudby kapely viac do progresívneho rocku.
V minulosti táto kapela vystupovala na verejnosti inkognito v špeciálnych mejkapových farebných maskách, čím si spôsobili to, že si ich ľudia plietli s kapelou Slipknot. U ostatných čo ich poznali, boli považovaní za napodobeninu Slipknotu. V súčasnosti odhalili svoju identitu. 
Ich skladby zazneli ako hlavné motívy v dvoch hororoch "Loď duchov" (skladba "Not Falling") a skladba "Forget To Remember" vo filme Saw "2". Za video ku skladbe "Dig" získali sošku na MTV Video Music Awards v roku 2001.
Hudba.
Skupina je považovaná nu metalovú, prípadne sa zaraďuje pod žáner alternatívny metal. Na rozdiel od kapiel ako Slipknot či System of a Down je ich hudba oveľa viac zložitejšia, čo sa týka štruktúry skladieb. 
Dominuje u nich ostrý stredne vysoký vrieskavý vokál, kombinovaný čistým výrazným spevom, barytónovo naladená gitara, extravagantná technická hra na base a dynamicko-technické bicie. Pri počúvaní skladieb sa stretnete hlavne s veľkou dávkou progresivity, kreativity a dych vyrážajúcej, správne načasovanej disharmónie. Baladickou skladbou jemnejšieho charakteru je pieseň "A World So Cold" z albumu "The End of All Things to Come". Bol k nej natočený aj videoklip, ktorý nájdete tu:

</doc>
<doc id="139628" title="Pás (algebra)" url="https://sk.wikipedia.org/wiki?curid=139628">
Pás (algebra)

Pás je pologrupa, ktorej operácia je idempotentná. To znamená, že pre každý prvok formula_1 pásu platí 
Pojem pásu nachádza dôležité uplatnenie v rôznych matematických odvetviach, najmä však v teoretickej počítačovej vede.
Špeciálne triedy pásov.
Polozväzy.
Každý komutatívny pás je polozväz (v algebrickom zmysle slova) a naopak.
Štvoruholníkové, pravo-nulové a ľavo-nulové pásy.
Štvoruholníkový pás je pás, v ktorom pre každé tri prvky formula_6 platí
Tejto vlastnosti sa niekedy hovorí štvoruholníková vlastnosť.
Napríklad pre dané ľubovoľné neprázdne množiny I a J možno definovať pologrupovú operáciu na formula_8 predpisom
formula_9
Výsledná pologrupa je štvoruholníkový pás, lebo 
formula_12
Ľavo-nulový pás je pás splňujúci xy = y. Symetricky pravo-nulový pás splňuje xy = x. V určitých pravo-nulových a ľavo-nulových pásoch sú štvoruholníkové pásy a fakticky každý štvoruholníkový pás je izomorfný k direktnému súčinu ľavo-nulového pásu a pravo-nulového pásu.
Regulárne pásy.
Regulárny pás je pás, v ktorom pre každé tri prvky formula_6 platí
Zväz variet pásov.
Zväz variet pásov je spočítateľný. Vyplýva to z toho, že každá equacionálna trieda pásov je určená konečným počtom identít. Variety polozväzov, pravo-nulových a ľavo-nulových pásov predstavujú tri netriviálne minimálne prvky tohoto zväzu.

</doc>
<doc id="139652" title="John Major" url="https://sk.wikipedia.org/wiki?curid=139652">
John Major

Sir John Major (* 29. marec 1943, Londýn) je bývalý popredný britský konzervatívny politik a ministerský predseda v rokoch 19901997.
Svoju politickú kariéru začal ako poslanec mestskej rady v Lambethe v Londýne v roku 1968. V roku 1979 bol prvýkrát zvolený do parlamentu. Vo vládach Margaret Thatcherovej bol postupne námestníkom ministra financií, ministra zahraničia a krátku dobu bol ministrom financií. Po zosadení Thatcherovej z čela Konzervatívnej strany bol Major zvolený za jej predsedu.
27. novembra 1990 sa stal predsedom Konzervatívnej strany a o deň neskôr bol menovaný predsedom vlády. Jeho predsedníctvo je spojené so spormi vo vnútri strany, zvyšujúcou sa dôležitosťou Európskej únie (ratifikáciou Maastrichtskej zmluvy) ako aj výstupom Spojeného kráľovstva z ERM v dôsledku tzv. Čiernej stredy 16. septembra 1992.
V roku 1997 prehral vo voľbách s labouristickou stranou, ktorú viedol v tom čase Tony Blair. Výsledky volieb boli pre jeho stranu najhoršie od roku 1832. Po tejto prehre sa novým predsedom Konzervatívnej strany stal William Hague, Major zostal členom parlamentu až do svojho odchodu z Dolnej snemovne v roku 2001.

</doc>
<doc id="140071" title="Alfons Mucha" url="https://sk.wikipedia.org/wiki?curid=140071">
Alfons Mucha

Alfons Maria Mucha (* 24. júl 1860, Ivančice – † 14. júl 1939, Praha) bol český maliar, grafik a návrhár, najvýznamnejšia maliarska osobnosť európskej secesie a jedna z určujúcich osobností českého maliarstva.
Secesia poprela a prekonala historizmus a eklekticizmus umeleckých slohov 19. storočia a položila základy pre rozvoj moderného umenia 20. storočia. Hlavná myšlienka secesie je o novom spojení umenia so životom. Poznamenala celý ďalší vývoj modernej kultúry od architektúry po všetky oblasti úžitkového umenia.
Medzi jeho vrcholné diela patrí "Slovanská epopej", cyklus veľko-formátových obrazov, ktorými chcel Mucha zhrnúť dejiny Slovanského národa.

</doc>
<doc id="140138" title="Norimberské zákony" url="https://sk.wikipedia.org/wiki?curid=140138">
Norimberské zákony

Norimberské zákony boli dva ústavné zákony prijaté 15. septembra 1935 na zasadaní Ríšskeho snemu v Norimbergu, ktoré sa týkali občianstva a nemeckého pôvodu občanov, v širšom zmysle aj nasledujúce nemecké zákonné úpravy a vykonávacie predpisy obsahujúce nástroje na perzekúciu tzv. „rasovo menejcenného obyvateľstva“. 
Tieto zákony sa stali základom pre neskoršie vylúčenie Židov z nemeckej spoločnosti, na ich základe sa konalo prenasledovanie, nacistická rasová diskriminácia a genocída. Tieto zákony legitimizovali vlnu antisemitských nepokojov a akcií.
Zákony sa stali základom obdobných úprav aj v Nemeckom okupovaných/ovplyvňovaných štátoch, napr. v Protektoráte Čechy a Morava a v prvej Slovenskej republike.
Jednotlivé zákony.
Prvý zákon (Zákon o ríšskom občianstve) stanovil, že občanom Ríše môže byť len občan s "príbuznou krvou". Židia ním následne stratili všetky svoje politické práva. Do roku 1943 bol zákon doplnený 13-krát, týmto dochádzalo k zbaveniu všetkých občianskych práv pre Židov. Židia sa stali "Staatsangehörige" (štátni príslušníci), zatiaľ čo árijskí Nemci boli označovaní ako "Reichsbürger" (ríšski občania).
Druhý zákon (Zákon o ochrane nemeckej cti a krvi) zakázal uzatvárať manželstvá medzi Nemcami a Židmi. Židovským domácnostiam bolo zakázané zamestnávať nemeckých služobníkov. Židom bolo tiež zakázané vyvesovať ríšsku štátnu vlajku alebo používať jej farby.
Tieto nové antisemitské zákony plnili nielen symbolickú funkciu zdôraznenia nutnosti vylúčenia Židov zo spoločnosti, ale predovšetkým legitimizovali vlnu antisemitských vzbúr (pogromov) a zatýkania Židov.
Vzhľadom na to, že ani nacisti nemali k dispozícii žiadny spoľahlivý vedecký prostriedok na zisťovanie rasy, bola pre určenie židovského pôvodu podľa Norimberských zákonov rozhodujúca príslušnosť prarodičov k židovskej náboženskej obci. Za plného Žida bol považovaný každý, kto pochádzal aspoň z troch židovských prarodičov. Veľmi komplikovaná bola potom kategorizácia tzv. "miešancov". Za "miešancov prvého stupňa" či "položidov" boli považovaní tí, ktorí mali dvoch židovských prarodičov a k dátumu vydania Norimberských zákonov neboli členovia židovskej náboženskej obce, ani nežili v manželstve so Židom (v opačnom prípade boli považovaní za plných Židov). "Miešanci prvého stupňa" mali síce podobné práva ako plnoprávni nemeckí občania, ale mali aj niektoré obmedzenia, napr. smeli uzavrieť manželstvo iba s "miešancom prvého stupňa". Za "miešanca druhého stupňa" boli uznávaní všetci, ktorí mali jedného židovského prarodiča. Vzťahovali sa na nich síce niektoré obmedzenia vo výbere povolania, ale všeobecne platilo, že cieľom bola ich integrácia do nemeckej spoločnosti. Preto boli tiež napr. odvádzaní do Wehrmachtu, nemeckej armády. Ďalšie komplikované nariadenia sa zaoberali otázkou, do ktorej z predchádzajúcich kategórií patria deti narodené zo zmiešaných manželstiev. 
Tieto komplikované procedúry sa netýkali iba Židov, ale tiež nemalej časti nežidovskej spoločnosti. V rade štátnych povolaní boli záujemcovia nútení dokazovať svoj "árijský pôvod". 

</doc>
<doc id="140232" title="Kôň (podrod)" url="https://sk.wikipedia.org/wiki?curid=140232">
Kôň (podrod)

Kôň (lat. "Equus") je podrod (v latinčine rovnomenného) rodu "Equus" a slovenské rodové meno druhov tohto podrodu. V niektorých starších systémoch má však tento podrod postavenie rodu (kôň – "Equus").
Samica koňa sa nazýva kobyla, starší samec žrebec a kastrovaný samec valach. Mláďa sa nazýva žriebä, mladý kôň v zácviku je remonta. Gravidita sa odborne nazýva žrebnosť, kobyla sa ožrebí (pôrod).
Systematika.
Systematika je do značnej miery sporná. Ak odhliadneme od prvých, dávno vyhynutých taxónov, tak vznikajú prinajmenšom tieto problémy:
Systém:
Plemená (Poddruhy) koní.
V chove koní sa kone tradične delia na:

</doc>
<doc id="140236" title="Capra (rod)" url="https://sk.wikipedia.org/wiki?curid=140236">
Capra (rod)

Capra (po slovensky: koza) je rod z tribusu Caprini z podčeľade kozorodé/kozy/kamzíkorodé (Caprinae) z čeľade turovité. Patrí doň napríklad koza domáca či kozorožec vrchovský. "Capra" je v starších systémoch aj názov jedného z podrodov tohto rodu (podrobnosti pozri nižšie).
V slovenčine majú niektoré druhy z tohto rodu rodové meno koza (resp. jeden druh alternatívne markhur), ostatné druhy majú rodové meno kozorožec.
Systematika.
Systém.
"Vysvetlivky: A, B, C...pomocne označuje rôzne významy toho istého názvu. Znak / oddeľuje úplné synonymá."
rod koza ("Capra"):
Rod "Capra" v širšom zmysle.
"Poznámka: Rod Capra definovaný tak, ako je uvedený vyššie, následne pracovne označíme "Capra A".
V druhej polovici 20. storočia rod "Capra" ojedinele zahŕňal popri Capra A aj dnešný rod paovca ("Ammotragus"; pod názvom "Capra lervia") a/alebo dnešný rod ovca ("Ovis").
V 19. storočí rod "Capra" u niektorých autorov zahŕňal popri Capra A aj dnešného tahra (t.j. dnešné rody "Hemitragus", "Nilgitragus" a "Arabitragus") a často aj dnešný rod "Oreamnos" (čiže druh kamzík belák; dobový názov: "Capra montana" či "Capra americana"). Rod "Capra" zahŕňajúci aj tahrov mimochodom zodpovedá tomu, čo sa neskôr istý čas u niektorých autorov označovalo ako podčeľaď Caprinae (v najužšom zmysle; t.j. opak podčeľade Ovinae).
Zhruba do polovice 19. storočia rod "Capra" u niektorých autorov zahŕňal popri Capra A aj dnešného tahra (t.j. dnešné rody "Hemitragus", "Nilgitragus" a "Arabitragus"), dnešný rod "Oreamnos", dnešný rod paovca ("Ammotragus"; obyčajne pod názvom "Capra (Ovis) tragelaphus"), dnešný rod ovca ("Ovis") a dnešný rod nahur ("Pseudois", ktorý ale bol známy až od 30. rokov 19. stor.). Wagner 1844 takto definovaný rod nenazýval "Capra", ale "Aegoceros" (ale nezahŕňal doň dnešný rod "Oreamnos"). Takto široko poňatý rod "Capra" (s výnimkou dnešného rodu "Oreamnos"), resp. "Aegoceros", mimochodom zodpovedá tomu, čo sa dnes často zvykne označovať ako tribus Caprini , prípadne u niektorých autorov (napr. Lupták 2003) ako podčeľaď Caprinae (v užšom zmysle). Ojedinele (napr. Fiedler 1790) bol rod "Capra" poňatý ešte širšie a zahŕňal navyše aj kamzíky, gazely a antilopy.
Rod "Capra" v užšom zmysle.
V 19. storočí bol občas rod "Capra" obmedzený len na kozy v zmysle opak kozorožcov, čiže rod "Capra" zahŕňal všetko z Capra A, čo nepatrilo do bývalého taxónu "Ibex", čiže rod "Capra" zodpovedal tomu, čo je nižšie v delení 4 označené ako podrod "Capra" ("Hircus").
Najnovšie sa do rodu "Capra" niekedy nezaraďuje druh "Capra sibirica".
Podskupiny (podrody).
Staršie (v 19. a 20. stor.) sa rod "Capra" niekedy delil na väčšie podskupiny, ktoré však neboli ustálené. Príklady podskupín:&lt;br&gt;
delenie 1:&lt;br&gt;
rod "Capra":
delenie 2:&lt;br&gt;
rod "Capra":
delenie 3:&lt;br&gt;
rod "Capra":
delenie 4:&lt;br&gt;
rod "Capra":
Poznámky: 
delenie 5: (veľmi podobné deleniu 4)&lt;br&gt;
rod "Capra":
Domestikácia.
Koza domáca ("Capra hircus"/"Capra aegagrus hircus") je podľa najnovších zistení domestikovaný potomok kozy bezoárovej ("Capra aegagrus"/"Capra aegagrus aegagrus").

</doc>
<doc id="140320" title="Tur domáci" url="https://sk.wikipedia.org/wiki?curid=140320">
Tur domáci

Tur domáci (iné názvy: hovädo, v poľnohospodárstve pomnožne hovädzí dobytok, rožný statok, hovädzí statok či lichva) je druh ("Bos taurus") či poddruh z čeľade turovité, hospodárske zviera chované na mlieko, mäso, kožu alebo používané ako ťažné zviera.
V niektorých krajinách, napríklad v Indii, je predmetom náboženských obradov a úcty. Odhaduje sa, že týchto zvierat na svete v súčasnosti žije zhruba 1,3 miliardy.
Od rody 
Vaness je veľmi tupá od roda
Veľa vedcov tipuje že sa dožíva 15 rokov
Odborné názvoslovie.
Samica sa nazýva krava, v období laktácie (produkcie mlieka) sa nazýva dojnica, samec je býk, kastrát je vôl, mláďa je teľa, pohlavne dospelá krava pred prvým otelením je jalovica. Obdobie medzi oplodnením a pôrodom je teľnosť.
Systematika a fylogenéza.
Rod tur (Bos) má dva druhy: tur divý ("Bos primigenius") a tur domáci.
Pravé tury sa vyskytovali v rozličných varietách v Európe, Ázii a v Afrike. Tieto tury boli v minulosti označované rozdielnymi menami, no neskôr ich zoológ Bojanus zhrnul do jedného druhu, a to tur divý alebo pratur. Podľa kraniologických znakov (porovnávacie štúdium lebiek) bez ohľadu na fylogenetický pôvod delíme plemená hovädzieho dobytka na šesť základných skupín:
Názory na pôvod dnešných plemien hovädzieho dobytka sa rozchádzajú. Monofyletické stanovisko prestavuje názor, že vznikol z jedného predka, a to pratura Bos primigenius. Iná teória označila pratura za predka domáceho praturieho a čelnatého dobytka. Európsky krátkorohý tur (Bos brachyceros europaeus) je považovaný za predka skupiny krátkorohých plemien. Za predka západoeurópskeho a čiastočne stredoeurópskeho dobytka je považovaný poddruh Bos primigenius europaeus, v zootechnike označovaný ako Bos brachyceros.
Skupina praturieho dobytka je domestikovaným priamym potomkom rôznych variet pratura. Nie je presne stanovené, kedy a kde bol zdomácnený. Jedným z domestikačných stredísk bola stredná Európa. Iné teórie pokladajú za pravlasť praturieho dobytka okolie Stredozemného mora alebo strednú Áziu, Mezopotámiu a pod. Archeologické nálezy prvého domáceho krátkorohého dobytka sa našli vo Švajčiarsku a inde v európe, pochádzali z neolitu (pravek).
Možnosti hospodárskeho využitia.
Podľa úžitkového typu (zamerania) sa plemená hovädzieho dobytka rozdeľujú na:

</doc>
<doc id="140323" title="Sviňa domáca" url="https://sk.wikipedia.org/wiki?curid=140323">
Sviňa domáca

Sviňa domáca (iné názvy: prasa domáce , sviňa, v poľnohospodárstve aj (domáca) ošípaná ; lat. "Sus scrofa domesticus, Sus scrofa domestica, Sus scrofa f. domestica, Sus domestica, Sus domesticus") je rôzne zaraďovaný taxón z rodu Sus.
Najčastejšie sa zaraďuje ako poddruh diviaka lesného, ale niekedy sa považuje za samostatný druh alebo naopak za integrálnu súčasť druhov, z ktorých sa vyvinul, teda spravidla diviak lesný (Sus scrofa), Sus vittatus a prípadne aj Sus mediterraneus.
Sviňa domáca je významným hospodárskym zvieraťom v poľnohospodárstve. V spotrebe mäsa obyvateľstvom na Slovensku prevláda práve bravčové mäso. Okrem mäsa poskytuje kožu. Z kosti a chrupaviek sa vyrába glej (lep)
Odborné názvoslovie.
Samica sa volá prasnica (spravidla taká, že už porodila) príp. sviňa (v užšom zmysle), mladá prasnica sa volá prasnička, samec sa volá kanec, vykastrovaný samec sa volá brav, mláďa po pôrode v období cicania mlieka sa volá ciciak, v období odstavenia od matky odstavča (po odstavení do veku 4 mesiacov). Obdobie od oplodnenia po pôrod je prasnosť, pôrod je oprasenie.
Fylogenéza.
Rod Sus má dva poľnohospodársky významné druhy: diviak lesný (Sus scrofa) a domáca ošípaná (Sus scrofa domestica)
Dnešné plemená ošípaných vznikli zrejme z viacerých foriem divej ošípanej: divá európska ošípaná (Sus scrofa ferus L.), divá ázijská pásikovaná ošípaná (Sus vittatus) a divá stredomorská ošípaná (Sus mediterraneus). Tieto formy sa od seba líšia najmä tvarom slznej kosti.
Domáca ošípaná bola domestikovaná na Blízkom Východe. Najstaršie nálezy pochádzajú z Cypra a sú staré 11 400 rokov. Nezávislá domestikácia prebehla aj asi 4000 rokov pred Kr. v Číne. Chov ošípaných sa písomne spomína asi 2500 rokov pred Kr. v Asýrii a Babylone v Chammurapiho zákonníku. V Európe sa ošípaná objavuje v staroveku. Domáca ošípaná mala minimálne tri domestikačné centrá. Dve v Európe: jedno v oblasti Baltského mora, druhé v oblasti Stredozemného mora. Tretie domestikačné centrum bolo v oblasti východnej Ázie.

</doc>
<doc id="140326" title="Zosilňovač" url="https://sk.wikipedia.org/wiki?curid=140326">
Zosilňovač

Zosilňovač je elektronická súčiastka, alebo sústava elektronických súčiastok, ktorých úlohou je zvýšiť amplitúdu premenlivého elektrického signálu tak, aby jeho ostatné charakteristiky (frekvencia) ostali podľa možnosti zachované. Toto zvýšenie amplitúdy sa nazýva "zosilnenie".
Ako zosilňovač sa označuje aj komponent audiosústavy určenej na reprodukciu zvuku, ktorý spĺňa túto funkciu.
Tranzistorový zosilňovač.
Zosilňovanie je jedna zo základných aplikácií tranzistora. Jeho úlohou je zosilniť akýkoľvek signál, ktorý sa používa v prenosovej ceste, aby bol ďalej schopný spracovania.

</doc>
<doc id="140343" title="Tomáš Uhorčík" url="https://sk.wikipedia.org/wiki?curid=140343">
Tomáš Uhorčík

Tomáš Uhorčík ( * 1674– † 21. apríl 1713) bol druhom Juraja Jánošíka a vodcom zbojníckej družiny v oblasti Kysúc.
Pochádzal z Predmiera (dnes súčasť Turzovky). Zbojníkom bol celkom 9 rokov a do svojej družiny prijal roku 1711 Juraja Jánošíka s ktorým sa zoznámil ako väzeň na Bytčianskom zámku, z ktorého mu pravdepodobne Jánošík dopomohol k úteku v neskorú jeseň roku 1710, po ktorom sa ukryl na lazoch vo Veľkom Rovnom (samota u Pavlíkov). S Jánošíkom sa stretol na jarmoku v Liptovskom Mikuláši. Neskôr s ním pašoval kone z Poľska. Taktiež sa spolu zúčastnili viacerých zbojníckych akcií na Morave. Uhorčík sa však skoro na to oženil s dcérou jablunkovského baču Stoligu a vedenie svojej zbojníckej družiny prenechal Jánošíkovi. 
Uhorčík prijal meno Martin Mravec a odsťahoval sa do Klenovca, kde sa stal tiež miestnym hajdúchom. Choval stádo oviec, vyrábal súkno, hrával na gajdách, preto ho možno niekedy spomínali pod menom „Gajdošík“. Situácia sa radikálne zmenila po ozbíjaní nemeckej grófky Von Schardonovej ("manželky vyššieho cisárského dôstojníka") so sprievodom medzi Východnou a Važcom, počas leta roku 1712, ktoré podnikol Jánošík.
Prvou stopou k vypátraniu Uhorčíka spolu s Jánošíkom bolo prezradenie ich pravdepodobného pobytu zbojníkom Mikulášom Šustekom, keď ho mučili. Popravili ho 10. októbra 1712 v Žiline. Koncom mesiaca toho istého roku (možno náhodne) drábi chytili aj Uhorčíka (spolu s Jánošíkom). Dňa 26. októbra 1712 ich uväznili v kaštieli v Hrachove. Keďže Uhorčíka pokladal malohontský podžupan Pavol Láni za priateľa, (on sám sympatizoval s Kuruckým povstaním, aj sa v ňom angažoval), pred súdom sa obidvoch aktívne zastával, takže zakrátko boli prepustení na slobodu. 
Keďže stoličný zved Kubínyi napokon Jánošíka definitívne vypátral, boli na jar v roku 1713 v Klenovci v Uhorčíkovom dome v lokalite Mravcov Vŕštek, počas noci, asi tridsiatimi drábmi pod velením zemana Andreánskeho obkľúčení a zatknutí. Uhorčík bol zatknutý spolu s Jánošíkom len preto, že ho ukrýval. Po Jánošíkovej smrti bola odhalená jeho pravá identita a Uhorčík sa pri mučení priznal aj ku zbojníctvu. Bol popravený mesiac po poprave Jánošíka „lámaním na kolese“.
Zo súdneho zápisu z vypočúvania Tomáša Uhorčíka v Liptovskom Mikuláši, vyplýva, že Uhorčík na mučidlách prezradil, že Jánošík „nechal Ondrišovi v Klenovci osem zlatých, Gregorovi Vargovi požičal desať zlatých a jeho bratovi Martinovi poskytol osem zlatých“. Na Uhorčíka pamätajú tiež niektoré Jánošíkovské povesti, niekedy mu omylom a nespravodlivo bola pripisovaná zrada Jánošíka.

</doc>
<doc id="140460" title="Ray Manzarek" url="https://sk.wikipedia.org/wiki?curid=140460">
Ray Manzarek

Raymond Daniel Manzarek známy ako Ray Manzarek (* 12. február 1939, Chicago, Illinois, USA – † 20. máj 2013, Rosenheim, Nemecko) bol americký hudobník, preslávil sa ako člen skupiny The Doors v rokoch 1965–1973.
Mladosť.
Narodil sa v Chicagu v robotníckej rodine. Už od mladosti ho rodičia matka Helena a otec Raymond učili hrať na klavír. Popri štúdiu klasickej hudby na Chicagskom konzervatóriu chodil do klubov na Chicago South Side, a počúval ako hrajú a spievajú blues tí najlepší.
Štúdium.
Začaté štúdium ekonomiky na "De Paul University" nedokončil. Odcestoval na západ do Los Angeles, kde dva týždne navštevoval prednášky práva na University of California, Los Angeles (UCLA). Po prerušení školy v roku 1961 a nastúpil na vojenskú službu, kde hral na klavír vo vojenskej kapele na Okinave. Rok pred riadnym odchodom ho prepustili na základe rozhodnutia psychiatra do civilu. Vrátil sa do Los Angeles, kde na UCLA začal študovať kinematografiu. Počas štúdia sa stretol s Jimom Morrisonom.
The Doors.
Jim a Ray sa spoznali cez Johna de Belle (bol pri nakrúcaní Jimovho jediného filmu na UCLA) a rýchlo sa spriatelili. Napriek tomu, že mali úplne odlišné povahy spájala ich spoločná filozofia Nietzscheho. Ray bol vždy elegantne oblečený v čistej košeli zato Jim ten nosil stále džínsy, ľahkú košeľu (neskôr kožené nohavice). V roku 1965 sa začal Ray zaoberať myšlienkami východných kultúr: začal študovať meditáciu, jogu u Mahariši Mahéša.
Sólová kariéra.
Po rozpade The Doors sa Manzarek dal na sólovú kariéru a natočil albumy ako "The Golden Scarab", "Nite City", "Carmina Burana", "The Whole Thing Started With Rock &amp; Roll".
Nity City.
V rokoch 1977 až 1978 bol Manzarek členom rockovej skupiny Nite City, ktorá pôsobila v Los Angeles a jej členmi boli napríklad basgitarista skupiny Blondie, Nigel Harrison alebo spevák Noah James
Filmy.
V osemdesiatych rokoch Ray Manzarek produkoval filmy a dokumenty o skupine The Doors: "No One Here Gets Out Alive", "Dance On Fire" a "Doors Are Open". V 90. rokoch "Soundstage Performances".
Manzarek-Krieger.
Od roku 2001 bol členom skupiny The Doors of the 21st Century, ktorá bola premenovaná po súdení sa s Johnom Densmorom (o pôvodný názov The Doors) na Riders On The Storm. Dnes vystupujú pod názvom Manzarek-Krieger Band. 
Smrť.
Ray Manzarek zomrel v nemocnici v bavorskom Rosenheime vo veku 74 rokov na rakovinu žlčovodu, s ktorou už dlhšie bojoval.

</doc>
<doc id="140474" title="Amerícium" url="https://sk.wikipedia.org/wiki?curid=140474">
Amerícium

Amerícium (lat. "Americium") je chemický prvok v Periodickej tabuľke prvkov, ktorý má značku Am a protónové číslo 95. Je to 7. člen z radu aktinoidov, 3. transurán, silne rádioaktívny kovový chemický prvok, pripravovaný umelo v jadrových reaktoroch predovšetkým z plutónia.
Je kovový prvok striebrobielej farby, ktorá sa pôsobením vzdušného kyslíka mení na šedastú. Po mechanickej stránke je tvárnejší ako urán alebo neptúnium. Vyžaruje žiarenie alfa a gama a je preto potrebné s ním manipulovať pri dodržaní bezpečnostných opatrení na prácu s rádioaktívnymi materiálmi.
V zlúčeninách sa vyskytuje v mocenstve od Am2+ po Am6+, pričom najstálejšie sú zlúčeniny s valenciou +3.

</doc>
<doc id="140517" title="Kalifornium" url="https://sk.wikipedia.org/wiki?curid=140517">
Kalifornium

Kalifornium (lat. "californium") je chemický prvok v periodickej tabuľke prvkov, ktorý má značku Cf a protónové číslo 98. Je 10. členom z radu aktinoidov, 6. transuránom, silne rádioaktívny kovový chemický prvok, pripravovaný umelo ožarovaním jadier curia.
Tento prvok zatiaľ nebol izolovaný v dostatočnom množstve na určenie všetkých jeho vlastností. Predpokladá sa, že má striebrobielu farbu a pôsobením vzdušného kyslíka na povrchu oxiduje.
Vyžaruje alfa a gama žiarenie a je silným zdrojom neutrónov, preto je potrebné s ním manipulovať pri dodržaní bezpečnostných opatrení na prácu s rádioaktívnymi materiálmi.
O jeho zlúčeninách a ich chemickom správaní je známe zatiaľ veľmi málo.

</doc>
<doc id="140521" title="FC Internazionale Miláno" url="https://sk.wikipedia.org/wiki?curid=140521">
FC Internazionale Miláno

Football Club Internazionale Miláno je taliansky futbalový klub Serie A sídliaci v Miláne. Je známy tiež pod skratkou Inter, alebo Inter Miláno. Je to jediný taliansky klub, ktorý hral všetky sezóny v Serii A. Klub vznikol v roku 1908.
Klub hrá svoje domáce zápasy na štadióne San Siro spoločne s mestským rivalom AC Miláno. Futbalisti Interu majú prezývku "nerazzuri" ("čierno-modrí").
Tituly.
Serie A – 19x – 1909/1910, 1919/1920, 1929/1930, 1937/1938, 1939/1940, 1952/1953, 1953/1954, 1962/1963, 1964/1965, 1965/1966, 1970/1971, 1979/1980, 1988/1989, 2005/2006, 2006/2007, 2007/2008, 2008/2009, 2009/2010, 2020/21
Taliansky pohár – 7x – 1938/1939, 1977/1978, 1981/1982, 2004/2005, 2005/2006, 2009/2010, 2010/2011
Taliansky superpohár – 5x – 1989, 2005, 2006, 2008, 2010
Liga majstrov UEFA – 3x – 1963/1964, 1964/1965, 2009/2010
Európska liga UEFA – 3x – 1990/1991, 1993/1994, 1997/1998
Majstrovstvá sveta klubov – 1x – 2010
Káder mužstva.
Súčasná zostava:
 

</doc>
<doc id="140656" title="Tenerife" url="https://sk.wikipedia.org/wiki?curid=140656">
Tenerife

Tenerife je najväčší ostrov Kanárskych ostrovov patriacich Španielsku, nachádzajúcich sa v Atlantickom oceáne neďaleko pobrežia Afriky. 
Rozloha ostrova je , najvyšší bod je Pico de Teide (), ktorý je zároveň najvyšší vrch Španielska. Krištof Kolumbus tu urobil poslednú zastávku, aby doplnil zásoby pred objavnou cestou na západ, pri ktorej objavil Ameriku. 
Na Tenerife chodí tretina turistov, navštevujúcich Kanárske ostrovy (9 276 963), čím je ostrov významnou turistickou destináciou. Na južnej, záveternej strane ostrova je minimum zrážok, zatiaľ čo na severnej - náveternej sú zrážky pravidelné. Je to spôsobené sopkou, ktorá zrážky zachytáva.
Na bývalom vojenskom letisku Los Rodeos sa v roku 1977 odohralo letecké nešťastie. Išlo o najväčšiu leteckú katastrofu v dejinách, ak nepočítame teroristické útoky z 11. septembra 2001.
Administratívne členenie.
Delí sa na 31 obcí (municipios):

</doc>
<doc id="140682" title="Panna Cinka" url="https://sk.wikipedia.org/wiki?curid=140682">
Panna Cinka

Panna Cinka alebo Panna Cinková (; * 1711, Gemer – † 5. február 1772, Tornaľa) bola legendárna rómska primáška.
Pochádzala zo slávnej cigánskej muzikanskej rodiny; jej starý otec bol pravdepodobne Michal Barna. Jej otec bol skvelý hudobník, primáš, bol aj dvorným muzikantom kniežaťa Františka Rákociho. Jej otcovi a bratom sa pripisuje autorstvo rómskych piesní "Rákociho žalm", "Rákociho duma" a. i.
Meno.
Jej umelecké meno pochádza z mena Anna (Annamária), ktoré dostala pri evanjelickom krste. Iné pramene uvádzajú že toto meno má preto, lebo do svadby bola panna, ďalší zdroj udáva, že ju nazývali "Vászon Panna". "Vászon" v maďarčine znamená plátno, súkno. "Pannus" znamená "purpur", "červeň" a "radosť". Niektorí historici predpokladajú, že tretí spomenutý význam slova "Pannus" by mohol vystihovať to, že svojou prítomnosťou a hudobným prejavom rozdávala radostnú náladu alebo že proste “Vászon Panna” znamená "Purpurové plátno".
Detstvo.
Už od svojich deviatich rokov, spočiatku potajomky, kým ostatné dievčatá v jej veku sa hrali s bábikami, Anna skúšala hrať na otcových husliach. Jej prvotná tvorba zachytávala motívy z prírody, imitovala napríklad štebot vtáčikov a šum vetra a neskôr sa naučila tklivé melódie z oblasti Gemera. Jej talent obdivoval miestny šľachtic a zemepán Láni, ktorý sa v neprítomnosti otca správal k tomuto talentovanému dievčaťu ako jej tútor. Podporoval jej talent natoľko, že jej vybavil štúdium v Rožňave u kapelníka J. Nepomuka Palackého.
Primáška.
V štrnástich rokoch (iné zdroje uvádzajú, že v devätnástich) sa vydala Anna za miestneho rómskeho kováča - rómskeho hudobníka, violončelistu Dányiho, ktorý v roku 1725 spolu so svojimi bratmi založil kapelu, ktorá sa preslávila po celom Uhorsku, Poľsku a Rumunsku. Novým primášom kapely sa stala jeho mladučká žena. 
Niektoré historické zdroje opisujú Annu ako krásnu ženu, druhé pramene tvrdia opak. Poznatky týkajúce sa jej výzoru sa ale zhodujú v tvrdení, že Anna sa obliekala do mužských šiat a vystupovala s fajkou v ústach. Pre vystúpenia svojej kapely navrhla kostým z kuruckej uniformy a gemerského kroja. 
So svojim mužom mala štyroch synov a jednu dcéru. Niektoré zdroje uvádzajú, že mala až desať detí. Jej synovia neskôr tvorili celú jej kapelu. Hrala aj na svadbe u Pálfiovcov v kaštieli v Kráľovej pri Senci, ale aj Balašovskom paláci v Bratislave. Spolu s kapelou rodu Bakošovcov si konkurovali v hre na dvore Márie Terézie.
Dielo.
Zo začiatku hrala Panna Cinka piesne starého otca ako napríklad piesne „Tristo vdov“, „Tanec mŕtvych“, alebo „Pieseň prastarých otcov“. Podľa Káldyho jej najúspešnejšie skladby vznikli okolo roku 1735. Tieto skladby vyšli v zbierke "Kuruc Dalok". Žánrovo je táto zbierka prevažne v štýle verbunkov z neskoršieho obdobia. Káldy ju ďalej považuje za priekopníčku a jednu zo zakladateľov tvorby kompozícií zvanej "halgató". V tomto žánri vynikala jej skladba „Pomalé uhorské“. Zložila aj pieseň „Lastovička leť“.
Svoje najväčšie diela zachytila v diele s názvom "Uhorská zbierka" v roku 1730. Obsahuje 64 piesní a tancov v maďarskom jazyku, 15 piesní v slovenskom jazyku, 12 tzv. "suitských tancov" a 6 maďarských kuruckých skladieb.
Meno Panny Cinky môžeme nájsť aj v zahraničných encyklopédiách hudby. Slovenský literát Ján Botto ju spomenul v povesti "Báj Maginhradu ". Aj viacerí maďarskí poeti a skladatelia, ako napríklad Mór Jókai, Zoltán Kodály, a Endre Dózsa vyobrazili Pannu Cinka ako postavu vo svojich dielach. 
Viaceré hudobné kódexy uvádzajú niektoré ďalšie hudobné nástroje na ktorých hrala Panna Cinka. Okrem tradičných nástrojov je možné spomenúť citaru, píšťalku, fleuru, kolovrátok, gajdy, fajfarku, zvonce či mulitánku. 
Pochovaná bola 5. februára 1772 vo veku 61 rokov. Po jej smrti jej ctitelia, básnici Gerhard a Gvadányi oslavovali jej ľudské a hudobné kvality. Panna Cinka je básnikmi označovaná za rómsku Sapfó.
Referencie.
Arne B. Mann – "Neznámi rómovia"

</doc>
<doc id="140694" title="Phil Lynott" url="https://sk.wikipedia.org/wiki?curid=140694">
Phil Lynott

Philip Parris Lynott (* 20. august 1949, West Bromwich, Staffordshire, Anglicko – † 4. január 1986, Salisbury, Wiltshire, Anglicko) bol írsky spevák, inštrumentalista a skladateľ, člen rockovej formácie Thin Lizzy.
Životopis.
Lynott sa narodil v nemocnici Hallam Hospital vo West Bromwichi a bol pokrstený v kostole svätého Eduarda v Birminghame. Bol synom Írky Philomeny Lynottovej a Guyanca Cecila Parrisa.
Neskôr navštevoval školu v obvode Moss Side metropolitného okresu Manchester. 
V roku 1957 Lynotta z dôvodu rasizmu a zmiešanej rasy jeho matka poslala žiť k starým rodičom, Frankovi a Sarah Lynottovým, do štvrti Crumlin v Dubline. Predtým, ako sa naučil hrať na basgitaru, stál v čele niekoľkých kapiel ako hlavný spevák, vrátane Skid Row po boku Garyho Moora.
V roku 1969 založil v Dubline skupinu Thin Lizzy. Lynott v skupine pôsobil ako hlavný spevák a basgitarista. Prvý veľký hit skupiny sa volal „Whiskey in the Jar“. Medzinárodný úspech mala aj skladba „The Boys Are Back in Town“.
Phil bol inšpirovaný hudobníkmi ako Jimi Hendrix, Led Zeppelin, či Van Morrison. V roku 1980 vydal svoj prvý sólový album "Solo in Soho", o dva roky neskôr vyšiel album "The Philip Lynott Album".
V roku 1980 sa oženil s Caroline Crowtherovou, s ktorou mal dcéry Sarah (* 1978) a Cathleen (* 1980).
Smrť.
Na Štedrý deň 1985, počas veľkej oslavy vo svojom dome v Richmonde, upadol Lynott po predávkovaní heroínom do bezvedomia a po prevoze na jednotku intenzívnej starostlivosti v Salisbury, 4. januára 1986 dopoludnia zomrel vo veku 36 rokov na zlyhanie srdca, ľadvín, pľúc a pečene. Bývalí spoluhráči Phila Lynotta usporiadali na jeho počesť 17. mája 1986 koncert v Dubline, kde Lynottove party spieval Bob Geldof. 
Phil Lynott je pochovaný na cintoríne St. Fintan's Cemetery v predmestí Sutton North mesta Dublin.
Pocta umelcovi.
19. augusta 2005 odhalili Philovi Lynottovi na Harry Street, pri jeho obľúbenej ulici Grafton Street, v Dubline sochu. Autorom sochy je Paul Daly. O deň neskôr sa na jeho počesť uskutočnil koncert, na ktorom vystúpil okrem iných aj jeho niekdajší spoluhráč Gary Moore.

</doc>
<doc id="140755" title="Bang!" url="https://sk.wikipedia.org/wiki?curid=140755">
Bang!

Bang! je kartová hra na motívy divokého západu. Navrhol ju Emilliano Sciarra v roku 2004. Hra vyhrala cenu Origins Award za najlepšiu hru a najlepšiu grafiku.
Pravidlá.
Hru hrajú 4 až 7 hráči (s rozšírením "Mesto duchov" 3-8 hráčov), každý z nich si vyžrebuje jednu z nasledujúcich úloh:
Úloha hry sa líši podľa vybranej úlohy:
Každý si vyžrebuje aj postavu, ktorá má zvláštne schopnosti. Maximálny počet životov postavy sa reprezentuje nábojmi.
Začiatok hry.
Každý hráč si vyžrebuje úlohu a dve karty postavy. Rozdelenie úloh podľa počtu hráčov:
Hra.
Hrá sa v kruhu v smere hodinových ručičiek. Šerif začína hru. Ťah každého hráča je rozdelený na 3 fázy:
1.) Potiahnuť si dve karty.
Hráč ktorý je na ťahu si potiahne 2 karty z balíčka. Hneď ako v balíčku nezostávajú žiadne karty, zamieša karty z odhadzovacieho balíčka čím vytvorí nový hrací balíček. (Počet kariet resp. odkiaľ si hráči karty potiahnu môžu ovplyvňovať schopnosti postáv.)
2.) Zahrať ľubovolný počet kariet.
Hráč môže pomôcť sebe alebo zraniť ostatných hráčov v snahe ich zabiť. Nemusí však vo svojom ťahu zahrať žiadnu kartu. Môže zahrať ľubovolný počet kariet ; sú len dve obmedzenia:
3.) Odhodiť nadbytočné karty.
Len čo je druhá fáza ukončená (hráč nechce/nemôže zahrať ďalšie karty), tak hráč musí odhodiť nadbytočné karty. Limit kariet, ktoré môže mať hráč na ruke (na konci ťahu) sa rovná počtu životov (reprezentovaných nábojmi na karte). Potom pokračuje ďalší hráč.
Efekt kariet.
Na streľbu na inú postavu musí hráč zahrať kartu s ikonou BANG! na hráča v dostrele.
Ak má cieľový hráč kartu "Missed" (vedľa) môže zabrániť strate jedného života tým, že sa strele vyhne.
Postava je mŕtva keď stratí posledný náboj (život).
Karta pivo môže byť použitá na doplnenie náboja (života). Hráč nemôže použiť kartu pivo na prekročenie svojho limitu životov (zobrazeného na karte s postavou). Kartou pivo je možné doplniť si vlastný aj život inej postavy a môže byť použitá len počas svojho ťahu. Karta Whiskey zastáva rovnakú funkciu ako pivo ale doplní 2 životy. Kartou Pivo môže Vice pridať život Šerifovi, a to kedykoľvek v priebehu hry.
Hráč môže hrať ľubovolný počet akýchkoľvek kariet (okrem karty BANG!)
Niektoré karty vyžadujú potiahnutie si karty – to znamená, potiahnuť si kartu z balíku a ukázať ľavý dolný roh. Napríklad ak chce hráč utiecť z väzenia potrebuje si potiahnuť srdcovú kartu.
Pri dueli môže hráč zahrať iba kartu BANG.
Pokuty a Odmeny.
Ak šerif zabije svojho pomocníka musí odhodiť všetky svoje karty (z ruky aj zo stola).
Každý hráč ktorý zabije banditu si musí potiahnuť 3 karty z balíčku.
Víťaz.
Hra sa končí, keď je šerif mŕtvy. Pokiaľ je poslednou postavou v hre odpadlík, vyhral. Pokiaľ je šerif mŕtvy a posledná živá postava je bandita alebo je nažive viac hráčov, vyhrali všetci banditi.
Pokiaľ sú mŕtvi všetci banditi aj odpadlík a šerif pritom ostal nažive, vyhral šerif a jeho pomocníci.
Stratégia.
Šerif by mal strieľať iba na svojich nepriateľov. Pokiaľ šerif nevedomky zastrelí pomocníka, okamžite príde o všetky svoje karty.
Banditi sa väčšinou príliš neukrývajú, väčšinou strieľajú na šerifa hneď, ako na neho dostrelia. Tým sa navzájom poznajú a nestrieľajú na svojich kolegov.
Odpadlík sa k banditom väčšinou nepridá a pomáha šerifovi, aby zakryl svoju totožnosť a mohol na šerifa nečakane zaútočiť.
Šerifovi pomocníci začnú strieľať na banditov, len čo ich rozpoznajú.
Odpadlík hrá na dve strany. Zo začiatku hry bráni šerifa, akoby sám bol pomocník, ale neskôr zabije všetkých šerifových pomocníkov, nakoniec aj samotného šerifa. Ak by bol v hre už len šerif, odpadlík a bandita/pomocník a odpadlík by zabil najskôr šerifa, hru by vyhrali banditi (aj keby boli mŕtvi).
Rozšírenia.
Ku hre je možné zakúpiť niekoľko kartových rozšírení.
Albi vydalo High Noon a Dodge City spolu pod názvom Město Duchů.
Vyšlo aj zvláštne vydanie BANG! - THE BULLET! so všetkými rozšíreniami + 3 prídavné postavy + 2 prídavné High Noon karty + 2 "čisté" karty + šerifova hviezda.
Zaujímavosti.
Čeština.
Hra má český preklad a predáva sa s českým a slovenským návodom, hoci sú v preklade určité nepresnosti. Prvá edícia sa predávala iba v taliansko-anglickom origináli bez prekladu, iba s návodom. Hoci je text na karte preložený, je na nej okrem českého aj originálny taliansky názov, napríklad "Mancato" na karte „vedľa“ alebo "Birra" na karte „pivo“.
Mená a schopnosti postáv.
Postavy v hre sa často volajú podľa skutočných ľudí, alebo podľa známych westernových hercov a postáv, napr. Lucky Luke je filmová a komixová postava. Mená postáv sú však skomolené.

</doc>
<doc id="140955" title="Spiritchaser" url="https://sk.wikipedia.org/wiki?curid=140955">
Spiritchaser

Spiritchaser bol posledný štúdiový album Dead Can Dance predtým než sa cesty Brendana Perryho a Lisy Gerrard rozišli. Album vyšiel v roku 1996. Podobne ako album "Into the Labyrinth" je inšpirovaný hudbou rôznych mimoeurópskych kultúr, čerpá hlavne z hudby Afriky a Južnej Ameriky. "Spiritchaser" bol nahratý v "Quivvy Church", v Írsku. Album vyšiel vo formátoch CD a LP.
Melódia skladby „Indus“ sa veľmi podobá melódii piesne Beatles „Within You Without You“, ktorú zložil George Harrison s indickými hudobníkmi. Hoci táto podobnosť nebola zo strany Dead Can Dance zámerná, nakoniec museli požiadať Harrisona o súhlas a vydavateľstvo ešte trvalo na tom, aby Harrison bol uvedený ako spoluautor skladby. 
Autormi obalu sú Chris Bigg a Kevin Westenberg. Vinylová verzia vyšla ako dvojitá LP. 
V roku 1996 dosiahol album 75. miesto v rebríčku Billboard 200 a 1. miesto v rebríčku Top World Music Albums.

</doc>
<doc id="141018" title="František Gellner" url="https://sk.wikipedia.org/wiki?curid=141018">
František Gellner

František Gellner (* 19. jún 1881, Mladá Boleslav – † 13. september 1914, vyhlásený za nezvestného na haličskom fronte) bol český básnik, prozaik, kresliar, karikaturista a ilustrátor, predstaviteľ takzvanej generácie anarchistických buričov.
Životopis.
Narodil sa v Mladej Boleslave v rodine nie príliš zámožného židovského obchodníka. V rodnom meste navštevoval gymnázium. Po maturite v roku 1899 dva roky študoval techniku vo Viedni. Od roku 1901 študoval na banskej akadémii v Příbrame. Roku 1905 odišiel študovať maliarstvo do Mníchova a Paríža. V roku 1909 začal štúdium na maliarskej akadémii v Drážďanoch, o rok neskôr však znovu odišiel do Paríža.
Od roku 1911 žil v Brne, pracoval ako karikaturista v redakcii "Lidových novin" a neskôr sa stal známym aj ako fejtonista a prozaik. Zúčastňoval sa aj na politickom živote.
Po vypuknutí 1. svetovej vojny v auguste 1914 narukoval do rakúsko-uhorskej armády. Z Mladej Boleslavi ho odvelili na haličský front. 13. septembra v tom istom roku ho vyhlásili za nezvestného. Presný dátum a miesto jeho úmrtia nie je známe.
Dielo.
"Nechci se vyvyšovat, ale průkopníci nových směrů uznají, že já to byl, jež zavedl do českého básnictví moderní vymoženosti jako pivo, viržinka atd. Volný verš jsem si neoblíbil, je v něm málo citu. Proti upřílišněným požadavkům srdce je marno bojovat.“"
Gellnerove verše sú prosté, majú pravidelný verš a rým a blížia sa k prozaickému odkazu. Sú napísané formou popevku alebo piesne. Gellner vo svojej básnickej tvorbe hojne využíval dobové formy ľudovej zábavy (kuplety, šansóny).
Otvorenosť odkazu je až šokujúca. Zdanlivo autor sám seba v očiach čitateľov znižuje. Píše o sebe kriticky a s cynizmom, ale nie je cynik, len sa pokúša sám seba moralizovať. Zastiera pritom túžbu po skutočnom cite a svoju bolesť a sklamanie.
Jeho dielo bolo výrazne ovplyvnené anarchizmom.
Do značnej miery je aj ideálom básnika podľa F. X. Šaldu. Preto, že sa oslobodzuje od „všetkých zbytočných poetizmov“ a píše poéziu veľmi priamu s minimom zložitých obrazov známych napríklad od takzvaných francúzskych prekliatych básnikov (lartpourlartistov), by sa jeho štýl dal nazvať „expresionizmom v poezii“ – dôležité je vyjadriť myšlienku, presne a neskreslene, opisy sú zbytočné.
Umelecké prostriedky.
Gellner v svojich básňach často približoval rytmus ľudovému popevku. Používal banálne rýmy, nepoetické slová, často sa vyjadroval aj bez použitia metafor.
Ukážky z diela.
„Já držím pohár ve své dlani.
Je zpěněný a přetéká.
Já držím pohár ve své dlani,
jenž čeká na rty člověka.
Jenž čeká, zdali víno jeho
se do brázd vyschlých rozleje,
na snivých květech v jiných světech
zda zavěsí své krůpěje.
Jenž čeká, zda se sehnou květy
pod onou tíží ku zemi.
Jenž čeká, zdali jiné světy
rozzáří svými vůněmi.
Já držím pohár ve své dlani,
jenž čeká na rty člověka.
Já držím pohár ve své dlani:
své srdce, které přetéká.“
„Má milá rozmilá, neplakej!
Život už není jinakej.
Dnes buďme ještě veselí
na naší bílé posteli!
Zejtra, co zejtra? Kdožpak ví.
Zejtra si lehneme do rakví.“
„Má řeč je hrubá jako můj smích
a jako moji známí.
A alkohol (to myslil bych!)
jemnosti nepřidá mi.“
„Všichni mi lhali, všichni mi lhali,
blázna si ze mne dělali.
Přede mnou citem se rozplývali,
za zády se mi vysmáli.
Srdce mé stále po lásce prahne,
nikomu však již nevěřím.
Když někdo ke mně ruce své vztáhne,
ustoupím bojácně ke dveřím.“
František Gellner v českej hudbe.
Niektoré jeho básne sú zhudobnené a hrané, poprípade vydávané na CD.
Jaromír Nohavica hrával "Radosti života".
Punk-rocková skupina Visací zámek mala v repertoári postupne tri básne Františka Gellnera: "Všichni mi lhali", "Perspektiva" a "Buď matko Boží pomocna".Už rozpadnutá punková skupina "Malomocnost prázdnoty" hrala pieseň Nečekám nic od reforem (časť cyklu Radosti života). Pepa Nos zhudobnil a hrá básne "To je teď celá moudrost moje", "Všichni mi lhali" a "Perspektiva".

</doc>
<doc id="141057" title="Ovca domáca" url="https://sk.wikipedia.org/wiki?curid=141057">
Ovca domáca

Ovca domáca alebo ľudovo či staršie ovca (lat. "Ovis aries", synonymá pozri nižšie) je druh či poddruh z rodu ovca. Je to významné hospodárske zviera v svetovom i slovenskom poľnohospodárstve, hlavne v podhorských a horských oblastiach s vysokým zastúpením lúk a pasienkov. Hlavnými produktmi chovu oviec sú mäso a mlieko, vedľajšími produktmi sú vlna, rohovina, koža, vlnotuk a ovčí hnoj. 
Názvy.
Tento druh/poddruh sa v systéme ovcí začleňuje rôzne:
Pozri aj ovca (Ovis).
Odborné názvoslovie.
Samica sa nazýva "bahnica" (alebo "ovca" v užšom zmysle), samec je "baran", mláďa je "jahňa" (samčie "baránok", samičie "jahnička"). Mladá ovca pred prvým oplodnením sa nazýva "jarka" alebo "jahnica". Gravidita ovce sa v zootechnike nazýva "kotnosť" a pôrod "okotenie". Obdobie tvorby mlieka po okotení je "laktácia". Maštaľ na celoročný chov oviec, alebo len na zimné ustajnenie, sa nazýva "ovčiareň"; letné ustajnenie na pastvinách sa uskutočňuje v "košiaroch" a nazýva sa "košiarovanie".
Fylogenéza.
Ovca domáca je pravdepodobne polyfyletického pôvodu, to znamená, že má predkov vo viacerých divých druhoch oviec. Divé formy oviec sú veľmi variabilné a tvoria veľa miestnych variet. Za predkov domácich oviec sú považované nasledovné druhy: muflóny, kaspická stepná ovca (archar) a skupina vysokohorských oviec, z nich predovšetkým argali.
Ovce sú blízko príbuzné s kozami, od ktorých sa odlišujú slznými jamkami, paznechtovými žľazami a tvarom a postavením rohov. Rohy oboch pohlaví kôz a oviec sú na báze šošovkovitého prierezu. Avšak rohy baranov majú trojboký prierez.
Plemená oviec.
Podľa jemnosti vlny delíme plemená na:
Podľa úžitkového smeru delíme plemená na: 
Chov oviec na Slovensku ohrozuje vlk.
Najväčšie škody na ovciach spôsobuje vlk dravý. S rastúcim počtom vlka dravého od roku 2008 rastie počet usmrtených oviec. Po roku 2020 je populácia vlka dravého na Slovensku viac ako 700 jedincov . Podľa chovateľov oviec pre nekontrolovateľný nárast počtu vlka hrozí, že mnoho pastierov bude musieť ukončiť chov, nakoľko škody spôsobené premnožením vlka dravého sú pre nich likvidačné .

</doc>
<doc id="141122" title="Moldavské kniežatstvo" url="https://sk.wikipedia.org/wiki?curid=141122">
Moldavské kniežatstvo

Moldavské kniežatstvo alebo Moldavsko bol štát (a historický región) v 14. – 19. storočí v dnešnom Rumunsku, Moldavsku a Ukrajine.
Časti.
Východná časť historického Moldavska sa od roku 1813 nazýva Besarábia (dnešné Moldavsko + Chotinský okres na Ukrajine + časť ukrajinskej Odeskej oblasti známa ako Budžak + malá časť Ukrajiny pri dnešnom Podnestersku). Od vrcholného stredoveku do roku 1813 pojem Besarábia označoval len južnú tretinu tohto územia.
Severná časť historického Moldavska sa volá Bukovina (krajina) (dnes rozdelená na rumunskú a ukrajinskú časť).
Zvyšok (dnes v Rumunsku) je "vlastné" Moldavsko.
Dejiny.
Vzniklo v roku 1359 v údolí rieky Moldova, prvým kniežaťom sa stalo knieža Bohdan I. Už od konca 14. storočia mu patrilo územie medzi Karpatami a riekou Dnester a medzi Dnestrom a Prutom. Neskôr sa Moldavsko dostalo do lénnej závislosti od poľského štátu.
Najvýznamnejším moldavským vládcom bolo knieža Štefan III. Veľký (1457 – 1504). Za jeho vlády bolo kniežatstvo ohrozené agresiou susedného Poľska, Uhorska, ale najmä Osmanskej ríše. Proti nej sa Štefan snažil vytvoriť alianciu. Roku 1489 bol nakoniec Turkami donútený platiť tribút. Od roku 1521 bolo Moldavské kniežatstvo napokon v vazalskom pomere k Osmanskej ríši. Budžak bol od konca 15. storočia priamou súčasťou Osmanskej ríše.
V roku 1775 na základe rakúsko-tureckej dohody odstúpilo Habsburskej monarchii Bukovinu.
V roku 1812 stratilo v prospech Ruska územie Besarábie (dnešné Moldavsko + Chotinský okres na Ukrajine + západná časť ukrajinskej Odeskej oblasti, teda Budžak+ malá časť Ukrajiny pri dnešnom Podnestersku); v rokoch 1856 – 1878 však územie medzi Prutom a Jalpuchom a medzi Dunajom a Trajánovým valom prechodne opäť patrilo Moldavsku (Osmanskej ríši). V roku 1918 celá Besarábia napravo od Dnepra pripadla Rumunsku, v roku 1924 bola Besarábia naľavo od Dnestra (dnešné Podnestersko+ malá časť Ukrajiny pri dnešnom Podnestersku) premenená na Moldavskú autonómnu sovietsku socialistickú republiku v rámci Ukrajinskej ZSSR, v roku 1940 aj Besarábia napravo od Dnestra pripadla ZSSR, v roku 1941 pripadla táto časť späť k Rumunsku, v roku 1944 späť k ZSSR. ZSSR už v roku 1940 besarabské územie na svojom území rozdelilo takto:
V roku 1829 získalo Moldavské kniežatstvo autonómiu v rámci Osmanskej ríše.
V rokoch 1857/8 – 1862 bolo zvyšné Moldavské kniežatstvo vo zväzku s Valašskom. V roku 1862 bolo napokon Moldavské kniežatstvo (čiže dnešný región Moldavsko v Rumunsku) s Valašskom zlúčené, čím vzniklo Rumunské kniežatstvo v rámci Osmanskej ríše.

</doc>
<doc id="141160" title="Securitate" url="https://sk.wikipedia.org/wiki?curid=141160">
Securitate

Securitate (po rumunsky "Bezpečnosť"), úplný názov Departamentul Securităţii Statului (po rumunsky "Úrad pre štátnu bezpečnosť") bola rumunská tajná služba v období socializmu. Plnila úlohu špionáže a kontrarozviedky. V pomere k počtu obyvateľov Rumunska bola jednou z najvačších tajných služieb Varšavskej zmluvy.
Zriadená bola rozkazom 221/30 30. augusta 1948 aj s pomocou KGB. Jej účelom bola "ochrana demokratických vymožeností a zaistenie bezpečnosti ľudovej republiky proti vonkajšiemu aj vnútornému nepriateľovi" Fakticky existovala už od roku 1944 keď Červená armáda vstúpila na územie Rumunska a komunisti postupne začali infiltrovať rumunské ministerstvo vnútra.
Prvým riaditeľom sa stal generál Gheorghe Pintilie, ale skutočná moc bola v rukách dvoch sovietskych generálov Alexandra Nikoľského a Vladimira Mazuru. Pôvodný počet príslušníkov Securitate bol približne 4600 osôb.
V roku 1951 sa počet príslušníkov späťnásobil, súčasne s eskaláciou triednych bojov v Rumunsku. Na podnet Komunistickej strany Rumunska Securitate začala odstraňovať protivníkov režimu. Zriaďovala pre nich väzenské tábory, kde boli zväčša popravení. Roku 1964 vláda vyhlásila všeobecnú amnestiu a približne 10 000 ľudí bolo prepustených z týchto táborov. Po tejto amnestii začala Securitate vo veľkom využívať občanov Rumunska ako informátorov. Posledným hlavným veliteľom Securitate bol jej dlhoročný vodca a jeden z najbližších spolupracovníkov Nicolae Ceusesca generál Iulian Vlad. Ten bol za to po rumunskej revolúcii aj 3 roky vo vykone trestu.
V 80. rokoch začala Securitate masívnu kampaň potlačovania nepokojov v krajine. Napokon v roku 1989 s pádom režimu Nicolaea Ceausesca zanikla aj Securitate.

</doc>
<doc id="141163" title="Legislatívny proces" url="https://sk.wikipedia.org/wiki?curid=141163">
Legislatívny proces

Legislatívny proces je proces, pri ktorom sa vytvorí právny predpis.
Legislatívny proces na Slovensku.
Zákonodarnú iniciatívu na Slovensku majú poslanci NR SR, výbory NR SR a vláda.Pod legislatívnym procesom treba rozumieť tvorbu práva. ("lat. legus" – právo). Legislatívny proces je proces, pri ktorom sa vytvorí právny predpis. Na tomto mieste spomenieme predovšetkým tvorbu najvýznamnejších prameňov práva v SR – ústavy a zákonov. Túto právomoc má u nás Národná rada Slovenskej republiky (NR SR).
Legislatívny proces pozostáva zo 4 etáp:
Fázy legislatívneho procesu:.
1. "zákonodarná iniciatíva" – právo predkladať návrhy zákonov majú poslanci NR SR a vláda SR.,  výbory a keď zákon vzíde z referenda, petície(napr. klíma ťa potrebuje). Ten, kto predkladá návrh zákony sa nazýva gestor. Ešte pred 1. čítaním, musí byť návrh predložený výboru pre európske záležitosti, ktorý musí potvrdiť, že daný návrh je v súlade s platným právom Európskej únie.
2. "prerokovanie zákona" – NR SR má povinnosť sa predloženým návrhom zaoberať (tzv. prvé čítanie). Ak hlasovaním uzná, že ide o zákon potrebný, posunie ho do druhého čítania – t.j. na prerokovanie v určitých výboroch parlamentu, ktoré návrh pripomienkujú (napr. zákon o vysokých školách nebude prejednávať aj výbor pre bezpečnosť, ale predovšetkým výbor pre mládež, kultúru, školstvo a pod.). Potom sa návrh zákona dostáva späť pred celé plénum NR SR (tretie čítanie).
3. "schvaľovanie zákona" – na to, aby bola NR SR uznášaniaschopná, musí byť prítomná nadpolovičná väčšina poslancov (aspoň 76 ľudí). Na schválenie bežného zákona postačuje nadpolovičná väčšina prítomných poslancov (teoreticky teda stačí aj 39 ľudí). Na prijatie, zmenu ústavy je potrebná trojpätinová väčšina všetkých poslancov (t.j. aspoň 90 hlasov).
4. "podpisovanie zákona" – Zákon podpisujú 3 najvyšší ústavní činitelia- predseda vlády, predseda NR SR a prezident, ktorý ho do pätnástich dní musí podpísať. Ak má voči zákonu výhrady (predovšetkým podozrenie, že nie je v súlade s ústavou), musí v tejto 15-dňovej lehote zákon vrátiť s pripomienkami na prerokovanie –uplatní si tzv. právo relatívneho veta. O vrátenie zákona späť do parlamentu môže prezidenta požiadať aj vláda. NR SR má potom povinnosť zákon znova prerokovať – ak ho znova schváli nadpolovičnou väčšinou všetkých poslancov (aspoň 76 ľudí), potom už prezident nemá možnosť sa voči nemu odvolať.
5. "nadobudnutie platnosti a účinnosti zákona" – zákon nadobúda platnosť, keď vyjde v tzv. Zbierke zákonov po tom, čo ho svojimi podpismi autorizovali predseda NR SR, predseda vlády SR a prezident SR. Všeobecne záväzné právne predpisy nadobúdajú platnosť dňom ich vyhlásenia v zbierke zákonov a účinnosť nadobúdajú 15. dňom po vyhlásení v zbierke zákonov, ak v nich nie je ustanovený neskorší deň nadobudnutia účinnosti. Obdobie medzi platnosťou a účinnosťou sa nazýva legisvakančná lehota.
Platnosť je potrebné odlíšiť od účinnosti zákona (napr. zákon vyjde v Zbierke zákonov, ale jeho účinnosť začne až od určitého dátumu – napr. 1. januára 2019.) Táto lehota sa zväčša dáva preto, aby sa subjekty, ktorých sa zákon týka, mohli s ním za daný čas oboznámiť.
Iným príkladom rozdielu medzi platnosťou a účinnosťou môže byť rozhodnutie ústavného súdu. Ten pri potvrdení nesúladu zákona s ústavou môže pozastaviť účinnosť zákona. Zákon tým automaticky nestráca platnosť – to sa udeje až šesť mesiacov po tom, ak zákon medzitým NR SR neopraví.)

</doc>
<doc id="141176" title="Konvalinka voňavá" url="https://sk.wikipedia.org/wiki?curid=141176">
Konvalinka voňavá

Konvalinka voňavá ("Convallaria majalis") je vytrvalá jedovatá rastlina z čeľade listnatcovité ("Ruscaceae"). Niektorí autori ju radia do čeľade ľaliovité ("Liliaceae"), alebo do samostatnej čeľade konvalinkovité ("Convallariaceae").
Rozšírenie.
Je rozšírená po celej Európe okrem najsevernejších a najjužnejších oblastí, v Malej Ázii a priľahlých oblastiach Ázie, až po Čínu a Japonsko, ako aj v Severnej Amerike. Ako okrasná rastlina sa pestuje aj mimo týchto oblastí.
Na Slovensku bola do roku 2003 zákonom chránená.
Vzhľad.
Trváca až 20 cm vysoká jedovatá bylina s plazivým rozkonáreným podzemkom. 
Listy sú spravidla dva (vzácne 3), sú jednoduché, dole s pošvovitými šupinami, elipsovito šupinaté, celistvookrajové a holé.
Kvitne v máji a júni. Kvety vyrastajú v riedkom jednostrannom strapci nesenom na priamom stvole. Sú krátko stopkaté a voňavé. Okvetie je biele alebo žltkasté, zložené zo 6 zrastených okvetných lístkov, je guľato zvonkovité so šiestimi odstávajúcimi ohnutými cípmi.
Plodom sú jedovaté, jasne červené 2- až 6-semenné bobule.
Stanovište.
Na Slovensku rastie od nížin po horské pásmo v svetlých lesoch a krovinách a na horských lúkach. Uprednostňuje kyslé a kypré pôdy, ale často rastie aj na pôdach vápnitých.
Otravy.
K otráveniu môže dôjsť požitím stonky, listov, alebo zjedením červených plodov. Otráviť sa je možné aj vypitím vody z vázy, v ktorej boli konvalinky. Príznaky otravy sú nevoľnosť, zažívacie problémy, zvracanie, hnačky, zvýšené močenie a omámenosť, mdlosť a kŕče. Pri požití väčšieho množstva plodov je nutné vyhľadať lekára, pretože môžu nastať komplikácie s činnosťou srdca, najmä u ľudí s poruchami srdca.
Množenie.
Konvalinka voňavá má v zemi dužinaté poplazy, ktorými sa vo vhodných podmienkach rozširuje do svojho okolia. Najradšej má kyslejšie hlinitopiesočnaté pôdy v polotieni. Rozmnožuje sa delením trsov, čo v praxi znamená, že príslušný trs opatrne vyryjeme zo zeme a rozlámeme na niekoľko dielov tak, aby každý koniec poplazu mal dostatočné množstvo korienkov. Tie zasadíme na nové miesto. Najvhodnejší termín na výsadbu je september, v najhoršom aj neskôr, pokiaľ vydrží bezmrazé vlhké počasie. V opačnom prípade je lepšie zvoliť február až marec.
Využitie.
Konvalinka sa zbiera ako liečivá rastlina. Používa sa na posilnenie srdcovej činnosti alebo proti vodnatosti a pri epilepsii. Vzhľadom na svoju vysokú toxicitu nie je vhodná pre používanie amatérskymi liečiteľmi.
Konvalinka sa tiež používa pri výrobe mydiel, voňaviek a šňupavých tabakov.
Okrem bežnej divokej formy boli vyšľachtené mnohé rôznofarebné odrody, ktoré sa pestujú ako okrasné rastliny.

</doc>
<doc id="141199" title="Ostrý Kameň" url="https://sk.wikipedia.org/wiki?curid=141199">
Ostrý Kameň

Ostrý Kameň je hradná zrúcanina vo výške pri obci Buková v okrese Trnava na strmom ostrohu Zárub, najvyššieho vrchu Malých Karpát. Bol to pohraničný hrad postavený na ochranu Českej cesty v 13. storočí. Po poškodení za Rákociho povstania sa hrad zmenil na ruiny.
Dejiny.
Hrad Ostrý Kameň postavili v 13. storočí a v listinách sa prvý raz spomína roku 1273. Ako jeden z pohraničných hradov, strážiacich západné hranice Uhorska, mal aj špeciálnu úlohu chrániť diaľkovú obchodnú cestu, vedúcu z Budína cez západné Slovensko týmto priesmykom do českých krajín, ktorá je všeobecne známa ako tzv. česká cesta. Jeho meno je zrejme odvodené od tvaru skaly, na ktorej je postavený. Spočiatku bol kráľovským majetkom, no už v roku 1366 daroval kráľ hrad Mikulášovi zo Seče, čím sa dostal do súkromnej držby uhorských feudálnych rodín. Koncom 14. storočia naň dostal donáciu od kráľa Žigmunda známy vojvoda Stibor. Načas patril Kegelevičovcom, Thurzovcom, Forgáčovcom a od 15. storočia aj grófom zo Svätého Jura a Pezinka. V 16. storočí patril Czoborovcom spolu i s feudálnym panstvom, ktoré k nemu prislúchalo, ale od roku 1554 vlastnili štvrtinové podiely hradu Bakičovci a Révaiovci. V roku 1704 sa v okolí hradu odohrala veľká kurucká bitka, pri ktorej bol pravdepodobne poškodený aj hrad. Česká cesta v tom čase viedla už cez Bratislavu a hrad stratil svoju funkciu. Koncom 18. storočia získali hrad i panstvo do dedičnej držby Pálffyovci, ktorí preniesli sídlo panstva z hradu do mestečka Moravský Svätý Ján. Od toho času hrad pustol a zostali z neho len zrúcaniny.
Exteriér.
Gotický hrad vznikol na konci strmého horského hrebeňa, od ktorého ho oddeľuje priekopa vysekaná do skaly. Skladal sa z obytného paláca, pozorovacej a strážno-obrannej hranolovej veže. Budovy rozšírili v polovici 15. storočia smerom na sverozápad. Nové predhradie zo 16. storočia slúžilo zväčša hospodárskym účelom, bola tu pekáreň a byty pre hradný personál. Hospodárske budovy boli podpivničené a stála tu aj kaplnka. Na horný hrad sústredili stráž - veža slúžila na pozorovanie. Okrem toho tu bola aj cisterna na vodu, kuchyňa a väznice. Celý hradný areál ohradzovali vysoké múry posilnené na nárožiach baštami. Šijová priekopa chránila mohutný objekt zabezpečujúci obranu zo strany možného útoku. Hrad mal pravdepodobne vysunutú pozorovaciu vežu na hrebeni, z ktorej bolo vidno nielen Plavecký hrad, ale aj Korlátku a Branč. Hrad stratil svoju strážnu funkciu presunom českej cesty. Aj časté súdne spory, ktoré sa viedli medzi vlastníkmi, prispeli k jeho zániku, a tak sa od 18. storočia postupne rozpadáva.
Súčasný stav.
Hradná ruina je kompozične pevne spätá s vápencovým podložím, kamenné murivá a zvyšky niekdajších múrov palácov, hospodárskych stavieb a bášt vyrastajú z členitého podložia. Budovy sa však značne rozpadávajú a ich mohutnosť zaniká v hustom lesnom poraste. Renesančná zdvojená konzola, kľúčová strieľňa a bočné ostenie sú jedny z mála zachovaných architektonických článkov. Hrad by mohol byť malebnou dominantou v širokej, kopcami lemovanej krajine, potreboval by sa však zbaviť časti zelene.

</doc>
<doc id="141252" title="Trebeľa" url="https://sk.wikipedia.org/wiki?curid=141252">
Trebeľa

Trebeľa (do 2008 aj Terebľa) je potok na východnom Slovensku, preteká územím okresov Košice-okolie a Trebišov. Je to významný pravostranný prítok Roňavy, má dĺžku 15,3 km a je tokom V. rádu. Na dolnom toku výrazne meandruje. Medzi obcou Kalša a ústím tečie súbežne s korytom Roňavy na ľavom brehu. Za obcou Kalša sa na približne 1 km dlhom úseku rozvetvuje na dve ramená.
Prameň.
Trebeľa pramení v Slanských vrchoch na západnom svahu Veľkého Miliča (895,0 m n. m.) v nadmorskej výške cca 790 m n. m., neďaleko slovensko-maďarskej štátnej hranice.
Smer toku.
Od prameňa tečie najprv na sever, v okolí obce Nový Salaš sa esovito stáča a pokračuje na východ, pričom vytvára oblúk vypnutý na sever. Za obcou Kalša tečie juhovýchodným smerom a napokon pri obci Kuzmice tečie k ústiu severojužným smerom.
Ústie.
Potok sa vlieva do Roňavy pri obci Kuzmice v nadmorskej výške približne 147 m n. m.
Pôvod názvu.
Geografický názov Trebeľa bol motivovaný slovným základom "trebiti" vo význame "mýtiť, klčovať les" v oblasti pomenúvaného vodného toku . Menší počet špecialistov v etymológii vykladá pôvod názvu "Trebeľa" motiváciou staroslovenským slovným základom "trěba" vo význame "potreba, nutnosť, nasýtenie jedlom, predkresťanská obeta bohom". Pomenovací akt prebehol v slovenskom jazykovom prostredí v podobe "Trebeľa" pred rokom 1321; po prisídlení maďarského obyvateľstva bol názov "Trebeľa" podľa zákonitostí preberania cudzích slov do maďarčiny prevzatý a modifikovanný do podoby → "Tereblye" (pred rokom 1321) ; po opätovnom posune slovensko-maďarskej etnickej a jazykovej hranice bol tento názov v 16. storočí späťprevzatý do slovenčiny v podobe → "Terebľa"; názvoslovná autorita v roku 2008 revitalizáciou pôvodného názvu štandardizovala podobu → Trebeľa .
Najstarší písomný doklad vodného toku je z roka 1321 v listine, ktorou kráľ dal majetok po zosnulom vlastníkovi bez dedičov Lampertovmu synovi, Michalovi, füzérskemu hradnému kastelánovi, a zároveň popísal hranice tohto majetku; latinsky písaná listina o. i. obsahuje v popise hraníc aj názov "aqua Thereble". Táto listina pomáha datovať prevzatie názvu "Trebeľa" zo slovenčiny do maďarčiny a jeho modifikáciu do podoby "Tereblye" pred rok 1321.
Podobnú motiváciu pomenovania toponyma majú aj názvy vodných tokov, príp. sídelné názvy, ktorých derivátmi sú názvy vodných tokov: Trebianka (pravostranný prítok Nitry), Trebichavský potok (ľavostranný prítok Bebravy), Trebostovský potok (ľavostranný prítok Turca), Trebušovský potok (pravostranný prítok Čebovského potoka) a Trepešský potok (ľavostranný prítok Ľutinky). Rovnakú motiváciu pomenovania má i názov obce Trebeľovce v okrese Lučenec, ktorý je navyše rozšírený o rodinnú koncovku množného čísla sídelných názvov "-ovce"; porovnaj aj názvy: ukrajinská rieka Теребля (pravostranný prítok Tisy v Zakarpatskej oblasti), poľské dve obce Trzebiele.

</doc>
<doc id="141292" title="Porto (mesto v Portugalsku)" url="https://sk.wikipedia.org/wiki?curid=141292">
Porto (mesto v Portugalsku)

Porto (cidade) a zároveň okres (município) v Portugalsku. Je to druhé najväčšie mesto štátu. Má rozlohu a žije tu 237 tisíc obyvateľov, vrátane predmestí 1,47 milióna. Leží neďaleko Atlantického oceánu a okolie mesta patrí medzi najrozvinutejšie priemyslové oblasti Portugalska. Spolu s Lisabonom a oblasťou Algarve patrí medzi turisticky najnavštevovanejšie oblasti krajiny.
Porto je známe aj svojim celosvetovým vývozným artiklom portským vínom, ktoré bolo pôvodne vyvážané len z tohto mesta (odtiaľ názov). Zvážalo sa a dodnes zváža po rieke Douro, ktorej hlboké údolie vytvára kolorit mesta. Južný breh rieky už patrí obci Vila Nova de Gaia, súčasti portskej aglomerácie. Historické centrum Porta – Ribeira – bolo zapísané na zoznam svetových pamiatok UNESCO v roku 1996. 
Fajnšmekri.
Prvé dochované zmienky o Porte pochádzajú z doby 4. storočia a nadvlády Rímskej ríše. Prapôvodnými obyvateľmi tohto územia boli však Kelti. Počas rímskej nadvlády mesto prosperovalo, ale po zániku ríše sa v roku 711 dostalo pod vplyv Maurov. V roku 868 poslal na toto územie Vímara Peres v rámci reconquisty skupinu bojovníkov, ktorí moslimských Maurov porazili a vrátili Porto kresťanským vládcom.
V 12. storočí začala stavba katedrály Sé de Porto; niektoré časti sa dochovali v románskom slohu, ďalšie boli prestavané v gotike a baroku. V tej dobe bolo Porto sídlom portugalských kráľov. V roku 1387, po svadbe Jána I. a Filipy Lancasterskej (Anglicko), dcéry Jána z Gentu, vznikla najstaršia vojenská aliancia na svete.
Od 14. storočia sa veľmi rýchlo rozvíjala lodná doprava a s ňou spojené objavy. V roku 1415 Henrich Moreplavec, syn Jána I., vykonal plavbu z Porta do marockého prístavu Ceuta, ktorá predznamenala portugalské zámorské objavy.
S rozmachom výroby vína v okolí rieky Douro rástla i potreba rozvozu, a tak vznikali nové a nové lodné cesty, ako napríklad v roku 1703 medzi Portom a Anglickom. V Porte začali vznikať aj špecializované obchodné spoločnosti, ktoré boli často v rukách Angličanov. V dôsledku tohto rozmachu anglických obchodníkov začal Sebastião de Melo s monopolizáciou celého tohto sektoru v prospech Portugalska. To však prinieslo veľa nespokojnosti u drobných vinárov, ktorí sa proti tomuto búrili.
Počas 18. a 19. storočia mesto rýchlo rástlo; v tomto období bol postavený aj kostol, z ktorého sa dochovala len štíhla veža "Torre dos Clérigos", vysoká . Rozvíjajúce mesto sa stalo zaujímavým terčom pre napoleonské vojsko, ktoré pod vedením maršala Soulta vstúpilo na územie Porta 29. marca 1809. Miestni obyvatelia sa snažili pred vojakmi utiecť a použili na prechod cez Douro pontónový most ("Ponte dos Barcos"), ktorý sa pod váhou zrútil a rieka pochovala viac ako 4 000 ľudí, čo dnes pripomína reliéf pri novom moste. Napoleonská armáda nakoniec z Porta odišla.
2. polovica 19. storočia priniesla industrializáciu, stavbu železnice a mostov cez Douro; v 
20. storočí prebiehala ďalšia urbanizácia a s Portom fakticky zrástli okolité mestá. Začiatok 21. storočia je spojený s rozvojom dopravnej infraštruktúry a podporou verejnej dopravy.
Kultúra a vzdelanie.
V roku 2001 bolo Porto Európskym hlavným mestom kultúry (spoločne s holandským Rotterdamom). Mesto je dejiskom medzinárodného filmového festivalu Fantasporto. Korene miestnej univerzity siahajú do roku 1762, oficiálnym rokom založenia je však až rok 1911.
Šport.
Tak ako vo väčšine portugalských miest je najpopulárnejším športom v meste futbal. Najúspešnejším klubom v meste je v súčasnosti FC Porto, víťaz Ligy majstrov v rokoch 1987 a 2004. Ďalšími profesionálnymi klubmi sú Boavista FC a SC Salgueiros.
Partnerské mestá.
&lt;br&gt;

</doc>
<doc id="141295" title="Slančík (potok)" url="https://sk.wikipedia.org/wiki?curid=141295">
Slančík (potok)

Slančík je potok na východnom Slovensku, preteká juhovýchodnou časťou okresu Košice-okolie. Je to pravostranný prítok Roňavy, meria 7,8 km a je tokom V. rádu. Najmä na dolnom toku tečie výrazne zvlneným korytom.
"Prameň:" v Slanských vrchoch, v lokalite Nižné košariská, východne od kóty 441,5 m v nadmorskej výške približne 410 m n. m.
"Smer toku:" najprv na juh, pričom vytvára výrazný oblúk smerujúci na západ a následne pokračuje juhovýchodným až juhojuhovýchodným smerom k ústiu
"Geomorfologické celky:" 1. Slanské vrchy, podcelok Bogota, 2. Východoslovenská pahorkatina, podcelok Podslanská pahorkatina
"Prítoky:" sprava dva prítoky prameniace severne od obce Slanec, Bradlový potok (202,7 m n. m.); zľava prítok z oblasti Vilongova
"Ústie:" do Roňavy na južnom okraji obce Slanské Nové Mesto v nadmorskej výške približne 185 m n. m.
"Obce:" okrajom obcí Slančík a Slanské Nové Mesto

</doc>
<doc id="141301" title="Nintendo Entertainment System" url="https://sk.wikipedia.org/wiki?curid=141301">
Nintendo Entertainment System

Nintendo Entertainment System (nazývaná tiež NES, alebo jednoducho Nintendo) je 8-bitová herná konzola vyrobená japonskou spoločnosťou Nintendo. V roku 1983 bola uvedená na japonský trh pod názvom Famicom (skratka od „Family Computer“), neskôr bola vydaná aj na západných trhoch s pozmeneným menom a dizajnom.
Po celom svete bolo predaných vyše 61,9 milióna kusov. Hry pre túto konzolu boli uložené na "Nintendo Entertainment System Game Pak" kartridžoch. Najpredávanejšími hrami boli Super Mario Bros. a Duck Hunt: obe boli vytvorené Nintendom a tiež bývali súčasťou balenia konzol.
11. novembra 2016 bola vydaná špeciálna verzia s názvom Nintendo Classic Mini: Nintendo Entertainment System. Nešlo o vernú repliku, ale o miniatúrnu verziu konzoly s HDMI výstupom a emulátorom s 30 zabudovanými hrami.
Hardvér.
Porovnanie s Famicom.
Japonská verzia menom Famicom sa od tej západnej líšila už na prvý pohľad: mala výrazne iný, menší, bieločervený dizajn. Okrem toho sa líšila aj tým, že herné ovládače k nej boli napevno namontované a nedali sa z nej odpojiť, zatiaľčo NES mala dva porty pre vypojiteľné ovládače (do týchto portov sa dali zapojiť aj špeciálne ovládače, ako napríklad sveteľná pištoľ NES Zapper). Ďalším rozdielom bolo to, že jeden z dvojice japonských ovládačov mal v sebe zabudovaný mikrofón, ktorý sa využíval v malom počte japonských hier (verzie takých hier pre západný trh mali túto funkcionalitu odstránenú).

</doc>
<doc id="141396" title="Biometria" url="https://sk.wikipedia.org/wiki?curid=141396">
Biometria

Biometria je aplikácia bioštatistiky pre identifikáciu osôb podľa ich jedinečných fyzických znakov. Biometrické systémy identifikujú priamo osobu. Ide teda o určitú formu elektronického kľúča, kde kľúčom je samotný človek.
Biometria využíva jedinečné a opakovateľne identifikovateľné vlastnosti človeka (odtlačok prsta, črty tváre, DNA, tvar očného pozadia). Jednotlivé biometrické znaky človeka sa prevedú do elektronickej podoby a je s nimi možné narábať, ako s jedinečným kódom. Tieto údaje sú prenositeľné a overiteľné a je ich možné zakomponovať do identifikačných dokladov a pod. Základné biometrické údaje sa používali už skôr (výška, farba očí) napríklad v pasoch. Rozvoj informačných technológií umožnil sledovať aj oveľa zložitejšie šruktúry a tvary.
Biometrické črty.
Výhodou biometrických čŕt na rozdiel od iných spôsobov identifikácie ľudí je ich univerzálnosť (sledovaný znak majú všetci ľudia), jedinečnosť (každý jedinec má črtu jednoznačne rozdielnu) a dá sa jej porovnaním jednoznačne identifikovať, stálosť (tieto črty sú v čase nemenné) - preto nemožno použiť ako črtu farbu vlasov.
Čítanie biometrických čŕt.
Pri čítaní musí byť zabezpečená:

</doc>
<doc id="141548" title="Pravidlá slovenského pravopisu" url="https://sk.wikipedia.org/wiki?curid=141548">
Pravidlá slovenského pravopisu

Pravidlá slovenského pravopisu (skr. PSP) je jedna zo 4 záväzných kodifikačných príručiek slovenčiny. Obsahuje informácie o správnom písaní slov a tvarov, pravidlá interpunkcie, niektoré gramatické pravidlá a pravopisný slovník.
Vydania.
Hoci presný názov „Pravidlá slovenského pravopisu“ kniha nesie až od roku 1991, predchádzajúce vydania s podobným názvom a obdobným obsahom sa tiež v praxi považujú za „staršie vydania“ Pravidiel slovenského pravopisu.
Obsah a vývoj.
PSP z roku 1931 rámcovo vychádzali zo staršieho variantu Czamblovej kodifikácie, no príklon k češtine, respektíve k bohemizmom, ktoré v danom období prenikali do slovenčiny, je v nej väčší, systematickejší. Pri kodifikácii sa spravidla dávala prednosť javom spoločným češtine a slovenčine ("vedeť, mleť, bereš"), niekedy sa kodifikovalo české znenie (mučedlník, tlumiť, ohrožený) alebo sa pripúšťalo slovenské i české znenie (napríklad "prášok : prášek, lakeť: lokeť, rakyta : rokyta, sloboda : svoboda" a podobne). V lexike sa okrem domácej slovnej zásoby niekedy presadzovali len české slová ("mluviť, nabídka, proťajší, zedník") alebo české a slovenské slová popri sebe (typ "kozel: cap"). V niektorých prípadoch sa žiadalo českými slovami nahrádzať hungarizmy a germanizmy (napríklad namiesto "fľaša, faloš, kefa má byť láhva, klam, kartáč").
O Pravidlách, o ich kodifikácii a cieľoch sa rozprúdila diskusia. Námietky vznikli aj v časti českej inteligencie. Na Slovensku väčšia časť inteligencie vydanie Pravidiel chápala ako čin namierený proti svojbytnosti slovenského národa a dovolávala sa nápravy. Roku 1932 vznikol časopis Slovenská reč, ktorý sa stal orgánom Matice slovenskej. Program činnosti redakcie bol formulovaný ako starostlivosť o zachovanie osobitosti (svojskosti) spisovnej slovenčiny. Podľa neho v hláskosloví a tvarosloví sa treba držať matičného spisovného úzu, v syntaxi a frazeológii vzorom má byť ľudová reč a jazyk v dielach významných spisovateľov, slovník sa má budovať z domáceho fondu, slovám českého a germánskeho pôvodu sa podľa možností treba vyhýbať. Pre jazykovú prax to znamenalo dodržiavať pravopis podľa martinského spisovného úzu ("prášok, lakeť, rakyta, vidieť, mlieť, koniec, beriem, berieš" atď.). V lexike sa mali používať slová zaužívané v slovenčine a zavádzať slová z nárečí alebo z diel dobrých spisovateľov. Na Slovensku centrálne úrady používali bohemizované PSP, ale diela Matice slovenskej tzv. matičný úzus (Slovenská reč bola jeho extrémna podoba).
Ďalšie vydanie Pravidiel slov. pravopisu z roku 1931 pripravil H. Bartek podľa úzu Slovenskej reči (matičný úzus) ako jeho hlavný redaktor. V roku 1939 však Univerzitná komisia Bartkov návrh zamietla.
V nových PSP z roku 1940 sa v zásade kodifikoval matičný spisovný úzus s menšou revíziou starších puristických zásahov do spisovnej lexiky. Upravil sa spôsob písania viacerých slov podľa spisovnej výslovnosti, ustálili sa pravidlá označovania kvantity v slovách cudzieho pôvodu a upravili sa niektoré gramatické poučky.
PSP z roku 1953 boli významné tým, že vykonali aj – pomerne výraznú – reformu pravopisného systému. Z hlavných bodov spomeňme: zrušenie –ly minulého času (tak ako dnes), zjednodušenie písania predložiek s / z (tak ako dnes), zmena písania predpony s-/z- (pozri nižšie), kodifikovanie dvojtvarov –ie-/-e- v genitíve plurál (napr. súken/súkien), kodifikovanie dvojtvarov "napäl/napol" a podobne. Cieľom týchto pravidiel bolo odstrániť niektoré (údajne) puristické tendencie a okrem toho priblížiť pravopis súdobej výslovnosti a teda oslabiť historicko-etymologický princíp pravopisu.
Tieto pravidlá vyšli v rokoch 1953–1971 vo viacerých veľkých vydaniach, lebo sa používali ako povinná školská pomôcka (v 70. a 80. rokoch ich nahradila Príručka slovenského pravopisu, v 90. rokoch sa do škôl opäť vrátili PSP). Tieto vydania neobsahovali väčšie zmeny, s výnimkou PSP z roku 1970, ktoré obsahovali zmenu písania predpôn s-/z- na dnešný stav (okrem slova smena- dnes zmena), prijatú v roku 1968.
Po dlhej prestávke, počas ktorej verejnosť stále intenzívnejšie pociťovala absenciu oficiálnej pravopisnej príručky, vyšli v roku 1991 nové PSP. Neobsahovali veľké zmeny.
Externé odkazy.
PSP na stránke Jazykovedného ústavu Ľ. Štúra:

</doc>
<doc id="141627" title="Pavol Frešo" url="https://sk.wikipedia.org/wiki?curid=141627">
Pavol Frešo

Ing. Bc. Pavol Frešo (* 21. apríl 1969, Bratislava) je slovenský politik, bývalý predseda politickej strany SDKÚ-DS. V rokoch 2009 - 2017 bol predsedom Bratislavského samosprávneho kraja. Poslancom Národnej rady Slovenskej republiky bol od roku 2006 do roku 2016. Vo voľbách do NR SR v marci 2012 získal 21 768 preferenčných hlasov, čím sa po zarátaní prednostných hlasov vo výsledku posunul na 4. miesto z 9. na kandidačnej listine.
Život.
Vyštudoval Elektrotechnickú fakultu STU a Fakultu podnikového manažmentu EU (bakalár). Je ženatý a má tri deti.
V rokoch 1990 – 1992 pracoval na živnostenský list. Od roku 1993 bol riaditeľ súkromnej spoločnosti so zameraním na tvorbu informačných systémov až do roku 2006.
Politická činnosť.
Pavol Frešo začal s aktívnou politickou činnosťou v rokoch 1992 – 1993, keď bol podpredseda ODS, neskôr po zlúčení Konzervatívno demokratickej strany.
DS a SDKÚ-DS.
Do roku 2006 pôsobil v Demokratickej strane, kde bol od roku 2003 predseda revíznej a kontrolnej komisie. Od roku 2005 podpredseda strany pre vnútornú politiku.
Po zániku Demokratickej strany v roku 2006 sa stal členom prezídia novovzniklej spojenej Slovenskej demokratickej a kresťanskej únie – Demokratickej strany. Od roku 2008 je predsedom miestneho zväzu SDKÚ-DS v Starom Meste.
19. mája 2012 sa stal predsedom SDKÚ-DS, keď v druhom kole porazil protikandidátku Luciu Žitňanskú.
Poslanec.
Po parlamentých voľbách v roku 2006 bol zvolený za poslanca NR SR za SDKÚ-DS. Bol členom výboru NR SR pre pôdohospodárstvo, životné prostredie a ochranu prírody a osobitného kontrolného výboru NR SR na kontrolu činnosti NBÚ ako overovateľ.
Vo februári 2007 bol ako spoluautor predkladateľom návrhu ústavného zákona o starobnom dôchodkovom sporení.
Poslancom sa opäť stal v predčasných voľbách 2012.
Župan.
V druhom kole volieb do VÚC bol 28. novembra 2009 zvolený za župana Bratislavského samosprávneho kraja za koalíciu SDKÚ-DS, KDH, SMK, OKS, s podporou SaS. Znovu vyhrál v roku 2013 za strany SDKÚ - DS, KDH, MOST – HÍD, SaS, SMK-MKP, OKS a SZ.

</doc>
<doc id="141637" title="Luděk Marold" url="https://sk.wikipedia.org/wiki?curid=141637">
Luděk Marold

Luděk Marold (* 7. august 1865, Praha – † 1. december 1898, Královské Vinohrady) bol český maliar a ilustrátor, ktorý vytvoril panorámu "Bitka pri Lipanoch".
Životopis.
Luděk Marold osirel veľmi skoro, jeho otec zomrel v rakúsko-pruskej vojne roku 1866 a matka o šesť rokov neskôr. Už v 16 rokoch ho prijali na pražskú Akadémiu výtvarných umení, kde však vydržal len rok. Jeho ďalším študijným miestom bol Mníchov. Stretol sa tu s mnohými Čechmi (Alfons Mucha a ďalší) a zaznamenával prvé úspechy s kresbami, ktoré zachytávajú výstižne skutočnosť. Okrem publikovania v českých (Světozor) a nemeckých časopisoch sa ako dvadsaťjeden ročný pokúsil ilustrovať román Pan markýz od Serváca Hellera. 
V roku 1887 sa Marold vrátil do Prahy, kde pracoval v ateliéri Maxa Pirnera a stal sa redaktorom Spolku Mánes, ktorému predsedal Mikoláš Aleš. O rok neskôr zaujal svojim pozorovacím talentom, ktorý využil v niekoľkých obrazoch (olejomaľba "Z vaječného trhu") a v roku 1889 odišiel do Paríža, kde čoskoro prišiel kvôli svojej nestálosti o štátne štipendium a spriatelil sa s Vojtěchom Hynaisom. Rýchlo sa uchytil vďaka svojim ilustráciám cudzojazyčnej a českej literatúry (Erbenov Vodník). Na medzinárodnej výstave v Mníchove ho v roku 1892 za ilustrácie ocenili zlatou medailou. Ani v Paríži však nezabúdal Marold na obrazy, na ktorých tentokrát zobrazoval momentky z francúzskeho prostredia. Priblížil sa dekoratívnemu štýlu secesie, bez toho aby sa stával len popisným. Začal dostávať aj ponuky na tvorbu plagátov.
V roku 1898 dostal medailu za akvarely, ktoré zakúpila pruská vláda. V tom čase sa už znova nachádzal v Prahe, kde vytvoril plagát "Náš dom v asanácii" pre spevohru. Výstavu architektúry a inžinierstva ozdobila jeho panoráma "Bitka pri Lipanoch". V rovnakom roku ale zomrel a súborná výstava jeho prác sa uskutočnila v Česku až v roku 1899.
Rodinný život.
V roku 1891 sa v Paríži oženil so Zdenou Makovskou (* 1873). 8. decembra 1891 roku sa im v Paríži narodil syn Ludvík. Syn Ludvík (Luděk) sa tiež stal akademickým maliarom, v roku 1914 sa oženil s Tereziou Jockelovou.
Dielo.
Panoráma Bitka pri Lipanoch.
Základom 11 metrov vysokého a 95 metrov širokého obrazu sa stali skice, ktoré boli vytvorené priamo pri Lipanoch. Bitka pri Lipanoch bola zlomovou udalosťou husitských vojen, ale pre Marolda bola táto historická téma značne netradičná. Spolupracoval na ňom s krajinárom Jansom, scénickým výtvarníkom Štapferom, koloristom Hilšerom a maliarom koní Vacátkom. 
Panorámu doplnilo aj popredie s reálnymi predmetmi (husitským vozom), ktoré navodilo celkovú ilúziu trojrozmerného priestoru. Vytvorili pre ňu špeciálny drevený kruhový pavilón, ale už po desiatich rokoch ho previezli do budovy s pôdorysom v tvare dvanásťuholníka. Nová budova už stála na dnešnom mieste na pražskom Výstavišti, ale kvalitnú ochranu dostala panoráma až v murovanej budove, ktorú dostavali pri príležitosti 500. výročia bitky pri Lipanoch v roku 1934. Obraz už bol niekoľkokrát reštaurovaný, naposledy roku 2002 po povodniach.

</doc>
<doc id="141690" title="Obojživelníky" url="https://sk.wikipedia.org/wiki?curid=141690">
Obojživelníky

Obojživelníky ("Amphibia") sú trieda stavovcov. Obojživelníky sú polovodné, studenokrvné stavovce. Sú to najprimitívnejšie druhy štvornožcov.
Systematika.
Obojživelníky (Amphibia) v najširšom (čiže v tradičnom) zmysle :
Poznámky 
Zdroje tejto kapitoly: 
Vývoj.
Pravdepodobne sa vyvinuli z lalokoplutvých rýb v devóne. Prvé známe obojživelníky boli "Ichthyostegalia".
Stručná charakteristika.
U väčšiny obojživelníkov zahŕňa životný cyklus premenu z vodného larválneho štádia, v ktorom dýchajú žiabrami, na dospelé suchozemské organizmy, ktoré získavajú kyslík pľúcami. Dospelé jedince obojživelníkov, ktoré majú pľúca, síce nimi prijímajú kyslík, ale žiadny obojživelník nemá vyvinutý hrudný kôš ani bránicu. Preto prijímajú vzduch prehĺtaním. Ďalšie spôsoby dýchania sú kožou alebo žiabrami (majú ich iba obojživelníky, ktoré trávia celý život vo vode). Vlhká koža je dobre priepustná, preto sa najčastejšie vyskytujú v okolí vodných telies (okrem slano-vodných). V koži majú slizové žľazy, ktoré ju taktiež chránia pred vysychaním. Pretože sú studenokrvné, žijú väčšinou v tropickom a miernom pásme, ale niektoré druhy môžu prežiť aj v suchu a chlade.
Dodnes bolo opísaných okolo 6000 druhov žijúcich obojživelníkov. Vedný odbor zoológie, ktorý sa zaoberá štúdiom obojživelníkov a plazov sa nazýva herpetológia. Pretože obojživelníky dýchajú kožou, tak je veľmi citlivá na dotyk, vrátane ľudských rúk. Preto by sa jej suché ruky, pri ich manipulácii, nemali nikdy dotknúť. Mnohé obojživelníky, vrátane žiab, majú aj jedové žľazy v koži. Podobne ako ryby, nekladú vajíčka v ochrannom obale (amnióne).

</doc>
<doc id="141827" title="Dalibor Karvay" url="https://sk.wikipedia.org/wiki?curid=141827">
Dalibor Karvay

Dalibor Karvay (* 24. júl 1985, Martin) je slovenský husľový virtuóz.
Zo života.
Od detstva preukazoval pozoruhodný hudobný talent. Vo veku troch rokov začal hrať na husliach pod vedením svojho otca. Už počas štúdia na Základnej umeleckej škole vo Vrútkach urobil niekoľko nahrávok pre Slovenský rozhlas v Bratislave. Absolvoval mimoriadne štúdium na Žilinskom konzervatóriu u prof. Bohumila Urbana a od roku 1999 študoval na Viedenskom konzervatóriu v triede svetoznámeho prof. Borisa Kuschnira. Zúčastnil sa taktiež viacerých majstrovských kurzov u uznávaných pedagógov – Eduard Grach, Mintscho Mintschev, Herman Krebbers.
Medzi jeho najvýznamnejšie úspechy patrí víťazstvo na stretnutí mladých hudobníkov v Córdobe (1996), cena Eurovízie – Grand Prix Mladý hudobník roka (2002), prvé miesto na súťaži Tibora Vargu (2003), cena Medzinárodnej tribúny mladých interpretov New Talent (2005), víťazstvo na súťaži Davida Oistracha v Moskve (2008).
Pozoruhodný bol aj koncert pre princa Charlesa z Walesu v roku 2003 vo Windsor Castle za spoluúčasti Mstislava Rostropoviča. Opakovane prijal pozvanie na Seiji Ozawa International Academy vo Švajčiarsku. V roku 2009 získal cenu ministra kultúry Slovenskej republiky za vynikajúce umelecké výsledky a úspešnú medzinárodnú reprezentáciu slovenského interpretačného umenia. Nadácia Tatra banky mu v roku 2011 udelila cenu „Mladý tvorca” v kategórii hudba. 
Ako sólista spolupracoval s renomovanými dirigentmi ako Leif Segerstam, Ion Marin, Hiroyuki Iwaki, Jaap van Zweden, Marek Janowski, Alexander Rahbari, Roman Kofman, Benjamin Wallfisch, Ondrej Lenárd, Oliver Dohnányi, Leoš Svárovský a ďalší. Medzi orchestre, s ktorými hral ako sólista, patria Rundfunk-Symfonie Orchester Berlin, English Chamber Orchestra, Camerata Salzburg, Orchestra Ensemble Kanazawa, Česká filharmonie, Nationaltheater-Orchester Mannheim, Radio-Symphonie Orchester Wien, Wiener Kammerorchester, Het Gelders Orkest, Solistes Européens, Luxembourg, Slovenská filharmónia, Symfonický orchester Slovenského rozhlasu, Štátny komorný orchester Žilina a mnohé ďalšie.
Intenzívne sa venuje aj komornej hre, pričom spolupracuje so špičkovými umelcami, ako Radek Baborák, Julian Rachlin, Wenzel Fuchs, Boris Kuschnir, Daniel Buranovský a iní. Od roku 2014 pôsobí pedagogicky na – Musik und Kunst Privatuniversität der Stadt Wien. Dalibor Karvay hrá na husliach vyrobených viedenskou husliarkou Juliou Mariou Pasch.

</doc>
<doc id="141839" title="Gloria Estefan" url="https://sk.wikipedia.org/wiki?curid=141839">
Gloria Estefan

Gloria Estefan (pôvodným menom Gloria María Milagrosa Fajardo García; * 1. september 1957, Havana, Kuba) je kubánsko-americká speváčka a textárka.
Životopis.
Gloria mala sotva 16 mesiacov, keď jej rodina musela opustiť Kubu z politických dôvodov a presťahovať sa do Miami. Jej otec bol totiž v tom čase bodygardom kubánskeho diktátora F. Batistu.
Po pár rokoch v Miami sa rodina presťahovala do Texasu, kam bol Gloriin otec poslaný armádou Spojených štátov, do ktorej vstúpil po príchode do krajiny.
Gloria mala od malička rada hudbu, našla v nej útočisko počas detstva. Zavretá vo svojej izbe ušla od tvrdej reality, čo ju obklopovala a všetky úspechy a neúspechy prežívala hrou na gitare.
Kariéru začala ako hlavná vokalistka v hispánskej skupine Miami Sound Machine, v roku 1975. Skupina prešla do hlavného prúdu s úspešnými anglickými skladbami “Dr. Beat” (1984) a “Conga” (1986).
Známa je aj ako „Kráľovná latino popu" a je jednou z najznámejších speváčok. Predala viac ako 90 miliónov albumov a je to najúspešnejšia "crossover" umelkyňa v dejinách latino hudby.

</doc>
<doc id="141926" title="Cykasorasty" url="https://sk.wikipedia.org/wiki?curid=141926">
Cykasorasty

Cykasorasty (Cycadophyta) sú oddelenie nahosemenných rastlín. Oddelenie obsahuje jednu triedu cykasy (Cycadopsida) a jeden rad cykasotvaré (Cycadales). Rastliny tvarom pripomínajú palmy, sú však príbuzné papradiam, od ktorých sa odlišujú tým, že sa rozmnožujú semenami.
Znaky cykasorastov.
Sú to dlhožijúce dreviny podobné palmám. Najväčší druh je "Lepidozamia hopei", ktorý žije v Austrálii a dosahuje výšku 20m. Listy majú veľké a perovité. Ich korene žijú v symbióze so sinicami, ktoré dokážu viazať vzdušný dusík a taktiež produkujú neurotoxín β-metylamíno L-alanín (BMAA), ktorý sa ukladá v semenách cykasov.
Cykasy sú hmyzoopelivé a dioecické (jednopohlavné). Samčia rastlina môže mať jednu, alebo viac samčích šištíc, ktoré sa skladajú z pomerne veľkých plodolistov s veľkým počtom peľníc. Peľ po opelení vytvára peľový vačok s 1 nástennou bunkou a 2 samčími pohlavnými bunkami. Samčia pohlavná bunka cykasov je asi najnezvyčajnejšou bunkou v rastlinnej ríši. Je mimoriadne veľká, dosahuje až 0,4 mm a môže mať až 70000 bŕv. Samotný proces oplodnenia trvá veľmi dlho, aj niekoľko rokov.
Samičia rastlina tvorí len jednu samičiu šišticu (extistuje len málo výnimiek), s dvoma alebo viacerými vajíčkami na každom megasporofyle. Vajíčka vznikajú z materskej bunky vajíčok (megaspór), ktorá sa rozdelí na 4 bunky, pričom 3 odumierajú a prežíva iba jedna z nich. Vyživovacie pletivo vajíčka ("endosperm") majú cykasorasty veľké a dobre vyvinuté.
Šištice väčšiny druhov produkujú teplo (sú o niekoľko stupňov teplejšie od okolia). Niektoré semená sú plávajúce a môžu sa rozširovať cez more, niektoré vnútrozemské druhy majú jedlý obal (sarcotesta), ktorý slúži ako potrava pre zvieratá ktoré rozširujú semená trusom.
Fylogenetický pôvod.
Prvé cykasy sú známe z permu. Najväčšiu diverzitu dosiahli v počas triasu ale hlavne v jure, keď spolu s "Gingophyta" a "Pinophyta" dominovali vtedajšej flóre. Fosílie z toho obdobia sú známe zo všetkých kontinentov (napr. rody "Nilssonia", "Ctenis" a "Pseudoctenis"). Z kriedy je známy fosílny druh Sanchycycas gigantea (nájdený v Japonsku), ktorý patril k najväčším druhom cykasov. Vo vrchnej krieda a na prelome kriedy a terciéru došlo k vymretiu viacerých rodov a druhov. 
Fosílne (pravé) cykasorasty zahrňujú minimálne 19 rodov. Fosílie cykasorastov sú však niekedy ťažko rozlíšiteľné od fosílií radu "Bennettitales" (nazývané aj cykadeoidy), ktoré však majú pravdepodobne bližšie ku "Gnetophyta", alebo "Magnoliophyta".
Rozšírenie.
Cykasy sa vyskytujú v tropickom pásme a zasahujú až do subtrópov. Z recentných (dnes žijúcich) cykasov je známych približne 300 druhov v 10-12 rodoch. Mnohé druhy boli opísané pomerne nedávno (keďže práve tropické pásmo je najmenej prebádané). V Ázii zasahuje najďalej na sever najznámejší rod "Cycas" (východná Čína a Japonsko), v Amerike zasahuje najďalej na sever rod "Zamia". Najďalej na juh zasahujú rody "Encephalartos" (Južná Afrika) a "Macrozamia" (Austrália).
Systém.
Cykasotvaré:

</doc>
<doc id="141971" title="Szemerédiho veta" url="https://sk.wikipedia.org/wiki?curid=141971">
Szemerédiho veta

Szemerédiho veta hovorí, že každá podmožina prirodzených čísel s kladnou hornou asymptotickou hustotou obsahuje konečné aritmetické postupnosti lubobovolnej dĺžky. Szemerédiho veta zovšeobecnuje van der Waerdenovu vetu.
História.
Tvrdenie Szemerédiho vety navrhol ako zaujímavú hypotézu Paul Erdős a Paul Turán v roku 1936.
História postupného dokazovania Szemerédiho vety sa odvíja od maximálnej dĺžky formula_1 konečných aritmetických podpostupností ktoré predchodcovia Szemerédiho vety v podmnožine prirodzených čísel garantovali.

</doc>
<doc id="142330" title="Anatolij Arkadievič Blagonravov" url="https://sk.wikipedia.org/wiki?curid=142330">
Anatolij Arkadievič Blagonravov

Anatolij Arkadievič Blagonravov (; * 1. jún 1894, Aňkovo, Ruská ríša – † 4. február 1975, Moskva, ZSSR) bol sovietsky fyzik, vedec v oblasti mechaniky (balistiky), akademik. 
Život.
V roku 1916 ukončil štúdium na Michailovskej delostreleckej škole. Bojoval v prvej svetovej vojne. Po skončení občianskej vojny pokračoval v štúdiu na Vyššej delostreleckej škole, ktorú skončil v roku 1924 a Moskovskej vojenskej akadémii, ktorú ukončil roku 1929. Po získaní doktorátu z inžinierstva v roku 1938 sa stal profesorom na Moskovskej delostreleckej akadémii. Počas 2. svetovej vojny spolupracoval na vývoji pechotných a delostreleckých zbraní. V povojnovom období sa venoval vývoju rakiet. V roku 1953 sa bol menovaný do funkcie riaditeľa Inštitútu mechaniky Sovietskej akadémie vied. Od roku 1959 viceprezident organizácie COSPAR. Významnou mierou sa podieľal na vypustení prvej umelej družice zeme - Sputnik 1. V rokoch 1963-1966 ako predseda Komisie pre výskum a využitie kozmického priestoru pri Akadémii vied Sovietskeho zväzu spolupracoval s NASA pri spoločnom mierovom využití vesmíru. Jeho snahy vyvrcholili pol roka po jeho smrti v roku 1975, spoločným programom Apollo-Sojuz.
Bol pochovaný na Novodevičiom cintoríne v Moskve.

</doc>
<doc id="142479" title="Diviak lesný" url="https://sk.wikipedia.org/wiki?curid=142479">
Diviak lesný

Diviak lesný (staršie slovenské názvy: diviak obyčajný, sviňa divá, diviak v užšom zmysle; v poľnohospodárstve divá ošípaná; v poľovníctve pomnožne čierna zver; lat. "Sus scrofa") je druh z rodu Sus (diviak). Žije v celej južnej polovici Eurázie a v severnej Afrike. Výskyt na Slovensku bol doložený na 87,5 % územia.
Opis.
Diviak lesný býva dlhý 0,9 m až 1,8 m. Chvost má 15 - 30 cm. Hmotnosť spravidla 50 - 190 kg (samce) a 35 - 160 kg (samice), ale v niektorých oblastiach, napríklad v Karpatoch, majú samce aj 350 kg. Juhoeurópske diviaky lesné sú celkovo menšie ako severoeurópske. Žijú asi 20 rokov.
Sfarbenie kolíše od čiernej, cez červenohnedú po svetlohnedú, občasné je možné aj biele a bielo fľakaté sfarbenie. Mláďatá majú do odstavenia typické pruhy. Samce aj samice majú vyčnievajúce očné zuby (kly), ktoré sú však v porovnaní s inými druhmi diviakov pomerne malé. Samice majú menšie kly. 
Samec akéhokoľvek druhu diviaka sa nazýva kanec. Mladý kanec do veku 2roku života sa nazýva „lanštiak”. Samica sa označuje ako “Bachyňa“, mláďatá sú “prasce“.
Výskyt.
V Európe nežije prakticky len vo Veľkej Británii, na Škandinávskom polostrove a v severnom Rusku. (Prípadný poddruh domáca ošípaná samozrejme žije aj inde).
Rozšírenie na Slovensku.
Zo 429 mapovacích kvadrátov DFS sa celkovo vyskytol v 377 (87,5 % rozlohy Slovenska, do roku 1964 len v 115, 26,7 %) v nadmorských výškach 100 (Ptrukša) – (Škutnatá poľana pri Štrbskom plese, a bol zaznamenený aj prechod cez Ľaliové sedlo vo Vysokých Tatrách).
Rozmnožovanie.
Samice sa zvyknú zoskupovať do čried pozostávajúcich z 20 aj viac jedincov. Inak samotársky žijúce samce sa k týmto čriedam niekedy pripájajú, najmä v období rozmnožovania. 
Pária sa v zime medzi novembrom a januárom. Samica privádza na svet 4 - 12 mláďat.
Biotop.
Obýva rôzne habitaty, živí sa rozmanitou potravou, rýchlo behá a vynikajúco pláva. Uprednostňujú listnaté a zmiešané lesy a radi sa váľajú v bahne.
Systém.
Delenie na poddruhy je sporné, nižšie je uvedených je niekoľko typických príkladov (od najkratšieho po najdlhší). Na Slovensku, v Česku, Poľsku, severnom Španielsku, severnom Taliansku, Francúzsku, Nemecku, v Beneluxe a Dánsku žije konkrétne poddruh "Sus scrofa scrofa" (v najužšom zmysle), v Maďarsku, na Ukrajine a v Bielorusku, na Kaukaze a v Iraku "Sus scrofa attila" a v severnej Európe "Sus scrofa ferus" (v najužšom zmysle)
Väčšinou sa pod Sus scrofa zaraďuje aj domáca ošípaná, ale niektorí autori ju zaraďujú ako samostatný druh alebo ju nespomínajú, pretože ju považujú za súčasť Sus scrofa scrofa a Sus scrofa vittatus (staršie prípadne aj Sus scrofa mediterraneus).
Tradičné „krátke“ delenie (napr. podľa Kliment a kol.: 1985; Roldán 1983, Adametz, Mikko‘s Phylogeny page a pod. ):
Delenie podľa anglickej wiki:
Delenie podľa Systema Naturae 2000:
Delenie podľa IUCN (http://www.iucn.org/themes/ssc/sgs/pphsg/APchap5-1.htm) 1993
Delenie podľa 
Externé odkazy.
Rozšírenie diviačej zveri na Slovensku v roku 2012

</doc>
<doc id="142497" title="Skupina (periodická tabuľka)" url="https://sk.wikipedia.org/wiki?curid=142497">
Skupina (periodická tabuľka)

Skupina v periodickej tabuľke prvkov je jej stĺpec. V štandardnej periodickej tabuľke existuje 18 skupín prvkov.
Prvky v skupinách majú často podobné chemické a fyzikálne vlastnosti. Tento jav sa vysvetľuje podobným usporiadaním elektrónov vo valenčnej elektrónovej vrstve.
Číslovanie skupín.
Existujú tri druhy číslovania skupín v periodickej tabuľke. Jeden používa arabské číslice a zvyšné dve rímske číslice. Číslovanie arabskými číslicami je v súčasnosti odporúčané organizáciou IUPAC.
Zoznam skupín.
V zátvorke je uvedené zastarané číslovanie (európsky a americký systém, prvé je starý IUPAC, druhé je CAS)

</doc>
<doc id="142534" title="Gottlob Berger" url="https://sk.wikipedia.org/wiki?curid=142534">
Gottlob Berger

Gottlob Berger (* 16. júl 1896 Gerstetten, Nemecko – † 5. január 1975 Stuttgart) bol nacistický politik a generál Waffen-SS (SS-Obergruppenführer) počas druhej svetovej vojny. 
Život.
Berger sa dobrovoľne prihlásil do armády na začiatku prvej svetovej vojny, v ktorej dosiahol hodnosť podporučíka pechoty. Bol viackrát zranený a vyznamenaný železným krížom I. a II. triedy. Po vojne bol v roku 1919 prepustený z armády. V roku 1922 vstúpil do nacistickej strany. Stal sa členom SA a v roku 1936 aj členom SS.
Bol spoluautorom Himlerovho rasistického pamfletu "Der Untermensch" (Podčlovek) a rovnako i propagátor pamfletu "Mit Schwert und Wiege" (Mečom a kolískou) pre verbovanie príslušníkov iných národností do SS. Od roku 1940 bol veliteľom štábu vojska SS a jedným z najdôležitejších predstaviteľov vojenského velenia Waffen SS. Bol krstným otcom SS-Sturmbannführera Karla Lieba, veliteľa Nórskeho regrutačného úradu v Drammensveiene v Oslo.
Od 31. augusta do 19. septembra 1944 velil nemeckým okupačným vojskám, ktoré zasiahli proti SNP. Pre pomalé tempo vedenia operácií ho vo funkcii veliteľa nemeckých ozbrojených síl na Slovensku ("Deutscher Befehlshaber in der Slowakei)" aj vyššieho veliteľa SS a Nemeckej polície (HSSPF) na Slovensku vystriedal Hermann Höfle. Vojnu viedol nevojenským, neľudským spôsobom. 22. decembra 1944 bol Tisom vyznamenaný radom Vojenského víťazného kríža I. triedy s mečmi.
V máji 1945 bol Berger zajatý americkými jednotkami. Následne bol počas súdu z vojnovými zločincami v Norimbergu odsúdený medzi rokmi 1947 a 1949 na 25 rokov väzenia. Tento rozsudok neskôr znížili na 10 rokov a následne bol v roku 1951 prepustený na slobodu.

</doc>
<doc id="142612" title="Garden of the Arcane Delights" url="https://sk.wikipedia.org/wiki?curid=142612">
Garden of the Arcane Delights

Garden of the Arcane Delights (1984) je EP od Dead Can Dance vydané vo vydavateľstve "4AD", ako druhá nahrávka tejto dvojice. Je to ich jediné EP a pôvodne bolo vydané ako 12" nahrávka. Neskôr, boli všetky štyri skladby zahrnuté v CD edíciach albumu "Dead Can Dance". V roku 2008 vyšlo v rámci remastrovanej edície osobitne vo formáte SACD.
Autorom obalu tohoto albumu je Brendan Perry a táto kresba reprezentuje pieseň „The Arcane“. Jeho 
komentár: "„…nahá slepá postava, reprezentuje prvotného muža zbaveného možnosti vnímania. Stojí medzi okrajmi záhrady (sveta) zahŕňajúceho fontánu a stromy obsypané ovocím. Jeho pravá ruka sa naťahuje – chamtivá k poznaniu – k plodnému stromu, okolo jeho kmeňa je obtočený had. V múroch záhrady – múroch medzi slobodou a neslobodou sú dve brány: dualistické poňatie voľby. Je to blakeanské univerzum v ktorom sa ľudstvo môže vykúpiť samo, iba sa musí zbaviť slepoty,prostredníctvom správnej interpretácie znamení a udalostí, ktorými prenikne k podstate prirodzeného práva.“"

</doc>
<doc id="142638" title="Jozef Bošiansky" url="https://sk.wikipedia.org/wiki?curid=142638">
Jozef Bošiansky

Jozef Bošiansky (iné mená: Jozef Bošáni, staršie: Jozef Bossányi - Bossányi de Bossány et Kispróna; * 4. marec 1855, Senica, Rakúske cisárstvo - † 4. december 1946, Nitrianske Pravno, Československo) bol slovenský rímskokatolícky kňaz, pedagóg, historik, jazykovedec, prírodovedec, organizátor turistiky a amatérsky entomológ: lepidopterológ a koleopterológ. Bol slovenskej národnosti, zemianskeho pôvodu.
Biografia.
Jozef Bošiansky de Bossány et Kispróna sa narodil v Senici a navštevoval strednú školu a kňazský seminár v Nitre. Neskôr študoval na univerzite v Budapešti. V roku 1877 bol vysvätený na rímsko – katolíckeho kňaza a od roku 1877 vyučoval latinčinu, gréčtinu a nemecký jazyk na piaristickom gymnáziu v Nitre, kde pôsobil až do 30. septembra 1882. Od roku 1882 pôsobil ako rímskokatolícky farár a dekan v Novákoch, kde až do roku 1898 vyučoval latinčinu, gréčtinu a nemecký jazyk. Neskoršie, už ako penzista, bol v rokoch 1912 až 1925 zmluvným profesorom na gymnáziu v Prievidzi. Veľa rokov, hlavne na odpočinku, žil v Nitrianskom Pravne. Dožil sa relatívne vysokého veku a bol známy hlavne svojou činnosťou ako pedagóg, ľudomil a propagátor turistiky na Hornej Nitre – hlavne v oblasti prameňa rieky Nitry, Reváňa a Fačkovského Kľaku. V rokoch 19061926 bol členom dozorného výboru Prievidzskej gazdovskej (dozornej) banky.
Najskôr ho očarila fauna Vtáčnika, potom flóra Reváňa a Kľaku. Bol prírodovedcom, lingvistom a historikom. Jeho iniciatívou bola postavená turistická útulňa na Kľaku () v roku 1923, ktorá dostala aj jeho meno. Neskôr sa zaslúžil spolu s Klubom československých turistov v Prievidzi o postavenie turistickej útulne pri prameni rieky Nitry (pod vrcholom Reváňa v roku 1931). Stal sa takto jedným z významných propagátorov turistiky na Hornej Nitre.
Býval v Nitrianskom Pravne a letné mesiace trávil pri prameni rieky Nitry a na Kľaku. Do pamäti ľudu sa zapísal aj tým, že na prelome storočia, v roku 1890, založil v Chvojnici rezbársku školu a dielňu na výrobu drevených hračiek, čím chcel aspoň trošku zmierniť nevídanú biedu tunajšieho ľudu.
Entomologické a prírodovedné aktivity.
Aktívne pracoval tiež v botanickej a entomologickej sekcii Lekársko – lekárnického prírodovedného spolku župy Nitrianskej a od roku 1888 bol tiež jedným z členov Prírodovedného spolku župy Trenčianskej.
V entomológii sa zaoberal hlavne štúdiom motýľov (Lepidoptera), ale i chrobákov (Coleoptera). Venoval sa predovšetkým výskumu motýľa jasoňa červenookého (Parnassius apollo Linnaeus, 1758). Pri tomto druhu opísal v roku 1889 novú aberáciu z oblasti Trenčianskych Teplíc. V roku 1900 zistil výskyt tohto druhu tiež v oblasti okolia Novák. O tomto motýľovi napísal niekoľko prác, ktoré publikoval v ročenke Prírodovedného spolku župy Trenčianskej a maďarskom časopise Rovartani lapok (Entomologické listy).
Svoju veľkú odbornú knižnicu daroval Národopisnému múzeu v Nitrianskom Pravne.

</doc>
<doc id="142663" title="Michail Timofejevič Kalašnikov" url="https://sk.wikipedia.org/wiki?curid=142663">
Michail Timofejevič Kalašnikov

Michail Timofejevič Kalašnikov (; * 10. november 1919 – † 23. december 2013) bol ruský konštruktér zbraní. Navrhol sovietsku útočnú pušku AK-47, táto zbraň sa považuje za najviac produkovanú zbraň sveta. Skratka znamená "Avtomat Kalašnikova obrazca 1947".
Život.
Michail Timofejevič Kalašnikov sa narodil v mnohodetnej rodine roľníkov v dedine Kurja v Altajskom kraji. V roku 1938 nastúpil na povinnú službu v Červenej armáde, kde slúžil v tankovom vojsku. Bojoval aj v druhej svetovej vojne.
Napriek tomu, že bol Kalašnikov tankista, počas bitky o Briansk bol nútený po zničení svojho tanku bojovať ako pešiak. Neskôr počas polročnej rekonvalescencie z ťažkých zranení, ktoré utrpel počas bojov, ho priviedli k skonštruovaniu jeho prvej samonabíjacej zbrane. Kalašnikov predstavil svoje plány novej zbrane konštruktérovi A. Blagonravovi, ten ihneď spozoroval jeho talent a odporučil ho pre ďalšie odborné štúdium. Od roku 1942 začal pracovať v Hlavnom vedecko-výskumnom ústave strelných zbraní spadajúceho pod Hlavné delostrelecké veliteľstvo Červenej armády. V tej istej dobe sa po menších úpravách rozhodol predložiť kompetentným orgánom svoju novú zbraň, ktorú vtedy nazval PPK (Pistolet pulimiot Kalšnikova – samopal Kalašnikova). Kompetentní zhodnotili, že napriek tomu, že ide o dobrú konštrukciu je nový samopal oproti masovo vyrábaným PPŠ-41 či PPS-43 komplikovanejší a náročnejší, čo bol v tej dobe, keď bolo nutné evakuovať veľkú časť sovietskeho priemyslu významný argument.
Od roku 1945 sa venoval vývoju zbrane, ktorá by používala náboj 7,62 × 39 mm so stredne veľkou prachovou náplňou. Spomedzi ostatných inžinierov a konštruktérov, ktorí sa podieľali na vývoji novej zbrane bol i Hugo Schmeisser, ktorý sa do ZSSR dostal ako vojnový zajatec. Nová zbraň navonok dosť podobná nemeckej útočnej puške StG44 v roku 1947 prešla skúškami a bola zaradená do výroby, ktorá sa začala v roku 1949. Zbraň sa stala známa pod skráteným pomenovaním AK-47. AK-47 nad množstvom moderných zbraní vyniká unikátnou konštrukciou, ktorá z nej robí odolnú, nenáročnú a spoľahlivú zbraň, ktorá sa úspešne presadila v celosvetovom merítku. Sovietsky zväz využil kvality tejto zbrane a vyvážal ju do väčšiny spriatelených zemí. Kalašnikov ako občan Sovietskeho zväzu za svoj vynález dostal niekoľko vysokých štátnych ocenení, medzi inými 2-krát i titul Hrdina socialistickej práce, čo bolo za sovietskej éry jedno z najvyšších vyznamenaní. Po demobilizácii z armády odišiel do mesta Iževsk, kde ako riaditeľ závodu IŽMAŠ pokračoval vo vývoji a výrobe nových strelných zbraní ako bol napríklad rozšírený ľahký guľomet RPK. 
Kalašnikov so zbraňami pracoval až do svojej smrti, inovoval a zlepšoval lovecké pušky. V roku 1998 ho ruská vláda vyznamenala Radom sv. Andreja. Napriek tomu, že po celom svete bolo vyrobených vyše 100 miliónov kusov zbraní, ktoré vymyslel, žil Michail Kalašnikov z neveľkého štátneho dôchodku. V roku 2004 poskytol Kalašnikov svoje renomované obchodné meno pre výrobu vodky a iných nápojov, ktoré sa predávajú vo fľašiach tvaru AK-47.

</doc>
<doc id="142673" title="Nemecký špic veľký" url="https://sk.wikipedia.org/wiki?curid=142673">
Nemecký špic veľký

Nemecký špic veľký je varieta nemeckého špica. Nemecký špic sa vyskytuje v piatich variantoch – malý, stredný, veľký, vlčí (keeshond) a trpasličí. Jednou z variet je aj nemecký špic veľký (Deutscher Großspitz). Tento variant špica sa od ostatných vcelku odlišuje len výškou v kohútiku, ktorá sa pohybuje v priemere od do , statné psy môžu dosiahnuť veľkosť . Deutscher Großspitz sa vyskytuje v mnohých farebných variantoch – v čiernej, čokoládovej, krémovej, bielej a oranžovej.
Povaha a držanie.
Nemecký špic veľký sa povahou príliš neodlišuje od ostatných variet, možno len faktom, že sa hodí aj na stráženie domu viac ako špice trpasličie, alebo malé. Čo sa týka držania špicov, hodí sa aj do rodinného domu aj do bytu. Je silne fixovaný na svoju rodinu. Väčšie a stredné špice potrebujú trochu viac pohybu ako špice malé a trpasličie, no tieto potreby sa výborne pokryjú dennými prechádzkami. Špice sa výborne hodia do rodín s deťmi. Voči cudzím ľudom je nedôverčivý.
Znášanlivosť s inými zvieratami.
Špice (veľké, stredné, malé, trpasličie, vlčie) sa ťažšie znesú s inými psami v jednej domácnosti, pokiaľ sa nepoznajú od mala ako šteňatá. Preto môže váš špic veľmi trpieť, keď si zadovážite do bytu nového psíka, a nebudete sa mu venovať toľko ako predtým – pes môže trpieť žiarlivosťou, môže sa cítiť nedocenený. Výnimkami nebýva ani agresívne správanie voči cudzím psom. Čo sa týka iných zvierat, ako napríklad mačky, drobné hlodavce alebo iné zvieratá, špice s nimi nemávajú problém – absencia loveckého pudu ich robí výbornými spoločníkmi, ktorých len tak niečo nerozruší. Vďaka týmto vlastnostiam sa špic hodí okrem iného aj ako výborný strážca domu, či bytu.
Starostlivosť.
Všetky variety špicov (ale najmä malé a trpasličie) vyžadujú starostlivosť o srsť – kefovanie. Srsť u špicov veľých je však menej husto nasadená ako u špicov malých a trpasličích, preto je jej česanie menej obťažné. Špica by ste mali česať každý deň-dva, aby srsť nesplstnatela. Intervaly česania v zime môžu byť dlhšie ako v časoch výmeny srsti na jar a na jeseň.
Deutscher Großspitz, ako aj Mitel spitz (stredný špic) a všetky iné variety tohoto plemena sú psy milé, verné a oddané. Ich dlhovekosť, všestrannosť, prispôsobivosť a absencia loveckého pudu ich robia nenahraditeľnými spoločníkmi.

</doc>
<doc id="142709" title="Vladimír Balthasar" url="https://sk.wikipedia.org/wiki?curid=142709">
Vladimír Balthasar

RNDr Vladimír Balthasar (* 21. jún 1897, Praha – † 10. november 1978, Praha) bol český prírodovedec, ornitológ, entomológ – koleopterológ a hymenopterológ.
V roku 1933 – 1939 pôsobil ako kustód odboru zoologického a botanického v slovenskom Vlastivednom múzeu v Bratislave. Venoval sa aj ornitológii. Zostavil prehľad vtáctva slovenského Podunajska (1934). Konzervátor ochrany pamiatok prírodných pre okresy Šamorín, Dunajská Streda, Komárno, Stará Ďala a Parkan (Štúrovo). 
Jeho zbierka hmyzu je uložená z väčšej časti v pražskom Národním muzeu.

</doc>
<doc id="142818" title="HK Spišská Nová Ves" url="https://sk.wikipedia.org/wiki?curid=142818">
HK Spišská Nová Ves

HK Spišská Nová Ves je slovenský hokejový klub, pôsobiaci v meste Spišská Nová Ves od roku 1932. Klub je štvornásobným víťazom druhej najvyššej slovenskej hokejovej súťaže SHL, naposledy v roku 2021 . Odohral osem ročníkov v najvyššej hokejovej súťaži Tipos extraliga.
História.
Klub patrí medzi najstaršie hokejové kluby na Slovensku. Vznikol v roku 1932 ako klub AC Spišská Nová Ves. V roku 1942 hokej v Spišskej Novej Vsi stagnoval (zlé poveternostné podmienky a pomery, ktoré vládli počas druhej svetovej vojny).
V ročníku 1960/61 došlo k reorganizácii súťaže vzhľadom na nové rozdelenie štátu. 18. decembra 1972 bol do užívania odovzdaný zimný štadión v Spišskej Novej Vsi.
Hokejový klub mal v sezóne 2006/07 šancu sa po niekoľkých rokoch znova dostať do najvyššej hokejovej ligy - Slovnaft extraligy, ale v 6. finálovom zápase (3. apríla 2007) podľahol klub finálovému súperovi (MHK Skipark Kežmarok) tesne 3:2. V nasledujúcej sezóne sa Spišiaci opäť prebojovali do finále, ale v súboji o postup do Extraligy tentokrát podľahli Baranom z Banskej Bystrice.
Po výhre 1. hokejovej ligy v sezóne 2008/09 tím vyhral aj baráž o postup do Slovnaft extraligy proti tímu MHK Skipark Kežmarok v extralige sa však udržala len 1 sezónu.
V apríli 2021 klub vyhral vo finále SHL nad tímom Vlci Žilina 4:1 na zápasy, ovládol tak druhú najvyššiu súťaž a postúpil do Tipos extraligy.
Umiestnenia v jednotlivých sezónach.
Česko-Slovensko.
 1. slovenská národná hokejová liga - 13 ročníkov
 2. slovenská národná hokejová liga - 11 ročníkov (všetko skupina východ)
 Krajské Majstrovstvá SSR - 1 ročník (skupina východ)
Slovensko.
 Slovnaft extraliga - 8 ročníkov
 Slovenská hokejová liga - 15 ročníkov
Káder mužstva pre sezónu 2020/2021.
Realizačný tím.
Tréner: Miroslav Mosnár
Asistent trénera: Róbert Spišák, Martin Saluga
Vedúci družstva: JUDr. Branislav Kročian
Kustód: Matej Jurčík

</doc>
<doc id="142830" title="Zubák (potok)" url="https://sk.wikipedia.org/wiki?curid=142830">
Zubák (potok)

Zubák je potok na strednom Považí, preteká územím okresu Púchov. Je to ľavostranný prítok Lednice, má dĺžku 15,3 km a je tokom IV. rádu.
"Prameň:" v Bielych Karpatoch na východnom svahu Končitej (), v blízkosti slovensko-českej štátnej hranice, v nadmorskej výške približne 
"Smer toku:" najprv vytvára výrazný oblúk prehnutý na juh, potom pokračuje východným smerom, za obcou Zubák sa stáča a pokračuje severojužným smerom
"Geomorfologické celky:" Biele Karpaty, podcelky Kýčerská hornatina (pramenná oblasť), potom oddeľuje tento podcelok na ľavom brehu od podcelku Kobylináč na pravom brehu, na dolnom toku podcelok Vršatské bradlá
"Prítoky:" sprava krátky prítok z východného svahu Krivej Tuchyne (), zo severozápadného svahu Hromádkovej (), prítok () z juhovýchodného svahu Češkovca ), dva prítoky spod kóty 741,3 m, spod kóty 630,7 m, dva prítoky zo severných svahov Žrnovej (), dva prítoky spod Krepčiačky (druhý ústi v ), z východného svahu Žrnovej, spod Skalíkovej (); zľava tri prítoky spod Bartošovca, dva prítoky z oblasti Nad Suchým potokom, z južného svahu Barnovho vrchu (), zo západného svahu Kýčery (), zo západného a južného svahu Černákovce (), tri prítoky spod Hladkého vrchu (), z osady Martišovci, štyri prítoky spod Dlhej lúky () a prítok zo západného svahu Keblia ()
"Ústie:" do Lednice južne od obce Horná Breznica v nadmorskej výške približne 
"Obce:" osada Majere, Zubák, Horná Breznica

</doc>
<doc id="142946" title="Púpava lekárska" url="https://sk.wikipedia.org/wiki?curid=142946">
Púpava lekárska

Púpava lekárska (latinské resp. vedecké názvy: "Taraxacum officinale", "Taraxacum officinale" agg., skupina [alebo komplex] "Taraxacum officinale"; zastarano: "Taraxacum vulgare", "Leontodon taraxacum"; ľudové názvy pozri nižšie) alebo sekcia Taraxacum (rodu púpava) (staršie [do roku 2011]: sekcia Ruderalia (rodu púpava), ešte staršie: sekcia Vulgaria (rodu púpava); lat. "Taraxacum" sect. "Taraxacum", "Taraxacum" sect. "Ruderalia", "Taraxacum" sect. "Vulgaria") je rastlinný taxón z rodu púpava ("Taraxacum") z podčeľade čakankovaté ("Cichorioideae") z čeľade astrovité (zložnokveté). V závislosti od autora sa tento taxón konkrétne klasifikuje ako druh, súborný druh, skupina druhov, komplex druhov či sekcia. V niektorých tradičných systémoch patrí tento taxón nie do čeľade astrovité, ale do čeľade čakankovité ("Cichoriaceae"). 
Taxonómia.
V súčasnosti je stav taxonómie taký, ako je uvedené vyššie v úvode tohto článku. K tomu niekoľko dôležitých poznámok:
Ľudové názvy.
Ľudové názvy púpavy lekárskej sú: "ľví zubec, mlieč, pampeliška, smotánka, púpava lúčna, pumpava, pumpelica, pumprlica, pampuliška, pampuška, pleška, žabý mlieč, žltý mlieč, májik, leví zubec, kašinec, lucerničky."
Charakteristika.
Púpava je trvácna bylina s krátkym jednoduchým podzemkom, ktorý prechádza do mäsitého koreňa. Z podzemku vyrastá prízemná ružica listov. Čepele listov sú celistvookrajové, riedko zúbkaté, zbiehavé. Zo stredu ružice vyrastá holá, bezlistá, valcovitá, dutá stonka, vysoká 20 – 30 cm, ktorá nesie kvetný úbor zavinutý v množstve zelených lístočkov a zložený z mnohých svetložltých, jazykovitých kvetov. Plod je malá, elipsovitá nažka s chocholcom. Vo všetkých orgánoch rastliny sa nachádza mliečna šťava. 
Kvitne od apríla do novembra na suchých miestach, na medziach, úhoroch, rumoviskách, pri okrajoch ciest, a pod. Možno zbierať všetky časti rastliny – koreň (pred rozkvitnutím rastliny – t. j. marec až apríl) samotný alebo s vňaťou, listy (máj až september) a kvety.
Celá rastlina je jedlá, je bez zápachu a má mierne horkastú chuť. Koreň má priaznivé účinky pri ochoreniach sleziny, celkovej slabosti, pri anémiách, pomáha na zlepšenie zloženia krvi, pri ateroskleróze a pri chronických kožných ochoreniach a problémoch (ekzém a i.).
Hoci sa púpava lekárska považuje skôr za burinu, samotný jej druhový názov napovedá, že ide o významnú liečivú rastlinu. Odporúčaná je najmä pri zápaloch močových ciest a obličkových kameňoch, prípadne pri zápaloch obličiek. Pozitívne účinky má však aj na tráviacu sústavu, takže ju možno užívať pri žalúdočných poruchách, prekyslení žalúdka, ale aj pri prudkom črevnom katare, nechutenstve alebo zápche.

</doc>
<doc id="142974" title="Aachenský dóm" url="https://sk.wikipedia.org/wiki?curid=142974">
Aachenský dóm

Aachenský dóm je jedna z najvýznamnejších cirkevných stavieb v Nemecku, od roku 1978 je na zozname svetového dedičstva UNESCO. 
Dejiny.
Dóm začali stavať koncom 8. storočia. Cisár Otto III. dal roku 1000 v kaplnke aachenskej falce otvoriť hrobku Karola Veľkého, zostúpil do nej a kľakol si pred mŕtvym panovníkom. Rojčivý obdiv k veľkému predchodcovi ho viedol k tomu, aby si ako cennú relikviu vzal kríž položený na Karolovej hrudi. O dva roky po tom mladý cisár zomrel na vojnovej výprave v Itálii. Jeho posledné želanie sa splnilo. Pochovali ho v tej istej aachenskej zámockej kaplnke ako jediného nemeckého panovníka po Karolovi Veľkom.
Kaplnka aachenskej falce, základ súčasného Aachenského dómu, je prvou stredovekou monumentálnou stavbou na nemeckom území, z ktorej sa zachovali všetky podstatné prvky. Pod vedením staviteľa Oda Métskeho ju začali stavať asi roku 786, vysvätená bola najneskôr roku 805. Dvorský chrám franského kráľa a rímskeho cisára bol naplánovaný v architektonickom súlade s aachenskou falcou, prvou stálou rezidenciou Karolovcov.
Jadro Aachenského dómu tvorí osemuholníková ústredná stavba (priemer , výška vrcholu ) so šestnásťuholníkovou dvojposchodovou ochodzou. Formálnym vzorom aachenskej ústrednej budovy, ktorá je medzi karolínskymi podlhovastými stavbami výnimkou, boli východorímske cisárske chrámy, ako San Vitale v Ravenne (vysvätený r. 547) alebo Sergios et Bacchos v Konštantínopole (r. 527 – 536). Mocný franský panovník sa usiloval vyrovnať byzantskému cisárovi vo všetkých oblastiach. Chrám, ktorý bol pôvodne plánovaný ako palácová kaplnka, stal sa najvýznamnejším pohrebiskom ríše, keď v ňom pochovali Karola Veľkého. Od čias Otta I. sa falcká kaplnka stala korunovačným chrámom nemeckých kráľov (v rokoch 936 – 1531).
Aachenská falcká kaplnka mala v podstate spĺňať tri úlohy: poskytnúť franskému panovníkovi osobitný trón pri jeho účasti na bohoslužbách, umožniť duchovným dvora bohatú výpravu liturgických slávností a napokon uschovávať poklad relikvií, ktoré nazhromaždil Karol Veľký.
Týmto trom úlohám zodpovedali jednotlivé časti budovy : duchovná činnosť sa sústredila v prízemí osemuholníka, Karolovi a jeho sprievodu bolo určené poschodie a relikvie boli bezpečne uložené vo veži západnej budovy.
Spojením západného komplexu, ktorý sa podobá hradu, s ústrednou budovou sa v Aachene utvorila kompozícia tesne vedľa seba zoradených vysokých budov, ktorá sa stala určujúcim prvkom stredovekej chrámovej architektúry. Na začiatku dejín stredovekej architektúry stojí práve falcká kaplnka postavená v srdci franského územia, pri stavbe ktorej sa použilo a novým spôsobom interpretovalo bohatstvo foriem z odkazu neskorej antiky.

</doc>
<doc id="143134" title="Heart" url="https://sk.wikipedia.org/wiki?curid=143134">
Heart

Heart je americká rocková skupina, ktorá vznikla v roku 1973. Úspech si získala najprv v Kanade, neskôr v USA a napokon celosvetovo. Od roku 1974 sú konštantným jadrom skupiny sestry Ann Wilson (hlavná speváčka) a Nancy Wilson (gitaristka). Do pozornosti verejnosti sa skupina dostala v polovici 70. rokov vďaka svojej tvorbe ovplyvnenej hard rockoom a heavy metalom, a tiež folkovou hudbou.
Dodnes predala skupina viac ako 35 miliónov nahrávok, vrátane viac ako 22,5 milióna predaných nahrávok v USA. V roku 2013 bola skupina Heart uvedená do Rock and Roll Hall of Fame.

</doc>
<doc id="143167" title="Zita Pleštinská" url="https://sk.wikipedia.org/wiki?curid=143167">
Zita Pleštinská

Ing. arch. Zita Pleštinská (* 13. jún 1961, Nitra) je slovenská kresťanskodemokratická politička a architektka. Pôsobila v stranách KDH, SDK, SDKÚ-DS a v súčasnosti pôsobí v strane OĽaNO. V rokoch 20042009 pôsobila ako poslankyňa Európskeho parlamentu za SDKÚ-DS. V parlamentných voľbách v roku 2020 kandidovala za hnutie OĽANO z 19. miesta na kandidátke. Vo voľbách dostala 3 558 hlasov a od 21. marca 2020 je poslankyňou Národnej rady SR. Medzi rokmi 2002 až 2006 a opätovne od roku 2014 je starostkou obce Chmeľnica.
Životopis.
Narodila sa 13. júna 1961 v Nitre, dlhodobo však žije v obci Chmeľnica v okrese Stará Ľubovňa, kde sa presťahovala po vysokoškolskom štúdiu. To absolvovala v rokoch 19801985 na Fakulte architektúry Technickej univerzity v Budapešti. Od roku 1985 do roku 2004 pracovala v miestnej samospráve v Starej Ľubovni na rôznych pozíciách.
Politická činnosť.
Pôsobenie v SDKÚ.
Európsky parlament (2004-2009).
V rokoch 2004-2009 bola Pleštinská poslankyňou Európskeho parlamentu nominovanou SDKÚ, členkou frakcie Európskej ľudovej strany - Európskych demokratov (EĽS-ED). Bola členkou Výboru Európskeho parlamentu pre vnútorný trh a ochranu spotrebiteľa a Výboru pre práva žien a rovnosť pohlaví a Delegácie pri Parlamentnom výbore pre spoluprácu EÚ-Ukrajina. Zároveň bola náhradníčkou vo Výbore pre regionálny rozvoj, v Dočasnom výbore pre klimatické zmeny a Delegácie pre vzťahy s Austráliou a Novým Zélandom.
Počas svojho pôsobenia v Európskom parlamente mala až 99 % účasť na rokovaniach. V rámci hodnotenia aktivity slovenských europoslancov v období 2004-2009 skončila Pleštinská najlepšie zo všetkých Slovákov, na 120. mieste zo 753 zákonodarcov.
Návrat do slovenskej politiky.
V parlamentných voľbách v roku 2010 kandidovala za SDKÚ-DS do Národnej rady Slovenskej republiky z 37. miesta kandidátky, do parlamentu sa nedostala. V nasledujúcich parlamentných voľbách v roku 2012 opäť kandidovala do NR SR, tentoraz zo 43. miesta, do parlamentu sa nedostala. Z SDKÚ-DS vystúpila, keďže nesúhlasila s politikou Pavla Freša, ktorá sa koncentrovala na Bratislavu a zanedbávala regióny.
V roku 2014 bola opäť zvolená za starostku Chmeľnice za koalíciu SDKÚ-DS, KDH, NOVA.
Pôsobenie v OĽANO (od 2018).
V roku 2018 obhájila starostovský mandát v Chmeľnici ako jediná kandidátka. Kandidovala s podporou koalície KDH, NOVA, OĽANO, SPOLU, SaS.
V roku 2019 Pleštinská kandidovala za OĽANO vo voľbách do Európskeho parlamentu zo 4. miesta. OĽANO získalo jeden mandát, do parlamentu sa nedostala. V parlamentných voľbách v roku 2020 kandidovala za hnutie OĽANO z 19. miesta kandidátnej listiny.

</doc>
<doc id="143202" title="Motýle" url="https://sk.wikipedia.org/wiki?curid=143202">
Motýle

Motýle (lat. "Lepidoptera" Linnaeus) tvoria druhý najväčší rad hmyzu, hneď po chrobákoch. Sú rozšírení po celom svete okrem Antarktídy.
Odhadujeme, že motýľov bolo dosiaľ opísaných a pomenovaných vyše 180 000 druhov (cca 127 čeľadí). Rôznych foriem je nepredstaviteľné množstvo. Z tohto veľkého množstva sa udáva z územia Slovenska viac ako 3500 druhov.
Charakteristika.
Motýle sú veľmi charakteristickým radom hmyzu. Na pomerne jemne stavanom tele majú väčšinou široké blanité krídla, ktoré sú vždy aspoň sčasti kryté čiastočne sa prekrývajúcimi šupinkami, ktoré vznikli premenou chĺpkov (Lepidoptera = doslova: šupinokrídlovce). Šupinky sú výrazne pigmentované – popri chemickom sfarbení majú často aj tzv. fyzikálne sfarbenie, ktoré vzniká interferenciou svetla na mikroskopických povrchových skulptúrach šupiniek. Motýle patria preto k najatraktívnejšiemu hmyzu i živočíchom vôbec. Na hlave má väčšina motýľov veľmi charakteristický ciciak (proboscis), ktorý vznikol ďalekosiahlou premenou čeľustí a dolnej pery. U niektorých čeľadí môže byť ciciak sčasti až úplne zakrpatený. Imága v prípade úplnej redukcie ciciaka vôbec neprijímajú potravu a žijú len krátku dobu z larválnych zásob. Väčšina motýľov však potravu prijíma v tekutej forme – väčšinou je to nektár, ale aj iné rastlinné šťavy.
Podtlak pri cicaní vyvoláva svalovina hltanu, ktorý pracuje ako pumpa. Iba výnimočne u najprimitívnejších motýľov (Micropterygidae) sú prítomné hryzadlá, v tomto prípade sa imága živia peľom. Larvy motýľov sú polypódne, eruciformné a nazývajú sa húsenice. Majú (na rozdiel od imág) hryzavé ústne ústroje a sú až na zriedkavé výnimky fytofágne. Vývin motýľov je typická holometabolia a prebieha obyčajne cez 4 – 5 instarov, u niektorých xylofágnych lariev však môže byť počet instarov vyšší, najmä za potravne nepriaznivých podmienok (Cossidae). Kukla je väčšinou múmiová (pupa obtecta), Monotrysia a primitívnejšie čeľade Ditrysia majú tzv. nedokonalú kuklu (pupa incompleta), ktorá má ešte sčasti odstávajúce nohy aj tykadlá. Len u primitívneho podradu Jugata môže byť kukla ešte typicky voľná (pupa libera), pričom u čeľade Micropterygidae je dokonca hryzavá.
Systematika.
Typické staré systémy.
Starý systém 1:
Starý systém 2:
Starý systém 3 (napr. Franc 2005):
Starý systém 4 (napr. Hurka &amp; Čepická, 1978):
Starý systém 5 (napr. Pastorális &amp; Reiprich, 1995):
Aktuálny systém.
Nový systém (napr. podľa Tree of Life, stav 02/2007 [posledná uvedená referencia je z r. 2005, Systema Naturae 2000 a Heppner 2003):
Ditrysia je zďaleka najväčšia a hlavná skupina motýľov.

</doc>
<doc id="143222" title="Vlado Milunić" url="https://sk.wikipedia.org/wiki?curid=143222">
Vlado Milunić

Vlado Milunić (* 3. marec 1941, Záhreb, Juhoslávia) je český architekt chorvátskeho pôvodu.
Jeho rodičia sa v 50. rokoch vracali z pobytu v USA a pri medzipristátí zostali ako politickí utečenci v Prahe. Zavčasu sa dozvedeli o jednej z práve prebiehajúcich Titových čistiek. Milunić mohol za rodičmi spolu so súrodencami vycestovať v roku 1956.
Spolu s Frankom O. Gehrym je autorom Tancujúceho domu, "Ginger and Fred", na Rašínovom nábreží v Prahe. V zahraničí je často uvádzaný Gehry ako (jediný) autor, občas aj Milunić ako výkonný architekt, alebo aj ako spoluautor.
Študoval na Fakulte architektúry ČVUT v Prahe (1960–1966). Po štúdiu, do roku 1969 bol na stáži v Paríži. Po návrate do Československa od roku 1970 spolupracoval s Janom Línkom s ktorým začínal v projekčnej kancelárii Karla Pragera, odkiaľ onedlho odišli. V roku 1990 založil vlastné Studio VM (Volné Myšlenky).
Politika.
Vo voľbách roku 2006 kandidoval do Poslaneckej snemovne ako nestraník za Stranu zdravého rozumu, ktorú založil spolu so stavebným podnikateľom Petrom Czaschom. Strana vo voľbách neuspela.
Predtým spoločne vystupovali na verejných diskusiách proti korupcii vo verejných (stavebných) zákazkách, počas ktorých Czasch začal prezentovať svoj projekt „Vnútroštátny offset“.
Dielo.
Realizované projekty:
Štúdie: 

</doc>
<doc id="143254" title="Cestovný ruch" url="https://sk.wikipedia.org/wiki?curid=143254">
Cestovný ruch

Cestovný ruch je odvetvie ktoré zahŕňa súbor činností zameraných na cestovanie a následný pobyt, ktorý je uskutočňovaný spravidla vo voľnom čase, ako aj na s nimi spojené služby, najmä ubytovanie a stravovanie. Cestovný ruch je jedno z najrýchlejšie sa rozvíjajúcich odvetví a tvorí významnú časť hospodárstva, najmä v niektorých krajinách. Podľa Svetovej organizácie cestovného ruchu UN World Tourism Organization medzinárodný cestovný ruch tvorí asi 25 až 30 % všetkých svetových služieb a zamestnáva viac než 100 miliónov osôb. Cez hranice cestovalo v roku 2013 1,087 miliárd osôb a vznikli tak príjmy v hodnote 873 miliárd EUR.
Cestovný ruch na Slovensku.
Cestovný ruch na celoštátnej úrovni.
Cestovný ruch na Slovensku je v rámci verejnej správy zastrešovaný sekciou cestovnéhu ruchu na Ministerstve dopravy a výstavby.
Do roku 2016 fungovala Slovenská agentúra pre cestovný ruch ako štátna príspevková organizácia špecializovaná na marketing a štátnu propagáciu cestovného ruchu Slovenskej republiky. Bola zriadená Ministerstvom hospodárstva v roku 1995. Vykonávala marketing cestovného ruchu na celoštátnej úrovni, poskytovala informácie o možnostiach cestovného ruchu na Slovensku, propagovala Slovensko ako cieľovú krajinu cestovného ruchu, prispievala k tvorbe pozitívneho obrazu Slovenska v zahraničí a podporovala predaj produktov cestovného ruchu Slovenskej republiky. Slovenská agentúra cestovného ruchu zriadila aj internetový portál, určený na propagáciu a poskytovanie informácií ohľadom cestovného ruchu na Slovensku.
Na profesijnej úrovni fungujú viaceré celoštátne organizácie združujúce podnikateľské a neziskové subjekty aktívne v cestovnom ruchu:
Cestovný ruch na regionálnej úrovni.
V rámci jednotlivých žúp, miest a historických regiónov fungujú okolo 40 oblastných organizácií cestovného ruchu. Medzi oblastné organizácie patria:
Od roku 2004 je Slovensko rozdelené do definovaných regiónov cestovného ruchu.
Definícia zákazníka v cestovnom ruchu.
Turista je klientom služieb cestovného ruchu. Svetová organizácia cestovného ruchu OSN (UNWTO) definuje turistu ako osobu, ktorá strávi najmenej 24 hodín a najviac jeden rok mimo svoj obvyklý domov, nemá z tejto destinácie príjem a neruší svoje právne vzťahy s domovom, kam sa nakoniec vráti. Podľa tejto definície môžeme konštatovať, že napríklad sezónni pracovníci nie sú turistami, pretože v cieľovej destinácii získavajú finančný príjem. 
Kategórie cestovného ruchu.
Cestovný ruch sa delí hlavne na základe destinácií. Medzi základné destinácie patria more, hory, zážitkový turizmus v mestách a pri dôležitých pamiatkach, náboženský turizmus (napríklad púte) a športový turizmus, keď ľudia cestujú kvôli majstrovstvám, turnajom, atď. Špecifickým druhom turizmu sú kúpele a strediská zamerané na rekondičné pobyty, ide o zariadenia navštevované vo veľkej miere pacientmi a pobyt je pre nich súčasťou liečby. Pobyty zamerané na výučbu jazyka v cudzej krajine patria k jedným z najobľúbenejších medzi mladými ľuďmi. Okrem zdokonalenia sa v cudzom jazyku má človek možnosť stráviť istý čas napríklad pri mori alebo v zaujímavých historických mestách. V súčasnosti sú tiež veľmi populárne cesty do neobývaných a neprebádaných častí zeme. 
Organizácia cestovného ruchu v sebe zahŕňa veľké množstvo odvetví. Či bude daná krajina alebo oblasť zaujímavá pre turistov závisí na veľkom množstve faktorov. Ak nie sú služby na vysokej úrovni, často sa stáva, že si ľudia napriek príťažlivosti turistickej destinácie radšej vyberú iný cieľ. Medzi služby v cestovnom ruchu nezaraďujeme len služby sprievodcovské a ubytovacie, ale aj gastronomické, informačné a propagačné, dopravné, poisťovacie, kultúrne, atď. 
Vzhľadom na rozvetvenosť služieb je samozrejmé, že cestovný ruch je schopný zamestnať veľké množstvo ľudí rôznych zameraní. Štúdium cestovného ruchu je v dnešnej dobe ponúkané na stredných aj vysokých školách a takisto existuje široká ponuka pomaturitných kvalifikačných kurzov.

</doc>
<doc id="143270" title="Ginkorasty" url="https://sk.wikipedia.org/wiki?curid=143270">
Ginkorasty

Oddelenie ginkorasty (iné názvy: ginká alebo staršie ginkyá či ginkgá; lat. "Ginkgophyta" alebo "Ginkgo(o)psida" [="Ginkyoinae"] alebo "Ginkgoidae") je taxón nahosemenných rastlín. 
V užšom zmysle tento taxón zahŕňa len rad ginkotvaré (staršie: ginkgotvaré, ginkyokveté, ginkgokvetné; lat. "Ginkgoales", "Ginkyoales"), zahŕňajúci ginko dvojlaločné ("Gingko biloba") a s ním bezprostredne príbuzné vyhynuté druhy. V širšom zmysle (t.j. v niektorých systémoch) tento taxón zahŕňa aj viaceré ďalšie vyhynuté rady zaraďované v iných systémoch na iné miesta v systéme rastlín - napr. rady bernetiotvaré (Bernettiales), peltaspermotvaré (Peltaspermales), umkomasiotvaré (Umkomasiales), petrielotvaré (Petriellales) atď. (pozri najmä v článku lyginodendrorasty a pozri napr. Mičieta et al. 2018 a Anderson et al. 2007). 
Taxón ginká sa zaraďuje buď ako samostatný taxón (oddelenie [potom sa volá ginkorasty], trieda, podtrieda či vetva) patriaci priamo pod nahosemenné rastliny alebo sa zaraďuje - najmä staršie alternatívne - ako jedna z tried oddelenia (alebo poddelenia) borovicorasty (lat. "Phinophyt(in)a", "Conipherophytina"), ktoré patrí pod nahosemenné rastliny alebo patrí priamo pod cievnaté rastliny. Niektoré systémy formálne obsahujú oddelenie ginkorasty aj triedu ginká - oddelenie ginkorasty (v užšom zmysle) v nich zahŕňa triedu ginká (Ginkgopsida) ako jedinú triedu.
Ginkotvaré (Ginkgoales).
Systematika.
rad ginkotvaré (Ginkgoales):
Poznámka: U niektorých autorov je rod ginko ("Ginkgo") obmedzený len na druh ginko dvojlaločné a zvyšok toho, čo sa inde uvádza ako rod ginko ("Ginkgo"), je zaradený ako samostatný rod Ginkgoites.
Znaky.
Listy ginkotvarých sú vejárovito rozšírené a majú rovnobežnú žilnatinu. Fosílne listy boli často viaclaločné. U dnešného druhu ginko dvojlaločné sú väčšinou dvojlaločné (dva laloky sú oddelené rôzne hlbokým zárezom na konci listu), ale v niektorých prípadoch môžu byť aj celistvé, alebo viaclaločné.
Tyčinky ginkotvarých tvoria klasy (jahňady), pohlavné bunky majú množstvo bŕv (na rozdiel od Pinopsida). Samičie orgány (megasporofyly) majú miskovito rozšírený koniec, na ktorom sa nachádza 2-5 vajíčok, ale dozrieva z nich zvyčajne iba 1. Osemenie je dužinaté s tvrdým semenom (plod svojím usporiadaním pripomína čerešňu).
Pôvod a vývoj.
Ginkotvaré (a aj ostatné ginkorasty) majú iba jediného žijúceho zástupcu - ginkgo dvojlaločné, ktoré sa považuje za živú fosíliu.
Najstaršie fosílie ginkotvarých sú známe z obdobia permu, ide hlavne o rody "Trichopitys" a "Polyspermophyllum", ktoré pravdepodobne patria do tejto skupiny. V druhohorách, dosiahli ginkorasty svoju najväčšiu diverzitu. 
Samotný rod ginko ("Ginkgo") je známy zo spodnej Jury z územia bývalého ZSSR (dnes považovaný za druh "Ginkgo digitata"). Najviac druhov ginkorastov je známych z Kriedy. Taxonomické členenie týchto fosílií je však niekedy dosť sporné a zle definované. Napr. niektorí autori neuznávajú rody "Baiera" (s listami s menej ako 4 žilkami v jednom segmente) a "Sphenobaiera" (listy bez listovej stopky), a začleňujú ich do rodu "Ginkgo". V rode "Ginkgo" sporné, kde sú hranice ekologickej variability a kedy možno fosíliu považovať za samostatný druh. Oveľa ľahšie sa zaraďujú druhy u ktorých sa zachovali aj reproduktívne orgány (napr. pri druhu "Ginkgo apodes" 121 mil. rokov z územia Číny). Bez ohľadu na celkový počet druhov, boli ginká v období kriedy nepochybne bežné a dosť rozšírené, najmä na severnej pologuli. 
Na konci druhohôr väčšina druhov vyhynula. Z obdobia treťohôr je známy už len "Ginkgo adiantoides" (veľmi podobný na súčasnému druhu ginko dvojlaločné), ktorý bol široko rozšírený po celej severnej pologuli. Koncom treťohôr ginko ustupuje v štvrtohorách ginko úplne mizne, hoci sa mu záhadným spôsobom podarilo prežiť niekde v horách na území Číny. Pôvodne ginko pestovali budhistickí mnísi a do Európy sa dostalo na začiatku 18. storočia.

</doc>
<doc id="143276" title="Selenča" url="https://sk.wikipedia.org/wiki?curid=143276">
Selenča

Selenča (po maďarsky: "Bácsújfalu"; po srbský - Cyrilika: "Селенча",) je slovenská dedina v Srbsku, v provincii Vojvodina. Názov je odvodený od slova prisťahovalec. Prví Slováci do Selenče došli 1758 (potvrdené matrikou, kedy sa pokrstilo 9 novonarodených Slovákov). Dominantné sú tradičné remeslá a poľnohospodárstvo.
Školstvo.
Základná škola Jána Kollára, s vyučovacou rečou slovenskou, je jedinou vzdelávacou ustaňovizňou v Selenči. Škola bola vybudovaná roku 1962 a nosí meno známeho slovenského básnika a národovca Jána Kollára. Začiatky výchovno - vzdelávacej práce boli zaznamenané ešte v roku 1768 a prvá generácia maturantov osemročné školenie skončila v školskom 1955/56 roku.

</doc>
<doc id="143281" title="Orlice" url="https://sk.wikipedia.org/wiki?curid=143281">
Orlice

Orlice (poľsky "Orlica", nemecky "Adler") je rieka vo východných Čechách. Je to ľavostranný prítok Labe, vzniká sútokom dvoch zdrojníc: sprava pritekajúcej Divokej Orlice a zľava pritekajúcej Tichej Orlice. Od ich sútoku meria rieka , spolu so zdrojnicami zaberá povodie s plochou (z toho na území Česka ) a v ústí dosahuje priemerný prietok /s.
Sútok oboch zdrojníc je nad obcou Albrechtice nad Orlicí, južne od mesta Týniště nad Orlicí, v nadmorskej výške Odtiaľ tečie Orlica najprv severozápadným smerom, za obcou Blešno sa stáča a pokračuje smerom na západ. Preteká cez Hradec Králové a na území mesta ústi v nadmorskej výške do Labe. Orlica má jedno z najzachovalejších pôvodných korýt v Česku. Až k mestu Hradec Králové výrazne meandruje, vytvára početné slepé ramená a preteká krajinou so zachovanými brehovými porastmi. Z dôvodu výnimočnosti bol v roku 1996 pozdĺž toku rieky vyhlásený Přírodní park Orlice na ochranu pôvodnej riečnej nivy v podhorskej oblasti polokultúrnej krajiny. 
K významnejším prítokom spojenej Orlice patrí sprava len Dědina, zľava Stříbrný potok a Bělečský potok.
Rieka preteká cez Albrechtice nad Orlicí, Týniště nad Orlicí, Petrovice, Třebechovice pod Orebem, Blešno a Hradec Králové.
Externé odkazy.
Informácie o rieke Orlice

</doc>
<doc id="143343" title="Barbara Haščáková" url="https://sk.wikipedia.org/wiki?curid=143343">
Barbara Haščáková

Barbara Haščáková (* 11. december 1979, Košice) je slovenská speváčka, skladateľka, textárka, tanečníčka, modelka, producentka.
Zo života.
Spevu sa venuje od malička a od šiestich rokov sa učila hrať na klavír.
Vo februári roku 1994 naspievala vokály v piesni "„Pár bielych ruží“" skupiny Maduar, hlasový talent prejavila tiež v ďalších piesňach tejto skupiny: "„Anjel“", "„I feel good“" a "„Do it“" (posledné dve v angličitne). Neskôr zo skupiny Maduar odišla spolu s Erikom Arestom (po nezhodách s ostatnými členmi) a založili skupinu Mc Erik &amp; Barbara.
V druhej polovici roku 1997 Barbara vydala prvý sólový album s názvom Barbara. Duo Mc Erik &amp; Barbara sa oficiálne na jeden rok rozdelilo, v decembri 1998 došlo k definitívnemu rozpadu dua. V tomto roku získala aj ocenenie Zlatý slávik 1998.
V októbri 1999 vyšiel Barbarin druhý album "Ver, že ja". Krátko po vydaní albumu Barbara odišla do USA, kde vydala dva albumy: "Secrets of Happiness" a "Christmas album". Na Slovensku vyšiel ešte jeden album: "Me &amp; My Music".
Od roku 2000 žije a pôsobí v Spojených štátoch.
V roku 2014 dáva speváčka opäť o sebe vedieť aj na slovenskej hudobnej scéne. Spolu so spevákom Mirom Jarošom naspievala romantický duet "Nepozerám".

</doc>
<doc id="143594" title="Mäta pieporná" url="https://sk.wikipedia.org/wiki?curid=143594">
Mäta pieporná

Mäta pieporná ("Mentha piperita" alebo "Mentha × piperita", ľudovo nazývaná "fefermincľa" alebo nárečovo "feferminc" alebo "feferminca") je vytrvalá bylina s drevnatou stonkou z čeľade hluchavkovité ("Lamiaceae"). Je to prirodzený hybrid mäty vodnej ("Mentha aquatica") a mäty klasnatej ("Mentha spicata"). Mäta rastie skoro všade. 
Zbiera sa list, vňať, za suchého počasia, krátko pred rozkvitnutím. Má antiseptický účinok, uvoľňuje kŕče hladkého svalstva, zastavuje preháňanie, aplikuje sa pri zápaloch ústnej dutiny, pri bolesti zubov. Dá sa piť ako čaj, alebo sa predáva ako silica.

</doc>
<doc id="143628" title="Toward the Within" url="https://sk.wikipedia.org/wiki?curid=143628">
Toward the Within

Toward the Within je jediná oficiálna živá nahrávka Dead Can Dance (nepočítajúc limitované edície z roku 2005). Vyšiel v roku 1994. Obsahuje 15 skladieb, z ktorých iba niekoľko objavilo na predošlých albumoch a dve boli neskôr v štúdiovej podobe zahrnuté na prvom sólovom albume Lisy Gerrard, "The Mirror Pool". Ostatné boli známe iba v koncertnej podobe a boli šírené iba nelegálne v bootlegoch. 
"Toward the Within" bol nahratý v novembri 1993 v divadle Mayfair Theatre v Santa Monica v Kalifornii a vydaný vydavateľstvom 4AD ako album a video o rok neskôr. Bola to posledná väčšia udalosť v tomto divadle, pretože krátko nato bolo divadlo Mayfair Theatre bolo takmer úplne zničené pri zemetrasení a následne zbúrané. Video bolo nafilmované Markom Magidsonom a obsahuje rozhovory s Lisou Gerrard a Brendanom Perrym a tiež videoklip „Yulunga (Spirit Dance)“, pozostávajúce z častí fimu .
Albumová verzia je trochu odlišná od videa, ani jedna však nezahŕňa celý koncert. CD neobsahuje „Gloridean" a tiež bezmennú skladbu hranú počas záverečných titulkov. Video neobsahuje „Persian Love Song" a koncertnú podobu „Yulunga (Spirit Dance)" a „Piece for Solo Flute". Vinylová verzia vyšla ako dvojité LP. V roku 1994 dosiahol 131. miesto v rebríčku Billboard 200 a 1. miesto v rebríčku Heatseekers.
V roku 2001, Toward the Within bolo znovu vydaný na DVD zahrnutý v box-sete "Dead Can Dance (1981-1998)". Ako prídavok k pôvodnému obsahut, DVD zahŕňa niekoľko prídavkov: diskografiu, videoklip k „Frontier“, „The Protagonist“, „The Carnival Is Over“, „The Host of Seraphim“ a tiež „Yulunga (Spirit Dance)“. Posledné dve skladby sú časťami filmu „The Host of Seraphim“ je priamo hraná vo filme. V roku 2004 bolo DVD vydané samostatne.

</doc>
<doc id="143754" title="John Hancock Center" url="https://sk.wikipedia.org/wiki?curid=143754">
John Hancock Center

875 North Michigan Avenue (do roku 2018 oficiálne známy pod názvom John Hancock Center) je 344 metrov vysoký mrakodrap v Chicagu v Illinois. 
Bol postavený v rokoch 1965 až 1969 podľa návrhu firmy "Skidmore, Owings a Merril". Je to štvrtý najvyšší mrakodrap v Chicagu a trinásty najvyšší v Spojených štátoch.
Na vrchole mrakodrapu v 95. a 96. poschodí sa nachádza reštaurácia s výhľadom na mesto. Pri pohľade na sever je možné vidieť Lincoln Park a bohatšie štvrte s niekoľkými modernými obytnými mrakodrapmi. Pri pohľade na východ je vidieť Michiganské jazero, ktoré je rozlohou väčšie ako Slovensko. Na juhu je vidno "downtown", centrum mesta s mrakodrapmi. Západným smerom je možné vidieť rozsiahle predmestia. 875 North Michigan Avenue sa nachádza v severozápadnej časti downtownu, vo štvrti Near North.

</doc>
<doc id="143804" title="Snežienka jarná" url="https://sk.wikipedia.org/wiki?curid=143804">
Snežienka jarná

Snežienka jarná ("Galanthus nivalis" L.) je rastlina z čeľade amarylkovité ("Amaryllidaceae").
Opis.
Z cibule vyrastá stvol a dva listy. Stvol nesie biely kvet s intenzívnou vôňou. Kvitnutie prebieha od februára do marca, plodom je tobolka. Rastlina je jedovatá, obsahuje alkaloid galantamín. Najjedovatejšou časťou je cibuľa. Konzumácia vyvoláva hnačku a zvracanie. Na Slovensku bola od roku 1999 do 2003 zákonom chránená, teraz sa smie mimo chránených území zbierať. V Česku je zákonom chránená. Je aj predmetom ochrany v dohovore CITES.
Ide o vytrvalú rastlinu z čeľade amarylkovitých, ktorá dosahuje výšku približne 8 až 20 cm. Má jednoduchú vajčíkovitou cibuľku a dva až tri úzke a prisadlým listy. Medzi nimi sa nachádza stvol, na ktorého konci sa v období od februára do marca (občas aj apríla) objavuje jeden biely kvet. Kvet má tri okvetné lístky dlhé 12 – 30 mm. Plodom je trojpúzdrová kapsula. Snežienka obsahuje mnoho druhov alkaloidov.

</doc>
<doc id="143848" title="Antonio Allegri da Correggio" url="https://sk.wikipedia.org/wiki?curid=143848">
Antonio Allegri da Correggio

Antonio Allegri da Correggio (* august 1489, Correggio – † 5. marec 1534, tamtiež) bol taliansky renesančný maliar parmskej školy. Maľoval v štýle neskorej renesancie a manierizmu.
Život.
Antonio Allegri sa narodil v Correggiu, malom lombardskom mestečku blízko Reggio Emilia. Dátum jeho narodenia je neistý. Jeho otec bol obchodníkom. V rokoch 1503 až 1505 pracoval v dielni maliara Francesca Bianchi Ferrary v Modene a zrejme poznal aj práce klasických maliarov tohto obdobia Lorenza Costu a najmä Andrea Mantegnu, ktorých vplyv je v jeho prvých prácach zjavný. 
Do roku 1516 žil striedavo v Correggiu a Modene. V tom čase vznikli vstupné maľby v kostole sv. Ondreja v Mantove a známy obraz Madony pre kláštor sv. Františka, ktorý je v drážďanskej galérii. Pravdepodobne navštívil aj Rím, pretože na jeho "Nanebovstúpení Pána" v kupole chrámu sv. Jana Evanjelistu v Parme a na "Nanebovzatí Panny Márie" v kupole parmskej katedrály je zreteľný vplyv Michelangelov a Raffaelov.
Correggio sa presťahoval do Parmy a v roku 1519 sa tu oženil s Girolamou Francescou di Braghetis, ktorá rovnako ako Antonio pochádzala z Corregia. Manželstvo netrvalo dlho, Girolama v roku 1529 zomrela. Z tohto obdobia pochádzajú obrazy Madona s dieťaťom a sv. Jánom a Kristus sa lúči s matkou.
Prvou Correggiovou veľkou zákazkou bola maľba stropu súkromného salónu matky predstavenej kláštora sv. Pavla v Parme. Strop vyzdobil rozkošnými malými cherubínmi a neskôr tento námet použil aj pri výzdobe paláca Villa Farnesina v Ríme. Potom vytvoril pre chrám sv. Jana Evanjelistu iluzionistický obraz "Venie svätého Jána na Patme" a pre parmskú katedrálu "Nanebovzatie Panny Márie", obraz pozoruhodný množstvom postáv a neobyčajným využitím perspektívy. Iným majstrovským dielom sú obrazy "Nárek" a "Utrpenie štyroch svätých" (Národná galéria v Parme). Najmä druhý z nich je pozoruhodný takmer barokovou kompozíciou.
Mytologické motívy použil Correggio už pri práci v parmskom kláštore sv. Pavla plne však túto tému rozvinul na objednávku Fridricha II. Gonzagu, pre ktorého vytvoril štyri čisto mytologické obrazy na tému Ovídiových Metamorfóz. Pôvodne mali tvoriť výzdobu Gonzagovho paláca, ale Gonzago ich venoval cisárovi Karolovi V..
Zomrel v Parme 5. marca 1534 a je pochovaný v kostole sv. Františka.
Význam.
Antonio Allegri Correggio v sebe spojoval snahy najlepších súčasných maliarov a predznamenal ciele barokového umenia. V Correggiovom diele sa miesia kresťanské a antické témy. Koncepcia obrazov je dynamická a dôležitú úlohu hrá farba a svetlo. Od klasickej formálnej dokonalosti tvarov a prísnej kompozície prechádza k novej kráse spočívajúcej v priamom pôsobení diela na rozumové a citové stránky diváka.

</doc>
<doc id="143851" title="Orangutan" url="https://sk.wikipedia.org/wiki?curid=143851">
Orangutan

Orangutan ("Pongo") je rod primátov (presnejšie hominoidovcov).
Slovenský názov orangutan bol staršie aj názov jediného recentného druhu z tohto rodu a novšie je to aj názov len druhu orangutan bornejský - podrobnosti pozri nižšie.
Zaradenie v systéme.
Zaradenie do čeľade/podčeľade nie je ustálené. Rod orangutan sa môže zaradiť:
Vnútorná systematika.
Recentné taxóny.
V druhej polovici 20. storočia sa orangutany uvádzali ako 1 druh, potom sa uvádzali ako 2 druhy a od roku 2017 ako 3 druhy. Nasledujú podrobnosti.
"Typický systém od 60. rokov 20. stor. do cca. 1996 ": &lt;br&gt;
rod orangutan ("Pongo"):
"Typický systém od cca. 1996/2001: " &lt;br&gt;
rod orangutan ("Pongo"):
V jednom variante tohto systému sa nálezy z juhozápadného Bornea považujú za príbuzné so sumatrianskymi nálezmi, namiesto poddruhu Pongo pygmaeus wurmbii je teda druh Pongo wurmbii a ten má ako poddruh orangutana sumatrianskeho („Pongo wurmbii abelii“). 
Hoci delenie orangutanov na viacero druhov je dnes už dosť rozšírené, viacerí autori ho odmietajú a trvajú na staršom delení, teda na tom, že orangutan je len jeden druh. Tento názor je podporovaný aj faktom, že orangutan bornejský a orangutan sumatriansky sa vzájomne krížia (aj v ďalších generáciách), čím spĺňajú biologickú definíciu druhu. 
Vyhynuté taxóny.
Popri vyššie uvedených recentných taxónoch dnes poznáme nasledujúce vyhynuté druhy:
Posledný spoločný predok s človekom.
Posledný spoločný predok človeka a oragutana žil pred 12 – 16 (Wildman 2003, Chen 2001, Adachi 1995, Bailey 1992)/ 8 – 9 (Easteal 1997) / 19 (Arnason 1996) miliónmi rokov.

</doc>
<doc id="143913" title="Šimpanz" url="https://sk.wikipedia.org/wiki?curid=143913">
Šimpanz

Šimpanz ("Pan") je rod primátov (presnejšie hominoidovcov).
Slovo šimpanz môže byť v užšom zmysle názov druhu šimpanz učenlivý - pozri nižšie.
Zaradenie v systéme.
Zaradenie do čeľade/podčeľade nie je ustálené. Rod šimpanz sa môže zaradiť:
Ojedinele sa Pan chápe nie ako rod, ale ako podrod rodu človek (Homo) (k tomu pozri aj článok človek (Homo)).
Vnútorná systematika.
rod šimpanz ("Pan") :
V minulosti sa šimpanz bonobo niekedy považoval za súčasť šimpanza učenlivého.
Posledný spoločný predok s človekom.
Posledný spoločný predok šimpanza a človeka žil zhruba pred 4,8 - 7 (Wildman 2003, Bailey 1992) / 3,6 - 4,43 (Easteal 1997, Adachi 1995) / 10,4 (Arnason 1996) miliónmi rokov. Šimpanz bonobo sa od šimpanza učenlivého oddelil azda pred 1 až 2 miliónmi rokov.
Výskum.
Genetický výskum.
Šimpanz patrí medzi živočíchy, u ktorých sa číta ich DNA - nahrubo prečítaný genóm šimpanza bol zverejnený v auguste roku 2005, s analýzou sa začalo v roku 2002.
Hoci sa všeobecne tvrdí, že DNA ľudí a šimpanzov sa zhoduje v 98,8% (podľa výskumu Mary-Claire King z roku 1973), nie je to presné - neberú sa totiž do úvahy zmeny v dlhších úsekoch DNA (ich vypadnutie alebo zmnoženie). To pridáva k odlišnosti ďalších 2,7%. Štúdie z posledných rokov používajúce výstižnejšiu metodiku hovoria len o 98 až 94% podobnosti genómu šimpanza a človeka. Rozdiely nie sú len v nejakých špeciálnych génoch, ale aj v spôsobe, akým sú gény usporiadané a vzájomne „zapínané“ či „vypínané“ a v ich odlišnej aktivite. 
Veľmi prekvapivé sú posledné štúdie, ktoré sa zaoberali porovnávaním chromozómu Y u človeka a šimpanza. Zistilo sa, že ich celková štruktúra (rozloženie sekvenčných kategórií) je zásadne odlišná. Dokonca aj medzi jednotlivými kategóriami boli veľké rozdiely. Ak odhliadneme od rozloženia génov a zaoberáme sa len ich počtom, vedci zistili, že šimpanzy na chromozóme Y približne polovicu ľudských génov nemajú. 

</doc>
<doc id="143916" title="Centaur (raketový stupeň)" url="https://sk.wikipedia.org/wiki?curid=143916">
Centaur (raketový stupeň)

Raketový stupeň Centaur sa zapísal do dejín raketovej techniky ako najúspešnejší raketový ťahač na kryogénne pohonné látky všetkých čias. Je veľmi výkonný a spoľahlivý. Existuje niekoľko jeho verzií s jedným alebo dvoma raketovými motormi RL-10 a rôznou kapacitou nádrží na kryogénne pohonné hmoty. Týmto raketovým ťahačom boli vynesené aj najznámejšie medziplanetárne sondy (Viking, Voyager, Cassini, New Horizons a iné). Pred haváriou raketoplánu Challenger sa plánovál použiť ako raketový ťahač pre štart sond z raketoplánu. Na zrušenie projektu doplatila hlavne misia sondy Galileo, ktorá bola navedená na pomalšiu a podstatne nebezpečnejšiu dráhu k Jupiteru, pomocou Inertial Upper Stage (IUS).
Raketový stupeň Centaur bol použitý len pre 2 raketoplány a boli to Discovery a Chellenger.

</doc>
<doc id="143951" title="Kornel (pápež)" url="https://sk.wikipedia.org/wiki?curid=143951">
Kornel (pápež)

Svätý Kornel, "Cornelius" (pôvod mena: pochádzajúci z rodu Cornelia; "cornu" - roh) († jún 253, Centuricellae, dnešné Civitavecchia) bol pápežom, na čele rímskej cirkvi v období pontifikátu od marca 251 - do júna 253. 
Pôvodom bol Riman, patricijského rodu. Vieme o ňom viac ako o vtedajšom cisárovi Trebonianovi Gallovi (251 - 253)
Pápež Kornelius.
Pápež Kornelius bol zvolený až rok po smrti svojho predchodcu, pápeža Fabiána († 250). Voľba nového pápeža bola zámerne odložená pre násilnú perzekúciu cirkvi zo strany cisára Décia (249 - 251). Viacerí možní kandidáti na funkciu hlavy cirkvi boli vo väzení. Vládli cirkvi spoločne, ale navonok pôsobil ako ich zástupca kňaz Novacián. Po pätnásť mesiacov trvajúcej sedisvakancii, keď na jar roku 251 prenasledovanie poľavilo, konali sa volby rímskeho biskupa, ktorých sa vtedy zúčastnila celá obec a väčšina veriacich zvolila za nového biskupa Kornelia. Keďže voľba nepadla na Novaciána, hoci ju sám očakával, vznikol medzi týmito dvoma mužmi konflikt.
V tom období, už za pápeža Kalixta (217222), (ktorý napriek verejnej mienke, bol pri vykonávaní svojho úradu milosrdný - napr. nepotrestal biskupa, ktorý sa dopustil vážneho poklesku, ale nechal ho v úrade) boli v cirkvi nedorozumenia pre postoje k tým veriacim a kňazom, ktorí počas prenasledovania odpadli, ale teraz sa pokladali sami za hriešnikov a činili pokánie.
Kornelius v jedom z jeho prvých listov v latinčine informuje, že rímsku obec roku 253 tvorilo: 46 kňazov, 7 diakonov a 7 ich pomocníkov, 42 akolytov, 56 lektorov, exorcistov a ostiárov a 1500 vdov a detí (nepochybne siroty po mučeníkoch). Z toho môžeme usudzovať, že sa rímska obec skladala z niekoľko desiatok tisíc kresťanov.
Keď rímsky cisár Gallus znova začal v júni 252 s prenasledovaním, Kornelius bol uväznený, poslaný do vyhnanstva do Centumcelae (dnes rímsky prístav Civitavecchia) kde zomrel. Jeho ostatky boli neskôr prevezené do Ríma a pochované vo vlastnej hrobke v Kalixtových katakombách. Jeho náhrobný kameň ako jediný medzi najstaršími pápežskými náhrobkami nesie latinský nápis. 
Kornélius je uctievaný ako svätec (jeho pamiatka sa slávi 16. septembra), okrem toho je jeho meno zmieňované v 1. eucharistickej modlitbe.
Protipápež Novacián.
Keďže pápež Kornelius bol pri znovuprijímaní takýchto "padlých" rozvážne zhovievavý, stal sa pre mnohých (hlavne pre prívržencov veľmi prísneho Novaciána) ako pápež neprijateľný. Rozkol nadobudol definitívnej podoby, keď sa proti nemu Novacián postavil a menšina ho zvolila za vzdoropápeža. Korneliovi vytýkal vlažnosť vo viere a svoj krok sa snažil ospravedlniť tvrdením, že v cirkvi nie je miesto pre ťažkých hriešnikov. Novacián bol talentovaný teológ a prvý spisovateľ v dejinách rímskeho kresťanstva píšuci latinsky. Jeho hlavné dielo „De trinitate“ (O Trojici) je prvým teologickým traktátom v latine. V strete oboch pápežov hral taktiež rolu novacianizmus. Novacián zastával prísnu líniu. Jeho stúpenci založili „cirkev čistých“ (katari) a znovu krstili tých, čo k nim prestúpili.
Na rímskej synóde na jeseň r. 251 bol pápežov postoj schválený, Novaciánove obvinenia odmietnuté a biskupmi bol vylúčený z cirkvi. Novacián založil svoju vlastnú cirkev, avšak počet jeho stúpencov ostal obmedzený, i keď úporne prosil o zachovanie vernosti všetkých, ktorí pristupovali k stolu Pána, ako ironicky píše Kornelius:
„Keď totiž Novacián po obetovaní darov každému pridelí a poskytne, čo jeho je, núti úbohých ľudí k prísahe namiesto vďakyvzdania. Keď sa chudák chopí chleba, drží ho za ruku a pustí ho až potom, ako zloží prísahu, v doslovnom znení: ",Prisahaj mi pri krvi a tele nášho Pána Ježiša Krista, že ma nikdy neopustíš a nikdy neprebehneš ku Korneliovi!´ "“ 
O Novaciánovom ďalšom živote je poznáme veľmi málo, pravdepodobne zomrel v r. 258 mučeníckou smrťou.

</doc>
<doc id="143978" title="Chmeľ obyčajný" url="https://sk.wikipedia.org/wiki?curid=143978">
Chmeľ obyčajný

Chmeľ obyčajný (lat. "Humulus lupulus") je vytrvalá dvojdomá rastlina z čeľade konopovité ("Cannabaceae").
Je to popínavá chlpatá rastlina dĺžky 6 m. Šľachtené odrody môžu mať 10 až 40 m. Má stopkaté, 3 až 5 laločnaté a protistojné listy s pílkovitými okrajmi. Je dvojdomá. Kvitne v júli. 
Má tyčinkové (samec) alebo piestikové kvety (samica). Piestikové kvety vytvárajú strapce zo šištíc ("strobilus"). V pazuchách ochranných listeňov sa nachádzajú žliazky s účinnými látkami. Obsahuje lupulín, živice s horčinami, vosky a silicu. Využíva sa pri výrobe piva, na konzervovanie, pri výrobe chleba a vo farmácii. V liečiteľstve sa používa ako sedatívum, diuretikum, pri poruchách spánku a na podporu chuti. Pestujú sa výhradne samičie rastliny (chmeľnice), opeľuje sa vetrom, plody sú nažky. 
Pôvod nie je presne známy, asi pochádza z Európy. Rastie v pestovaných kultúrach ale aj divoko vo vlhkých lužných lesoch. V Česku sa pestuje od 11. storočia.
Plesnivé plody môžu vytvárať silnú alergickú reakciu.

</doc>
<doc id="143983" title="Cintorín Slávičie údolie" url="https://sk.wikipedia.org/wiki?curid=143983">
Cintorín Slávičie údolie

Cintorín Slávičie údolie je s rozlohou 18,5 ha najväčším cintorínom v Bratislave. Bol založený v roku 1912 a pôvodne bol určený pre chudobných. Nachádza sa v mestskej časti Karlova Ves na ulici Staré grunty, vedľa rozsiahleho komplexu vysokoškolských internátov (Mladosť a ŠDaJĽŠ). Nie je situovaný na rovnomennej blízkej ulici Slávičie údolie (tá náleží do mestskej časti Staré Mesto). Na cintoríne sa dodnes aktívne pochováva.
Doprava.
Cintorín je ľahko prístupný od Mlynskej doliny. Leží pri ňom veľké záchytné parkovisko.

</doc>
<doc id="144044" title="Nahosemenné rastliny" url="https://sk.wikipedia.org/wiki?curid=144044">
Nahosemenné rastliny

Nahosemenné rastliny alebo nahosemenné (lat. Gymnospermae, Gymnosperm(at)ophyta, Gymnosperm(at)ophytina; staršie: borovicorasty (Pinophyta, Coniferophyta) v najširšom zmysle) sú veľký taxón (tradične nadoddelenie či oddelenie či pododdelenie) semenných rastlín. 
Prirodzenosť taxónu.
Do začiatku 21. storočia sa istú dobu väčšinou uvádzalo, že nahosemenné rastliny nie sú monofyletický taxón (ale sú buď parafyletický alebo polyfyletický, a teda neprirodzený, taxón) a vo viacerých systémoch sa preto dokonca namiesto nahosemenných rastlín uvádzali len ich jednotlivé časti (oddelenia) ako samostatné taxóny. Novšie sa ale uvádza, že ide o monofyletický taxón.
Znaky nahosemmených rastlín.
Rozmnožovacie orgány nahosemenných rastlín vznikli evolučnou premenou listov a rozlišujeme ich na samčie ("mikrosporofyly") a samičie ("megasporofyly").
Mikrosporofyly (tyčinky) nahosemenných rastlín sú zoskupené do šištíc (strobily) a môžeme ich považovať za jednopohlavný kvet. Tyčinky sa skladajú z nitky a mikrosporangia (peľnice). Z peľnice sa uvoľňujú mikrospóry (t. j. peľ).
Makrosporofyly sa skladajú zo sterilných šupín, ktoré môžu byť rozlíšené na podporné a semenné. Megaspórou je vajíčko ("ovulum"), ktoré je v čase zrelosti viacbunkové. Skladá sa z vlastnej vajcovej bunky ("oosféra"), pomocných buniek ("archegóniá") a vyživovacieho pletiva ("primárny endosperm").
Vajíčka sú pri nahosemenných rastlinách uložené viac-menej voľne na semenných šupinách, preto tieto rastliny označujeme ako "nahosemenné".
Systematika.
Tradičný systém / systém používaný v tejto wikipédii.
nahosemenné rastliny (=borovicorasty v širšom zmysle):
Pozri aj sčasti podrobnejšiu verziu uvedenú v článku borovicorasty.
Systém podľa Mičieta et al. 2018.
nahosemenné rastliny (Gymnospermae) [ide o vetvu triedy semenné rastliny (Spermatopsida)]:
Poznámky:

</doc>
<doc id="144083" title="Žena" url="https://sk.wikipedia.org/wiki?curid=144083">
Žena

Žena je:
Niekedy sa slovo žena používa aj pre označenie roly v spoločnosti. Žena, ktorá porodila dieťa je matka. Dieťa ženského pohlavia je dievča, pričom tento termín sa niekedy používa aj pre mladé ženy.
Pre označenie samičieho a teda aj ženského pohlavia v biológii sa používa symbol planéty Venuše. Je to štylizované znázornenie zrkadla bohyne Venuše — koliesko s malým krížikom (Unicode: ♀). Symbol reprezentuje ženskosť a v stredovekej alchýmii označoval meď.
Slovo "žena" vzniklo z gréckeho slova gyne, čo je taktiež základom názvu medicínskeho odboru gynekológia. V latinčine sa žena povie "Femina", čo má pravdepodobne pôvod v inom latinskom slove "fellare" (sať, dojčiť).
Biológia.
Ženská dospelosť je obdobie v živote ženy, ktoré prichádza po detstve a dospievaní (puberte). Zvyčajne trvá od 18. roku života až po smrť.

</doc>
<doc id="144144" title="Monza" url="https://sk.wikipedia.org/wiki?curid=144144">
Monza

Monza je mesto v regióne Lombardsko na severe Talianska. Mesto sa nachádza 15 km severne od Milána. Je preslávené okruhom Autodromo Nazionale Monza, kde sa konajú preteky Formuly 1.
Mestom preteká rieka Lambro, prítok rieky Pád. Od júna 2004 sa Monza stala hlavným mestom novej provinice Monza e Brianza. Táto nová administratívna úprava nadobudne účinnosť v roku 2009, dovtedy Monza bude súčasťou provincie Miláno.
Monza je tretím najväčším mestom Lombardska a významným ekonomickým a priemyselným mestom.
Vývoj počtu obyvateľov.
"Počet obyvateľov"
Externé odkazy.
Oficiálna stránka

</doc>
<doc id="144170" title="Peter Falk" url="https://sk.wikipedia.org/wiki?curid=144170">
Peter Falk

Peter Falk (* 16. september 1927, New York, USA – † 23. jún 2011, Beverly Hills, Kalifornia) bol americký herec židovského pôvodu.
Preslávil sa účinkovaním v televíznom seriáli Columbo. Za túto úlohu získal Zlatý glóbus a päť cien Emmy.
Životopis.
Ako trojročný prišiel kvôli malígnemu tumoru o pravé oko a dostal sklenené oko. Päť rokov po skončení hereckej školy, v roku 1960, bol nominovaný na Oscara za rolu vraha vo filme "Murder, Inc.". Druhú nomináciu získal o rok neskôr za vedľajšiu rolu vo filme "Pocketful of Miracles".
Desaťkrát bol nominovaný na cenu Emmy za rolu "poručíka Columba", z toho päťkrát vyhral; za túto úlohu bol nominovaný deväťkrát na Zlatý glóbus, ktorý vyhral v roku 1973. Ohromná popularita seriálu mu zaistila pevnejšie postavenie v Hollywoode a výber ambicióznejších rolí. Na svojom konte má spoluprácu s renomovanými tvorcami: s Johnom Cassavetesom napríklad natočil film "Husbands" (1970). Objavil sa aj vo filmoch Wima Wendersa "Nebo nad Berlínom" (1987) a "In weiter Ferne, so nah!" (1993).
Bol dvakrát ženatý: jeho prvou manželkou bola Alice Mayo v rokoch 1960 – 1976 a po rozvode sa v roku 1977 oženil so Sherou Danese. Jeho dcéra 15. decembra 2008 oznámila, že otec trpí Alzheimerovou chorobou a demenciou. Začiatkom roku 2009 sa sporili o majetok jeho dcéra z prvého manželstva a druhá manželka.
Zomrel 23. júna 2011 vo svojom dome v Beverly Hills. Bezprostredná príčina smrti nie je známa, pretože ju rodina nechcela oznámiť.
V roku 2013 dostal hviezdu na Hollywoodskom chodníku slávy.

</doc>
<doc id="144187" title="Australian Open" url="https://sk.wikipedia.org/wiki?curid=144187">
Australian Open

Australian Open je prvý zo štyroch grandslamových tenisových turnajov. Hrá sa každý január v Melbourne Park. Turnaj sa prvýkrát uskutočnil v roku 1905. Tak ako na ostatných grandslamových turnajoch aj na Australian Open sa zúčastňovali najvyššie postavení amatérski tenisti a do otvorenej éry (1968) bol známy ako Australian championships. Pôvodne sa hral na trávnatých dvorcoch štadióna Kooyong v juhovýchodnej časti Melbourne až kým bol v roku 1988 presunutý do Melbourne Park, kde sa hrá na tvrdom povrchu (Rebound Ace). Jediným hráčom, ktorý vyhral Australian Open na oboch povrchoch je Mats Wilander.

</doc>
