<doc id="86843" title=".týždeň" url="https://sk.wikipedia.org/wiki?curid=86843">
.týždeň

.týždeň je slovenský politicko-spoločenský týždenník, vychádzajúci od decembra 2004, ktorý sa kriticky zaoberá politickou situáciou na Slovensku a v zahraničí. Okrem toho sa venuje aj kultúre.
Šéfredaktorom týždenníka je Štefan Hríb, ktorý je zároveň i jeho zakladateľom. Časopis vydáva spoločnosť W PRESS a. s., ktorej je Hríb podpredsedom. Redakciu tvorí väčšina redaktorov z bývalej redakcie týždenníka Domino fórum, ako napríklad Eva Čobejová, Martin Hanus či František Šebej.
Hodnotovo-ideologicky ponúka rovnaké pohľady na tie isté udalosti ako Denník N, spolu s ktorým ponúkajú aj spoločné predplatné.
Hlavnými akcionármi spoločnosti W PRESS, boli od jej vzniku Vladimír Čečetka a Ladislav Rehák. V dozornej rade bol okrem iných aj Fedor Gál, ktorý však nebol akcionárom. Koncom roka 2007 do vydavateľstva vstúpili aj Štefan Meszlényi z Komárňanských tlačiarní a Rudolf Zajac, Ladislav Rehák svoj podiel predal. V roku 2011 kúpil podiel Rudolfa Zajaca advokát Roman Kvasnica.
Časopis sa venuje aj investigatívnej žurnalistike – stavu súdnictva a prokuratúry, z dlhodobých káuz napr. prípadu Hedvigy Malinovej, vražde Ľudmily Cervanovej či vyšetrovaniu kauzy Gorila.
Po druhom ukončení vysielania diskusnej relácie Pod lampou Štefana Hríba v štátnej RTVS koncom roka 2014, vychádza relácia online na webe .týždňa.
V roku 2015 odišla časť konzervatívnejších redaktorov do vydavateľstva Postoy (neskôr POSTOJ MEDIA), ktoré spustilo vydávanie nového konzervatívneho denníka Postoj. Redakciu opustil tiež dlhoročný investigatívny redaktor Marek Vagovič.
Stáli redaktori a spolupracovníci.
V minulosti:

</doc>
<doc id="86880" title="Výr skalný" url="https://sk.wikipedia.org/wiki?curid=86880">
Výr skalný

Výr skalný () je druh sovy z čeľade sovovité (). Vyskytuje sa v celej Palearktíde, od severnej Afriky vo väčšine Eurázie. Podľa Medzinárodnej únie na ochranu prírody a prírodných zdrojov výr skalný patrí medzi najmenej ohrozené druhy, trend celkovej populácie je klesajúci.
Poznávacie znaky.
Najväčšia európska sova (dĺžka tela je asi 600 - , krídla 470 mm, chvost 255 mm, rozpätie krídel má 160 - a váži 1330 - 2800 g
) s vyvinutými „ušami“ a až po pazúry a zarastené nohy. Je hnedohrdzavý s tmavými škvrnami, na brušnej strane s výraznejšími škvrnami a pruhovaním. Počas letu v noci je nápadná veľká hlava a menší uťatý chvost s dlhými krídlami. Typický je kolísavý let.
Hlas.
V čase párenia sa samec často ozýva typickým ďaleko počuteľným dvojslabičným teritoriálnym hlasom ako "huho", "uujo" alebo "„hu“, „hu“" či "U-hu".
Ekológia a biotop.
Stály vták. Obýva lesné komplexy, staré zárasty a skalnaté biotopy. Hniezdi v zrúcaninách, v dutých starých stromoch, vo výklenkoch skál, v opustených kameňolomoch, alebo obsadzuje hniezda iných vtákov. Hniezdi od nížin () až do stredných výšok (1 000 – ). V marci až v apríli znáša 2 – 3 biele vajíčka veľkosti 60x49 mm. Inkubačný čas 33 – 36 dní. Výchova mláďat v hniezde trvá 35 dní. Živí sa prevažne stavovcami (cicavce, vtáky).
Výskyt a stav na Slovensku.
Odhadovaný počet hniezdiacich párov v rokoch 19801999 bol 300 - 400, zimujúcich jedincov 700 - 1 000. Na Slovensku sa vyskytoval po celom území. Hniezdenie bolo dokázané alebo pravdepodobné na 51 % mapovacích kvadrátov. Veľkosť populácie i územie na ktorom sa vyskytoval boli "stabilné", maximálna zmena do 20%. Ekosozologický status v roku 1995 "R" - vzácny. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 "NE" - nehodnotený. Vcelku je vzácny, v posledných rokoch však bolo badať určitú stabilizáciu v počte hniezdiacich párov. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Odhadovaný počet hniezdiacich párov v rokoch 20082012 bol 300400 párov. Krátkodobý trend i veľkosť územia na ktorom hniezdil za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". V roku 2014 LC* D1 - menej dotknutý.
Odhadovaný počet hniezdiacich párov v rokoch 20132018 bol 300400 párov. Krátkodobý trend i veľkosť územia na ktorom hniezdil za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Ochrana.
Je zákonom chránený, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Pretože sa živí aj užitočnými a hospodársky významnými druhmi cicavcov a vtákov (zajace, bažanty), z poľovníckeho hľadiska sa pokladá skôr za škodlivého. Na druhej strane je užitočný pre poľnohospodárstvo, lebo rovnako ničí škodlivé druhy (sysle, chrčky, hraboše a pod.). Chránený je pre celkový úbytok a ohrozenosť v európskom meradle.

</doc>
<doc id="86934" title="Sova obyčajná" url="https://sk.wikipedia.org/wiki?curid=86934">
Sova obyčajná

Sova obyčajná alebo sova lesná () je druh vtáka z čeľade sovovité ("Strigidae"). Obýva palearktídu. Podľa Medzinárodnej únie na ochranu prírody a prírodných zdrojov sova obyčajná patrí medzi najmenej ohrozené druhy, celková populácia je stabilná, trend v Európe je neznámy.
Poznávacie znaky.
Sova s mimoriadne veľkou hlavou, samec je menší ako samica (dĺžka tela je 370 - 390 mm, krídla 267 - 320 mm, chvost 155 - 174 mm, rozpätie 940 - 1040 mm). Vyskytuje sa vo dvoch farebných formách: sivej a hrdzavo-hnedej. Chrbát je sivohnedý alebo žltohnedý s bielym pásom. Z brušnej strany je bledosivá alebo žltohnedá s pozdĺžnymi tmavými škvrnami s priečnymi čiarkami. Na hlave nie sú "ušká" z pierok. Oči sú tmavé, nie oranžové ani žlté. Počas letu je nápadná veľká hlava a krátky zaokrúhlený chvost, široké a pomerne krátke krídla. Nočný druh. Let má ľahký.
Hlas.
Samica i samec sa ozýva hlasitým "kúiit, kjuvik". Môže znieť mäkko, ostro i drsne chrapľavo. Týmto hlasom označuje samica svoju pozíciu a je to aj "žobravý hlas". Samec používa tento hlasový prejav ako kontaktný hlas počas jesenného i jarného toku, pri odovzdávaní koristi a pri párení.
Hlasové prejavy samca znejú vo všeobecnosti čistejšie, u samice viac zachrípnuto. Samec v čase párenia a počas jesenného toku vydáva hlboký hvizd, "kuu, hu huuuuuuuuh". Má tri časti, klesavé ú, pauza, kratučké hu a trasľavé húkanie. Je to revírny hlas s individuálnym odtieňom. Susediaci samci sa tak poznajú podľa hlasu. V čase hniezdenia volá najmä samec "huhuhuhuhuhu". Slúži na lákanie do hniezdnej dutiny a ako začiatok párenia. Tento hlas často vydáva v hniezdnej dutine alebo vo vstupnom otvore. 
Mláďatá vydávajú v hniezde hlas "sii", neskôr sa u rozlietanách mláďat mení na kýchavé "ksik", "šii-ep". a neskôr sa stále viac podobá na "kuit" dospelých.
Ekológia a biotop.
Stály vták. Žije v zmiešaných i listnatých lesoch, najmä v okrajových zónach od nížin až do vyšších polôh. Hniezdi v dutinách stromov i v opustených hniezdach vrán a dravých vtákov, často i v skalnatých výklenkoch, dierach, v komínoch a korunách stromov. Na základe dlhodobých pozorovaní je známe, že v krasových územiach cez deň s obľubou po celé generácie využíva na oddych výklenky vo vstupných partiách mohutných priepastí (napr. v Slovenskom krase: Obrovská priepasť, Malá Sovia priepasť, Veľká sovia priepasť, Drienkovská priepasť atď.), kde nachádza priaznivé mikroklimatické podmienky vo všetkých ročných obdobiach a pokoj. Práve tento špecifický typ správania druhu sa odzrkadlil v názvosloví slovenských jaskýň - názov min. trinástich jaskýň tvorí kmeň "sovia" (porovnaj). Hniezdenie v jaskyniach a priepastiach zatiaľ nebolo preukázané, ale nemožno ho vylúčiť. V marci znáša 4 – 5 bielych vajec veľkosti 47 x 39 mm. Živí sa menšími stavovcami (cicavcami, vtákmi, obojživelníkmi) i hmyzom. Inkubačný čas trvá 30 dní, výchova mláďat v hniezde 30 – 35 dní. Sovy majú veľmi veľké oči, vďaka ktorým vidia aj potme, a to 10-krát lepšie ako ľudia. Ich oči sú však nehybné a aby mohli vidieť, čo sa okolo nich deje, musia krútiť hlavou. Dokážu nehlučne zaskočiť svoju obeť. Do svojich ostrých zahnutých pazúrov chytajú malé zajace a myši.
Výskyt a stav na Slovensku.
Vyskytuje sa pravidelne po celom území v listnatých lesoch až do výšky (Vysoké Tatry). Vzácnejšie sa objavuje i v okolí ľudských sídiel, vo veľkých parkoch. Na Slovensku bolo dokázané alebo pravdepodobné hniezdenie v 88,10 % a zimovanie v 79,30 % mapovacích kvadrátoch. Odhadovaný počet hniezdiacich párov je 2 500 - 3 000, zimujúcich jedincov 6 000 - 9 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Ochrana.
Pre užitočnosť je chránená celý rok, spoločenská hodnota je 920,00 € (Vyhláška MŽP č. 579/2008 Z.z.).

</doc>
<doc id="86938" title="William McMahon" url="https://sk.wikipedia.org/wiki?curid=86938">
William McMahon

Sir William McMahon (* 23. február 1908, Sydney, Austrália – † 31. marec 1988, Sydney) bol austrálsky politik a 20. predseda vlády Austrálie. 
Životopis.
Vyštudoval právo na univerzite v Sydney. Po štúdiách pracoval ako právnik. V roku 1940 vstúpil do armády, no vzhľadom na problémy so sluchom nebol na fronte. Po II. svetovej vojne cestoval po Európe a vyštudoval ekonómiu.
Od roku 1949 bol poslancom pralamentu, vo vláde Roberta Menziesa bol ministrom vojenského námorníctva. Ministrom s rôznymi právomocami bol nepretržite 21 rokov, čo je austrálsky rekord. Vo vláde Harolda Holta sa stal ministrom financií (druhý najdôležitejší vládny post) a po zmiznutí Holta v roku sa predpokladalo, že ho automaticky nahradí. Koaliční partneri však nechceli byť vo vláde, ktorú by McMahon viedol a premiérom sa stal John Gorton. Gorton rezignoval v marci 1971, po čom sa sa McMahon konečne stal predsedom vlády.
McMahon sa počas svojej vlády boril s odporom voči Vojne vo Vietname a povinnej vojenskej službe, pričom jeho labouristický oponent Gough Whitlam presadzoval skončenie austrálskej intervencie a zrušenie povinnej vojenskej služby. McMahon kritizoval Whitlamov postoj na medzinárodné uznanie Čínskej ľudovej republiky, no ustúpil, keď americký prezident Richard Nixon oznámil, že Čínu oficiálne navštívi.
McMahon nebol populárny ani medzi členmi vlastnej liberálnej strany a voličmi a v decembri roku 1972 prehral vo voľbách proti Whitlamovi. Po roku 1974 skončil s aktívnou politikou. V roku 1977 bol pasovaný do rytierskeho stavu.
McMahon sa oženil až v roku 1965 vo veku 57 rokov. Mal tri deti.

</doc>
<doc id="86939" title="Harry Potter a Väzeň z Azkabanu (kniha)" url="https://sk.wikipedia.org/wiki?curid=86939">
Harry Potter a Väzeň z Azkabanu (kniha)

Harry Potter a väzeň z Azkabanu (v angličtine Harry Potter and the Prisoner of Azkaban) je tretí diel série ôsmich kníh o osude chlapca Harryho Pottera, mladého čarodejníka. Autorkou knihy je anglická spisovateľka Joanne Rowlingová. Kniha bola prvýkrát publikovaná v roku 1999 v anglickom vydavateľstve Bloomsbury. Na Slovensku vyšla v roku 2001 vo vydavateľstve Ikar. Knihu preložila Oľga Kralovičová. Na základe knihy bol natočený rovnomenný film.
Stručný obsah knihy.
Tretí diel J. K. Rowlingovej Harry Potter a väzeň z Azkabanu sa opäť začína prázdninami u Dursleyovcov, ktorých navštívila teta Marge. Jej však robilo nesmiernu radosť tyranizovať Harryho, ktorá to posledný večer, keď urazila Harryho mamu, prehnala a on ju preto neúmyselne nafúkol. Potom radšej utiekol z domu. Pomocou Rytierskeho autobusu sa dostal do Šikmej uličky, kde si ho našiel minister mágie Kornelius Fudge a snažil sa Harryho nejako chrániť. Neskôr sa tam prisťahovali aj Weasleyovci a Hermiona, ktorí sa tiež správali akosi čudne, čo Harry nevedel pochopiť do chvíle, keď sa všetko dozvedel: istý zločinec menom Sirius Black, ktorý nedávno utiekol z Azkabanu (čarodejníckeho väzenia), ide práve po ňom. Nuž a Harrymu nezostalo nič iné, len byť stále pod ochranou čarodejníkov.
Keď sa dostal na Rokfort, celá škola už bola obkľúčená dementormi, ktorí strážili školský pozemok. To sú tvory, ktoré z ľudí vysávajú všetko šťastie a pripomínajú im ich najhoršie spomienky ich života. Najmä na Harryho to pôsobilo zvlášť nepríjemne. Počas školského roku sa však vďaka novému profesorovi Obrany proti čiernej mágii prof. Lupinovi naučil, ako sa proti nim brániť. Medzitým však Harry spoznal aj dva nové predmety: Veštenie, učila ho profesorka Trelawneyová ktorá Harrymu stále predpovedala smrť, a Starostlivosť o zázračné tvory, čo učil Hagrid. Už na jeho prvej hodine sa Draco Malfoy vlastnou vinou zranil, keď urazil hipogrifa Hrdozobca, a ten ho doškriabal do krvi, a Hagrid mal z toho hneď aj problémy, ktoré sa s ním ťahali počas celého roka. Ministerstvo mágie usúdilo, že Hagrid je ako profesor nebezpečný a nezodpovedný a zviera (hipogrif Hrdozobec), ktoré spôsobilo zranenie, malo byť odsúdené na smrť. Po tejto príhode na prvej hodine sa už len celý rok venovali nezáživným veciam, napríklad chovaniu červíkov(Harry ale jednú hodinu označil za celkom dobrú: keď im Hagrid ukázal salamandre v ohni) . A rovnako nudné bolo aj veštenie, ktoré okolo Veľkej noci aj Hermiona opustila.Počas druhého víkendu v Rokville Harry dostal od Freda a Gorgea Weasleyovcov predčasný Vianočný darček-Záškodnícku mapu. Pomocou nej sa Harry dostal do Rokvillu, stretol Rona a Hermionu a išli spolu do hostinca U Troch metiel. Nechtiac si vypočuli rozhovor učiteľov, a zistili, že Sirius Black je krstný otec Harryho, zradil jeho rodičov, zabil svôjho priateľa Petra Pettigrewa a priatelil sa Jamesom.
Po Veľkej noci sa Sirius Black dostal do chrabromilskej klubovne a do chlapčenských spální, kde sa údajne snažil napadnúť Rona. Takže obeťou vraha už nebol slávny Harry Potter, ale jeho kamarát. Samozrejme, jemu sláva tak stúpla do hlavy, a bol rád že si ľudia konečne všímajú aj jeho a nie len jeho slávneho kamaráta.
No ako vždy, táto trojica sa ‘náhodou’ dostala k riešeniu tejto záhady. Pri poprave Hrdozobca sa totiž udialo mnoho vecí naraz a všetci traja sa dostali do Škriekajúcej búdy, obávaným miestom v čarodejníckej dedine Rokville. Tam zistili, že ich profesor Obrany proti čienej mágii je vlastne vlkolak, navyše Sirius Black bol najlepším priateľom Harryho otca a je aj Harryho krstným otcom. Je tiež animágus (človek, ktorý sa môže premeniť na zviera) a nechce zabiť Harryho, ani Rona, ale Ronovho potkana Prašivca. Pretože ten ho vlastne dostal do väzenia. Čo je samozrejme úplne nezmyselné, no vysvitlo, že ten potkan je tiež animágus, a navyše Voldemortov sluha. 
Sirius im všetko rozpovedal a ukázalo sa, že je naozaj nevinný. Len svoju nevinu nemal ako dokázať. Peter Pettigrew (Prašivec v ľudskej podobe) im ale utiekol a Siriusa chytili pri Rokforte dementori. Sirius bol uväznený na Rokforte a mali si po neho prísť ľudia z Ministerstva mágie, no Harry a Hermiona sa vrátili v čase, zabránili smrti Hrdozobca a vyslobodili aj Harryho krstného. Ten žije od vtedy s Hrdozobcom na úteku a Harry sa opäť musel vrátiť k svojim otravným príbuzným. Keď sa však vracali domov Rokfortským expresom, Harry dostal od Siriusa list, a sova, ktorá ho priniesla, mala byť Ronova.

</doc>
<doc id="86971" title="Oskar Dirlewanger" url="https://sk.wikipedia.org/wiki?curid=86971">
Oskar Dirlewanger

Oskar Paul Dirlewanger (* 26. september 1895, Würzburg – † 7. jún 1945, Altshausen, Württemberg) bol nemecký dôstojník Waffen SS v druhej svetovej vojne. Založil a velil 2. brigádu SS Dirlewanger, ktorá bola po ňom pomenovaná a pôsobila aj na Slovensku počas SNP. Pôvodne bol doktor politických vied, potom učiteľ a bankový úradník, prišiel o doktorský titul pretože bol pedofil (a aj inak psychicky chorý).
Život.
Ako pešiak si v prvej svetovej vojne vyslúžil Železný kríž prvej aj druhej triedy. Po vojne vstúpil do oddielov Freikorps a viackrát sa neúspešne pokúsil o vstup do Schutzstaffel. V roku 1932 sa stal členom Hitlerovej NSDAP. V tomto období sa zoznámil s významným členom nacistickej strany G. Bergerom. V rámci Légie Kondor sa v rokoch 1936 až 1939 zúčastnil Španielskej občianskej vojny, pri čom bol viackrát ranený.
V roku 1934 bol odsúdený na dva roky za znásilnenie trinásťročného dievča, čím stratil zamestnanie, doktorát a vojenské hodnosti. V roku 1940 bol proces obnovený a kvôli nedostatku dôkazov bol pôvodný rozsudok zrušený čím získal nazad doktorát. 
V druhej svetovej vojne dostal za úlohu založiť jednotku SS z odsúdených zločincov, pôvodne najmä pytliakov a politických väzňov SS Dirlewanger, ktorá bola po ňom pomenovaná. Jednotka mala veľkosť od komanda po brigádu. Jej súdobé nemecké označenie napr. "Sonderkommando Dr. Dirlewanger", je sporné pre spomínaný doktorát, o ktorý prišiel.
Táto jednotka sa stala známa pre svoju extrémnu brutalitu a nediciplinovanosť. Účinkovala iba na východnom fronte. Zúčastnila sa aj potlačenia Varšavského povstania aj akcií proti SNP. Jednotka pod jeho vedením spáchala viacero vojnových zločinov, medzi najznámejšie patrí vypálenie bieloruskej dediny Chatyň, či masaker vo Varšavskej štvrti Wola. 
Bol prvým veliteľom 36. divízie granátnikov SS Dirlewanger, ktorá vznikla z jeho Sonderkommanda a niesla jeho meno. Jednotke však velil iba krátko (od 5.3.1945) pretože na druhý deň po oficiálnom vzniku jednotky bol ťažko ranený a evakuovaný z frontu.
Okolnosti jeho smrti neboli dlhé roky presne známe. Bol ubitý na smrť poľskými vojakmi v zajateckom tábore Altshausene, ktorí sa mu tak chceli pomstiť za jeho brutalitu pri potlačovaní Varšavského povstania. Správy o tom, že po vojne slúžil vo francúzskej cudzineckej légii sa ukázali ako falošné.

</doc>
<doc id="87021" title="Rádiové žiarenie" url="https://sk.wikipedia.org/wiki?curid=87021">
Rádiové žiarenie

Rádiové žiarenie (iné názvy: rádiové lúče, ako vlnenie: rádiové vlnenie/vlny, skôr neformálne: rádiovlny; ako časť elektromagnetického spektra: rádiové spektrum, pásmo rádiových vĺn, v niektorých kontextoch aj rádiofrekvenčné pásmo) je elektromagnetické žiarenie s kmitočtom menším ako 300 GHz (s vlnovou dĺžkou väčšou ako 1 milimeter) a väčším ako 10 kHz (s vlnovou dĺžkou menšou ako 30 km). 
Zemská atmosféra prepúšťa rádiové žiarenie s vlnovou dĺžkou 1 mm až 30 m (tzv. rádiové okno). Rádiové vlny v rozsahu 9 kHz až 3000 GHz sa používajú na prenos informácií v oboroch ako rozhlas, televízia, rádioamatérstvo alebo rádiom ovládaný model. Štúdiom vesmírneho rádiového žiarenia sa zaoberá rádioastronómia.
Objav.
Rádiové vlny prvýkrát predpovedala matematická práca vykonaná v roku 1867 škótskym matematickým fyzikom Jamesom Clerkom Maxwellom. Jeho matematická teória, ktorá sa teraz nazýva Maxwellove rovnice, predpovedala, že spojené elektrické a magnetické pole môže cestovať vesmírom ako „elektromagnetická vlna“. Maxwell navrhol, aby svetlo pozostávalo z elektromagnetických vĺn veľmi krátkej vlnovej dĺžky. V roku 1887 nemecký fyzik Heinrich Hertz demonštroval realitu Maxwellových elektromagnetických vĺn experimentálnym generovaním rádiových vĺn vo svojom laboratóriu a ukázal, že vykazujú rovnaké vlnové vlastnosti ako svetlo: stojaté vlny, lom, difrakcia a polarizácia. Taliansky vynálezca Guglielmo Marconi vyvinul prvé praktické rádiové vysielače a prijímače okolo rokov 1894–1895. Za rozhlasové práce dostal Nobelovu cenu za fyziku v roku 1909. Rádiová komunikácia sa začala komerčne používať okolo roku 1900. Okolo roku 1912 pôvodný názov, „Hertzova vlna“ nahradil moderný výraz „rádiová vlna“.

</doc>
<doc id="87054" title="Gymnázium Jura Hronca" url="https://sk.wikipedia.org/wiki?curid=87054">
Gymnázium Jura Hronca

Gymnázium Jura Hronca (GJH) je gymnázium so zameraním na matematiku, fyziku a informatiku na Novohradskej ulici v Bratislave. Tvorí organizačnú zložku "Spojenej školy Novohradská", založenej 1. januára 2005 spojením Gymnázia Jura Hronca a Základnej školy Košická, sídliacich v tej istej budove.
Gymnázium navštevuje viac ako 1 200 žiakov v 44 triedach. Každoročne sa otvárajú klasické triedy štvorročného štúdia so zameraním na informatiku a osemročného štúdia so zameraním na programovanie. Od roku 2004 škola realizuje aj päťročný slovensko-anglický bilingválny program.
Na gymnáziu sa už dlhšiu dobu realizuje medzinárodný International Baccalaureate Diploma Programme ("IB") – študijný program tretieho a štvrtého ročníka určený predovšetkým pre študentov hodlajúcich po maturite pokračovať v štúdiu v zahraničí. V súvislosti so spojením so Základnou školou Košická tiež škola realizuje medzinárodné programy Primary Years Programme (PYP) a Middle Years Programme (MYP), na úkor zníženého počtu tried klasickej základnej školy. Od školského roku 2011/2012 sa otvára trieda s programom PYP aj v slovenskom jazyku na úkor otvorenia triedy klasickej základnej školy.
Od 1. januára 2021 je riaditeľkou spojenej školy Jana Fraasová, ktorá vystriedala 5 rokov pôsobiacu Renátu Karácsonyovú.
História.
Škola vznikla v roku 1959 ako Jedenásťročná stredná škola na Novohradskej ulici, v roku 1962 sa pretransformovala na "Strednú všeobecnovzdelávaciu školu" ("SVŠ") a otvorilo sa štúdium so
zameraním na numerickú matematiku a obsluhu počítacích strojov. V roku
1967 SVŠ Novohradská získala čestné pomenovanie po vynikajúcom slovenskom matematikovi akademikovi Jurovi Hroncovi a v roku
1969 sa mení na Gymnázium Jura Hronca. Od roku
1994 sa na GJH začína realizovať medzinárodný maturitný program – IB s celoslovenskou pôsobnosťou, ktorý bol v roku
2005 rozšírený o programy pre mladšie vekové kategórie žiakov – PYP a MYP.

</doc>
<doc id="87095" title="Betlehem (sídlo)" url="https://sk.wikipedia.org/wiki?curid=87095">
Betlehem (sídlo)

Betlehem (arab. "Bajt Lahm", hebr. "Bet lechem") je mesto na Západnom brehu Jordánu 8 kilometrov južne od Jeruzalema. Žije tu asi 30 000 obyvateľov a je hlavným mestom betlehemského guvernorátu Palestínskej samosprávy a centrom palestínskeho cestovného ruchu a kultúry.
Tóra označuje Betlehem ako mesto Dávidovo, v ktorom bol korunovaný za kráľa Izraela. Novozákonné evanjelia označujú Betlehem ako miesto narodenia Ježiša Nazaretského. V meste sídli jedna z najstarších kresťanských komunít na svete.
Dejiny.
Počas povstania Bar Kochby (132 – 135) bolo mesto spustošené a Rimania dali na mieste Ježišovho narodenia vybudovať svätyňu zasvätenú Adónovi. O dve storočia neskôr tam nechala Svätá Helena postaviť vôbec prvý kresťanský kostol – Chrám Narodenia Pána.
V roku 529 bolo mesto vyplienené Samaritánmi, no onedlho bolo obnovené. V roku 637 mesto dobyl arabský chalífa Umar ibn al-Chattáb a v 1099 sa mesta zmocnili križiaci, ktorí ho opevnili a nahradili jeho pravoslávne duchovenstvo rímskokatolíckym. To bolo vyhnané po ovládnutí Betlehema sultánom Saladinom. Mestské hradby boli zničené v roku 1250, keď mesto dobyli Malmukovia a následne postupne obnovené počas nadvlády Osmanskej ríše.
Po páde ríše počas prvej svetovej vojny pripadlo mesto pod správu Spojeného kráľovstva v rámci Britského mandátu v Palestíne. Na základe rozhodnutia OSN o rozdelení Palestíny z roku 1947 mal Betlehem pripadnúť arabskému štátu, no po izraelskej vojne za nezávislosť zostalo po roku 1948 pod jordánskou správou. To sa zmenilo v roku 1967, kedy v šesťdňovej vojne dobyl územie západného brehu Jordánu Izrael. Od roku 1995 je Betlehem na základe izraelsko-palestínskych mierových dohôd súčasťou Palestínskej samosprávy.

</doc>
<doc id="87125" title="Asynchrónny stroj" url="https://sk.wikipedia.org/wiki?curid=87125">
Asynchrónny stroj

Asynchrónny stroj je druh točivého elektrického stroja na striedavý prúd bez komutátora, pri ktorom je ustálená otáčavá rýchlosť rotora odlišná od rýchlosti otáčania otáčavého magnetického poľa statora, teda asynchrónna. 
Patrí medzi tzv. indukčné stroje.
Konštrukcia.
Stator je konštrukčne rovnaký ako stator synchrónneho stroja, rovnaké je aj vinutie statora.
Rotor (kotva) je zložený z izolovaných plechov. Je drážkovaný po celom obvode, pričom v drážkach je vložené trojfázové rotorové vinutie, ktoré je v prevádzke spojené nakrátko (skratované). Ďalšou možnosťou konštrukcie rotora je klietka (obrázok), ide o viacfázové prevedenie rotorového vinutia, trvalo spojeného nakrátko:
Paralelne k hriadelu (1) je klietka (2). Táto a z medi alebo hliníka, ktorá sama o sebe je príliš poddajná nato, aby preniesla krútiaci moment stroja. Preto sa ešte vystužuje lamelami (3) z ocele legovanej kremíkom, ktorá má menšiu vodivosť a oveľa menšie vírivé prúdy. Okrem toho homogenizuje indukované magnetické pole a legovaná oceľ má navyše vhodné mechanické vlastnosti.
Tyče majú na prvom obrázku axiálnu odchýlku 0° (axiálne), ale pre lepšiu šumovú charakteristiku točivého pola sa v súčasnosti mierne stáčajú (cca 5°, zhruba ako na vrtáku), pozri druhý obrázok.
Toto tiež uľahčuje výrobu, pretože tyče netreba nalisovať kvôli tomu, že výstuže majú väčšie diery a tyče stačí voľne nasunúť a skrútením sa zafixujú.
Potom sa skrútená vystužená klietka za pomoci lisu navlečie na hriadeľ.
Princíp činnosti.
Statorové vinutie, napájané z trojfázovej siete, vytvorí v stroji otáčavé magnetické pole so synchrónnou frekvenciou otáčania. Vo vinutí rotora, ktorý sa nachádza v tomto poli, sa indukuje elektrické napätie. Keďže je obvod rotora uzatvorený, preteká vodičmi vinutia rotora prúd. Magnetické pole statora pôsobí na tyče rotora (klietky) silou, ktorá vytvorí mechanický krútiaci moment na hriadeli stroja. Silové pôsobenie poľa na vinutie rotora s indukovaným prúdom závisí na veľkosti zmeny magnetického toku viazaného vinutím. Táto zmena magnetického toku je nenulová len pri rozdielnych otáčkach poľa statora a rotora. Preto asynchrónny motor nedosahuje synchrónne otáčky, teda pracuje v podsynchrónnej oblasti. Asynchrónny generátor generuje elektrický výkon až v nadsynchrónnej oblasti otáčok.
Osobitosti vyhotovenia.
Stroje s vinutým rotorom (trojfázové) majú toto vinutie pripojené na tri krúžky a pomocou kief vyvedené na svorkovnicu stroja. Tu je pripojený rotorový spúšťač, ktorý sa využíva pri nábehu na zvýšenie záberového momentu stroja a obmedzenie záberového prúdu. Takto sú konštruované prevažne stroje s vyšším výkonom.
Niektoré klietkové stroje majú klietku odliatu z hliníka a na oboch koncoch rotora spojené hliníkovými kruhmi. Keďže rotorový obvod nie je zvonku prístupný, funkciu rotorového spúšťača spĺňa špeciálne tvarovaná klietka (využíva sa jav nazývaný skinefekt). Ide o stroje s nižším výkonom.
Jednofázové stroje majú namiesto trojfázového statorového vinutia len jednofázové. Takéto vinutie nevytvára otáčavé magnetické pole, nedokáže stroj rozbehnúť, ale pri behu vytvára krútiaci moment a dokáže udržať stroj v chode. Preto sa na rozbeh požíva pomocné statorové vinutie v sérií zapojené s rozbehovým kondenzátorom. Po nábehu stroja je toto vinutie odpojené. Používajú sa len jednofázové motory. Ich rotor je výhradne klietkový. Takto sú konštruované všetky asynchrónne motory určené pre pripojenie na jednofázový rozvod elektrickej energie.
Regulácia.
Hlavný regulačný parameter je frekvencia napájacej siete, pomocou ktorej je možné regulovať otáčky stroja v širokom rozmedzí, pričom sa negatívne neovplyvňuje účinnosť motora (tvrdá bezstratová regulácia). Regulátorom frekvencie je napr. frekvenčný menič. Ďalší spôsob regulácie otáčok stroja je zaradenie prídavných rezistorov do rotorového obvodu. Ide o stratovú reguláciu, pretože sa zníži výkon stroja, navyše je realizovateľná len u strojov s vinutým rotorom.
Výhodné je tzv. vektorové riadenie točivého magnetického poľa. Spolu s použitím vhodnej prevodovky (zosadenia) sa dá takto realizovať servomotor pre extrémne podmienky. S meraním uhla natočenia dokonca vysokovýkonný emulovaný krokový motor (EMUSTEP).
Základná a veľmi dobrá vlastnosť je, že asynchrónny stroj môže byť zaťažovaný pre veľký rozptyl momentu pri malom rozdiely otáčok.
Použitie.
Asynchrónne stroje sa využívajú hlavne ako pohonné motory v priemyselnej výrobe. Ďalej sú to takmer všetky motory pre jednofázovú sieť, teda elektrické pohony domácich spotrebičov (chladnička, práčka…). Indukčné stroje v generátorickej prevádzke sa často používajú ako generátory vo veterných a malých vodných elektrárňach.

</doc>
<doc id="87148" title="Bedľa vysoká" url="https://sk.wikipedia.org/wiki?curid=87148">
Bedľa vysoká

 Bedľa vysoká (nesprávne: "bedľa jedlá"; lat. "Macrolepiota procera") patrí k najznámejším jedlým hubám Slovenska. Je to zároveň jedna z najväčších húb rastúcich na Slovensku, dorastá až do výšky 30–40 cm. Pozor na zámenu so smrteľne jedovatými bedličkou jedovatou, bedličkou ostrošupinatou alebo muchotrávkou tigrovanou, od ktorých sa líši posuvným prsteňom.
Príprava jedál.
Bedľu nie je vhodné skladovať dlhší čas, pretože sa pomerne rýchlo kazí. Bedľa sa prevažne hodí len na vyprážanie. K vyprážaniu sa používa klobúk ako samotný vyprážaný v oleji, alebo obaľovaný v cestíčku. Vyprážané bedle sú považované za vynikajúcu pochúťku a je vhodné ich kombinovať so zemiakmi a inými prílohami. Hlúbik môže byť vysušený a neskôr použitý. 

</doc>
<doc id="87187" title="Izoleucín" url="https://sk.wikipedia.org/wiki?curid=87187">
Izoleucín

Izoleucín je vetvená aminokyselina, ktorú si telo nedokáže samo syntetizovať z dostupných zdrojov, preto ju živočíchy musia prijímať z potravy. Spolu s leucínom a valínom predstavujú okamžitý zdroj energie, pretože sú využiteľné priamo z krvného obehu, odkiaľ prechádzajú do svalových buniek, ktoré chránia a zväčšujú ich objem. Patrí medzi BCAA (Branch Chain Amino Acids). Pomáha pri obnovovaní svalových vláken po namáhavej fyzickej aktivite, reguluje hladinu cukru v krvi. Jeho nedostatok sa prejavuje napríklad bolesťou hlavy. Izoleucín je glukogénna aminokyselina.
Izoleucín je izomér leucínu. Sú to jediné dve proteínogénne aminokyseliny s rovnakým sumárnym vzorcom, čo komplikuje ich rozlíšenie pri stanovení hmotnostnou spektrometriou peptidov.

</doc>
<doc id="87300" title="Oheň" url="https://sk.wikipedia.org/wiki?curid=87300">
Oheň

Oheň môže byť:
Podmienky vzniku a priebehu ohňa.
Na vznik a priebeh horenia (ako prejavu rýchlej oxidačnej exotermickej reakcie za vzniku svetla), a tým aj ohňa (ak je definovaný ako prejav takto definovaného horenia), je potrebná prítomnosť nasledujúcich faktorov:
Podľa horľavých materiálov sa rozlišuje:
Podľa farby plameňa sa rozlišuje :
Názory na oheň.
V stoicizme je oheň všeprenikajúci jemný živel, ktorý riadi chod sveta. Nič neuniká spod jeho vlády. Je to neodvratný osud sveta. Jeho aktívnou stránkou je pneuma.
Podľa Herakleita je oheň prírodná pralátka, z ktorej vznikol svet, jednotlivé veci v ňom i duša. Podľa Herakleita je večne živý a neustále nadobúdajúci nové formy. Oheň je nositeľom rozumu vo svete i v človeku.

</doc>
<doc id="87312" title="Tungurahua (sopka)" url="https://sk.wikipedia.org/wiki?curid=87312">
Tungurahua (sopka)

Tungurahua je 5 023 m vysoká aktívna sopka, nachádzajúca sa v Ekvádore, pri meste Baños. Je to jedna ja najaktívnejších sopiek Ekvádora. Známa je aj pod menom "Čierny obor".
Sopka je tvorená prevažne andezitovými až dacitovými horninami. Počas svojej existencie bola dvakrát nanovo vybudovaná. Prvýkrát pred cca 14 000 rokmi (Tungurahua II), druhýkrát pred 3 000 rokmi (Tungurahua III). Po dlhšej prestávke od rokov 1918-1919 sa zaktivizovala v roku 1999, mesto Baños, rozprestierajúce sa na jej úpätí muselo byť evakuované.
14. júna 2006 sopka vyprodukovala asi 7 km vysoký stĺp popola, sopečného prachu a plynov, čím uviedla do stavu pohotovosti obyvateľstvo v provinciách Chimborazo a Tungurahua.

</doc>
<doc id="87323" title="Džamál Abd an-Násir" url="https://sk.wikipedia.org/wiki?curid=87323">
Džamál Abd an-Násir

Džamál Abd an-Násir (, v egypt. výslovnosti [gämääl äbd en-náser]; iné prepisy Džamál/Gamál Abdal Násir alebo Džamál/Gamál Abd-al-Násir ;* 15. január 1918, Alexandria, Egypt – † 28. september 1970, Káhira) bol egyptský vojak, politik, ideológ panarabského nacionalizmu a prezident od roku 1954 až do svojej smrti roku 1970.
Životopis.
Študoval na Káhirskej vojenskej akadémii, kde sa po druhej svetovej vojne stal inštruktorom. V roku 1948 sa zúčastnil vojny proti Izraelu ako major.
Na akadémii začal formovať skupinu revolučne zmýšľajúcich vojakov, ktorá v roku 1949 prijala meno "Hnutie slobodných dôstojníkov". Hnutie sa pri vojenskom prevrate 23. júla 1952 zaslúžilo o zosadenie kráľa Fárúka z trónu. V roku 1953 vyhlásili republiku na čele s Muhammadom Nagíbom ako prvým egyptským prezidentom. Nakoľko však išlo o muža, ktorý nemal žiadne potrebné a radikálne plány na rozvoj krajiny, v roku 1954 ho Násir zosadil.
Stal sa v Egypte veľmi populárnym, ako aj v celom arabskom svete o. i. aj pre svoju podporu liberálnych hnutí spod okupácií veľmocami. Po porážke v roku 1967 rezignoval, no napriek tomu mal veľkú podporu vo svojej krajine. Posledné tri roky pred smrťou začal radikálne reformovať egyptskú armádu. Po vážnych zdravotných komplikáciách v roku 1970 zomrel.

</doc>
<doc id="87582" title="Avogadrova konštanta" url="https://sk.wikipedia.org/wiki?curid=87582">
Avogadrova konštanta

Avogadrova konštanta vyjadruje počet častíc v jednotkovom látkovom množstve (v 1 móle). Je definovaná ako počet atómov v 0,012 kg izotopu uhlíka 12C. Teda stabilného izotopu, ktorý v jadre obsahuje šesť protónov a šesť neutrónov. To znamená, že jeden mól akejkoľvek látky obsahuje 6,022x 1023 častíc tejto látky. 
Je pomenovaná podľa Amedea Avogadra, talianskeho fyzika a chemika.
Značka a veľkosť.
Presná hodnota bola definovaná v roku 2019 ako NA = 6,022 140 76 × 1023 mol−1
Zaokrúhlená hodnota pre chemické výpočty : 6,022 × 1023 mol -1 .

</doc>
<doc id="87598" title="Slovenská informačná služba" url="https://sk.wikipedia.org/wiki?curid=87598">
Slovenská informačná služba

Slovenská informačná služba, skrátene SIS, je slovenská spravodajská služba so sídlom v Bratislave.
Činnosť.
SIS pracuje na základe tzv. integrovaného modelu spravodajskej služby, plní úlohy v oblasti vnútorného (domáceho) i vonkajšieho (zahraničného) spravodajstva. 
SIS v rozsahu svojej pôsobnosti a v rozsahu svojich oprávnení získava a zákonom ustanoveným príjemcom poskytuje informácie o najzávažnejších ohrozeniach ústavného zriadenia, vnútorného poriadku a bezpečnosti, ako aj informácie zamerané na ochranu zahraničnopolitických a hospodárskych záujmov štátu. SIS sa podieľa na odvracaní bezpečnostných hrozieb proti Slovenskej republike, členským štátom EÚ a NATO, ako aj na ochrane bezpečnosti medzinárodného spoločenstva. SIS aktívne spolupracuje s partnerskými spravodajskými službami a medzinárodnými organizáciami.
História.
Vznik.
SIS vznikla zriadením na základe zákona Národnej rady Slovenskej republiky číslo 46/1993 Zbierky zákonov z 21. januára 1993 o Slovenskej informačnej službe po vzniku samostatnej Slovenskej republiky. Vznikla ako reakcia na potrebu vytvoriť vlastnú spravodajskú službu vznikajúceho štátu. Nadväzuje na činnosť Federálnej bezpečnostnej informačnej služby (FBIS) bývalej Českej a Slovenskej Federatívnej Republiky. FBIS zanikla zákonom číslo 543/1992 Federálneho zhromaždenia o zrušení FBIS.
Organizačná štruktúra.
Činnosť SIS vychádza z integrovaného modelu spravodajskej služby, teda plní úlohy na úseku domáceho a zahraničného spravodajstva. SIS riadi a na verejnosti zastupuje riaditeľ, ktorého na základe návrhu vlády SR vymenúva prezident SR. Riaditeľ SIS predkladá najmenej raz ročne Národnej rade SR správu o plnení úloh SIS. 
Podľa zákona o SIS je príslušník Slovenskej informačnej služby povinný pri plnení úloh dbať na česť, vážnosť a dôstojnosť osôb, aj na svoju vlastnú, ako aj na to, aby osobám v súvislosti s jeho činnosťou nevznikla škoda alebo iná ujma. 
Podľa údajov z oficiálnej webovej stránky tvoria personálne zloženie SIS 60% muži a 40% ženy. Z toho tvoria 11% ľudia do 30 rokov, 47% 31 až 40 roční, 30% 41 až 50 roční a 12% ľudia nad 50 rokov. Podiel príslušníkov SIS s vysokoškolským vzdelaním tvorí 68%. 
Riaditeľ.
Prezidentka Zuzana Čaputová 6. mája 2021 za riaditeľa Slovenskej informačnej služby menovala JUDr. Michala Aláča, PhD., dovtedajšieho námestníka SIS.
Riaditelia SIS.
Dňa 30. júna 2016 sa stal riaditeľom Anton Šafárik. Jeho vymenovanie bolo považované za kontroverzné, dosiaľ neboli známe žiadne jeho aktivity v oblasti bezpečnostných zložiek. Bol považovaný za nábožného človeka, pred menovaním posobil ako prezident Zboru dobrovoľníkov Maltézskeho rádu na Slovensku, podieľal sa aj na návšteva Pápeža Jána Pavla II. na Slovensku v roku 2003. Neoficiálne bol nominantom SNS, prvýkrát tak nebol post obsadený premiérovi blízkym človekom.
6. apríla 2020 bol za riaditeľa SIS vládou vymenovaný Vladimír Pčolinský. Dňa 15. apríla 2020 Vladimíra Pčolinského za riaditeľa vymenovala prezidentka Zuzana Čaputová. Formálne je to nominácia premiéra, ale neoficiálne je nominantom strany SME RODINA.
11. marca 2021 bol Pčolinský zadržaný Národnou kriminálnou agentúrou kvôli podozreniu z korupcie. 14. marca sa vzdal svojej funkcie riaditeľa SIS. Jeho predchodcom bol od 30. júna 2016 Anton Šafárik. 20. apríla 2021 Boris Kollár za riaditeľa navrhol Michala Aláča, dovtedajšieho námestníka. Aláča 28. ap ríla 2021 schválila vláda.

</doc>
<doc id="87655" title="Josefov (Praha)" url="https://sk.wikipedia.org/wiki?curid=87655">
Josefov (Praha)

Josefov je mestská štvrť a najmenšie katastrálne územie Prahy s rozlohou 8,81 ha, obklopené Starým Mestom. 
Názov a včlenenie.
Administratívne je celý Josefov súčasťou mestskej časti Praha 1. Do roku 1850 sa Josefov nazýval "Židovské mesto". V roku 1850 bol potom Josefov na základe nového dočasného obecného zákonníka pričlenený k Prahe ako jej piata časť a získal súčasný názov. Je pomenovaný po Jozefovi II., synovi Márie Terézie, ktorý sa v roku 1781 vydaním tolerančného patentu zaslúžil o zrovnoprávnenie židovského obyvateľstva. Predtým sa "Židovskému mestu" hovorilo "Židovské geto".
Asanácia.
Pôvodné Židovské ghetto bolo koncom 80. rokov 19. storočia ako štvrť chudobných odsúdené k „asanácii“. Či boli pravým dôvodom neriešiteľné hygienické podmienky „stredovekej zástavby“, ako sa vtedy tvrdilo, či šlo o snahu podnietiť nový stavebný rozvoj oblasti a získať lukratívne pozemky v centre mesta, o to vedú historici doteraz spory. Mesto túžilo skôr po širokých bulvároch viedenského či parížskeho formátu, než po krivolakých stredovekých uličkách.
Verejnú súťaž nakoniec vyhral projekt „"Finis Ghetto"“ od autorov Alfréda Hurtiga, Mateja Strunca a Jána Hejdu a zrealizovaný bol v obmedzenej podobe (plánovalo sa vybúranie skoro celého Starého Mesta). V súvislosti s touto asanáciou došlo taktiež k menšej výmene niektorých parciel medzi katastrami Josefov a Staré Mesto.
Súčasťou plánu asanácie bolo zbúranie všetkých domov, niekoľkých synagóg a prebudovanie systému ulíc (ich vyrovnanie a rozšírenie). Zostalo len 6 nižšie uvedených synagóg, Židovská radnica a Starý židovský cintorín. Zo zmiznutých synagóg môžeme uviesť napr. Veľkodvorskú, Cigánovu či Novú. Súčasťou iného plánu bolo i vedenie dnešnej Parížskej ulice z Václavského námestia cez Letenskú pláň až k najvyššiemu snemu. Tento plán ale nezískal podporu miestneho obyvateľstva, a tak je dnešná Parížska ulica vedená zo Staromestského námestia na Čechov most. Tento plán mal napodobniť Avenue des Champs-Elysées v Paríži. Napr. na Čechovom moste môžeme pozorovať priečne skosenie k Letnej, čo bola príprava na prerazenie ulice.
K podobným „asanáciám“ došlo i v iných európskych mestách (napr. Viedeň).
Z geta sa zachovalo málo stavieb, medzi nimi židovská radnica a šesť synagóg:
Ďalšou pamiatkou, ktorá sa dochovala z dôb Židovského geta je Starý židovský cintorín.
2. svetová vojna.
Počas 2. svetovej vojny boli Židia deportovaní do koncentračných táborov. Z opusteného Josefova sa stalo skladisko konfiškovaného majetku. Po ukončení vojny zostalo mnoho pozostalostí v rukách Židovského múzea, pretože jeho pôvodní majitelia boli zavraždení v koncentračných táboroch.

</doc>
<doc id="87680" title="Anatomické postavenie" url="https://sk.wikipedia.org/wiki?curid=87680">
Anatomické postavenie

Anatomické postavenie alebo anatomická poloha je schematická konvencia na opisovanie relatívnej morfológie ľudského tela - všetky pojmy z anatómie sa vzťahujú na situáciu, keď je telo v „anatomickom postavení“. V tejto polohe stojí postava vzpriamene, tvárou k popisovateľovi, stojí celou plochou plosiek nôh na podložke, mierne rozkročená. Ruky má mierne odtiahnuté od tela, vystreté, dlane s vystretými prstami otočené k pozorovateľovi.
Anatómia je opisná veda, a preto využíva presné a rozsiahle názvoslovie, ktorým opisuje nielen jednotlivé časti a orgány ľudského tela, ale aj ich polohu a postavenie voči ostatným. Aby bolo toto možné, je ľudské telo pri popisovaní v určitej štandardizovanej polohe, ktorú voláme "anatomické postavenie". 
Anatomické roviny.
Mediánna a sagitálna rovina.
Telom v anatomickom postavení možno viesť viacero rovín. Mediánna rovina prechádza stredom ľudského tela odhora až nadol a rozdeľuje ho na pravú a ľavú identickú polovicu.
Poloha nejakej štruktúry bližšie k mediánnej rovine sa označuje ako mediálna, ďalej od nej ako laterálna (lat. "latus" - bok). Označenie ipsilaterálne sa vzľahuje k polohe na tej istej strane tela, kontralaterálne k niečomu na opačnej strane tela a označenie bilaterálne vyjadruje, že sa nejaká štruktúra nachádza na oboch stranách.
Ako sagitálna rovina (lat. "sagitta" - šíp) sa označuje akákoľvek rovina, ktorá prebieha paralelne s mediálnou rovinou.
Koronárna alebo frontálna rovina.
Koronárna alebo frontálna rovina rozdeľuje telo na prednú a zadnú polovicu. Je rovnobežná s čelom (lat. "frons" - čelo) Prebieha kolmo na mediálnu rovinu a rovnako ako ona prebieha telom odhora nadol v jeho dlhej osi. Termín posterior alebo dorsalis (lat. "dorsum" - chrbát) sa vzťahuje na štruktúry, ktoré sú v zadnej časti tela za touto rovinou, termín anterior alebo ventralis (lat. "venter" - brucho) zasa na štruktúry v jeho prednej časti pred touto rovinou.
Transverzálna rovina.
Transverzálna alebo horizontálna rovina prebieha kolmo na obe predchádzajúce a rozdeľuje telo na hornú a dolnú polovicu. Poloha nad touto rovinou sa označuje superior, poloha pod ňou inferior. Synonymami sú termíny kraniálny (bližšie k hlave, lat. "cranium" - lebka) a rostrálny (lat. "rostrum" - rypák) pričom rostrálny používame, ak sa pohybujeme v rámci hlavy a opačným termínom je kaudálny (bližšie k chvostu/nohám, lat. "cauda" - chvost).
Šikmé roviny.
Sú to roviny vedené v šikmých uhloch na tie vyššie uvedené.
Špeciálne prípady.
Noha a ruka.
Dlaň (lat. "palma") ruky korešponduje s ploskou (lat. "planta") nohy, a chrbát (lat. "dorsum") ruky korešponduje s priehlavkom (lat. "dorsum") nohy.
Z tejto analógie vychádza termín dorziflexia - ohnutie nahor (tzv. pravá flexia) a termín plantárna flexia - ohnutie nadol (pravá extenzia).
Termín "volárny", používaný najmä v ortopédii, je synonymom termínov "palmárny" and "plantárny".
Noha je tiež schopná pohybov i pozdĺž iných osí, vďaka pohyblivosti členkového kĺbu. Tieto pohyby sú:
Rotácia ruky v smere otočenia dlane dozadu sa nazýva "pronácia", v smere otočenia dlane dopredu "supinácia".
Ostatné.
V anatomickom postavení je penis v erekcii a smeruje nahor, teda zadná strana penisu je normálne tou, ktorú by sme označili ako hornú. 
Jazyk má dorzálnu stranu tú, ktorá smeruje nahor. 
Perineum je osobitnou štruktúrou pre pôrodníkov a gynekológov. Za centrum sa tu považuje telo perinea a okolitá anatómia sa popisuje vo vzťahu k tomuto telu, ktoré je „centrom všetkého“.

</doc>
<doc id="87722" title="Holterovo monitorovanie" url="https://sk.wikipedia.org/wiki?curid=87722">
Holterovo monitorovanie

(Dlhodobé) Holterovo monitorovanie je vytváranie EKG záznamu počas každodennej činnosti i počas spánku v priebehu 24 hodín. Prístoj zostrojil americký vedec Norman Holter.
Ide o jednoduché nebolestivé vyšetrenie, počas ktorého má pacient na hrudníku naložené monitorovacie elektródy. Tieto snímajú nepretržite počas 24 hodín signály zo srdca vyšetrovaného a uložia ich do pamäte prístroja, ktorý pacient nosí pri sebe v malom puzdre.
Vyšetrovaný zapisuje každú svoju činnosť a pocit do papierového záznamníka. Počas vyšetrenia sa nemôže sprchovať ani kúpať, aby sa nezvlhčila žiadna súčiastka prenosného prístroja – snímača, ani nemôže používať mobilný telefón. Pri novších typoch je však používanie mobilného telefónu dovolené, rovnako ako aj práca s počítačom. 
Po skončení vyšetrenia sa pacient dostaví v lekárom stanovenom čase na oddelenie, kde mu prístroj naložili a odovzdá prenosný snímač i papierový záznamník. EKG záznam lekár pomocou počítačového programu následne vyhodnotí.

</doc>
<doc id="87785" title="Hodiny" url="https://sk.wikipedia.org/wiki?curid=87785">
Hodiny

Hodiny (z praslovanského godъ – hodovanie, slávnostná doba, doba) sú:
Veľmi presné hodiny sa nazývajú chronometer. Najpresnejšie hodiny sú atómové hodiny.
Moderné 24-hodinové hodiny sa používajú od 14. storočia. Moderné hodiny ukazujú konštantné jednotky času, pričom 1 hodina má 60 minút a 1 minúta 60 sekúnd.
Druhy.
V širšom zmysle medzi hodiny patria:
Hodiny v užšom zmysle možno rozdeliť nasledovne:
Podľa pohonu:
Podľa spôsobu udávania času:
Podľa prenosnosti:
Podľa účelu:
Niektoré termíny.
Korekcia je čas, o ktorý treba opraviť údaj hodín, aby sa získal správny čas. Ak hodiny meškajú, korekcia hodín je kladná, ak idú dopredu, korekcia hodín je záporná.
Zmena stavu hodín za jeden deň sa nazýva denný chod. Kladný chod znamená meškanie, záporný chod zrýchľovanie hodín, Dokonalosť hodín sa posudzuje podľa stálosti denného chodu, rozdiel denných fáz sa nazýva denná variácia. Čím sú hodiny dokonalejšie, tým je priemerná denná variácia chodu menšia.
Dejiny.
Do stredoveku sa používal gnómon, slnečné hodiny, vodné hodiny, presýpacie hodiny a ohňové hodiny.
V 13. alebo 14. storočí sa objavili prvé kolieskové hodiny. Prvé boli vežové a nemali ručičky a čas len odbíjali. Ručičky sa objavili až na konci 16. stor. po Kr., sekundová až okolo roku 1800. V 14. storočí sa objavil aj orloj. V 15. storočí sa objavili prvé interiérové hodiny. Prvé vreckové hodiny boli skonštruované v roku 1510. Kyvadlové hodiny sa objavili v 17. storočí, pôvodcom tohto nápadu bol Christiaan Huygens. V 18. storočí sa začal používať nepokoj, ktorý umožnil o. i. výrobu prvých prenosných chronometrov. Elektrické hodiny boli vynájdené asi začiatkom 19. storočia. Prvé náramkové hodiny vznikli počas 1. svetovej vojny, prvé automatické hodiny boli patentované v roku 1924, prvé kremenné hodiny boli zostrojené v roku 1927 (hromadne sa vyrábajú od roku 1969). Prvé atómové hodiny boli vyrobené v roku 1949.
Z kyvadlových hodín sa vyvinuli veľmi presné astronomické hodiny, používané na observatóriách. Prešli rozličnými konštrukčnými zmenami, najpresnejšie z nich sú Shorttove hodiny.
Súčasné hodiny sú často kombinované s doplnkovými funkciami, ktoré s časom ani nesúvisia (krvný tlakomer, merač tepu, rádio, kalkulačka, budík a udávač taktu, predpoveď počasia, meranie nadmorskej výšky, meranie atmosférického tlaku, kompas, televízia...)
Pohon prenosných hodín (t. j. hodiniek).
Klasické hodinky boli poháňané špirálovou pružinou. Pružina sa musela pravidelne napnúť (naťahovanie hodiniek) a jej tlak sa cez prevodovku (ozubené kolieska) prenášal na ručičky ukazujúce čas. Zo začiatku sa hodinky naťahovali denne, neskôr sa technológia naťahovania zdokonalila a hodinky vyžadovali naťahovanie cca raz za týždeň. Takt hodín, podobne ako u veľkých hodín, určuje kyvadlo. V náramkových hodinkách sa používa (fyzikálne) Maxwellovo kyvadlo (teda nepokoj). Je to rotačne uložený zotrvačník spojený so špirálovou pružinou. Ozubené kolieska sú pripevnené na zahrotených hriadeľoch uložených v tvrdokovových puzdrách alebo v drahých kameňoch s dutinou. Na hodinkách bol udávaný počet kameňov (drahokamov – jewels). Čím drahšie hodinky, tým väčší počet kameňov.
Automatické hodiny.
Vynález automatických hodín ("samonaťahovacích" hodín) umožňoval trvalé natiahnutie bez špeciálnej činnosti používateľa: využil excentrické závažie zvané naťahovací rotor, ktorý rotoval podľa pohybov ruky užívateľa. Pohyb naťahovacieho rotora bol prenášaný na zariadenie, ktoré naťahovalo pružinu.
Princíp fungovania automatických hodín je taký že na jednej strane strojčeka je umiestené rúčkové súkolie a na druhej strane strojčeka je umiestnené súkolie samonáťahu, ktorému velí rotor. Rotor je váhadlo, ktoré je uložené väčšinou v strede stroja a pohybom ruky sa váhy roztáčajú. Zospodu tohto rotora je nasadené ozubené koliesko, ktoré zaberá do súkolia samonáťahu. Toto súkolie kolieskom zaberá do perovníku, kde naťahuje pero.
Súčasné hodinky sú väčšinou kremenné (tzv. quartzky). Zdrojom pohonu ručičiek hodín je krokový elektromotor riadený elektronickým obvodom. Takt hodín určuje piezoelektrický kryštál kremeňa (oscilátor). Napájanie obvodu a motora zabezpečuje batéria (galvanický článok).
Základ presnosti automatických hodiniek.
Základom presnosti hodiniek je čo najviac kmitov oscilátorov. Tie sa pohybujú od 15 000 kyvov za hodinu až po naozaj veľkých 36 000 kyvov za hodinu. Hodinky, ktoré majú okolo 28 000 kyvov za hodinu sú naozaj veľmi presné a tie, ktoré majú najväčšie hodnoty kyvov sú veľmi drahé. Ak tužíte po naozaj presných hodinkách, ktoré vám ukážu čas čo najlepšie, určite vám postačia aj tie s 28 000 kyvov za hodinu.
Mechanické hodinky  s rubínovými ložiskami, môžu s náležitou údržbou ukazovať správny čas teoreticy večne. Mechanické hodinky majú aparát zostavený z malých súčiastok s presnosťou 99,9% považovaný za špičku. Keď sa na vec pozrieme v súvislostiach, spomenutému percentu zodpovedajúca odchýlka 1 minúta a 27 sekúnd za deň je u luxusných hodiniek absolútne neprijateľná.

</doc>
<doc id="87911" title="Marcus Vipsanius Agrippa" url="https://sk.wikipedia.org/wiki?curid=87911">
Marcus Vipsanius Agrippa

Marcus Vipsanius Agrippa (* 63 pred Kr., prípadne už 64 pred Kr. na neznámom mieste; † 12 pred Kr. v Kampánii) bol rímskym politikom a vojenským veliteľom. 
Pôvod a mladé roky.
Agrippa pochádzal z málovýznamnej rímskej rodiny. Jeho otec patril do plebejskej rodiny, jeho starší brat Lucius Vipsanius Agrippa patril medzi protivníkov Gaia Iulia Caesara, po jeho smrti bojoval v Afrike a Gaius Octavius mu udelil milosť. Marcus Vipsanius Agrippa získal kvalitné vzdelanie v rétorskej škole v Ríme, bojoval na Caesarovej strane proti pompeiovcovm. Spolu s Gaiom Octaviom odišiel do Apollonie v Grécku, kde sa obaja vzdelávali v gréčtine. 
Občianska vojna.
Po Caesarovej smrti sa obaja vrátil do Ríma a bojovali proti Marcovi Antoniovi a Marcovi Aemiliovi Lepidovi. Keď Octavius, Antonius a Lepidus vytvorili druhý triumvirát, M. Vipsanius Agrippa dosiahol úrad tribúna ľudu (tribunus plebis). Po prepuknutí občianskej vojny medzi Octaviom a Marcom Antoniom bojoval Agrippa na strane G. Octavia a mal výrazný podiel na jeho vojenských víťazstvách, predovšetkým v perusijskej vojne, vo vojne proti Sextovi Pompeiovi a v bitke pri Actiu v roku 31 pred Kr.
V roku 39/38 pred Kr. bojoval v Gallii, kde potlačil povstanie Aquitáncov a v Germánii, kde porazil Suebov. Na území Gallie a Germánie budoval cestnú sieť, ktorá umožňovala rýchle presuny vojska. V roku 37 ho Gaius Octavius zavolal späť do Ríma a dal ho zvoliť za konzula. Medzitým bojoval proti Sextovi Pompeiovi, ktorého porazil a dal budovať silné loďstvo, ktorého materským prístavom sa stal Portus Iulius v Neapolskej zátoke. Loďstvo využil v námornej bitke pri Naulochu v boji proti Sextrovi Pomepiovi, ktorého definitívne porazil. Rozhodujúce námorné víťazstvo dosiahol v bitke pri Actiu pri západom pobreží Grécka nad Marcom Antoniom a Kleopatrou. 
Rodina.
V roku 36 pred Kr. sa oženil s Caeciliou Pomponiou, dcérou Tita Pomponia Attica, s ktorou mal dcéru Vipsaniu Agrippinu. Jeho manželka zomrela asi v roku 28 pred Kr. Druhýkrát sa oženil s Augustovou neterou Claudiou Marcellou v roku 28 pred Kr. Keď Augustus v roku 24 pred Kr. vážne ochorel a zdalo sa, že zomrie, oženil ho so svojou dcérou Juliou a predurčil ho za svojho nástupcu. Z manželstva sa narodilo päť detí – Gaius Caesar, Iulia, Lucius Caesar, Agrippina (staršia) a Agrippa Postumus. V roku 12 pred Kr. Agrippa ochorel a zomrel skôr ako Augustus, ktorý jeho dvoch synov – Gaia a Lucia adoptoval a pripravoval ich za svojich nástupcov. Obaja však predčasne zomreli. Agrippa bol pochovaný v mauzóleu, ktoré si dal prvý rímsky cisár postaviť pre seba a svoju rodinu.
Dielo.
S Menom M. Vispania Agrippu sa spájajú viaceré významné stavby v Ríme i mimo neho. Dal vybudovať vodovod aqua Marcia, ktorý privádzal do Ríma pitnú vodu, a vodovod Aqua Virgo, ktorý zásoboval vodou kúpele, dal odvodniť močaristú pôdu na Martovom poli (campus Martius), rozsiahlu sálu Saepta Iulia. V jej blízkosti dal na pamiatku víťazstva pri Actiu v roku 25 pred Kr. vybudovať Pantheon, chrám všetkých bohov, na ktorom je dodnes nápis z bronzových písmen "M. Vipsanius Agrippa, L. f. III consul fecit" (M. Vipsanius Agrippa, Luciov syn, dal postaviť za svojho tretieho konzulátu). Agrippa dal prvýkrát namaľovať a verejne vystaviť mapu Rímskeho impéria.
Počas svojho druhého pobytu v Galli v rokoch 20 – 18 pred Kr. dal v meste Nemausus (dn. Nîmes) vybudovať chrám, ktorý sa dnes nazýva Maison carrée, v hispánskom meste Mérida dal postaviť amfiteáter. 

</doc>
<doc id="87913" title="Never Let Me Down (album)" url="https://sk.wikipedia.org/wiki?curid=87913">
Never Let Me Down (album)

Never Let Me Down je album Davida Bowieho, vydaný v roku 1987.
Zoznam skladieb.
Zaujímavosťou je, že Never Let Me Down obsahuje rozdielne verzie niektorých pesničiek na LP verzii a na CD verzii. Prvý údaj predstavuje dĺžku skladby na kompaktnom disku, údaj za lomkou určuje dĺžku skladby na vinylovej platni.
Skladba „Too Dizzy“ bola vyradená z každej nasledujúcej reedície kvôli jej neobľúbenosti u samotného Bowieho.
Reedície.
Album bol vydaný v dvoch reedíciách na CD, prvýkrát v roku 1995 vydavateľstvom Virgin Records a obsahovala ďalšie tri bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby.

</doc>
<doc id="87925" title="Split" url="https://sk.wikipedia.org/wiki?curid=87925">
Split

Split (, ) je mesto v Chorvátsku, v oblasti Dalmácia. Nachádza sa na východnom brehu malého polostrova pri Jadranskom mori.
Je tu námorný prístav, vojenská základňa, medzinárodné letisko v Trogire a cenné stavebné pamiatky.
Spolu s Rijekou a Zadarom je Split hlavným chorvátskym prístavom. Od roku 2004 vedie zo Splitu do Záhrebu nová diaľnica, vďaka ktorej je dalmátske pobrežie, hlavne jeho južná časť, dostupnejšia.
Dejiny.
Split založil na sklonku 3. storočia rímsky cisár Dioklecián, ktorý si tu postavil svoj palác, do paláca sa po jeho smrti nasťahovali okolití obyvatelia. Počas sťahovania národov sem doputovali Slovania v 7. storočí. Odvtedy až do 11. storočia bol striedavo pod vplyvom Byzancie a Benátok; od roku 1069 bol súčasťou Chorvátskeho kráľovstva, ktoré sa neskôr stalo súčasťou Uhorska. 
V roku 1420 tu moc získala Benátska republika, a to na ďalších 300 rokov; v tomto období sa tu rozvíjala humanistická kultúra. Od roku 1797 až do vyhlásenia Kráľovstva SHS spadal pod Rakúsko-Uhorsko, bol hlavným mestom Dalmáckej provincie. Po roku 1929 a vytvorení Juhoslávie sa stalo mesto centrom novo vzniknutej Prímorskej bánoviny. Za 2. svetovej vojny bol obsadený talianskym fašistickým vojskom a Nemeckom.
Turistika.
Zvyšky Diokleciánovho paláca zmiešané s neskoršou zástavbou sú centrom mesta a aj jeho hlavným turistickým lákadlom, zaradeným v roku 1979 na Zoznam Svetového dedičstva UNESCO. Najzaujímavejšie sú staré klenby a chodby pod mestom. V okolí Splitu sa na pobreží mora nachádza veľa hotelov.
Doprava.
Split je dôležitá dopravná križovatka. V 2006 začil operácie Medzimestská železnica, má 17,8 km časť s 7 zastávkou. Planovali linke predĺženie. V 2005 odovzdani predmestné dialnice A1. Medzi mestom a diaľnicou Split má 2x2 cesta.

</doc>
<doc id="87954" title="Dubová (prítok Váhu)" url="https://sk.wikipedia.org/wiki?curid=87954">
Dubová (prítok Váhu)

Dubová (často hovorovo označovaná ako "Dubové") je vodný tok na západnom Slovensku, na území okresov Nové Mesto nad Váhom a Piešťany. Je to pravostranný prítok Váhu s dĺžkou .
Prameň.
Dubová pramení v Podunajskej pahorkatine, v obci Čachtice (), kde sa zo severozápadu pritekajúca Jablonka vetví na dve ramená, pričom pravostranné rameno pokračuje ďalej pod názvom "Dubová".
Opis toku.
Preteká severojužným smerom cez Čachtice, tu sprava priberá kratší prítok z Malých Karpát. Pokračuje okrajom susednej obce Častkovce, kde vytvára menší ohyb, východne od obce Podolie priberá zľava rameno Čachtického kanála a pokračuje k obci Pobedim. 
Pri obci Pobedim vytvára väčšiu sihoť a preteká okolo významného archeologického náleziska na pravom brehu. Potom tečie cez Bašovce a okrajom Veľkého Orvišťa, tu sa zľava oddeľuje Orvištský kanál, Dubová sa stáča na juhovýchod a vteká na územie mesta Piešťany. Časť toku v Piešťanoch je lemovaná chodníkom pre peších a cyklistov. Revitalizácia v kilometri 4,32 – 5,27 bola ocenená cenou CE.ZA.AR 2008.
Intravilánom mesta preteká v podstate severojužným smerom vytvárajúc niekoľko oblúkov. V rekreačnej oblasti Sĺňava I sa približuje k vodnej nádrži Sĺňava, pričom ďalej preteká po jej západnom brehu za oddeľujúcou hrádzou. V blízkosti výtoku Váhu zo Sĺňavy sa sprava vlieva do koryta Vážskeho kanála.
Medzi Čachticami a Pobedimom je koryto toku chráneným územím (prírodná pamiatka Brehové porasty Dubovej), bolo vyhlásené v roku 1983 za účelom ochrany cca dlhého úseku so zachovanými brehovými porastami vŕb. Ide o významný ekostabilizačný a krajinársky pôsobivý prvok uprostred odlesnenej poľnohospodárskej krajiny Podunajskej nížiny. Je hniezdiskom a útočiskom niektorých chránených druhov vtáctva.

</doc>
<doc id="87955" title="Latorica" url="https://sk.wikipedia.org/wiki?curid=87955">
Latorica

Latorica je rieka na západnej Ukrajine a na juhovýchodnom Slovensku. Spolu s Ondavou vytvára rieku Bodrog. Má celkovú dĺžku , odvodňuje územie s plochou , pričom na území Slovenska meria a plocha povodia je . Dlhodobý priemerný prietok je /s (neďaleko mesta Veľké Kapušany) a /s v oblasti sútoku s Ondavou.
Prameň a tok na Ukrajine.
Latorica pramení na Ukrajine pod názvom Latorycja, vo Východných Karpatoch, v geomorfologickom celku Polonyns'kyj chrebet. Od prameňa tečie prevažne severojužným smerom až k mestu Dolyna, odtiaľ po Mukačevo pokračuje na juhozápad a ďalej až k slovenskej hranici na západ cez Zakarpatskú nížinu (Zakarpats'ka nyzovyna).
Tok na Slovensku.
Na naše územie vstupuje na Východoslovenskej rovine na rozhraní katastrálnych území obcí Ptrukša a Boťany. Najprv tečie severozápadným smerom, južne od obce Čičarovce sa stáča na západ a približne od sútoku s Laborcom () pokračuje na juhozápad. S Ondavou sa spája severovýchodne od obce Zemplín () a ďalej pokračuje ako Bodrog.
Charakteristika.
Latorica je na území Slovenska typicky nížinnou riekou, vytvára veľké množstvo meandrov, slepých ramien i riečnych ostrovov. Na slovenskom území preteká cez CHKO Latorica, územím lužných lesov a močaristých lúk.
Najvýznamnejšími prítokmi sú na Ukrajine zľava Boržava a sprava Mala Latorycja a Slatyna, u nás pravostranné Udoč a Laborec.
Rieka u nás nepreteká cez žiadnu obec, ale jej koryto križuje niekoľko vodných kanálov (napr. Ptrukšiansky sprava, Leleský zľava a iné). Koryto Latorice zároveň tvorí hranicu medzi okresmi Michalovce a Trebišov.
Latorica preteká Východoslovenskou nížinou vyzdvihnutým agradačným valom a po oboch stranách vytvorila mohutnú riečnu nivu. Na juh od nej sa nachádza Latorická rovina, kým severne Kapušianske pláňavy. V priestore medzi riekami Laborec, Latorica a Ondava sa rozkladá Malčická tabuľa.
Koryto rieky bolo v minulosti upravované bagrovaním a budovaním ochranných hrádzí a poldrov, čím bolo sčasti vytvorené nové koryto. V oblasti Ptrukše a Veľkých Kapušian sa v súčasnosti ťaží zemný plyn.

</doc>
<doc id="87966" title="Nefertiti" url="https://sk.wikipedia.org/wiki?curid=87966">
Nefertiti

Nefertiti, celým menom Nefernefruaton Nefertiti, bola kráľovná a manželka faraóna Achnatona. Jej meno sa stalo synonymom krásy. Dnes je známa hlavne vďaka dobre zachovanej buste, objavnej v roku 1912, ktorá zobrazuje jej krásnu tvár s neobyčajne jemnými rysmi. 
Pôvod a rodinný život.
Pramene udávajúce Nefertitin pôvod sa rozchádzajú. Najuznávanejšia verzia je, že Nefertiti je dcéra kráľovského pisára Aje. 
Nefertiti mala s Achnatonom len dcéry. V Tébach sa jej pravdepodobne narodili tri dcéry: Meritaton, Meketaton a Anchesenpaaton, ktorá neskôr bola manželkou faraóna Tutanchamóna. Asi v piatom roku vlády kráľa Achnatona sa hlavné mesto egyptskej ríše presunulo z Téb do novo postaveného Achetatonu ("Atonov obzor") a kráľovský dvor sa samozrejme presunul takisto. V Achetatone sa im narodili ešte asi tri dcéry: Neferneferuaton, Neferneferure a Setepenre, nie je však vylúčené, že niektoré z nich zomreli vo veľmi mladom veku. Po narodení šiestej dcéry začal význam kráľovnej Nefertiti klesať. Naopak, mierne vzrástol vplyv Achnatonovej vedľajšej manželky Kije. Akékoľvek správy o Nefertiti začali miznúť.
Kráľovská manželka.
Nefertitin podiel na vláde nie je úplne jasný. V diplomatickej korešpondencii chýbajú o Nefertiti akékoľvek zmienky, naopak sa v nej hovorí o Achnatonovej matke, kráľovnej Teji, ktorá mala na Achnatona pravdepodobne veľký vplyv. Po presťahovaní do Achetatonu sa na reliéfoch častejšie objavovala najstaršia dcéra Nefertiti Meritaton. V dvanástom roku vlády Achnatona bola kráľovská rodina posledný raz zobrazovaná spolu. Krátko potom zomrela druhorodená princezná Maketaton a vzápätí zmizli z reliéfnej výzdoby aj Teje a tri najmladšie dcéry. Od pätnásteho roku vlády kráľa Achnatona princeznú Meritaton spodobňovali v sprievode ďalšej postavy, Smenchkarea. 

</doc>
<doc id="87987" title="Anton Hrnko" url="https://sk.wikipedia.org/wiki?curid=87987">
Anton Hrnko

PhDr. Anton Hrnko, CSc. (* 31. január 1955, Žilina) je slovenský historik a politik, bývalý poslanec Národnej rady a bývalý podpredseda Slovenskej národnej strany.
Rodina.
Hrnkova manželka Blanka, syn Martin a dcéra Michala zahynuli pri leteckej havárii 10. marca 2019 v Etiópii.
Kritika.
V roku 2017 bol Inštitútom ľudských práv (IĽP) zvolený za Homofóba roka.
Známe výroky.
"Ja si kupujem do roka 6 oblekov a jeden stojí 600 eur." - Anton Hrnko o zmrazovaní platov
"Dvojbodka má symbolizovať mňa ako platiteľa koncesionárskeho poplatku, mňa ako jedného radového príslušníka slovenského národa. A ja sa necítim ako dvojbodka." "-" Anton Hrnko o logu RTVS
"Obyčajný hajzel si, lebo rozprávaš drísty." - Anton Hrnko k protestujúcemu mužovi

</doc>
<doc id="88003" title="Kenozoikum" url="https://sk.wikipedia.org/wiki?curid=88003">
Kenozoikum

Kenozoikum (iné názvy: kaenozoikum, staršie zriedkavo: "neozoikum" , zriedkavo: "novovek Zeme", zastarano "terciér") je geologická éra, spadajúca pod eón fanerozoikum, v poradí najmladšia. Kenozoikum nadväzuje na mezozoikum so začiatkom pred 65,0 mil. rokov a trvaním až dodnes.
Rozdelenie.
Delenie (ICS 2008):
Delenie (ICS 2005):
Geologický vývoj.
Vo fanerozoiku pokračovalo delenie kontinentov až po ich súčasnú podobu. Dôležitým procesom bol (resp. stále je) posun fragmetov Gondwany na sever a kontakt s Lauráziou, ako aj otvorenie a následné rozširovanie Atlantiku.
Južná Amerika tiež smerovala severne, ale úplnej kolízii so Severnou Amerikou zabránili menšie platne v oblasti dnešného Karibiku, ktoré pôsobili ako "„air-bagy“" a podstatne utlmili náraz v čase stredného pliocénu. Pozostatky tohto procesu tvoria recentný vulkanizmus Karibského mora a priľahlých oblastí.
Kolízia Afriky s Eurázijskou platňou nebola taká pokojná, panovali pri nej oveľa väčšie kompresné sily. Dôsledkom tohto stretu bol zánik mora Tethys (jeho zvyškami sú dnešné Stredozemné a Čierne more). Kompresia zapríčinila vznik pohorí Alpy a Karpaty. Posledný veľký dopad na morfológiu zemského povrchu mala kolízia Indie s Ázijským kontinentom a vznik viacerých pásmových pohorí (Himaláje, Pamír, Hindúkuš, atď.). Vrásnenie, ktoré podnietilo vznik pásmových pohorí v kenozoiku (príp. koncom mezozoika) sa nazýva Alpínske vrásnenie.
Podnebie.
Počas paleogénu bolo omnoho teplejšie a vlhkejšie podnebie ako v súčasnosti. Nástupom neogénu sa klíma začína ochladzovať, pravdepodobná príčina tkvie vo výzdvihu Himalájí. Počas pleistocénu pokračuje ochladzovanie, ktorého výsledkom je niekoľko ľadových dôb, prerušených teplejšími periódami.
Vývoj života.
Flóra.
Vymieranie na konci kriedy postihlo aj rastlinstvo. Vyhynuli hlavne niektoré skupiny nahosemmených rastlín, najmä cykasorastov a ginkorastov. Svoj najväčší rozvoj dosiahli krytosemenné rastliny, ktoré dominujú suchozemskej flóre dodnes. Veľký rozvoj však stále zažívajú aj borovicorasty, ktoré miestami dominujú najmä v chladnejších oblastiach (tajga, vysoké pohoria).
V treťohorách bola klíma teplá bez zaľadnenia, vďaka čomu rástli subtropické lesy takmer na celom území Európy. Nástup štvrtohorných zaľadnení a ich viacnásobné striedanie s dobami medziľadovými spôsobil obrovskú záťaž pre Európsku flóru. Počas ľadových dôb sa väčšina rastlín sústredila na najjužnejších polostrovoch kontinentu (Pyrenejský, Apeninský a juh Balkánu), ktoré svojou rozlohou nie su veľmi veľké. V ďalšom prenikaní na juh im čiastočne bránilo Stredozemné more. Zmeny klímy spojené so sústredením druhov na obmedzenom území spôsobovalo opakované vymieranie mnohých druhov a ochudobňovanie Európskej flóry mierneho pásma. Tá bola síce čiastočne doplnená najmä z Ázie, ale dodnes je druhovo chudobnejšia ako ázijská a severoamerická (pre ich flóry zaľadnenia predstavovali menšiu záťaž, keďže na rozdiel od Európy prenikaniu druhov na teplejší juh nebránilo v Ázii ani v Severnej Amerike žiadne more).
Fauna.
Koncom kriedy došlo k masívnemu vyhynutiu väčšiny morských (amonity, belemnity, morské plazy) ako aj suchozemských (dinosaury) živočíšnych druhov. Preživšie cicavce a vtáky rýchlo využili voľný priestor a začali sa hromadne rozširovať na zemskom povrchu. Vtáky sa začiatkom paleogénu na krátky čas stávajú vládcami planéty (až vysoké nelietavé dravce, ktorých skameneliny sa našli v Laurázii a v Južnej Amerike, boli postrachom všetkého živého v kenozoiku).
Dôležitým faktorom, ktorý ovplyvnil faunu v neogéne a v neskorších obdobiach, bol vývoj trávových druhov na savanách. Na ich spásanie sa postupne adaptovali niektoré bylinožravé cicavce (kone, antilopy). Zaujímavú vetvu predstavuje vývoj v Južnej Amerike, ktorá bola relatívne izolovaná od okolitého sveta a priniesla svetu mnoho životných foriem: rody "Litopterna" (v podstate kombinácia ťavy a koňa), "Notoungulata". Koncom neogénu nastupuje na scénu človek, presnejšie jeho predkovia australopitekovia v Afrike. Pod vyhynutie štvrtohorných cicavcov (mamutov, "prajeleňov", "srstnatých nosorožcov") sa podpisuje okrem klimatických zmien už aj ľudská činnosť.

</doc>
<doc id="88059" title="Cirkev bratská v Slovenskej republike" url="https://sk.wikipedia.org/wiki?curid=88059">
Cirkev bratská v Slovenskej republike

Cirkev bratská (CB) je štátom uznávaná cirkev, ktorá patrí k malým protestantským cirkvám vyznávačského (evanjelikálneho) typu, ktorá vznikla r. 1882 na území Čiech v Rakúsko-Uhorsku. Na územie Slovenska sa dostala začiatkom 20. storočia, keď sa sformovali prvé zbory v Prešove (1923) a v Bratislave (1926). Počas Prvej Slovenskej republiky bola zakázaná, v čase vlády komunizmu bola pod prísnym dohľadom.
V súčasnosti pôsobí na Slovensku samostatne, rovnako ako pôsobí v Česku. Pri sčítaní v roku 2001 sa k nej prihlásilo na Slovensku 3 217 veriacich. Je členom Ekumenickej rady cirkví na Slovensku. 
Cirkev bratská na Slovensku.
Organizácia.
Základným spoločenstvom Cirkvi bratskej je zbor. Na Slovensku pôsobí v súčasnosti 22 zborov. Zbory sa riadia spoločnou Ústavou, Vyznaním a Vnútro-cirkevným poriadkom a okrem toho uzneseniami cirkevnej konferencie. Činnosť zborov koordinuje a reprezentuje Rada Cirkvi bratskej. Cirkev bratská je zriaďovateľom základných škôl Narnia v Bratislave, Banskej Bystrici, Pezinku a Trnave a Bilingválneho gymnázia C. S. Lewisa v Bratislave.
Celocirkevnú pôsobnosť má spevokol Eben-Ezer.
Predstavitelia.
Súčasným predsedom Rady CB je Ing. Štefan Evin, tajomníkom je ThDr. Ing. Ján Henžel, PhD. Medzi jej známejších členov patrí tiež Štefan Markuš, Daniel Pastirčák a Štefan Hríb.

</doc>
<doc id="88060" title="Vladivostok" url="https://sk.wikipedia.org/wiki?curid=88060">
Vladivostok

Vladivostok je mesto na východe Ruska a administratívne centrum Prímorského kraja v blízkosti hraníc s Čínou a Severnou Kóreou. Je jedným z najjužnejších miest Ruska (podobnú zemepisnú šírku majú napr. Groznyj, Machačkala, Vladikavkaz, Naľčik). Končí tu Transsibírska magistrála, a domovskú základňu tu má Tichomorská flotila.
Časové pásmo.
Vladivostok, ako aj celý Prímorský kraj sa nachádza v časovom pásme, označenom v medzinárodnom štandarde ako "Vladivostok time zone" (VLAT/VLAST). Posun oproti UTC predstavuje +10 hodín (VLAT) resp. +11 hodín (VLAST, letný čas). Voči hlavnému mestu Ruska Moskve je časový posun +7 hodín (označenie v Rusku ako MSK+7). Vladivostocký čas sa odlišuje od pásmového času o jednu hodinu, tak ako sa na teritóriu federácie uplatňuje dekrétny čas. 
Doprava.
Dôležitý dopravný uzol (Transsibírska magistrála), morský prístav. Medzinárodné letisko Vladivostok (kód IATA: VVO) vzdialený od mesta severne. Federálna trasa M60 "Ussuri" spája mesto s hlavným mestom Chabarovského kraja Chabarovskom.
Mestskú dopravu zabezpečujú: autobusy, trolejbusy, električky, linkové taxíky, pozemná lanovka. Vzdialené časti mesta su obsluhované prímestskou železnicou, ostrovné časti a časti vzdialené od centra motorovými člnmi a rýchloloďami. V posledných rokoch existencie ZSSR bola v meste pripravená výstavba metra. V súčasnosti tieto plány boli zavrhnuté.
V roku 2012 bol v meste dokončený najdlhší visutý most na svete most na ostrov Russkij.

</doc>
<doc id="88178" title="Flavius Iosephus" url="https://sk.wikipedia.org/wiki?curid=88178">
Flavius Iosephus

Flavius Iosephus alebo Iosephus alebo Josephus alebo Jozef Flavius (* 37/38 Jeruzalem – † okolo 100 Rím), pôvodným menom Josef ben Mattijahú bol židovský kňaz, učenec a historik, ktorý zanechal významné poznámky o prvej židovskej vojne v rokoch 66–70. Svoje meno Flavius si Iosephus pribral podľa rodového mena cisára Vespaziána.
Život.
Informácie o svojom živote nám Jozef poskytol sám vo svojom autobiografickom diele. Narodil sa v kňazskej židovskej rodine, ktorej korene vychádzali z rodu Hasmonejcov. Bol vynikajúcim študentom náboženských otázok a už vo veku 14 rokov sa ho na niektoré otázky pýtal jeruzalemský veľkňaz. Ako 16 ročný sa spojil s asketickým pustovníkom Bannom. V roku 57 sa vrátil späť do Jeruzalema, a pridal sa na stranu farizejov. V Judsku vtedy panovalo stále silnejšie napätie nielen medzi Židmi a Rímom, ale aj medzi Židmi samotnými. Keď v roku 64 rímsky prokurátor v Judsku poslal niekoľko kňazov v okovách do Ríma, vydal sa Jozef s delegáciou za ich prepustenie k Nerovmu cisárskemu dvoru. Jeho misia bola úspešná aj vďaka cisárovej manželke Poppei, ktorá sa jeho prípadu ujala.
Pri jeho návrate začínalo v Judsku veľké národné povstanie. V roku 66 Júda Galilejský obsadil pevnosť Antoniu a Jozef s ďalšími kňazmi sa pridali na stranu bojovníkov za nezávislosť. Vzápätí bol Jozef poslaný do Galileje, aby ju pripravil na vojnu, opevnil a nazbieral brannú silu. Na jeho stranu sa pridali židovské mestá, ale mestá s prevažnou väčšinou gréckych obyvateľov sa mu nepodarilo získať. Nakoniec sa opevnil v Jotapate, ktorá však bola Rímanmi dobytá. Jozefa zajali, ale keďže vojvodcovi Vespaziánovi predpovedal, že sa stane cisárom, zostal nažive. Jeho predpoveď sa naplnila krátko po Neronovej samovražde. Jozef zostal v rímskom tábore ako rukojemník a bol prítomný pri dobývaní Jeruzalema pod velením Vespasiánovho syna Tita. Jeruzalem padol v roku 70. 
Josefus bol odvedený do Ríma, kde ho oslobodili, vykázali mu penziu a ubytovanie na cisárove útraty. Jozef vtedy prijal po cisárovi meno "Flavius". Odvtedy je v latinskom svete známy ako "Flavius Iosephus". Aj keď zostal v službách Ríma a svojim deťom dal pohanské mená (Hyrkán, Iustus, Agrippa), zostal vždy verný svojmu židovskému pôvodu a venoval sa písaniu diel, v ktorých obhajoval židovskú vieru a tradície. 
Dielo.
Po skončení svojej vojenskej služby, spísal Jozef dve diela, ktoré zachytávajú neoceniteľným spôsobom židovské reálie 1. storočia.

</doc>
<doc id="88201" title="Hudobný nástroj" url="https://sk.wikipedia.org/wiki?curid=88201">
Hudobný nástroj

Hudobný nástroj je zariadenie skonštruované alebo pozmenené na účely tvorby hudby. V podstate každý nástroj, ktorý dokáže vylúdiť zvuk a môže byť nejakým spôsobom kontrolovaný hudobníkom môžeme považovať za hudobný nástroj. Na hudobných nástrojoch môžeme hrať sólovo alebo ich kombinovať. Líšia sa materiálom, z ktorého sú vyrobené, zvukom, tvarom a spôsobom hry na nich. 
História.
Všetky druhy hudobných nástrojov, snáď s výnimkou elektronických, sa spomínajú už v starovekých písomnostiach ako sú egyptské zvitky alebo Biblia. Prvé nástroje vyrobené z kostí pochádzajú už cca. spred 9 000 rokov. 

</doc>
<doc id="88258" title="Gabčíkovo (vodné dielo)" url="https://sk.wikipedia.org/wiki?curid=88258">
Gabčíkovo (vodné dielo)

Gabčíkovo je vodné dielo na rieke Dunaj, vybudované neďaleko mesta Gabčíkovo, juhovýchodne od Bratislavy.
Dejiny.
V stále sa meniacej rieke Dunaj sa nedarilo vytvoriť spoľahlivú plavebnú dráhu na dlhý čas. Už v polovici 19. storočia vznikol názor, že najlepšie by bolo plavbu riešiť odklonením sa od pôvodného koryta Dunaja. Napokon bol vybratý práve tento variant. Podľa neho sa Dunaj odkláňa zo zdrže Hrušov cez prívodný kanál, hydrocentrálu Gabčíkovo a odpadový kanál. Rozhodnutie o výstavbe bolo podmienené tiež odporúčaním Dunajskej komisie na vylepšenie parametrických podmienok pre vodnú cestu medzi Bratislavou a Budapešťou. Rozhodnutie urýchlila aj ropná kríza v roku 1973.
Vodné dielo bolo budované od roku 1977, pôvodne ako vodné dielo Gabčíkovo-Nagymaros na základe medzinárodnej zmluvy z roku 1977 a predovšetkým s cieľom zabrániť pravidelným záplavám v tejto oblasti (napr. 1954 a 1965). Maďarsko v máji/novembri roku 1989 jednostranne a bez toho, aby to Slovensku oznámilo, ukončilo práce na stavbe svojej časti, čím donútilo Česko-Slovensko od novembra 1991 realizovať len časť diela pri Bratislave v pozmenenej podobe. Toto dielo bolo uvedené do prevádzky v októbri 1992, sekundárne časti stavby (elektráreň a podobne) boli uvedené do prevádzky v roku (?) 1996. Odstúpenie Maďarska od zmluvy bolo dlhé roky predmetom medzinárodného právneho sporu medzi Slovenskom (ako dedičom záväzkov po Česko-Slovensku) a Maďarskom. Medzinárodný súdny dvor v októbri 1997 rozhodol, že zmluva z roku 1977 stále platí. Maďarsko taktiež nebolo oprávnené v roku 1989 prerušiť a neskôr pozastaviť práce na vodnom diele.
Elektráreň vodného diela prevádzkovali Slovenské elektrárne. Vodohospodárska výstavba 4. decembra 2014 vypovedala zmluvu a od 10. marca 2015 SE elektráreň neprevádzkujú.
Časti vodného diela.
Vodné dielo Nagymaros.
Súčasťou vodných diel na Dunaji má byť aj vodné dielo Nagymaros tvorené zdržou dlhou asi 95 kilometrov a stupňom Nagymaros. Stupeň bude situovaný v Maďarsku medzi obcami Vyšehrad a Nagymaros a jeho úlohou je využívať vzniknutý spád zdrže na výrobu elektrickej energie a zabezpečiť dostatočné plavebné hĺbky požadované medzinárodnými dohovormi, ktoré sa nedajú uskutočniť pomocou regulačných opatrení.
Vodné dielo Gabčíkovo bolo navrhované na regulačnú a špičkovú prevádzku vodnej elektrárne a vodné dielo Nagymaros ako vyrovnávacia elektráreň, na zlepšenie podmienok plavby a vyrovnávanie špičkových odtokov z vodnej elektrárne Gabčíkovo. Prevádzka vodnej elektrárne Nagymaros sa teda predpokladala ako priebežná. Zdržanie vybudovania stupňa Nagymaros neumožňuje vodnej elektrárni Gabčíkovo pracovať v špičkovej prevádzke.
Dôvodom na zastavenie prác zo strany Maďarska boli protesty občanov, pretože Vodné dielo sa začalo chápať ako symbol socializmu. Odporcovia diela v Maďarsku tiež argumentovali tým, že dielo by výrazne poškodilo životné prostredie.
Po zanechaní prác maďarskou stranou a nerešpektovaním tzv. "Zmluvného projektu" v čase, kedy bolo vodné dielo Gabčíkovo na 90% dokončené, sa v roku 1992 našlo 7 hlavných variantov na dobudovanie vodného diela Gabčíkovo. Napokon bol vybraný variant C, teda "zmenšenie zdrže, vybudovanie vodného diela výlučne na území Slovenska a odsunutie výstavby vodného diela Nagymaros". Ako najlepšie riešenie však naďalej zostáva variant A, teda "dokončenie oboch vodných diel podľa platnej medzinárodnej Zmluvy z roku 1977, vrátane všetkých spoločne dohodnutých zmien v spoločnom zmluvnom projekte". V novembri 1991 začala slovenská strana realizáciu objektov náhradného riešenia výlučne na slovenskom území.
Charakteristika.
Vodné dielo Gabčíkovo je viacúčelová stavba. Charakteristika a účel diela:

</doc>
<doc id="88320" title="Kolínsky dóm" url="https://sk.wikipedia.org/wiki?curid=88320">
Kolínsky dóm

Kolínsky dóm je dóm v Kolíne nad Rýnom v Nemecku.
Stavali ho vyše 600 rokov. Táto jediná klasická katedrála na nemeckej pôde je preto nielen pamätníkom stredoveku, ale aj architektonickým dielom 19. storočia. Od roku 1996 je zapísaná na zozname svetového dedičstva UNESCO.
Stavebné práce.
Kolínske arcibiskupstvo, ktoré od roku 1164 vlastnilo vzácnu relikviu — kosti svätých Troch kráľov, malo veľký politický a náboženský význam. Preto bol pochopiteľný plán nahradiť údajne zastaraný karolínsky dóm katedrálou, ktorá by zodpovedala postaveniu arcibiskupstva a hodnote uschovávaných relikvií. Základný kameň Dómu sv. Petra a Panny Márie — jedného z najväčších v Európe — položil roku 1248 kolínsky arcibiskup Konrad von Hochstaden.
V roku 1560 sa stavebné práce pre nedostatok peňazí zastavili, ale vtedy už boli položené základy celej stavby. Stĺpy priečnej a pozdĺžnej lode stáli pod provizórnymi strechami, západná fasáda s dvoma vežami bola nedokončená. Až 19. storočie utvorilo predpoklady na obnovenie stavebnej činnosti na katedrále (od r. 1842). Vplyvom oslobodzovacích vojen sa prebudilo národné cítenie, dodatočne sa uvedomoval (zdanlivo) národný ráz stredovekej gotiky a katedrála sa pokladala za symbol zjednoteného Nemecka, za akýsi druh národnej svätyne.
Pôdorys stavby.
Pôdorys Kolínskeho dómu (dĺžka 144,58 m) napodobňuje severofrancúzske katedrály. Ide o krížovú stavbu s piatimi pozdĺžnymi a tromi priečnymi loďami, východným chórom s ochodzou, so siedmimi rovnakými chórovými kaplnkami a dvoma vežami na západnom priečelí. Dóm slávnostne vysvätili 15. októbra 1880.
Kolínska povesť.
Keď stavba Kolínskeho dómu pokročila už natoľko, že boli viditeľné mohutné obrysy chrámu, začal sa diabol vyhrážať prvému staviteľovi dómu Gerhardovi, že zaplaví celé základy, aby znemožnil chrám dokončiť. Majster Gerhard sa dušoval, že dóm bude rýchlejšie dokončený, než by diabol mohol priviesť vodu. Keď sa o niekoľko dní ocitlo stavenisko pod vodou, majster Gerhard skočil z lešenia. Potom sa už nenašiel staviteľ, ktorému by sa dóm podarilo dokončiť. Najskôr museli zo staveniska vyhnať dušu prvého staviteľa, ktorá tam blúdila, až potom mohli práce úspešne dokončiť.

</doc>
<doc id="88409" title="Makarská" url="https://sk.wikipedia.org/wiki?curid=88409">
Makarská

Makarská (-slovenský normovaný názov; po chorvátsky "Makarska"; ) je mesto v Chorvátsku, na pobreží Jadranského mora, v strednej Dalmácii. Žije v ňom približne 14 000 obyvateľov a dnes je známe najmä ako turistické letovisko a centrum Makarskej riviéry.
Charakter mesta.
Makarská leží juhovýchodne pozdĺž pobrežia od Splitu a severozápadne od Dubrovníka. Nad mestom sa smerom do vnútrozemia vypína pohorie Biokovo, vytvárajúce jedinečnú prírodnú kulisu a zároveň ochranu pred severným vetrom. Vďaka svojej výhodnej polohe na Jadranskej magistrále - spojnici Splitu a Dubrovníka a krásnej krajine sem už v prvej polovici 20. storočia začali prichádzať turisti (aj z vtedajšej ČSR); následne sa celej oblasti začalo hovoriť Makarská riviéra. 
Mesto je známe svojou dlhou promenádou s malými obchodmi a kaviarňami, na ktoré nadväzuje trh a zábavný park. Len kúsok od prístavu, z ktorého premáva trajekt na blízky ostrov Brač, sa nachádza zachovalé historické námestie s kostolom z 18. storočia a františkánskym kláštorom. Mesto, ktoré je turistickým a hospodárskym centrom oblasti disponuje množstvom hotelov a súkromných apartmánov, ktoré počas letnej sezóny lákajú tisíce dovolenkárov.
V meste sa nachádzajú základné aj stredné školy, nemocnica, banky, pošta, športové kluby, galérie, pamätníky a i. Makarská je východiskovým miestom na túry do Prírodného parku Biokovo.

</doc>
<doc id="88443" title="Pauline Metternichová" url="https://sk.wikipedia.org/wiki?curid=88443">
Pauline Metternichová

Paulina Klementina Metternichová, rodená grófka Sándorová zo Slawnitza, (* 25. február 1836, Viedeň – † 28. september 1921, Viedeň) bola popredná viedenská a parížska aristokratka preslávená svojím šarmom a eleganciou, významná propagátorka diela Richarda Wagnera a Bedřicha Smetanu v zahraničí.
Životopis.
Kňažná Paulina Metternichová sa narodila v uhorskej grófskej rodine Sándorovcov zo Slawnitza. Jej otec Moritz Sándor bol v celom rakúskom cisárstve preslávený milovník koní prezývaný „bláznivý jazdec“, matka Leontina bola dcérou rakúskeho kancelára Metternicha, u ktorého strávila veľkú časť svojho detstva.
V roku 1856 sa vydala za knieža Richarda Metternicha, syna kancelára Metternicha (boli tak nielen manželia, ale i strýc a neter). Manželstvo bolo veľmi harmonické (i napriek občasným milostným záletom kniežaťa) a vzišli z neho tri dcéry - Sophie, Pascalina a Clementina. Kňažná Paulina sprevádzala svojho manžela, ktorý bol rakúskym diplomatom, na jeho misijné pobyty najprv na saský kráľovský dvor v Drážďanoch, neskôr na cisársky dvor do Paríža, kde strávili takmer jedenásť rokov (1859 – 1870). Tu sa kňažná Paulina spriatelila s francúzskou cisárovnou Eugéniou a stala sa jej najbližšou dôverníčkou.
Kňažná bola zapálenou priaznivkyňou kultúry a milovala spoločenský život. 
Ako vo Viedni, tak v Paríži určovala módne trendy a vkus. Do Paríža a neskôr do Čiech (často bývala na zámku Plasy pri Plzni) priniesla vtedy takmer neznámy šport – korčuľovanie. Propagovala fajčenie cigár a fajky v čisto dámskej spoločnosti. Vymieňala si korešpondenciu s hudobnými skladateľmi (napr. s Wagnerem, Lisztom, Gounodom, Saint-Saënsem a inými), so spisovateľmi (s Prosperom Mérimée či Alexandrom Dumasem starším). Za metternichovského pôsobenia v Paríži sa stala propagátorkou diel Richarda Wagnera a neskôr i Bedřicha Smetanu.
Ako dieťa bola svedkom revolúcie v roku 1848 vo Viedni. Neskôr zažila začiatok francúzskej občianskej vojny v roku 1870. Dokonca sprevádzala cisárovnú Eugéniu na jej ceste do exilu vo Veľkej Británie.
Zomrela v roku 1921 vo Viedni. Bola svedkom slávy i pádu francúzskeho i rakúskeho cisárstva a v prvých rokoch po 1. svetovej vojne sa stala živým symbolom dvoch stratených svetov.
Jej najznámejší portrét vytvoril francúzsky impresionistický maliar Edgar Degas. Dielo sa dnes nachádza v Národnej galérii v Londýne.
Význam.
Paulina Metternichová bola poprednou kultúrnou mecenáškou svojej doby. Priatelila sa so skladateľmi Richardom Wagnerom (venoval jej jednu svoju klavírnu skladbu) i Ferencom Lisztom a finančne ich podporovala. Bola to ona, kto presadil premiérové uvedenie Wagnerovej opery "Tannhäuser" v Paríži v roku 1861. Produkcia skončila neúspechom a parížske fiasko "Tannhäusera" vstúpilo do dejín opery ako jeden z najväčších hudobných škandálov 19. storočia. Naďalej však Wagnera podporovala. Medzi jej chránencov patril aj skladateľ Bedřich Smetana. V 90. rokoch 19. storočia márne usilovala o uvedenie Smetanovej "Predanej nevesty" v Paríži.
Vďaka svojím častým pobytom medzi Parížom a Viedňou pôsobila kňažná Metternichová ako významný kultúrny transmiter medzi týmito dvoma spoločnosťami (nech už išlo o hudbu, šport či politické názory, o ktoré sa kňažná živo zaujímala).
Napísala dve knihy pamätí, nemecky "Gesehenes, geschehenes, erlebtes", knihu o svojom detstve (o i. o svojom starom otcovi, kancelárovi Metternichovi) a francúzsky "Éclairs du passé", v ktorých spomína na francúzsky cisársky dvor. Obe vyšli posmrtne na začiatku 20. rokov 20. storočia.

</doc>
<doc id="88529" title="Kartografia" url="https://sk.wikipedia.org/wiki?curid=88529">
Kartografia

Kartografia (z gréckeho "chartis" – mapa, "graphein" – kresliť) je vedný odbor, ktorý sa zaoberá znázorňovaním zemského povrchu, nebeských telies a objektov, javov na nich a ich vzájomných vzťahov. Mapy sa pôvodne tvorili pomocou pera a papiera, vynálezom a rozšírením počítačov došlo k revolúcii aj v kartografii. Väčšina dnešných komerčných máp sa tvorí pomocou špecializovaného softvéru. 
Kartografia na Slovensku.
Roku 1955 založila Slovenská akadémia vied a Správa geodézie a kartografie edíciu "Monumenta Slovaciae Cartographica". Nezastupiteľné miesto v tejto edícii má dielo Samuela Mikovínyho, jedného z najschopnejších zememeračov a kartografov 18. storočia v Uhorsku. Ako osvietenec odsúdil všetkých autorov, ktorí zostrojovali mapy bez toho, aby príslušný kraj poznali. Mikovíny sa narodil na území dnešného Slovenska a uznáva sa za priekopníka slovenskej vedy 18. storočia.

</doc>
<doc id="88534" title="Adolph Frank" url="https://sk.wikipedia.org/wiki?curid=88534">
Adolph Frank

Adolph Frank (* 29. január 1834, Klötze – † 30. máj 1916, Berlín) bol nemecký chemik, inžinier a podnikateľ. Je známy najmä vďaka svojmu objavu využitia potaše (uhličitan draselný) a založeniu odvodeného priemyselného odvetvia.
Život.
Adolph Frank sa narodil v dedine Klötze, blízko Gardelegenu v Altmarku, Nemecko. Bol synom židovského obchodníka, ktorý riadil obchod so zmiešaným tovarom. Frank vyštudoval strednú školu v Strelitzi, dnes časť Neustrelitzu a neskôr známu Jacobsohnovu školu v Seesene. Po strednej škole jeho záujem o chémiu vzrástol a preto sa rozhodol študovať v lekárni v Osterburgu.
Od roku 1855 do 1857 študoval farmáciu, prírodné vedy a technológiu na univerzite v Berlíne. V tom istom roku urobil skúšky a stal sa farmaceutom so známkou 1 (najlepšia možná známka v nemeckom školskom systéme). Medzi rokmi 1861 a 1862, získal doktorát z chémie na univerzite v Göttingene za prácu o produkcii cukru. Pred získaním doktorátu, v roku 1858, Frank Adolph už získal svoj prvý patent počas práce pre cukrovú továreň v Staßfurte za objav procesu čistenia repnej šťavy pomocou ílového mydla. Dôraz vo svojej práci kládol na poľnohospodárske využitie potaše ako umelého hnojiva.
Práca.
Po roku 1860 objavil ložiská potaše blízko Staßfurtu a Leopoldshallu, a začal rozvíjať potašový priemysel. V roku 1861 získal patent na potašové hnojivo na základe chloridu draselného. Svoj neskorší vývoj zameral na metódu industriálnej extrakcii brómu zo soľných baní.
Jeho práca na poli hnojív viedla Sidney Gilchrist Thomasa k objavu nového umelého hnojiva. Spolu s nemecko-poľským chemikom Nikodem Carom, v roku 1899 vyvinuli Frankovu-Carovu metódu extrakcie kyanamidu vápenatého, ktorá rozbehla dusíkatý a vápenatý kyanamidový hnojárenský priemysel. V rovnakom roku obaja a niekoľko iných obchodníkov založili firmu "Cyanidgesellschaft mbH", ktorá sa neskôr premenovala na "Bayrischen Stickstoff-Werke AG (BStW)" v Trostbergu.
Použitie hnedého zafarbenia pivových fliaš, ktoré malo chrániť obsah fľaše pred slnkom, sa mu dá tiež pripísať.

</doc>
<doc id="88569" title="Taktické skupiny počas SNP" url="https://sk.wikipedia.org/wiki?curid=88569">
Taktické skupiny počas SNP

Taktické skupiny počas Slovenského národného povstania boli takticko-operačné zoskupenia vojsk 1. česko-slovenskej armády na Slovensku. Vznikli reorganizáciou povstaleckého vojska 10. septembra 1944. Bolo ich šesť a niesli krycie označenia Kriváň (1.), Fatra (2.), Gerlach (3.), Muráň (4.), Ďumbier (5.), Zobor (6.). Dôvod reorganizácie povstaleckých vojsk do tzv. taktických skupín spočíval v lepšej organizácii bojovej činnosti v jednotlivých obranných smeroch, ktoré boli dané vojenskou situáciou ako aj geografickými danosťami územia krajiny. Taktické skupiny veľkosťou (počtom mužov) zodpovedali pluku až divízii.
Oddiely.
Skupiny sa delili na oddiely. 

</doc>
<doc id="88576" title="České Sliezsko" url="https://sk.wikipedia.org/wiki?curid=88576">
České Sliezsko

České Sliezsko, do 1918 Rakúske Sliezsko, 1938–1945 aj Sudetské Sliezsko, je historické územie na severovýchode Česka s rozlohou a zhruba 1 miliónom obyvateľov. Historickým hlavným mestom je Opava. S výnimkou moderného okresu Jeseník (ktorý je súčasťou Olomouckého kraja), je súčasťou Moravskosliezskeho kraja. Na juhu hraničí s Moravou; na juhovýchode so slovenským Žilinským krajom; na východe, severe a juhozápade s Poľským Sliezskom (konkrétne s vojvodstvom Sliezskym, Opolským a Dolnosliezskym).

</doc>
<doc id="88601" title="Nevädza poľná" url="https://sk.wikipedia.org/wiki?curid=88601">
Nevädza poľná

Nevädza poľná (lat. "Centaurea cyanus"), je jednoročná liečivá rastlina z čeľade astrovité.
Rozšírenie.
Nevädza poľná rastie predovšetkým na okrajoch obilných polí a na suchých, kamenistých miestach spolu s rumančekom pravým a makom divým. Je indikátorom prehnojenia polí, v nedávnej minulosti sa pri silnom umelom hnojení vyskytovala zriedkavejšie.
Vzhľad.
Je to jednoročná rastlina so stonkou vysokou až 90 cm, stonka je často vetvená. Kvetné listy sú špicaté, široké asi 6 mm. Kvety sú modrofialové v strede a výrazne modré na okrajoch. Kvitne od júna do septembra.
Použitie.
Zbierame celé sýtomodré hlavičky bez stopiek, alebo len z úborov vytrhávame lupienky. Sušíme pri 35 °C.
V liečiteľstve sa používa kvet ("Flos cyani"), buď samostatný alebo s kalichom ("Flos cyani cum calyce"). Droga má účinky močopudné a žlčopudné, v súčasnosti sa však najčastejšie používa pri zápalových a hnisavých očných chorobách.
Účinné látky.
Obsahuje antokyánové glykozidy (napr. cyanín), cichorín, knicín, flavonoidy, saponíny a minerálne látky.

</doc>
<doc id="88618" title="Ján Seberini" url="https://sk.wikipedia.org/wiki?curid=88618">
Ján Seberini

Ján Seberini alebo Seberíni; staršie písanie "Ján Szeberínyi" (* 1. január 1780, Veličná – † 10. február 1857, Banská Štiavnica) bol slovenský kňaz, evanjelický farár v Banskej Štiavnici (od roku 1832?), národovec, náboženský spisovateľ a pedagóg, superintendent banského dištriktu, bojovník proti maďarizácii. Teológiu študoval na Prešovskom kolégiu.
Narodil sa v rodine Štefana Seberiniho a jeho manželky Zuzany rodenej Törökovej
Štúdium.
Ján Seberini navštevoval základnú školu v Istebnom. Od roku 1792 študoval na gymnáziu v Rožňave, Prešove a Kežmarku. V Prešove študoval teológiu a od roku 1801 na evanjelickom lýceu v Bratislave. Na univerzite v Jene študoval v rokoch 1804 – 1805. Venoval sa tam aj botanike a mineralógii. V roku 1839 získal čestný doktorát taktiež na univerzite v Jene.
Pôsobenie.
V roku 1807 bol vysvätený za evanjelického kňaza. Od roku 1805 bol vychovávateľom v Bratislave. V rokoch 1807 – 1811 bol farárom v Nitrianskej Strede. Neskôr v Kochanovciach a Banskej Štiavnici. Od roku 1834 bol superintendantom banského dištriktu. Pre sympatie s maďarskou revolúciou bol zbavený titulu a odsúdený na smrť. Neskôr bol rozsudok umenený na 20-ročné väzenie a potom bol omilostený.
Dielo.
Vydal r. 1810 latinskú príručku pre domácich učiteľov a vychovávateľov. Školské otázky tvorili jeden z hlavných bodov národného programu sformulovaného Ľ. Štúrom, ktorý napísal: „Sloboda a vzdelanosť sa ruka v ruke vedú a vzájomne jedna druhú podporujú.“

</doc>
<doc id="88630" title="Červia diera" url="https://sk.wikipedia.org/wiki?curid=88630">
Červia diera

Červia diera je hypotetický fyzikálny objekt umožnený schopnosťou časopriestoru vytvoriť skratku cez priestor a čas.
Tento fenomén po prvýkrát opísali v roku 1935 Albert Einstein a Nathan Rosen ako tzv. Einsteinov-Rosenov most, čo je však iba jeden z hypotetických možných druhov červých dier. Tento most má prepájať náš s vesmír s iným paralelným vesmírom s opačne plynúcim časom a bielou dierou- objektom, z ktorého objekty naopak vychádzajú. Prejsť cez Einsteinov-Rosenov most by ale trvalo nekonečne dlho a mosty sa naviac aj veľmi rýchlo uzatvárajú, takže je vylúčené, že by sa nám cez nejaký podarilo prejsť. 
Názov červia diera sa vysvetľuje na základe analógie k červovi, ktorý sa z jedného bodu povrchu jablka prehrýza samotným jablkom na iný bod na jeho povrchu, nepohybuje sa teda dvojrozmerne po povrchu, ale používa trojrozmernú skratku práve červou dierou.
Podľa teórie možno prepojiť dva veľmi vzdialené body vo vesmíre s využitím zakrivenia časopriestoru. Pozorovateľ prechádzajúci červou dierou nikdy neprekračuje rýchlosť svetla, no vzdialenosť medzi štartom a cieľom prekonáva podstatne rýchlejšie ako svetelný lúč letiaci priamo.
Vo fyzike a fikcii, červia diera je hypotetickým topologickým fenoménom časopriestoru, ktorý by v zásade mohol byť "skratkou" cez časopriestor. Pre jednoduchú vizuálnu predstavu červej diery, si skúsme predstaviť časopriestor ako dvoj-rozmernú (2-D) plochu (pozri obrázok vpravo). Ak tento povrch "preložíme" pozdĺž (neexistujúceho) tretieho rozmeru, vytvorí to jednoduchý obraz červej diery "mostu". (Prosím berte do úvahy, že tento obrázok je len vizualizácia, ktorá umožňuje obrazne sprostredkovať v podstate nezobraziteľnú štruktúru existujúcu v 4-och alebo viacerých rozmeroch). Červia diera je teoretická, podobne ako tunel s dvoma koncami, každý v oddelených bodoch časopriestoru.
Mini červie diery.
Pri kvantových fluktuáciach ("bublanie" časopriestoru pri ktorom vznikajú páry častíc a antičastíc), ktoré sa dejú na fyzikálne najmenšej možnej škále- tzv. Planckovej dĺžke, sa podľa vedcov môžu vyskytovať rýchlo vznikajúce a zanikajúce submikroskopické červie diery, ktoré sú prepojené strunami. Počas veľkého tresku mohol vzniknúť obrovský počet týchto malých červých dier, ktoré teraz prepletajú celý vesmír. 
Exotická hmota.
I keď sme vyššie spomínali, že Einsteinov-Rosenov most sa veľmi rýchlo zatvára, vedeli by sme ho hypoteticky vedieť nechať otvorený. Čierne diery sa s červými dierami veľmi podobajú- nie je preto vylúčené, že i čierna diera v srdci našej galaxii je v skutočnosti červou dierou. Čiernu dieru si môžme predstaviť ako lievik, ktorý koniec v skreslenom prípade predstavuje singularitu. Aby sme mohli vytvoriť spomínaný priechodný most medzi našou čiernou dierou a bielou dierou v inom vesmíre, potrebovali by sme množstvo energie, aby nám gravitácia náš mostík neprestrihla a nevytvorila singularitu. 
Potrebovali by sme určitú formu hmoty, ktorá by mala zápornú hmotnosť, ktorá by naopak veci odpudzovala- exotickú hmotu. Tá by nám pomohla nechať našu hypotetickú červiu dieru otvorenú. Môže to pôsobiť formou mágie a aj trocha sci-fi, no dokonca sme už aj na túto formu hmoty našli možného kandidáta- vákuum samotné. Vo vákuu kvôli kvantovým fluktuáciam neustále vznikajú páry častíc a antičastíc, ktoré hneď aj zaniknú. Manipulovaním s vákuom by sme mohli vytvoriť práve zápornú formu hmoty, ktorá by nám udržala voľný priechod. 
Zdroj: https://m.youtube.com/watch?v=9P6rdqiybaw&amp;t=429s 
Hľadanie červých dier.
Čierne a červie diery sú si navzájom veľmi podobné, preto je možné , že i naša čierna diera v strede našej galaxie, Sagitarius A*, je vlastne červou dierou. Sagitarius A* sa považuje za superhmotnú čiernu dieru a ak by sa tam nachádzala červia diera, spôsobilo by ti veľmi malé odchýlku v obežných dráhach hviezd krúžiacich okolo našej čiernej diery. Keďže gravitačný tok prechádza celou červou dierou, teleso na druhom konci tunela by gravitačne reagovalo aj s naším telesom, obiehajúcim okolo Sagitarius A*. Takže ak by sme sledovali hviezdu obiehajúcu našu čiernu dieru, hviezda na druhom konci tunela červej diery by mohla gravitačne zareagovať s tou našou a my by sme videli jasnú odchýlku v jej dráhe. Najvhodnejší objekt vybrali vedci hviezdu S2, ktorá vykazovala v jej dráhe (veľmi) jemné poruchy. 
Problém ale je, že zatiaľ ešte neexistuje dostatočne presná pozorovacia technika, ktorá by nám umožnila pozorovať jasné nepresnosti v dráhe hviezdy. A aj keby sme v dráhe hviezdy pozorovali odchýlky od pozorovania, stále to neznamená, že je hviezda ovplyvňovaná práve červou dierou.

</doc>
<doc id="88705" title="Semtex" url="https://sk.wikipedia.org/wiki?curid=88705">
Semtex

Semtex 1A a Semtex H sú plastické trhaviny, ktoré sa využívajú na špeciálne trhacie práce, deštrukčné práce, ako počinové nálože a na vojenské účely.
Dejiny.
Semtex bol v 70. a 80. rokoch 20. storočia obľúbená trhavina medzinárodných teroristických skupín, pretože sa dal relatívne ľahko získať a je vysoko účinný. Veľké dodávky priemyslových trhavín v tomto období smerovali do Líbye, Vietnamu, ale vyvážali sa i do Írskej republiky a Spojeného kráľovstva a mnohých ďalších krajín. Osobitou vlastnosťou plastických trhavín Semtex bolo, že nemali žiadny pach, takže sa nedali vystopovať stopovacími psami (v 70. rokoch to ale bolo takmer neznáme odvetvie kynológie), ani zistiť detektormi výbušnín na princípe analýzy plynov a pár (v 70. rokoch zaberal taký detektor väčšiu dodávku). Je to vedľajší dôsledok použitia kvalitných surovín. Ďalšou podobnou vlastnosťou Semtexu bolo, že po ňom nezostávali žiadne stopy, žiadne zvyšky nezdetonovanej trhaviny v mikrotrhlinách, ktoré by umožnili identifikovať druh trhaviny - na použitie semtexu sa usudzovalo práve len z nedostatku stôp umožňujúcich identifikovať trhavinu, priamy dôkaz použitia neexistuje. Priemyselné plastické trhaviny Semtex sú preto od začiatku 90. rokov 20 storočia značkované pachovými (nitroestery a aromatické nitrolátky) a špeciálnymi anorganickými prísadami, aby sa dali identifikovať podľa pachu a stôp na mieste výbuchu.
Semtex pripravili koncom 50. rokov 20. storočia na vývojovom pracovisku VCHZ Syntézia Pardubice. Niekedy sa ako vynálezca uvádza Stanislav Brebera, chemik firmy VCHZ Syntézia, v roku 1966. Prvýkrát ho vyrobila česká firma VCHZ Syntezia Semtín (dnes Explozia). Výbušnina je pomenovaná podľa Semtína - predmestia Pardubíc v Čechách - SEMTín EXplosia. Trhavina pozostáva z veľkej časti z pentritu a hexogénu, zvyšok je butadiénstyrénový kaučuk, plastifikovaný minerálnym olejom (Semtex 1A a 1H) alebo nitrilový kaučuk, plastifikovaný polárnejším amidovým rozpúšťadlom (PlNp 10, Semtex 10).
Pôvodný výrobok bol označovaný Semtex B1 a bol určený pre armádu ako náplň odmínovacích zariadení (výbušných šnúrových odmínovačov), neskôr bola plastická trhavina pod označením Semtex 1A uvoľnená na civilné použitie v Československu. Semtex H bol určený predovšetkým na export. 
Pod značkou "Semtex" sa nevyrába len "Semtex A" a "Semtex H", ale celá pestrá skupina priemyslových trhavín určená na trhacie práce, tvarovanie výbuchom a špeciálne činnosti. Existujú trhaviny tuhé, dodávané vo forme plochých dosiek, listových náloží a tehličiek, trhaviny plastické i trhaviny práškové. Dnes sa z celej tejto skupiny priemyslových trhavín vyrába okrem plastických trhavín Semtex 1A, Semtex 1H, Semtex 10, Semtex C4, Semtex PW4 a Semtex 90 aj elastický Semtex 10-SE vo forme listových náloží, práškový Semtex S 30 určený na tvarovanie výbuchom a špeciálne trhacie práce. Na vojenské použitie firma vyrába plastické trhaviny Pl Np 10, Pl Hx 30 ako aj elastickú Pl SE M vo forme listových náloží. 

</doc>
<doc id="88783" title="Deň, ktorý neumrie" url="https://sk.wikipedia.org/wiki?curid=88783">
Deň, ktorý neumrie

Deň, ktorý neumrie je film režiséra Martina Ťapáka z roku 1974. Je zasadený do obdobia Slovenského národného povstania. Zobrazuje drámu muža, ktorý neznáša vojnu a zabíjanie, a preto dezertuje z východného frontu a vracia sa domov. Tu sa pridáva k povstalcom, ako guľometčík v obrnenom vlaku, s cieľom pomstiť ťažké zranenie svojej manželky, ktoré jej spôsobil nemecký dôstojník.
Film zobrazuje udalosti Slovenského národného povstania. V tom povstalecká armáda skutočne použila tri pancierové vozne – vlaky Masaryk, Hurban a Štefánik.
Vlak.
Pre tento film bola vyrobená replika povstaleckého obrneného vlaku Hurban. Oproti originálnemu vlaku sa líši vežami – namiesto veží z tankov LT-35 má replika väčšie veže s dlhším kanónom, ktoré pochádzajú z tanku T-34/85. Tento vlak je dnes vystavený pod Zvolenským zámkom.

</doc>
<doc id="88809" title="Krivánsky potok" url="https://sk.wikipedia.org/wiki?curid=88809">
Krivánsky potok

Krivánsky potok je vodný tok na juhu stredného Slovenska, na území okresov Detva a Lučenec. Niekedy sa označuje ako Lučenský potok. Je to významný pravostranný prítok Ipľa, má dĺžku 48,2 km, plochu povodia 204,89 km² a priemerný relatívny sklon koryta 15,77 ‰. Je tokom III. rádu, má vejárovitú riečnu štruktúru a regulované koryto. V roku 1999 bola na hornom toku vyhlásená PP Krivánsky potok, na ploche 10,23 ha sa ochraňuje podhorský tok so zachovalou sprievodnou vegetáciou prirodzeného zloženia, ktorej význam znásobuje koncentrovaný výskyt veľmi ohrozeného perovníka pštrosieho.
Pramení v pohorí Ostrôžky, v lazníckej oblasti obce Budiná, na severovýchodnom svahu Baranieho vrchu (726,8 m n. m.), v nadmorskej výške okolo 670 m n. m.
Po pribratí krátkeho prítoku pri osade Zavrenovci tečie najprv na západ, zľava priberá prítok spod Budinskej skaly (965,3 m n. m.) a stáča sa na sever. Na krátkom úseku potom tečie juhovýchodným cípom Zvolenskej kotliny, podcelkom Detvianska kotlina, cez obec Podkriváň, ďalej sa stáča na severovýchod a za obcou následne prudko na juhovýchod. Preteká po hranici medzi Ostrôžkami na pravom brehu a Veporskými vrchmi na ľavom brehu, zľava priberá Bzovský potok a vzápätí rozširuje svoje koryto. Pokračuje územím obce Píla, kde priberá niekoľko prítokov (najmä ľavostranný Martinovský potok a pravostranný Pílanský potok).
Potom vstupuje do Revúckej vrchoviny, napája vodnú nádrž Mýtna, do ktorej sprava ústi Uhliarsky jarok a preteká obcou Mýtna ležiacej v Lovinobanskej brázde. Zľava priberá významný Dobročský potok (241,3 m n. m.) a tečie viac juhojuhovýchodným smerom popri lovinobanskej magnezitke a následne aj okrajom tejto obce. Z pravej strany priberá Budinský potok a zľava Salajku. Na krátkom úseku pokračuje smerom na juh, zľava priberá Uderinský potok (Uderinku) a vstupuje do Lučenskej kotliny.
Tu tečie cez Podrečany, sprava priberá Kaderinský jarok, zľava prítok z oblasti Veľkej Uderinej a stáča sa na juhovýchod. Sprava potom priberá Psotu, pri obci Tomášovce sa od hlavného koryta oddeľuje bočné rameno na pravom brehu, kým na ľavom brehu tečie okolo vodnej nádrže Tomášovce. V obci Tomášovce sa obe ramená spájajú, z pravej strany priberá dva prítoky pritekajúce od obce Gregorova Vieska (Ľubetník, bezmenný), sprava priberá prítok vznikajúci severovýchodne od obce Halič a Krivánsky potok vstupuje na územie obce Vidiná.
Preteká okrajom intravilánu obce a následne vteká na katastrálne územie mesta Lučenec, kde preteká miestnymi časťami Opatová a Malá Ves. Vzápätí sa stáča na juh, na juhovýchodnom okraji intravilánu mesta priberá sprava svoj najvodnatejší a najdlhší prítok, Tuhársky potok. Pri osade Béter sa stáča na juhovýchod (178,5 m n. m.), preteká močaristým územím, pričom oba brehy obopína (až k ústiu) ochranná hrádza, následne juhovýchodne od obce Mikušovce priberá ľavostrannú Slatinku (172,4 m n. m.) a napokon severozápadne od obce Trebeľovce sa v nadmorskej výške okolo 171 m n. m., priamo oproti sútoku s Babským potokom, vlieva do Ipľa.

</doc>
<doc id="88839" title="Klastavský potok" url="https://sk.wikipedia.org/wiki?curid=88839">
Klastavský potok

Klastavský potok je vodný tok na juhu stredného Slovenska, tečie územím okresov Banská Štiavnica a Krupina. Je to pravostranný prítok Belujského potoka s dĺžkou . Nazýva sa aj Báčovský potok.
Pramení v Štiavnických vrchoch, v podcelku Sitnianska vrchovina, na západnom úpätí Sitna () v nadmorskej výške cca 
Na krátkom úseku tečie na juhozápad, veľkým oblúkom sa stáča na sever, následne na západ a vteká do Počúvadlianskeho jazera. Z tajchu vyteká smerom na juh a preteká rekreačnou osadou "Počúvadlianske Jazero". Sprava priberá krátky prítok spod Hája () a zľava, pri Počúvadlianskom mlyne, Dobrú vodu.
Následne vytvára dlhú Klastavskú dolinu, v ktorej vytvára niekoľko výraznejších zákrut. Preteká obcou Klastava a stáča sa viac na juhovýchod, pri osade Klastavský mlyn priberá dva kratšie prítoky (najprv sprava, potom zľava) a preteká časťou Sitnianske predhorie. Sprava ešte priberá prítok spod Sokola () a rozšíreným korytom vstupuje do Podunajskej pahorkatiny.
Preteká jej východným výbežkom, podcelkom Ipeľská pahorkatina, stáča sa na juh a preteká obcami Ladzany, Drážovce, za ktorou sa opäť stáča na juhovýchod, ďalej cez Báčovce a Šipice. Tu sa na okraji obce vlieva v nadmorskej výške cca do Belujského potoka.

</doc>
<doc id="88893" title="Dural" url="https://sk.wikipedia.org/wiki?curid=88893">
Dural

Dural (z angl. "durable aluminium") je zliatina hliníka s meďou a horčíkom (Al-Cu4-Mg). Obsah medi v zliatine je približne 4 %, obsah horčíka je menší ako 1 %. Pri zvýšenom podiele horčíka sa zliatina nazýva aj superdural (Al-Cu4-Mg1).
Vlastnosti.
Dural patrí medzi tvárnené vytvrdzované zliatiny hliníka. Dá sa dobre tvárniť za tepla pri 380 až 450 °C aj za studena. Vytvrdzujú sa obvykle za studena na medzu pevnosti 400 až 450 MPa (superdural). Duraly nemajú dostatočnú odolnosť proti korózii, preto sa často plátujú hliníkom alebo zliatinou hliníka s mangánom. 
Dural je pevný v ťahu s medzou pevnosti medzi 250 MPa až 500 MPa a je húževnatý. Niektoré typy duralu sa vlastnosťami okrem tvrdosti vyrovnajú oceli.
Hustota duralu je priemerne ρ=2 800 kg.m3.
Dural na rozdiel od čistého hliníka je možné deliť laserom.
Použitie.
Duraly sa používajú kvôli nízkej mernej hmotnosti najmä na stavbu lietadiel, a na výrobu hliníkových diskov kolies osobných automobilov.

</doc>
<doc id="88924" title="Nemecký ovčiak" url="https://sk.wikipedia.org/wiki?curid=88924">
Nemecký ovčiak

Nemecký ovčiak je psie plemeno uznané v FCI v skupine 1 pod číslom 166.
Pôvod.
Pomerne mladé plemeno, ustálené až na prelome 19. a 20. storočia z nemeckých sedliackych psov nejednotného typu. V základných črtách sa zhoduje s ostatnými európskymi ovčiakmi. Hlavnú zásluhu na jeho vzniku má rotmajster Max von Stephanitz, ktorému sa s pomocou iných chovateľov podarilo utvoriť najčastejšie chované plemeno sveta.
Povaha.
Svojmu pánovi a jeho rodine je nemecký ovčiak veľmi oddaný a verný, celej rodine. Je výborným priateľom. Ku známym ľuďom je taktiež veľmi priateľský. K ľuďom cudzím však býva nedôverčivý. Pri správnej výchove a dobrom zoznámení nebývajú problémy ani s inými domácimi zvieratami.V styku so psami sa prejavuje jeho hravosť, rád sa s nimi priatelí a komunikuje.
Vzťah k deťom.
Dobre vychovaný pes má k deťom veľmi dobrý, priateľský vzťah. Deti však musia tolerovať potreby psa a nerušiť ho napr. pri odpočinku alebo pri kŕmení. Pri styku s cudzími deťmi je však, ako aj u iných psov, nutný dohľad dospelej osoby, rovnako ako pri styku s veľmi malými deťmi.
Pracovné využitie.
Toto plemeno môže byť použité v mnohých odboroch ľudskej činnosti. S obľubou je používané v policajnej a vojenskej službe, tiež ako pomocník hasičov a pyrotechnikov, pri vyhľadávaní drog a ďalších látok a pri vyhľadávaní a zachraňovaní zavalených ľudí. Ďalej je nemecký ovčiak používaný ako sprievodca nevidiacich, ako pes pre nepočujúcich alebo robí spoločníka chorým ľuďom v ústavoch. Výborne sa osvedčil taktiež ako ochranca a strážca obchodných objektov a domov. V krajine svojho pôvodu sa stále využíva aj na pasenie stád.
Zvláštne nároky.
Bezpodmienečne vyžaduje výcvik. Hoci je dobrým spoločníkom, mal by mať aj zodpovedajúce zamestnanie. Bohužiaľ, so zreteľom na početnosť nemeckých ovčiakov, nie vždy uvážlivý chov, ako aj na nevhodnú výchovu vyskytujú sa občas medzi nimi problémové jedince (bojazlivé,agresívne a pod.).Treba však dbať zreteľne na jeho zdravie,pretože ako sa môže stať u každého väčšieho psa,môže sa mu otočiť žalúdok čo býva takmer vždy už smrteľné(príznakom môže byť zväčšené brucho, väčšie množstvo peny tečúcej z tlamy a neschopnosť stáť na nohách). Ovčiak po vyvracaní potravy zo žalúdka často potravu znova skonzumuje.
Výchova.
Vzhľadom k vysokej inteligencii sa tento pes pomerne ľahko vychováva. Dobre, rýchlo a rád sa učí, jeho výchova však musí byť dôsledná a pes vyžaduje mnoho pozornosti a času svojho majiteľa, aby vyrástol na slušného a dobre vychovaného psa. Vhodné je prihlásiť sa so svojim psom do kynologického klubu, základnú poslušnosť však je nutné nacvičiť doma. Tento pes je vhodný k výcviku poslušnosti, aj k ďalšiemu, náročnejšiemu výcviku. 

</doc>
<doc id="88930" title="Hybica" url="https://sk.wikipedia.org/wiki?curid=88930">
Hybica

Hybica je rieka na hornom Liptove, na území okresov Poprad a Liptovský Mikuláš. Je to pravostranný prítok Váhu s dĺžkou 18,7 km, je tokom III. rádu. Na strednom toku vytvára Hybickú tiesňavu, územie, kde sa Hybica hlboko zarezáva do treťohorných vápencov, ktoré vystupujú medzi mladšími a menej odolnými horninami.
Prameň.
Pramení v Tatranskom podhorí východne od Podbanského, v lokalite Tri kopce v nadmorskej výške približne 
Opis toku.
Od prameňa tečie juhojuhozápadným smerom, sprava priberá prvý prítok z lokality Tri kopce, následne zľava zo SSZ svahu vrchu Hybica (), nasleduje ľavostranný prítok spod Pálenice () a pravostranný spod Hluchánky (). Ďalej vteká do Liptovskej kotliny, zľava priberá prítok () vznikajúci severozápadne od vrchu Hrubý grúň () a potok tečie cez Hybickú tiesňavu. Potom priberá ľavostranný prítok z lokality Zadolinky a pravostranný Hlboký jarok, vytvára oblúk vypnutý na západ a v blízkosti obce Východná z východu a juhu obteká vrch Gliaň (). Vzápätí sa stáča, pokračuje na juhozápad, sprava priberá Pasienkový potok a podteká diaľnicu D1. Nasleduje pravostranný Mrlianov potok a dva krátke ľavostranné prítoky z oblasti Hliniska, ktoré ústia do Hybice SV od obce Hybe a potok preteká intravilánom tejto obce. V obci priberá najprv zľava prítok od lokality Nad Váhom a potom sprava Brtáňov potok. Pod obcou tečie na krátkom úseku na západ, z pravej strany priberá prítok pretekajúci lokalitou Noviny a znovu mení smer toku na juhozápad. Z ľavej strany ešte priberá prítok z lokality Kameň, preteká osadou Hlboké, následne podteká cestu I/18, esovito sa stáča a na katastrálnom území obce Hybe, západne od osady Hlboké, ústi do Váhu.
Ústie.
Do Váhu ústi pri samote Hlboké, severozápadne od obce Kráľova Lehota, v nadmorskej výške 

</doc>
<doc id="88946" title="Jalovčanka" url="https://sk.wikipedia.org/wiki?curid=88946">
Jalovčanka

Jalovčanka (starší názov Jalovský potok) je potok na strednom Liptove, na území okresu Liptovský Mikuláš. Je to pravostranný prítok Váhu s dĺžkou 16,7 km a je tokom III. rádu. Preteká dolinami Parichvost a Jalovecká dolina. Na hornom toku má výrazne vyvinuté ľavostranné prítoky, pri obci Bobrovec obteká na pravom brehu menšiu vodnú plochu, ktorá vznikla vybagrovaním štrkov. Na dolnom toku sa tok viacnásobne vlní.
Prameň.
Pramení v Západných Tatrách na západných svahoch Baníkova (2 178,0 m n. m.) v nadmorskej výške približne 1 810 m n. m.
Smer toku.
Na hornom toku (dolina Parichvost) tečie prevažne na západ, na strednom toku (Jalovecká dolina) na juhojuhozápad, na dolnom toku po obec Trstené na juh a odtiaľ k ústiu na juhozápad.
Ústie.
Vlieva sa do vodnej nádrže Liptovská Mara na území mesta Liptovský Mikuláš (mestská časť Liptovská Ondrašová) v nadmorskej výške 563 m n. m.

</doc>
<doc id="88963" title="Rak riečny" url="https://sk.wikipedia.org/wiki?curid=88963">
Rak riečny

Rak riečny ("Astacus astacus") je druh kôrovca z čeľade rakovité ("Astacidae"). Žije v tečúcich vodách a rybníkoch s bahnitým dnom, je výrazným indikátorom čistoty vody. Žije len v čistých vodách. Dožíva sa 10 - 15 (max. 20) rokov a váži 250 až 350 gramov.
Stavba tela.
Telo raka sa skladá z pevne zrastenej hlavohrude a bruška. Na hlavohrudi má rak ústny otvor, zmyslové orgány a článkované končatiny. Má 2 páry tykadiel, prvé 3 páry končatín sú zakončené klepetami, má 4 páry kráčavých končatín a krátke končatiny sú aj na brušných článkoch (samičke slúžia na pridržiavanie oplodnených vajíčok). Dlhšie tykadlá sú hmatovým orgánom, je v nich aj orgán rovnováhy. Rak je schopný vnímať polohu tela. Na kratších tykadlách sú čuchové bunky. Zložené oči sú na pohyblivých stopkách. Pohyb mu umožňujú svaly uložené na vnútornej strane panciera. Pancier raka nerastie spolu s rakom, ale asi raz za rok ho zhodí. Vtedy mu nový pancier rýchlo dorastie. Uhličitan vápenatý (potrebný na tvorbu nového panciera) čerpá zo zásobných vápenatých teliesok v bočných stenách prednej časti žalúdka. Rak dýcha žiabrami. Dorastá do dĺžky 25 cm.
Vyživovanie.
Živí sa nahnívajúcimi zvyškami, ale aj živými rastlinami a živočíchmi, čím prispieva k čistote vôd.
Výskyt.
Vyskytuje sa v celej Európe okrem Španielska, severného Anglicka a Írska. Jeho stavy boli značne redukované kvôli račej nákaze.
Rozmnožovanie.
Samička dospieva vo štvrtom a samček v treťom roku života. Malý rak sa vyliahne z vajíčka v júni až v júli. Samička má vajíčka ukryté pod bruškom, kde si ich pridržiava malými nožičkami.
Pohyb a aktivita.
Aktívny je najmä v noci, po dne vody sa pohybuje prevažne dopredu, pred nepriateľom sa prudko chvostovou plutvou švihne dozadu.

</doc>
<doc id="88968" title="Empire State Building" url="https://sk.wikipedia.org/wiki?curid=88968">
Empire State Building

Empire State Building je jeden z prvých mrakodrapov v Spojených štátoch. Budova je postavená v štýle Art deco.
Budova má 102 poschodí. Jej výstavba bola ukončená roku 1931. Nachádza sa na ostrove Manhattan v rovnomennej štvrti mesta New York. Budova je situovaná medzi 33. a 34. ulicou a jej základy siahajú takmer približne 17 metrov pod úroveň terénu. Táto stavba dosiahla prvenstvo najvyššej budovy sveta potom, čo svojou výškou (381 metrov) predstihla Chrysler Building. Tá svoje prvenstvo držala len rok. Empire State Building postavili za necelých 410 dní. Po otvorení si svoje prvenstvo držala vyše 40 rokov, potom jej ho zobrali dvojičky budov World Trade Center v roku 1972. 
Prvý prezident Spojených štátov George Washington o štáte New York hovorieval ako o Empire State. Architekta Wiliama Fredericka Lamba a jeho klientov to inšpirovalo, aby v tom čase obdivovanú najvyššiu budovu sveta pomenovali Empire State Building. Bol to výraz hrdosti a presvedčenia, že 381 metrov vysokú, 102-podlažnú dominantu Manhattanu nik neprekoná.

</doc>
<doc id="88995" title="Škoda Octavia" url="https://sk.wikipedia.org/wiki?curid=88995">
Škoda Octavia

Škoda Octavia je model automobilu nižšej strednej triedy vyrábaný českou automobilkou Škoda od roku 1996. Vývoj Octavie sa začal v roku 1992 a v roku 1999 pribudla v ponuke Octavia Combi. Škoda Octavia 2. generácie sa začala vyrábať v roku 2004. Niekedy sa model zaraďuje do strednej triedy, predovšetkým druhá a tretia generácia. Euro NCAP zaraďuje obe generácie do strednej triedy. Do decembra 2011 bolo vyrobených 1 500 000 kusov modelu Octavia.V roku 2013 sa začala výroba tretej generácie Octavie. Budúca generácia má byť odhalená v roku 2017 počas autosalónu v Ženeve.
História automobilu Škoda Octavia.
Česká automobilová spoločnosť spustila výrobu automobilu Škoda Octavia v roku 1959, pričom výroba verzie Octavia bola vylepšením svojho predchodcu Škody 440. Rok 1960 priniesol na trh nový variant, Škodu Octavia Combi, ktorá vynikala hlavne svojim interiérom. Počas nasledujúcich rokov prešiel automobil modernizáciou, ktorá priniesla vylepšenie zadnej časti auta. V roku 1964 Octaviu vystriedal model Škoda 1000 MB. Škoda Octavia Combi sa na trhu udržala do roku 1971.
Škoda Octavia (1U) (19962010).
Návrat výroby Škody Octavia znamenal rok 1996, kedy sa spustil predaj modelu, ktorého vývoj začal v roku 1992. Keďže výrobca kládol veľký dôraz na bezpečnosť, interiér disponoval prednými i bočnými airbagmi, ktoré boli v tej dobe charakteristické hlavne pre vyššie triedy automobilov. V roku 1998 sa začala vyrábať Škoda Octavia Combi.Octavia v roku 2001 prešla faceliftom. Pri konci výroby v roku 2004 bol vyrobený miliónty kus Octavie, ktorá sa vyrábala v karosárskych verziách liftback a combi
Nástupom druhej generácie v roku 2004 sa Octavia prvej generácie premenovala na Octaviu Tour I. a pod týmto menom sa vyrábala do roku 2010. 
Stupne výbavy.
Do roku 2000:
Po facelifte (MR2001):
Škoda Octavia II (1Z) (20042013).
Druhá generácia bola predstavená na autosalóne v Ženeve a uvedená na trh v roku 2004. Model disponuje zmenami karosérie, interiéru i novou ponukou motorov. Vyrába sa v stupňoch výbavy Classic, Ambiente a Elegance a v základná výbava obsahuje napríklad štyri airbagy, ABS systém a kotúčové brzdy na všetkých kolesách.
Športová verzia Octavia RS bola na trh uvedená po predstavení druhej generácie. Na Autosalóne v Paríži bola predstavená v roku 2006 luxusná verzia Octavia Laurin &amp; Klement. S cieľom konkurovať silným SUV predstavila automobilka Škoda v roku 2007 verziu Combi Scout.
V októbri 2008 bol predstavený facelift, ktorého najviditeľnejšou zmenou boli nové predné svetlomety. 
Od októbra 2010 do júna 2012 sa pod názvom Octavia Tour II predávala stroho vybavená verzia, ktorá sa podobala na verziu pred faceliftom a nahrádzala Octaviu Tour I. Jej nástupcom sa stal nový model Rapid.
Škoda Octavia III (5E) (20132019).
Tretia generácia modelu Octavia bola predstavená 11. decembra 2012. V roku 2013 bola predstavená verzia combi.
Výbavové stupne.
Active
Ambition
Elegance / Style
Laurin &amp; Klement
G-TEC
RS
RS 230
RS 245
Scout
Štvrtá generácia.
Štvrtá generácia bola predstavená 11. novembra 2019 v Prahe. Dizajn exteriéru nadväzuje ako na väčší Superb, tak i na menšiu Scalu. Model prvýkrát ponúka hybridnú verziu, head up displej alebo LED matrix svetlomety.

</doc>
<doc id="89220" title="Peter Blaho" url="https://sk.wikipedia.org/wiki?curid=89220">
Peter Blaho

Dr. h. c. prof. JUDr. Peter Blaho, CSc. (1. január 1939 – 29. máj 2018) bol slovenský právnik a vysokoškolský pedagóg. Spolu s profesorom Karolom Rebrom patril medzi najvýznamnejších slovenských právnych historikov v odbore rímske právo na Slovensku.
Životopis.
Narodil sa 1. januára 1939 v Nitre. Jeho otec Július Blaho bol sudca na okresnom súde, matka Gertrúda ženou v domácnosti, mal dvoch súrodencov: Pavla (1940 – 2015) a Eleonóru (1943). Vyštudoval Gymnázium Topoľčany, potom v roku 1956 začal študovať na Právnickej fakulte Univerzity Komenského v Bratislave. Pre zlý kádrový profil bol v roku 1960 vylúčený zo štúdia. V štúdiu mohol pokračovať až v roku 1962, pričom samotné štúdium tak ukončil v roku 1965. Následne začal pracovať ako podnikový právnik, neskôr ako súdny čakateľ na Krajskom súde v Bratislave. V decembri 1967 sa vrátil na Právnickú fakultu Univerzity Komenského, kde začal pôsobiť ako asistent. V roku 1978 získal titul kandidát vied (CSc.). V roku 1969 sa mu podarilo absolvovať študijný pobyt na Štrasburgskej univerzite. V roku 1980 sa stal docentom v odbore dejiny štátu a práva. V roku 1981 absolvoval študijný pobyt zameraný na rímske právo v Ríme. V roku 1991 bol vymenovaný za profesora v odbore dejiny štátu a práva a rímske právo. Následne založil Katedru rímskeho práva na Právnickej fakulte Univerzity Komenského, ktorej bol až do roku 1998 vedúcim. Od februára 1991 pôsobil zároveň ako dekan Právnickej fakulty Univerzity Komenského. Do tejto funkcie bol zvolený dvakrát a vydržal v nej tak až do mája 1997. V roku 1998 sa zaslúžil o vytvorenie Právnickej fakulty Trnavskej univerzity. Vo februári 1999 sa stal jej prvým dekanom. Presne o rok neskôr bol prezidentom Rudolfom Schusterom vymenovaný za rektora Trnavskej univerzity. Aj na tejto pozícii vydržal až dve funkčné obdobia, teda až do začiatku roka 2007. Následne sa vrátil na Právnickú fakultu Trnavskej univerzity, kde určitý čas pôsobil ako prodekan pre vedeckovýskumnú a edičnú činnosť. Na tejto fakulte pôsobil až do svojej smrti ako profesor na Katedre rímskeho a cirkevného práva.
V roku 1995 založil medzinárodný vedecký časopis Orbis Iuris Romani. V roku 2001 mu pápež Ján Pavol II. udelil titul rytier commendator rádu sv. Gregora Veľkého. V roku 2004 mu prezident SR udelil štátne vyznamenanie Pribinov kríž I. triedy. V tomto roku založil v Ríme Slovenský historický ústav. V roku 2008 mu bol na Univerzite kardinála Štefana Wyszyńského vo Varšave udelený čestný titul doctor honoris causa. Patril k zakladateľom Nadácie Štefana Lubyho. Dňa 27. mája 2016 mu aj v Trnave odovzdali ocenenie doctor honoris causa. Mal manželku Evu (1942) a dve deti Romana (1967) a Petru (1974).

</doc>
<doc id="89221" title="Raúl Castro" url="https://sk.wikipedia.org/wiki?curid=89221">
Raúl Castro

Raúl Castro Ruz (* 3. jún 1931, Birán) je kubánsky revolucionár a politik. Od roku 2008 do roku 2018 bol prezidentom Štátnej rady a Rady ministrov Kubánskej republiky (hlava štátu), od roku 2011 do roku 2021 bol prvým tajomníkom Ústredného výboru Komunistickej strany Kuby.
Je mladším bratom Fidela Castra a držiteľom početných ďalších významných funkcií na Kube. 
Zo života.
Narodil sa ako najmladší syn španielskeho emigranta "Ángela Castra", ktorý bol pomerne bohatým statkárom v mestečku Birán. Študoval sociálne vedy na univerzite v Havane a podobne ako jeho starší brat Fidel bol výrazne politicky aktívny, pričom sa stal členom prokomunisticky orientovaného hnutia "Socialistickej mládeže". V roku 1953 sa pripojil ku bratovi Fidelovi počas útokov na kasárne Moncada, po ktorých strávil celkovo 22 mesiacov vo väzení. Spolu s bratom po prepustení odišiel do Mexika a neskôr sa s ním a ďalšími partizánmi v roku 1956 vylodil na lodi Granma späť na Kube, čo odštartovalo Kubánsku revolúciu. Vo februári 1958 bol povýšený na "comandanteho" (vysoká veliteľská funkcia v partizánskom vojsku) a velil kolóne povstalcov operujúcej na severovýchode provincii Oriente. 
Po víťazstve revolúcie pomáhal pri transformácii Kuby ku komunizmu a neskôr získal vysoké vládne a armádne funkcie. Je známe, že Raúl mal od začiatku viac prokomunisticky orientovanejšie názory ako Fidel a pravdepodobne vďaka jeho kontaktom s medzinárodným komunistickým hnutím Kuba nadviazala prvotné styky so Sovietskym zväzom. 
Po tom, ako sa Fidelovi Castrovi začal v roku 2006 zhoršovať zdravotný stav, začal prenášať hlavné riadiace funkcie na Raúla (v júli 2006 mu odovzdal post "Predsedu Štátnej rady") a v roku 2008 ho odporučil aj na post "Predsedu Rady ministrov" (formálne pomenovanie kubánskeho prezidenta). Oficiálne bol na tento post zvolený "Národným zhromaždením" 24. februára 2008. Hoci po nástupe do funkcie začal Raúl presadzovať menšie ekonomické a politické reformy, stále je pevným zástancom komunistického zriadenia na Kube. Vo februári 2013 bol vo funkcii potvrdený na ďalšie päťročné obdobie, zároveň však v prejave oznámil, že po uplynutí tohto obdobia definitívne odíde do dôchodku. 21. decembra 2017 oznámil, že vo funkcii prezidenta zostane do apríla 2018 .
Rodina.
Raúl Castro sa v roku 1959 oženil s významnou revolucionárkou Vilmou Espínovou († 2007), s ktorou mal 4 deti. Zatiaľ čo dcéra Mariela sa stala významnou kubánskou aktivistkou pre zrovnoprávnenie homosexuálov, jediný syn Alejandro je výrazne politicky aktívny a podľa niektorých by mohol byť nástupcom otca v štátnických pozíciách. 

</doc>
<doc id="89254" title="Slovenská abeceda" url="https://sk.wikipedia.org/wiki?curid=89254">
Slovenská abeceda

Slovenská abeceda alebo slovenské písmo je abeceda (resp. písmo), ktorá sa používa na zápis slovenčiny.
Prehľad znakov.
Slovenskou abecedou tu primárne myslíme súbor všetkých písmen grafickej sústavy slovenského jazyka. Slovenská abeceda pozostáva zo 46 písmen. Každé z nich má dve podoby, tzv. malé písmeno a tzv. veľké písmeno (kedy sa má použiť malé a kedy veľké písmeno určujú pravidlá pravopisu). Tieto písmená okrem toho majú určité predpísané poradie. Nasleduje zoznam spomínaných 46 písmen v spomínanej malej a veľkej podobe a v spomínanom predpísanom poradí v ich tlačenej podobe:
Dvojhlásky ia, ie, iu (na rozdiel od dvojhlásky ô) sa nepovažujú za samostatné písmená, a teda ani za súčasť abecedy. Považujú sa za dve písmená.
V písme sa popri písmenách abecedy používajú interpunkčné znamienka.
Delenia.
Písmená slovenskej abecedy možno rozdeliť nasledovne:
"delenie 1:"
"delenie 2":
"delenie 3":
"delenie 4":
Abeceda, názvy písmen a zodpovedajúce hlásky.
Podrobnejšia verzia hláskovej časti tejto tabuľky je uvedená v článku Fonetika a fonológia slovenčiny; podrobnejšia verzia obsahuje aj fonémy, transkripciu podľa IPA, sčasti aj iné transkripcie a obsahuje aj hlásky vznikajúce v skupinách d/t/n/l+e/e/í, pri spodobovaní a pod.
Zložky.
V slovenskej abecede, a teda aj vo vyššie uvedenej tabuľke, sú - ako vidno - obsiahnuté aj zložky , t.j. ch, dz, dž. Podrobnejšie o problematike slovenských zložiek (teda dz, dž a ch) pozri v článku zložka (jazykoveda).
Dvojhláskové písmená.
Dvojhláskové grafémy (písmená) v slovenčine sú (v hranatých zátvorkách sú uvedené zodpovedajúce hlásky, teda samohlásky v pravom slova zmysle): 

</doc>
<doc id="89280" title="Medzinárodná Morseova abeceda" url="https://sk.wikipedia.org/wiki?curid=89280">
Medzinárodná Morseova abeceda

Medzinárodná Morseova abeceda [vyslov: morzeova] (iné názvy: Morseova abeceda, Morsova abeceda, Morseova telegrafická abeceda, Morseho abeceda [vyslov: morzeho], hovorovo morzeovka) je sústava telegrafných signálov zodpovedajúcich písmenám, čísliciam a iným znakom, ktoré sa používajú pri písaní; v grafickom vyjadrení je to sústava bodiek a čiarok, časovo bodka predstavuje krátky signál a čiarka dlhý signál. Autorom abecedy je Samuel Finley Breese Morse. Používala sa pri železniciach.

</doc>
<doc id="89328" title="Percy Bysshe Shelley" url="https://sk.wikipedia.org/wiki?curid=89328">
Percy Bysshe Shelley

Percy Bysshe Shelley (* 4. august 1792, Horsham, Spojené kráľovstvo – † 8. júl 1822, Lerici, Taliansko) bol popredný anglický romantický básnik. Je považovaný za jedného z najlepších lyrických básnikov píšucich po anglicky. 
Stal sa idolom budúcich dvoch alebo troch generácií básnikov (vrátane hlavných viktoriánskych básnikov Roberta Browninga, Alfreda Tennysona, Dante Gabriela Rossettiho, Algernona Charlesa Swinburnea, Williama Butlera Yeatsa a Subramanya Bharathyho). Známy bol aj jeho vzťah so súčasníkmi Johnom Keatsom a lordom Byronom, všetci traja napokon zomreli predčasne v mladom veku. 
Jeho druhou manželkou bola Mary Shelleyová, ktorá sa preslávila svojím hororovým románom Frankenstein alebo Moderný Prometeus. 

</doc>
<doc id="89646" title="Hebrejská jeruzalemská univerzita" url="https://sk.wikipedia.org/wiki?curid=89646">
Hebrejská jeruzalemská univerzita

Hebrejská jeruzalemská univerzita alebo Hebrejská univerzita v Jeruzaleme (, , ) je najstaršia a najdôležitejšia univerzita v Izraeli. Patrí medzi 100 najkvalitnejších akademických pracovísk na svete. Medzi jej zakladateľov patrili osobnosti ako Albert Einstein, Sigmund Freud, Martin Buber a Chajim Weizmann.
Dejiny.
Založenie hebrejskej univerzity v Palestíne bolo navrhnuté už v roku 1884 na konferencii sionistickej organizácie Chovevej Cion v Katoviciach. Túto myšlienku neskôr významne podporoval nemecký fyzik židovského pôvodu Albert Einstein. Základný kameň univerzity bol položený roku 1918. O sedem rokov neskôr, 1. apríla 1925, bol slávnostne otvorený univerzitný campus na vrchu Skopus (hebr. "Har ha-Cofim") v Jeruzaleme. Otvorenia sa zúčastnili mnohé významné osobnosti, vrátane predstaviteľov britskej správy, akými boli napr. lord Arthur James Balfour, vikomt Edmund Allenby a sir Herbert Samuel. Prvým rektorom fakulty sa stal Dr. Judah Leon Magnes.
V priebehu nasledujúcich dvadsiatich rokov sa univerzita rozvinula vo veľkú a uznávanú vzdelávaciu inštitúciu. Vznikli fakulty prírodných a humanitných vied, medicíny, vzdelávania, poľnohospodárstva (v meste Rechovot, asi 20 km južne od Tel Avivu), Židovská národná knižnica (neskôr Izraelská národná knižnica), univerzitné vydavateľstvo a centrum pre vzdelávanie dospelých.
Počas Prvej arabsko-izraelskej vojny v roku 1948 Arabi opakovane napadli vrch Skopus na severovýchode Jeruzalema a konvoje, ktoré prechádzali z Izraelom kontrolovaných častí Jeruzalema na univerzitu. Po útoku na lekársky konvoj smerujúci do nemocnice Hadassa 13. apríla 1948 ostal Skopus odrezaný od ostatných židovských častí Jeruzalema. Jordánska vláda odmietla Izraelu po uzatvorení prímeria v roku 1949 umožniť na vrch prístup. Univerzita sa preto musela presídliť do nového campusu v štvrti Givat Ram v západnom Jeruzaleme, ktorý bol dokončený v roku 1953. Lekárska fakulta sa o niekoľko rokov presťahovala do nového lekárskeho campusu v štvrti Ein Kerem v juhozápadnom Jeruzaleme, kam sa presunula aj nemocnica Hadassa.
V roku 1967 študovalo na univerzite 12.500 študentov na dvoch campusoch v Jeruzaleme a na poľnohospodárskej fakulte v Rechovot. Po zjednotení Jeruzalema v Šesťdňovej vojne v júni 1967 sa univerzita mohla vrátiť na svoje pôvodné miesto na vrchu Skopus. Po ukončení rekonštrukcie v roku 1981 sa campus "Har ha-Cofim" opäť stal hlavným campusom Hebrejskej univerzity.
V súčasnosti (2003) má univerzita asi 12.000 pregraduálnych a 10.000 postgraduálnych študentov. V odborných rebríčkoch kvality univerzít sa umiestnila na 77., 78., resp. 131. mieste na svete.
Terorizmus.
31. júla 2002 sa krátko po 13:30 v preplnenej univerzitnej reštaurácii "Frank Sinatra" na vrchu Skopus odpálil samovražedný atentátnik, palestínsky robotník z východného Jeruzalema. Deväť ľudí – päť Izraelčanov, traja Američania a jeden občan USA a Francúzska – pri útoku zahynulo, ďalších 85 ľudí bolo zranených, z toho 14 ťažko. K zodpovednosti za útok sa prihlásilo hnutie Hamas. 
Slávni absolventi.
V roku 2004 získali traja absolventi Hebrejskej univerzity Nobelovu cenu: David Gross za fyziku; Aaron Ciechanover a Avram Hershko za chémiu. Medzi ďalších známych absolventov patria prezidenti Izraela Jicchak Navon a Moše Kacav, premiéri Ehud Barak, Ariel Šaron a Ehud Olmert, archeológ a politik Jigael Jadin a spisovateľ Amos Oz, Šport &amp; CEO Jochanan Vollach.
Hebrejská univerzita a Albert Einstein.
Fyzik Albert Einstein, ktorý myšlienku Hebrejskej univerzity aktívne podporoval už pred jej vznikom, univerzite odkázal celú svoju pozostalosť. Nesmiernu hodnotu má predovšetkým Einsteinova knižnica a jeho písomnosti, ktoré sú zhromaždené v Einsteinovych archívoch Hebrejskej univerzity. Hebrejská univerzita taktiež prostredníctvom agenta vlastní licenciu na akékoľvek komerčné využitie mena "„Albert Einstein“" a Einsteinovej podoby.

</doc>
<doc id="89663" title="Adopcia (osvojenie osoby)" url="https://sk.wikipedia.org/wiki?curid=89663">
Adopcia (osvojenie osoby)

Adopcia (iné názvy: adoptácia, adoptovanie, pre rímske právo aj adopt(at)io, pre slovenské a pod. právo aj osvojenie alebo zastarano prisvojenie; ) je v práve osvojenie, prijatie cudzej osoby, väčšinou dieťaťa za vlastné.
Rímske právo.
V rímskom práve adopcia znamená osvojenie osoby alieni iuris, čiže nesvojprávnej osoby (t.j. osoby, ktorá je právne podriadená inému), pod otcovskú moc adoptujúceho. Adoptovaný tak prestal byť členom pôvodnej familie a stal sa členom novej. Išlo o komplikovaný proces. Adoptovaná osoba získala rovnaké práva (najmä dedičské) ako vlastné deti adoptujúceho.
Slovenské právo.
Adopcia je prijatie opusteného dieťaťa manželmi alebo jednotlivcom a nadobudnutie rovnakých práv a povinností k tomuto dieťaťu, ako majú jeho biologickí rodičia. Medzi osvojiteľom a osvojencom, ako aj medzi osvojiteľom a príbuznými osvojenca, vzniká adopciou príbuzenský vzťah. 

</doc>
<doc id="89869" title="Alah" url="https://sk.wikipedia.org/wiki?curid=89869">
Alah

Alah (iné mená: Alláh, Boh; () je arabské slovo označujúce Boha, ktoré používajú Arabi všetkých vierovyznaní na označenie najvyššej božskej bytosti.
Slovo má špecifický význam v hlavných monoteistických náboženstvách (judaizmus, kresťanstvo a predovšetkým islam), kde označuje jediného Boha, stvoriteľa vesmíru.
Etymológia a gramatika.
Niektoré islamské smery interpretujú meno "Alláh" ako vlastné meno najvyššej bytosti. Podľa najrozšírenejšej interpretácie však slovo "alláh" vzniklo spojením určitého člena "al-" () so slovom "iláh" ( alebo ) s významom "boh, božstvo".
Vzhľadom na monoteistický charakter zmyslu nemá slovo "alláh" plurál ani gramatický rod.
Unicode obsahuje samostatný kód pre ligatúru "Alláh" () na pozícii U+FDF2).

</doc>
<doc id="89928" title="Anály" url="https://sk.wikipedia.org/wiki?curid=89928">
Anály

Anály (iné názvy: letopis(y), anál) sú „typicky stredoveký dejepisecký žáner, ktorý zachytáva v podobe stručných chronologických záznamov pozoruhodné udalosti vzťahujúce sa k jednotlivým rokom“.
Staroveké anály.
Anály sú prvotná forma historiografie. Medzi najstaršie zachované anály patria egyptské, blízkovýchodné a čínske (zachovali sa iba Čchun-čchiou).
V antike anály boli ročné záznamy pontifikov, ktorí mali na starosti rímsky kalendár. Existovali od konca 5. stor. pred Kr., vo forme zápisov na osobitné biele tabule (lat. tabulae dealbatae), ktoré boli verejne vystavované pred sídlom najvyššieho pontifika a po skočení roku boli archivované. Udalosti začínali nástupom konzula, ktoré meno označovalo rok. Boli zaznamenávané sviatočné dni a k jednotlivým dňom zapisovatelia pripisovali podstatné udalosti. Šlo predovšetkým o: veci z náboženského života, nadprirodzené úkazy, vojnové udalosti (víťazstvá, triumfy vojvodcov), vojnové a prírodné katastrofy. Anály boli veľmi stručné, s minimálnou literárnou formou.
Najstaršie anály boli zničené počas keltského vpádu v 4. stor. pred Kr. Asi v roku 123. alebo 130. pred Kr. anály zozbieral a upravil (80 zvitkov) pontifex Mucius Scaevola. Sú známe pod menom Annales maximi, do súčasnosti sa nedochovali. Zachytávali udalosti v rozmedzí 280 rokov. Marcus Porcius Cato ich kritizoval kvôli bezvýznamnosti uvádzaných udalostí, stále však predstavovali významný prameň pre neskorších historikov. Rímske anály mali autochtónny pôvod (nezávislý od gréckeho vplyvu) a mali značný prínos pre vývoj typicky rímskej historiografie.
Stredoveké anály.
Hoci bolo anály známe už v staroveku ako žáner boli pestované najmä v stredoveku. Vznikli na konci 7. storočia z marginalnych a medziriadkových poznámok vpisovaných do veľkonočných tabuliek či podobných liturgických pomôcok. Rozšírenosť análov v 8.-10. storočí súvisí s úpadkom vzdelania počas sťahovania národov. Pôvodne sa v nich zaznamenávali udalosti ako: úmrtia pápežov (a iných cirkevných hodnostárov), panovníkov, prírodné katastrofy a pod. Neskôr dôležité udalosti v chronologickom poradí. Najvýznamnejšie vznikali v kláštoroch. Názvy análov boli podla miesta vzniku, autora, zriedkavejšie podľa témy, na ktorú sa prevažne zameriavali. Najväčší rozvoj tvorby análov je spojený s franskou dynastiou Karolovcov, od konca 12. storočia ich popularita klesá (v západnej Európe). S príchodom renesancie ich obľúbenosť končí, namiesto nich nastupuje širšie prístupný historický kalendár.
Pre slovenské dejiny sú podstatné Anály Franskej ríše a na ne nadväzujúce Fuldské anály. Najstaršie anály v Uhorsku sú Bratislavské anály (Annales Posonienses).
Bohatú tradíciu mali anály aj v Rusku - napr. Rozprávanie o dávnych časoch.
Hranice medzi análmi, kronikou a historickou reláciou sú problematické.

</doc>
<doc id="89991" title="Andalúzia" url="https://sk.wikipedia.org/wiki?curid=89991">
Andalúzia

Andalúzia je autonómne spoločenstvo a historické územie v južnom Španielsku. 
Významnými mestami Andalúzie sú: Cádiz, Sevilla, Granada, Córdoba a Malaga.
Dejiny.
Názov zaviedli muslimovia po Vandaloch (Wandalenhaus = Vandalicia - Al Andalus).
V staroveku bola Andalúzia obývaná iberskými kmeňmi, v 3. stor. pred Kr. bola pripojená ku Kartágu, po dobytí Rimanmi bola súčasťou Hispánie (Bastica); v 5. stor. boli vpády Vandalov (odtiaľ názov), súčasť Vizigótskeho kráľovstva, po roku 711 Arabskej ríše.
Neskôr bola Andalúzia jadrom Córdobského kalifátu, v 13. stor. nastal rozpad na menšie celky. V 14. stor. až 15. stor. bola pod vládou Kastílie. Bola strediskom protinapoleonských vojen; 1936-39 protifrankistické boje. Od roku 1978 je Andalúzia autonómne spoločenstvo.

</doc>
<doc id="90053" title="Anglikanizmus" url="https://sk.wikipedia.org/wiki?curid=90053">
Anglikanizmus

Anglikanizmus alebo anglikánstvo je kresťanský protestantský smer ktorý má korene jak v katolíckej, tak v protestantskej tradícii (má v sebe prvky západného a východného kresťanstva ako aj katolicizmu a protestantizmu). Zhaŕňa vierouku anglickej štátnej cirkvi nazývanej Anglikánska cirkev a jej dcérskych cirkví po celom svete. 
Anglikánstvo verí v jedného Boha v troch osobách: Otec, Syn a Duch Svätý. Prameň viery je Biblia, Tradícia a rozum. Hlavné zásady obsahuje Apoštolské, Nicejsko-carihradské, Atanaziánske vyznanie, 39 článkov a Kniha Verejných modlitieb ("Book of Common prayer"). Vysluhujú sedem sviatostí: krst, Eucharistiu, birmovanie, spoveď, kňazstvo, manželstvo a pomazanie chorých. Príjmanie je pod obomi spôsobmi a spoveď ušná aj všeobecná. Nemodlia sa „k svätým“ ale „so svätými“ a v spoločenstve s nimi. 
Aj napriek komplikáciam v 16. storočí ohľadom obradu vysviacky, dnes s určitosťou môžeme povedať že anglikánske cirkvi svätia duchovných v apoštolskej postupnosti. Je tak vďaka tomu že v roku 1931 Anglikánsky zväz cirkví a Utrechtská únia starokatolíckych cirkví (starokatolíkom Utrechtskej únie uznáva svätenia aj Katolícka cirkev) uzavreli plné sviatostné spoločenstvo a starokatolícki biskupi sa na anglikánskych biskupských vysviackách začali podieľať ako spolusvätitelia. 
Anglikánske cirkvi.
Anglikánske cirkvi sú po väčšine združené v Anglikánskom zväze cirkví. Anglikánska cirkev v Anglicku je „matkou“ a „hlavu“ všetkých anglikánskych cirkví po celom svete.
Anglikánska cirkev na Slovensku nepôsobí. Na Slovensku ale misíjne pôsobí česká Starokatolícka cirkev pod názvom Starokatolícka delegatúra Utrechtskej únie na Slovensku (farnosti má v Bratislave a Trnave). Anglikánsky zväz cirkví a Utrechtská únia starokatolíckych cirkví sú v plnom sviatostnom spoločenstve a liturgicky aj dogmaticky sú si veľmi podobný.

</doc>
<doc id="90123" title="Antily" url="https://sk.wikipedia.org/wiki?curid=90123">
Antily

Antily (iné názvy: Antilské ostrovy, Antilské súostrovie, Antilský oblúk, Západná India/Západoindické súostrovie/Západoindické ostrovy; staršie: "Antilly", "Antillské ostrovy"; po špan. "Antillas", po fran. a angl. "Antilles") je ostrovná reťaz medzi Severnou Amerikou (Yucatánom) a Južnou Amerikou (Venezuelou) oddeľujúca Karibské more od Atlantického oceánu. V detailoch sa definícia Antíl rôzni v závislosti od zdroja (pozri Delenie).
Delenie.
Trochu zjednodušene (pri použití jednej z možností delenia Antíl) možno povedať, že sa Antily členia na Veľké Antily a Malé Antily. 
Podrobnejšie delenie je takéto:&lt;br&gt;
Antily v užšom zmysle:
Antily v širšom zmysle (najmä v starších textoch) zahŕňajú okrem Antíl v užšom zmysle aj Bahamy (vrátane ostrovov Turks a Caicos) a ojedinele aj Bermudy , pričom Bahamy a Bermudy sa potom prípadne zaraďujú konkrétne pod Malé Antily (i keď historicky možno nájsť aj zaradenie Bahám pod Veľké Antily).
Geológia.
Antily v užšom zmysle geologicky predstavujú ostrovný oblúk. K jeho vzniku dochádza podsúvaním severoamerickej a juhoamerickej platne pod karibskú platňu.

</doc>
<doc id="90138" title="Apokryf (kresťanstvo)" url="https://sk.wikipedia.org/wiki?curid=90138">
Apokryf (kresťanstvo)

Apokryf je:
Rozlišujú sa starozákonné (starozmluvné) a novozákonné (novozmluvné) apokryfy. Ich počet sa u jednotlivých cirkví líši.
Starozákonné apokryfy.
Judaizmus diskusiu o svojom kánone Biblie (Tanach, תנ״ך) uzavrel v roku 92 po Kr., kedy vznikol palestínsky kánon, ktorého súčasťou sa nestali mladšie starozákonné spisy. Ako také neboli považované za rovnako dôležité ako ostatné starozákonné knihy, nevenovala sa im preto taká pozornosť a uchovali sa preto v menej spoľahlivom rukopisnom stave než ostatné biblické knihy. Ich pôvodné hebrejské texty zostali zachované len čiastočne a obsahujú množstvo rukopisných odchýlok. Niektoré z týchto kníh existujú už len v gréckom preklade, prípadne je ich originálnym jazykom na rozdiel od ostatných starozákonných kníh gréčtina. Až 20. storočie prinieslo archeologické nálezy pôvodných hebrejských fragmentov týchto spisov, ktoré sa celé zachovali len v preklade. Použitie pojmu „apokryf“ implikuje, že pojednávaný spis nemá v skutočnosti do Biblie byť zaradený. Existuje tiež problém rozdielu v chápaní pojmu apokryf u apokryfov starozákonných a novozákonných. Pre akademické použitie sa preto pre korpus uvedených starozákonných kníh (ktoré sú súčasťou katolíckeho kánonu) väčšinou doporučuje namiesto pomenovanie „apokryf“ použitie pojmu „deuterokanonická literatúra“.
Starozákonné biblické apokryfy, hebr. "chiconim", sú knihy, ktoré židovská tradícia (a podľa nej protestantská) nezahŕňa do kánonu Tanachu, resp. Starého zákona. Podľa katolíckej tradície niektoré z týchto kníh súčasťou biblického kánonu sú.
Uznanie týchto kníh sa v cirkvách líši.
Novozákonné apokryfy.
Novozákonné apokryfy sú spisy z 1. až 4. storočia, ktoré sa svojím obsahom a formou podobajú novozákonným knihám. Boli väčšinou uverejnené pod menom niektorého z apoštolov, nestali sa však súčasťou žiadneho kánonu, aj napriek tomu ich v určitých dobách mohli niektorí autori za súčasť kánonu považovať. Na rozdiel od starozákonných apokryfov netvoria nijakú uzavretú zbierku a neboli uznané žiadnou zo súčasných cirkví. Mnohé z nich sú základom učenia gnostikov.
Patria sem:
Martin Luther chcel z Novej zmluvy odstrániť z kánonu niektoré knihy (List Židom, List Jakuba, List Júdov a Zjavenie Jána), nakoniec v kánone zostali ale v nemeckých vydaniach Lutherovej Biblie sú vytlačené až na konci Nového zákona (v tu uvedenom poradí).

</doc>
<doc id="90280" title="Argument (logika)" url="https://sk.wikipedia.org/wiki?curid=90280">
Argument (logika)

Argument (z lat. "argumentum" = 1. objasňovací alebo znázorňovací prostriedok; 2. dôkaz, dôvod) je pojem, ktorý sa v (tradičnej) logike používa v závislosti od autora v rôznych významoch, najmä v týchto:
Iný význam má slovo argument vo formálnej logike - pozri argument (lingvistika).
Argument podľa definície d).
Jednoduchým príkladom argumentu je nasledovná postupnosť výrokov:
Argument môže obsahovať žiadnu až nekonečne veľa premís.
Deduktívny a induktívny argument.
Deduktívny argument je taký argument, v ktorom nie je možné, aby premisy boli pravdivé a záver z nich vyplývajúci by bol nepravdivý. Inými slovami povedané, v deduktívnom argumente je pravdivostná hodnota záveru rovnaká ako pravdivostné hodnoty premís.
Induktívny argument poskytuje záver, ktorého pravdivostná hodnota je len pravdepodobná (napríklad, všetky labute doteraz pozorované boli biele, to znamená, že všetky labute sú biele). 

</doc>
<doc id="90284" title="Arktické ostrovy" url="https://sk.wikipedia.org/wiki?curid=90284">
Arktické ostrovy

Arktické ostrovy (v minulosti "Franklinove ostrovy") je rozsiahla skupina čiastočne zaľadnených ostrovov v Severnom ľadovom oceáne na sever od Kanady.
Nachádzajúce sa na severnom vrchole Severnej Ameriky a majú rozlohu približne 1 407 770 km2. Táto skupina 36 563 ostrovov v Severnom ľadovom oceáne zaberá veľkú časť teritórií severnej Kanady - väčšinu teritória Nunavut, Severozápadné teritóriá a Yukonské teritóriá. Súostrovie prejavuje niektoré efekty klimatickej zmeny, s niektorými počítačovými odhadmi určujúcimi to, že topenie tam prispeje k zdvihnutiu morskej hladiny o 3,5 cm do roku 2100.
História.
Britské nároky na ostrovy boli založené na prieskumoch Martina Frobishera v 70. rokoch 16. storočia. Kanada mala pôvodne nadvládu len nad časťami ostrova, ktoré odtekali do Foxe Basin, Hudsonovho zálivu a Hudsonovho prielivu. Kanadská nadvláda bola ustanovená do roku 1880, keď ich Británia prepísala Kanade. The District of Franklin - založený v roku 1895 - zahŕňal skoro všetky ostrovy, ale bol rozpustený po stvorení teritória Nunavut v roku 1999. Kanada nárokuje všetky vodné cesty Severozápadného priechodu ako časť kanadských vnútroštátnych vôd, ale USA a väčšina námorných krajín ich považuje za medzinárodné. Nezhoda okolo stavu priechodov vyvolala obavy Kanady o presadzovaní právnych predpisov v oblasti životného prostredia, národnej bezpečnosti a celkovej nadvláde. Na východe od Ellesmerovho ostrova leží ostrov Hans, ktorého vlastníctvo je momentálne sporné medzi Kanadou a Dánskom.
Geografia.
Ostrovy sa rozprestierajú asi 2 400 km pozdĺžne a 1 900 km z pevniny ku Cape Columbia, najsevernejšiemu bodu na Ellesmere ostrove. Na západe sú ohraničené Beaufortovým morom; na severozápade Severným ľadovým oceánom; na východe Grónskom, Baffinovým zálivom a Davisovým prielivom; na juhu Hudsonovým zálivom a Kanadskou pevninou. Jednotlivé ostrovy sú od seba oddelené a od pevniny skupinou vodných ciest spolu známych ako Severozápadný priechod. Dva veľké polostrovy, polostrov Boothia a polostrov Melville sa rozprestierajú na sever od pevniny.
Súostrovie sa skladá z 36 563 ostrovov, z ktorých 94 je klasifikovaných ako hlavné ostrovy, sú väčšie ako 130 km2 a dokopy zaberajú plochu 1 400 000 km2. Ostrovy súostrovia s plochou väčšou ako 10 000 km2 v zostupnom poradí sú:
Po Grónsku sú ostrovy najväčšia svetová arktická plocha pevniny. Ich podnebie je polárne a terén pozostáva z tundry, výnimkou sú vysokohorské oblasti. Väčšina ostrovov je neobývaná. Ľudské osídlenie je extrémne riedke a rozptýlené.

</doc>
<doc id="90388" title="Athos (polostrov)" url="https://sk.wikipedia.org/wiki?curid=90388">
Athos (polostrov)

Athos (iné názvy: Atos, Vrch/Hora Athos, Svätý vrch, Svätá hora, Vrch/Hora Panny Márie, Ajon Oros, Ajo Oros, Oros Athos [názvy obsahujúce slovo vrch/hora/oros sa vzťahujú aj na polostrov]; starogr. [len pre vrch] (Vrch/Hora) Athós, Hagion Oros, Oros Athós; grécke názvy pozri podrobnejšie nižšie) je vrch a zároveň polostrov (ktorý je vlastne len výbežkom polostrova Chalkidiki) v Grécku a na ktorom dnes leží autonómny mníšsky štát At(h)os. Je dlhý asi 50 km.
Grécke názvy.
V staroveku výraz Athos označoval len vrch, zatiaľ čo polostrov sa volal Akté. Dnes majú vrch aj polostrov rovnaký názov Athos, ale polostrov sa označuje aj ako Chersonisos Athos (Polostrov Athos) alebo (Chersonisos) Akti (Akti je novogrécka podoba starogréckeho Akté). 
Mníšska republika.
Politicky tvorí polostrov (okrem jeho najsevernejšej časti) tzv. autonómnu mníšsku republiku (autonómny mníšsky štát) v rámci Grécka, ktorá ma oficiálny názov Autonómny mníšsky štát Svätého vrchu/Autonómna mníšska republika Svätého vrchu (iný preklad Autonómny mníšsky štát Ajon(u) Oros(u)/Autonómna mníšska republika Ajon(u) Oros(u) a pod., novogr. "Aftonomi Monastiki Politia Aju Orus"). V literatúra sa zvykne označovať aj skrátene ako mníšsky štát At(h)os/mníšska republika At(h)os. 
Rozloha mníšskej republiky je 336 km², nachádza sa tu 20 samosprávnych monastierov, počet obyvateľov presahuje 2000. V hlavnom meste Karyes sídli parlament aj správna rada (vláda). Ženy a deti majú zakázaný prístup na územie mníšskej republiky.
Dejiny.
Od 9. stor. tu pôsobili pustovníci, r. 963 založený prvý monastier. Na prelome 13. a 14. stor. vzniká v mníšskom prostredí Athosu hésychazmus. Po páde Byzantskej ríše pod ochranou tureckého sultána a ruského cára, r. 1783 nová ústava, ktorá platí dodnes. Od r. 1921 pod ochranou Grécka, od r. 1926 jeho súčasť.
Na Athose sú významné stredoveké písomné a umelecké pamiatky.

</doc>
<doc id="90403" title="Auxerre" url="https://sk.wikipedia.org/wiki?curid=90403">
Auxerre

Auxerre je francúzske mesto v departemente Yonne v regióne Burgundsko-Franche-Comté. Nachádza sa medzi Parížom a Dijonom, pri strednom toku rieky Yonne a je preslávené auxerrskou školou. K roku 2009 malo mesto 36 702 obyvateľov.
Mesto je známe odrodami vína, ktoré sa neďaleko produkujú: Chablis, Saint-Bris-le-Vineux a Irancy. V meste sídli futbalový klub AJ Auxerre.
Susedné obce.
Auxerre susedí s Perrigny, Monéteau, Villeneuve-Saint-Salves, Saint-Georges-sur-Baulche, Venoy, Chevannes, Vallan a Champs-sur-Yonne.

</doc>
<doc id="90441" title="Avari (Stredná Ázia)" url="https://sk.wikipedia.org/wiki?curid=90441">
Avari (Stredná Ázia)

Avari (iné názvy: starí Avari, tureckí/turkickí Avari) boli nomádske etnikum ázijského pôvodu, ktoré tvorili kmene "War" a "Chun" usadené v 5. storočí v západnej Sibíri. Časť Avarov si podrobili východní Turci, časť pred nimi utiekla a v roku 558 sa dostala do čiernomorských stepí. Ich ríša na území dnešného Maďarska sa nazýva Avarská ríša.
Po roku 568 vtrhli Avari do Panónie a podmanili si tamojších Slovanov a Slovanov v blízkom okolí. Avari porazili Gepidov a usadili sa najprv pri Sáve. Čoskoro si vytvorili stredisko v okolí Debrecína. Avari boli výbojní kočovníci a viedli vojny kvôli koristi. Najznámejším vodcom Avarov bol kagan Bajan. Slovanov údajne využívali v boji ako pechotu, ktorá tvorila ich predné voje - takzvaní "befulkovia". V 7. storočí čelili Avari v okolí dolnej rieky Morava vzbure Slovanov - pozri Samova ríša. 
Po ovládnutí Panónie Avarmi sa Anti (kmeň neznámeho pôvodu) spojili s vojskami byzantského cisára, aby zničili panstvo Avarov. Cisársky vodca Priskos sa dostal so svojím vojskom cez Dunaj a zničil slovanské vojská pod vedením kniežaťa Musona, stojace v avarských službách. Priskos sa zmocnil aj Musonovho loďstva, ktorého i s jeho bratom zabil. 
V roku 602 Avari podnikli trestnú výpravu proti Slovanom, spolčeným s Byzanciou. Výsledok bitky je neznámy, podľa niektorých názorov ustúpili Anti do Rusi, kde boli chránení pred útokmi Avarov. 
Na konci 7. storočia ovládali Avari územie Maďarska, južného Slovenska a územie Dolného Rakúska po Alpy. Obyvateľstvo sa delilo na kočovníkov-pastierov a roľníkov. Ženy sa v čase neprítomnosti mužov stávali hlavami rodín aj spoločenstiev. Vo vyšších vrstvách sa vyskytovalo mnohoženstvo. Avarské pohrebiská sa dajú nájsť na dnešnom území južného Slovenska i na juhozápade Maďarska. S mŕtvymi pochovávali Avari aj kone, príslušníci elít pri sebe mávali opasky, šperky, luky, meče alebo šable. 
Ovládnutie slovanských kmeňov v Karpatskej kotline spôsobilo rozčesnutie západných Slovanov, od Slovanov usadených v alpskej oblasti. Slovania Avarov nazvali "obri", čo zrejme značilo hrozní, krutí a veľkí. Avari boli totiž veľkej postavy.

</doc>
<doc id="90499" title="Pavol Žigo" url="https://sk.wikipedia.org/wiki?curid=90499">
Pavol Žigo

Pavol Žigo (* 25. apríl 1953, Lučenec) je slovenský jazykovedec.
Detstvo a mladosť prežil v Lovinobani, v severnom Novohrade. Študoval na Filozofickej fakulte Univerzity Komenského v Bratislave (FiF UK) slovenský jazyk a ruský jazyk.
Od roku 1977 pôsobí na FiF UK, v rokoch 1979–1980 lektor slovenského jazyka v Moskve; 1980 PhDr., 1984 CSc. Spoluautor "Dejín spisovnej slovenčiny" (Bratislava 1990, "Slovanského jazykového atlasu", IV. zv. (Beograd 1991) a autor viacerých štúdií. Od roku 1989 podpredseda výboru Slovenskej jazykovednej spoločnosti pri Slovenskej akadémii vied.
Bol vedúcim autorského kolektívu monografie obce Lovinobaňa, ktorá vyšla v roku 2019.

</doc>
<doc id="90518" title="Živel (filozofia)" url="https://sk.wikipedia.org/wiki?curid=90518">
Živel (filozofia)

Živel je jedna z pralátok tvoriacich podstatu sveta alebo materiál, z ktorého všetko vzniká, napr. oheň, voda, vzduch, zem. Jedným z prvých písomne zaznamenaných učení o živloch bolo čínske učenie o piatich živloch.
Zem.
V tradičných roľníckych kultúrach bola zem predmetom úcty ako matka a živiteľka rastlín, živočíchov a ľudí. Bola považovaná za zdroj životnej sily, za posvätný živel. V širšom a prenesenom význame zem predstavuje istotu, stálosť, trvalé hodnoty, výživu, plodnosť, telesnosť.
Voda.
V indoeurópskych a mnohých ďalších kultúrach bola voda ctená ako posvätný živel s očistným čarom. Voda sa spája s citom, pocitmi, láskou, ako aj so sviežosťou, ladnosťou, prispôsobivosťou a schopnosťou prijímať.
Vietor alebo vzduch.
Priestor povetria súvisí s duchmi, dušami zosnulých aj prejavmi počasia. V slovenských ľudových rozprávkach býva vietor často zosobnený a hrdinovia sa niekedy menia na vtáky, aby cestovali skutočne alebo v duchu. Vzduch je priestorom slov a myšlienok, je to priestor možností, predstáv a prepojení. Živel vetra je spájaný s premenlivosťou, nadhľadom, voľnosťou a ľahkosťou.
Oheň.
Zvláštny očistný, ochranný a čarovný význam mal živý oheň, dôležitá súčasť väčšiny významných obradov. V prenesenom zmysle je oheň živel videnia, premeny, nádeje, nadchnutia, žiare a zápalu, ale aj jasného a rázneho konania. Oheň dokáže rozdeľovať aj jednotiť, je to živel dávania.
Živly v ľudovom liečiteľstve.
Živlom - vode, ohňu a zemi - sa pripisovali liečivé a pri iných príležitostiach aj čarovne očistné účinky. Voda musela byť čistá, teda zo studničiek alebo prameňov. Sila ohňa sa využívala v podobe dymu alebo tým spôsobom, že sa žeravé uhlíky hodili do vody, ktorou chorého umyli. Zem sa pridávala buď k uhlíkom alebo do vody. Ak v určitom liečebnom úkone považovali za účelnejšiu ochrannú schopnosť zeme, vzali ju z obývacieho priestoru, buď z kútov izby alebo spod prahu. Do zeme, ohňa alebo vody sa dávali tiež kamienky, handričky a iné predmety, na ktoré podľa týchto predstáv prešla choroba pri liečebných úkonoch. Živly mali teda zničiť zlú silu ako pôvodcu choroby, a tým aj chorobu.
Ďalšie živly.
V niektorých sústavách či dochovaných zmienkach vystupujú živly iné či ďalšie, napríklad kov, drevo, kameň, éter. Niekedy sú len vymenovaním najčastejších stavebných materiálov, inokedy sú ucelenou sústavou prvkov s jasne vypracovanými vzťahmi.

</doc>
<doc id="90560" title="Rajská záhrada" url="https://sk.wikipedia.org/wiki?curid=90560">
Rajská záhrada

Rajská záhrada alebo raj (gr. paradeisos, perz. parades, hebr. gan beéden mikkedem) alebo Záhrada Eden je podľa Biblie šťastná pravlasť prvej dvojice ľudí, božia záhrada, v ktorej sa Boh podvečer prechádza, o ktorú sa však podelil s človekom (pozri aj: Adam), povereným jej strážením a obrábaním. 
Rozprestierala sa v oblasti, kde pramenili štyri rieky: Píšón, Gíchón, Chidddekela (Tigris) a Perát (Eufrat). V tejto záhrade stál strom života a strom poznania dobra a zla. Človek tu žil v nevinnosti a šťastne, kým pre hriešny pád musel odtiaľto odísť.

</doc>
<doc id="90582" title="Gravitačný zákon" url="https://sk.wikipedia.org/wiki?curid=90582">
Gravitačný zákon

Gravitačný zákon alebo Newtonov gravitačný zákon znie: Dve ľubovoľné častice (hmotné body) sa vo vesmíre navzájom priťahujú dvoma rovnako veľkými silami opačného smeru pôsobiacimi pozdĺž ich spojnice, pričom tieto sily sú priamo úmerné súčinu hmotností týchto častíc a nepriamo úmerné druhej mocnine vzdialenosti týchto častíc.
Matematicky teda platí, že dva hmotné body o hmotnostiach "m"1 a "m"2 vo vzájomnej vzdialenosti "r" sa navzájom priťahujú gravitačnou silou "F" (respektíve dvoma opačnými silami F1 a F2), ktorej veľkosť je:
formula_2 (označované aj ako "κ") sa nazýva gravitačná konštanta.
Ak nejde o častice, ale o telesá, výsledná gravitačná sila je vektorovým súčtom síl pôsobiacich na jednotlivé častice, z ktorých sa teleso skladá.
Gravitačný zákon platí globálne, v celom známom vesmíre.
Ďalšie podrobnosti pozri v článku gravitácia.

</doc>
<doc id="90599" title="Kirchhoffove zákony" url="https://sk.wikipedia.org/wiki?curid=90599">
Kirchhoffove zákony

Kirchhoffove zákony sú dve pravidlá stanovujúce princípy zachovania náboja a energie v elektrických obvodoch. Sú jedným zo základných nástrojov pri teoretickej analýze obvodov. Zákony boli pomenované podľa ich objaviteľa Gustava Roberta Kirchhoffa, ktorý ich prvýkrát opísal roku 1845. Využívajú sa pri riešení elektrických obvodov.
Oba zákony možno priamo odvodiť z Maxwellových rovníc, ktoré však boli formulované až v roku 1864; Kirchhoff zákony vytvoril ako zovšeobecnenie výsledkov Georga Ohma. 
Okrem Kirchhoffových zákonov pre elektrické obvody existuje aj Kirchhoffov zákon tepelného vyžarovania a ďalšie empirické Kirchhoffove zákony opisujúce vyžarovacie spektrá. 
Prvý Kirchhoffov zákon (o prúdoch, o uzloch).
Prvý Kirchhoffov zákon opisuje zákon zachovania elektrického náboja; hovorí, že v každom bode (uzle) elektrického obvodu platí, že: 
alebo
Druhý Kirchhoffov zákon (o napätí, o slučkách).
Druhý Kirchoffov zákon formuluje pre elektrické obvody zákon zachovania energie; hovorí, že: 
alebo
Ak by zákon pre nejakú slučku neplatil, mohlo by byť konštruované Perpetuum mobile, v ktorom by prúd touto slučkou prechádzal neustále dokola pri permanentnom odbere energie.
Použitie Kirchhoffových zákonov.
Kirchhoffove zákony sa používajú najmä pre rozvetvené elektrické obvody, pretože spolu s Ohmovým zákonom umožňujú určiť veľkosť a smer elektrického prúdu v jednotlivých vetvách a veľkosť elektrického napätia na svorkách jednotlivých prvkov. 
Pri analýze obvodu pomocou Kirchhoffových zákonov je možné použiť jednu z dvoch metód: analýzy uzlov (založené na použití 1. Kirchoffovho zákona) alebo analýzu slučiek (založenú na použití 2. Kirchhoffovho zákona). 
Voľba metódy.
Obe metódy poskytujú rovnaké výsledky, pre daný obvod však môže byť jedna alebo druhá metóda jednoduchšia. Metódy vyžadujú riešenie sústavy "n" rovníc o "n" neznámych. U metódy uzlov je "n" počet uzlov mínus počet všetkých zdrojov napätia mínus jedna (za referenčný uzol). U metódy slučiek je "n" rovné počtu elementárnych slučiek mínus počet zdrojov prúdu. Zvyčajne sa preto používa tá metóda, ktorá si vyžaduje riešenia menšieho počtu rovníc. 
Je však potrebné poznamenať, že metódu slučiek možno použiť len pre planárne obvody, teda obvody, na ktorých schéme sa nekrižujú vodiče. Taká je ale väčšina obvodov, ktoré sa v praxi vyskytujú. 
Kirchhoffove zákony v striedavých obvodoch.
Analýzu pomocou Kirchoffových zákonov možno vykonávať v obvodoch jednosmerného prúdu, ako aj v obvodoch striedavého prúdu. V tých sa napätie a prúd vyjadrujú komplexnými číslami, ktoré reprezentujú fázory, a miesto elektrického odporu sa používa impedancia. 
Kirchhoffove zákony v teórii grafov.
Kirchhoffove zákony sa okrem elektroinžinierstva používajú aj v teórii grafov pre analýzy tokov (ktoré sú všeobecné zavedenie elektrického prúdu) v sieťach (ktoré sú všeobecné zavedenie schémy elektrického obvodu). Dokonca sa dá povedať, že teória grafov ako taká má v Kirchhoffových zákonoch svoje korene.

</doc>
<doc id="90605" title="Založenie Ríma" url="https://sk.wikipedia.org/wiki?curid=90605">
Založenie Ríma

Založenie Ríma sa datuje rôznymi autormi rôzne, napr. Vergílius udáva rok 848 pred Kr., Dionysios z Halikarnasu rok 748 pred Kr., Terentius Varro a Titus Livius 753 pred Kr. 
Podľa povesti Rím založili kráľ Romulus s bratom Remom, ktorých údajne vychovala vlčica, na siedmich pahorkoch na ľavom brehu rieky Tiber, ktorá oddeľovala územie Etruskov a italických Latinov. Archeológovia približne potvrdili dátum 753 pred Kr., ale v skutočnosti na niektorých z uvedených pahorkov sídlili italické kmene Latinovia (vrch Palatin) a na iných italické kmene Sabinovia (vrchy Kapitol, Kvirinál a Eskvilín), pričom sedem ich vytvorilo federáciu, základ mesta, ktorým sa Rím však stal až neskôr za etruských kráľov. V 7. storočí (podľa povesti roku 616 pred Kr.) sa Ríma totiž zmocnili Etruskovia. 

</doc>
<doc id="90662" title="Zámok (stavba)" url="https://sk.wikipedia.org/wiki?curid=90662">
Zámok (stavba)

Zámok je buď väčšia starostlivo architektonicky riešená stavba, ktorá bola kedysi šľachtickým alebo panovníckym sídlom, alebo podľa inej definície synonymum slova hrad na Slovensku v novovekých kontextoch. Presnejšie definície sa rôznia - pozri nižšie.
Pamiatkový úrad Slovenskej republiky nepozná kategóriu "zámok" a všetky slovenské zámky klasifikuje ako "hrad", alebo zriedkavo ako mestský hrad či kaštieľ. Podrobnejšie pozri v úvode článku hrad.
Definícia.
V literatúre sa vyskytujú napr. nasledujúce definície (nie sú úplne vzájomne ekvivalentné):
Historicky bolo slovo zámok (historicky aj: zámek) úplné synonymum slova hrad (vo význame opevnené sídlo aj stredoveký hrad aj zámok v dnešnom ponímaní). Dokladá to napríklad Bernolákov slovník. Napríklad aj Spišský hrad sa historicky volal Spišský zámok.
Etymológia.
Použitie slova zámok v význame, ktorý je predmetom tohto článku, je v slovenčine doložené od 15. storočia. Slovo má rovnakú etymológiu ako slovo zámok v zmysle mechanizmus na zamykanie, čiže pochádza z praslovanskej podoby slovesa, ktoré v dnešnej slovenčine znie zamknúť. Rozšírenie významu slova zámok z mechanizmu na zamykanie na hrad či šľachtické sídlo, sa uskutočnilo pod vplyvom nemeckého slova Schloss, ktoré má rovnaké významy ako v slovenčine, t.j. jednak mechanizmus na zamykanie a jednak (od 13. stor.) hrad, kastel, neskôr šľachtické sídlo. 

</doc>
<doc id="90684" title="Dušan Zbavitel" url="https://sk.wikipedia.org/wiki?curid=90684">
Dušan Zbavitel

PhDr. Dušan Zbavitel, DrSc. (* 7. máj 1925, Košice – † 7. august 2012, Praha) bol český indológ.
Životopis.
Indológiu študoval u prof. Vincenca Lesného na Karlovej univerzite v rokoch 1945 – 1948. Po obhájení kandidátskej dizertácie v obore bengálskej literatúry (1954) nastúpil ako vedecký pracovník do Orientálneho ústavu Akadémie vied, kde pôsobil až do svojho vynúteného odchodu v roku 1971. Potom pracoval ako prekladateľ na voľnej nohe a od roku 1978 ako učiteľ sanskritu a bengálčiny na pražskej Jazykovej škole. I v pokročilom veku bol odborne činný, najmä ako prekladateľ. Prekladal zo sanskritu, pálijštiny, bengálčiny, angličtiny a nemčiny.
Ocenenia.
Za bádateľskú a prekladateľskú činnosť bol veľakrát odmenený radou domácich i indických ocenení. Za dejiny bengálskej literatúry "Bengali Literature" obdržal v roku 1977 od vlády Západného Bengálska cenu "Tagore Memorial Award", za prínos na poli folkloristického bádania titul "Lókaratna" (1981) a za thákurovské štúdie titul "Rabíndratattváčárja" (1987). V roku 2006 dostal za svoje celoživotné dielo najvyššie štátne indické vyznamenanie "Padma bhúšan". Jedným z domácich ocenení je "Státní cena za literaturu a překladatelské dílo" udelená v roku 2004.
Pri príležitosti Zbavitelových 75. narodenín pripravili svetoví i domáci bengalisti špeciálne číslo časopisu "Archiv Orientální". 

</doc>
<doc id="90769" title="Zmluva" url="https://sk.wikipedia.org/wiki?curid=90769">
Zmluva

Zmluva (do roku 1953: "smluva") alebo kontrakt je zložený právny úkon, na vznik ktorého treba spravidla aspoň dva prejavy vôle, resp. právne úkony, aspoň dvoch subjektov („zmluvných strán“), a ktorý zakladá určitý (konkrétny) právny vzťah medzi týmito subjektmi. 
V širšom zmysle je zmluva jednoducho to, čo sa medzi účastníkmi dohodlo a/alebo samotné dohodnutie sa (teda „dohoda“ [v širšom zmysle]). 
Pojem zmluva a jeho významy.
V právnych textoch pojem zmluva vystupuje najčastejšie v troch rôznych významoch:
Úplné a čiastočné synonymá.
Pojem kontrakt je s pojmom zmluva úplne identický, ale používa sa v slovenčine spravidla len v niektorých súvislostiach (spravidla na burze alebo pre väčšie medzinárodné obchodné zmluvy). Treba však upozorniť, že podľa rímskeho práva je kontrakt (len) obligačná zmluva, ktorá bola žalovateľná podľa starého občianskeho práva (ius civile).
Okrem pojmu zmluva sa v právnickej literatúre, v právnych aktoch a napokon aj v právnej praxi možno stretnúť s pojmami dohoda, dohovor (cudzím slovom konvencia) či pakt. Tieto možno v určitom zmysle (a to ak spĺňajú základné charakteristiky zmluvy) chápať ako synonymá pojmu „zmluva“. Slovo pakt väčšinou označuje medzinárodnú zmluvu a v staršom rímskom práve išlo o (len) obligačnú zmluvu, ktorá nebola urobená v určitej právom predpísanej forme (pozri pactum).
Vznik zmluvy.
Zmluva sa spravidla realizuje tak, že jedna strana (ponúkajúca alebo oferent) urobí ponuku (ofertu), a ten, komu je ponuka určená, ju prijme (akceptuje). 
Zo zmluvy spravidla vznikajú stranám práva a povinnosti (napr. z dodávkovej zmluvy má dodávateľ povinnosť dodať výrobky a odberateľ má povinnosť výrobky prevziať a zaplatiť ich cenu). 
Hlavné typy zmlúv.
Delenie 1:
Delenie 2:
Delenie 3:
Delenie 4:
Delenie 5:
Delenie 6:
Delenie 7:
Delenie 8:
Delenie 9:

</doc>
<doc id="90879" title="Znásilnenie" url="https://sk.wikipedia.org/wiki?curid=90879">
Znásilnenie

Znásilnenie je podľa súčasného slovenského trestného práva trestný čin proti ľudskej dôstojnosti. Spočíva v donútení ženy k súloži násilím, pod hrozbou násilia alebo s využitím jej bezbrannosti. Znásilnenie býva spojené so sexuálnou traumou obete. 
V českom práve sa od roku 2001 nerozlišuje či je obeťou znásilnenia žena alebo muž.
Znásilnenie.
V platnom trestnom zákone definuje znásilnenie v § 199 takto:
Sexuálne násilie.
Ten istý zákon v § 200 definuje sexuálne násilie. Rozdiel je v odseku (1), kde obeťou nemusí byť len žena, a činom nemusí byť len súlož, ale aj orálny styk, análny styk alebo iná sexuálna činnosť.
Znásilnenie podľa katechizmu katolíckej cirkvi.
Znásilnením sa v katechizme, na rozdiel od súčasného slovenského trestného práva, nechápe iba vynútená súlož so ženou, ale rozumie sa ním násilné vniknutie do pohlavnej intimity nejakej osoby; potupenie spravodlivosti a lásky; hlboko porušuje právo každého človeka na úctu, na slobodu, na telesnú a mravnú neporušenosť. 
Katechizmus katolíckej cirkvi k tomu pridáva, že znásilnenie pôsobí ťažkú škodu, ktorá môže obeť poznamenať na celý život. Je to vždy vnutorne zlý skutok. Ešte horší skutok je znásilnenie spáchané blízkymi príbuznými (incest) alebo vychovávateľmi na deťoch, ktoré im boli zverené.

</doc>
<doc id="90918" title="Viching" url="https://sk.wikipedia.org/wiki?curid=90918">
Viching

Viching alebo Wiching (* ? – † po roku 900/912, zrejme 12. septembra) bol švábsky duchovný, v rokoch 880881 a 885891/892/893 nitriansky a v rokoch 898899 pasovský biskup, poradca Svätopluka I., jediný známy sufragán arcibiskupa Metoda. Ako vedúci latinského kléru Veľkej Moravy mal časté spory s arcibiskupom Metodom.
Viching bol pôvodne benediktínsky mních zo Švábska. Po Forchheimskom mieri (874) sa spriatelil so Svätoplukom I. (sú zapísaní ako osoby, ktoré uzavreli bratstvo v príslušnej knihe kláštora na ostrove Reichenau). Z rokov 874 až 879 je známe, že Viching spolu s Jánom z Benátok (vodcovia latinského kléru na Veľkej Morave), ohovárali Metoda pred Svätoplukom a vyprovokovali početné spory.
Koncom roka 879 latinskí kňazi na Veľkej Morave presvedčili Svätopluka, aby vymenoval Vichinga za (historicky) prvého biskupa Veľkej Moravy a v roku 880 sa Viching zúčastnil delegácie k pápežovi do Ríma. V Ríme ho v roku 880 pápež odskúšal a vysvätil za nitrianskeho biskupa. Hoci sa zvyšok delegácie vrátil do Ríma, Viching ešte zostal v Ríme a napísal Svätoplukovi sfalšovaný list údajne od pápeža, podľa ktorého má Svätopluk zosadiť Metoda. V roku 881 sa Metod dozvedel od pápeža, že taký list nikdy nenapísal a v dôsledku tejto informácie Metod zosadil Vichinga z biskupského stolca a poveril ho misiou „na území, ktoré Svätopluk len nedávno pripojil k svojej ríši,“ čo mohlo byť jedine Vislansko (dnes južné Poľsko). Viching sa opätovne snažil vrátiť (napr. 882), ale Metodovi žiaci mu v tom bránili.
V roku 885 Viching krátko pred Metodovou smrťou opustil Vislansko a so Svätoplukovým súhlasom išiel do Ríma, kde falošne informoval nového pápeža Štefana V. o Metodovom pôsobení a pápež bulou "Quia te zelo fidei" zakázal sloviensku liturgiu (v domácom jazyku sa mohlo iba kázať a vykladať biblické texty). Na jeseň 885 rímsky pápež Štefan V. vymenoval Vichinga (opäť) za biskupa nitrianskeho a asi aj "cirkevného správcu" (nie však arcibiskupa a pápežského legáta) Veľkej Moravy. Viching potom zabránil Gorazdovi ujať sa nástupníctva po Metodovi a dal vyhnať Metodových žiakov.
V roku 891 vznikol jeden z ďalších konfliktov medzi Svätoplukom a Arnulfom Korutánskym. V tomto roku alebo v roku 892 – zrejme pre tento konflikt – Viching opustil Nitru a stal sa sluhom Arnulfa Korutánskeho, ktorý ho v roku 892 vymenoval za svojho kancelára. Viching bol aj súčasťou delegácie poslanej k Svätoplukovi, aby rokovala o mieri.
Roku 896 prevzal Viching popri kancelárstve aj vedenie opátstva Mondsee. Od septembra 898 do roku 899 bol Viching pasovským biskupom.
Po Arnulfovej smrti a páde Veľkej Moravy sa Viching stiahol z verejného života.

</doc>
<doc id="91054" title="Ľuba Ballová-Králiková" url="https://sk.wikipedia.org/wiki?curid=91054">
Ľuba Ballová-Králiková

PhDr. Ľuba Ballová-Králiková, CSc. (* 20. november 1934, Košice – † 30. november 2019, Bratislava) bola slovenská hudobná historička.
Životopis.
Štúdium hudobnej vedy na Filozofickej fakulte Univerzity Komenského v Bratislave absolvovala v roku 1958.
V rokoch 1958-59 pôsobila ako asistentka Ústavu hudobnej výchovy na Pedagogickej fakulte v Prešove. V rokoch 1961-65 bola redaktorkou Česko-slovenského rozhlasu v Bratislave. Od roku 1965 bola pracovníčka hudobného oddelenia Slovenského národného múzea v Bratislave.
Výskum.
Zaoberala sa výskumom historických tancov na Slovensku a históriou pobytu Ludwiga van Beethovena na Slovensku. Výsledky výskumu uverejnila v publikácii "Ludwig van Beethoven a Slovensko" (Martin, 1972). Vo svojej špecializácií sa zameriavala najmä na hudbu slovenského baroka a klasicizmu. Spolu s Darinou Múdrou a Pavlom Polákom je jednou zo zakladateľov "Slovenského katalógu hudobnohistorických prameňov".
Výstavy.
Koncepčne pripravila výstavy s názvom "Beethoven a Slovensko" (1966, 1974) a "Rané tlače z diel Ludwiga van Beethovena na Slovensku" (Dolná Krupá, 1978) taktiež v roku 1970 organizovala konferenciu venovanú osobnosti Ludwiga van Beethovena.
Bola autorkou scenárov k výstavám ako: "Poklady hudobnej minulosti" (1968), pri príležitosti "festivalu Pražská jar", ako aj autorkou scenára k "Pamätníku Ludwiga van Beethovena" v areáli Kaštieľa v Dolnej Krupej (1992). Zároveň bola autorkou scenára výstavy "Putovanie Daniela Speera po Šariši a Zemplíne" (1988).

</doc>
<doc id="91055" title="Báseň" url="https://sk.wikipedia.org/wiki?curid=91055">
Báseň

Báseň je literárne dielo vo veršoch, väčšinou krátkeho rozsahu a lyrického ladenie. Predstavuje celok esteticky svojbytnej výpovede o svete, zjednotenej postojom autora ku skutočnosti a zacielenej na spoločenské pôsobenie.
Podľa druhu básne delíme na:
Až do 18. storočia tvorili literárnu umeleckú tvorbu najmä básnické diela.
Podľa Bohuslava Tablica: „báseň má v sebe čosi, čo chytá človeka za srdce až v jeho najhlbšom vnútri. Roznecuje ten svätý oheň lásky k literatúre a vzdelaniu, ktorý ak sa rozblčal raz v srdci človeka, stáva sa v ňom neuhasiteľným a pomaly tak opanuje celého človeka, že potom dychtí po knihách ako smädný po nápoji, hľadá príležitosť čítať ich a týmto užitočným zamestnaním vypĺňa voľné hodiny mimo povolania.“

</doc>
<doc id="91115" title="Behaviorizmus" url="https://sk.wikipedia.org/wiki?curid=91115">
Behaviorizmus

Behaviorizmus je smer americkej psychológie 20. storočia, ktorý neuznáva vedomie ako predmet vedeckého výskumu a redukuje psychiku na rozličné formy správania, chápaného ako súhrn reakcií organizmu na stimuly vonkajšieho prostredia. Predmetom vedeckého skúmania by malo byť iba pozorovateľné, merateľné správanie organizmu.
Behaviorizmus vznikol začiatkom 20. stor. v USA zásluhou J. B. Watsona ako reakcia na psychológiu vedomia s jej hlavnou metódou - introspekciou.
Behaviorizmus dominoval v 30. - 50. rokoch najmä v USA, kde ovplyvnil napríklad sociológiu, pedagogiku a do istej miery aj lingvistiku. Filozoficky vychádzal z pozitivizmu, historicky bol reakciou na psychológiu opierajúcu sa o introspekciu.
Podľa Koestlera sa behaviorizmus vo svojich názoroch na dušu podobá názoru, že zem je plochá. Behaviorizmus nahradil antropomorfný blud, ktorý pripisoval zvieratám ľudské schopnosti a city, práve opačným bludom: upiera človeku všetky schopnosti, ktoré u nižších zvierat nenachádza. Nahradil pôvodný antropomorfný pohľad na krysu "krysomorfným" pohľadom na človeka.

</doc>
<doc id="91118" title="Bermudský trojuholník" url="https://sk.wikipedia.org/wiki?curid=91118">
Bermudský trojuholník

Bermudský trojuholník je oblasť v Atlantickom oceáne medzi Bermudami, Portorikom a Floridou, v ktorej pre dodnes neobjasnené príčiny dochádza k leteckým a lodným nešťastiam, k záhadným zmiznutiam lodí či lietadiel.
Teórie.
V priebehu rokov vznikli viaceré teórie, vysvetľujúce príčiny záhad v oblasti Trojuholníka.
Zvýšený magnetizmus.
Po rôznych meraniach magnetizmu v oblasti bolo zistené, že jeho hladina je na niektorých miestach pomerne vysoká. Zvýšený magnetizmus ovplyvňuje fungovanie elektroniky a kompasov (strelka neukazuje severný magnetický pól alebo sa otáča), čo by vysvetľovalo prečo tu lode často blúdia. Taktiež aj počas silných búrok tu vyvolávajú blesky. Po týchto zisteniach sa začali objavovať rôzne teórie o tom, že ešte v dávnej minulosti tu spadla kométa, ktorá vyvolala zvýšenie magnetizmu. Iné, fantastické teórie, hovoria dokonca až o tom, že silný magnetizmus strhne lode a lietadlá hlboko pod hladinu a posádku roztrhá.
Skeptické.
Preštudovaním štatistiky sa dospelo k názoru, že v bermudskom trojuholníku sa v pomere k počtu plavieb nepotápa prakticky o nič viac lodí ako v iných moriach. Okrem toho v tejto oblasti býva more nepokojné a často sa tu vyskytujú búrky. Výrazný vplyv na náhle zmeny počasia má aj Golfský prúd, ktorý zmiešava teplú a studenú vodu, čím vznikajú veľké a husté hmly, vzdušné turbulencie a podobne. Dno na týchto miestach je veľmi hlboké (napríklad priekopa Puerto Rico Trench je hlboká až 8229 metrov) a členité. Preto tu vznikajú časté vodné víry a hľadať vraky v takejto hĺbke je obtiažne.
Bubliny metánu likvidujú vztlak.
Na morskom dne sa uvoľňuje metán a stúpa postupne sa zväčšujúcich bublinách na hladinu. Loď stratí vztlak a potopí sa. Pri lietadlách je to podobné. Keď letí lietadlo nad morom a nikde nie je zem je ťažké zistiť skutočnú výšku bez prístrojov. Takže keď lietadlo obklopí bublina metánu (metán má menšiu hustotu ako vzduch) prístroje na určovanie výšky nefungujú správne a ukazujú že lietadlo je oveľa vyššie ako by malo byť, tak pilot zíde nižšie, a tým je vysoká pravdepodobnosť, že narazí do hladiny oceánu. Metán môže tiež spôsobiť zlyhanie motorov lietadla.

</doc>
<doc id="91149" title="Bernolákovčina" url="https://sk.wikipedia.org/wiki?curid=91149">
Bernolákovčina

Bernolákovčina (-takto od roku 1967; iné názvy: Bernolákova (spisovná) slovenčina, Bernolákova kodifikácia spisovnej slovenčiny, bernolákovská slovenčina, v rokoch 1953 - 1967: bernoláčtina, do roku 1953: bernoláčina) bola prvá kodifikovaná forma (spisovnej) slovenčiny s nárokom na celospoločenskú platnosť, podrobne opísaná v normatívnych príručkách. Ustanovil ju v roku 1787 Anton Bernolák na základe kultúrnej západoslovenčiny s niektorými prvkami stredoslovenského nárečia a s fonologickým pravopisom.
Obdobie bernolákovskej kodifikácie spisovnej slovenčiny súviselo s vystupňovaným národnouvedomovacím procesom na územiach Rakúskej monarchie. Osobitný význam malo zriadenie seminára pre výchovu kňazov na Bratislavskom hrade, ktorí mali v duchu reforiem pôsobiť medzi slovenským ľudom. Tento novozriadený seminár sa stal ideovou i organizačnou základňou bernolákovského hnutia. Jadrom tohto hnutia bola skupina vlasteneckých filológov (tak sa sama nazývala), ktorá pochopila, že šíriť vzdelanie a osvetu medzi pospolitým ľudom a strednými vrstvami možno len zrozumiteľným a kultivovaným jazykom. Z tohto presvedčenia potom vznikla prvá spisovná forma slovenčiny — bernolákovčina.
Dielo Bernoláka.
Preskúmať vtedajší stav a schopnosť slovenčiny plniť funkciu spisovného jazyka a súčasne sformulovať kodifikačné pravidlá v jej hovorenej i písanej podobe sa podujal Anton Bernolák (1762—1813). Začal kritikou dovtedajšieho stavu používania slovenčiny a poznatky zhrnul v diele Dissertatio philologico-critica de literís Slavorum (1787). K nemu pripojil normatívny spis Orthographia (1787), v ktorom sa kodifikuje výber grafém a ich používanie, výslovnosť, písanie veľkých písmen a interpunkcia. Gramatiku kodifikovanej slovenčiny opísal v knihe Grammatica Slavica (1790) a tvorenie slov v spise Etymologia vocum slavicarum (1791). Súčasne pripravoval aj slovník, ktorý však vyšiel až po jeho smrti pod názvom Slowár Slowenskí Češko-Laťinsko-Ňemecko-Uherskí (1825-1827).
Pôvod.
Geneticky nadväzuje bernolákovčina na kultúrnu západoslovenčinu trnavského typu. Jej stavba však bola inovovaná stredoslovenskými prvkami (ide najmä o ď, ť, ň, ľ). Názor, že A. Bernolák kodifikoval západoslovenské nárečie, je chybný.
Jazyková charakteristika.
Pravopis bernolákovčiny je diakritický (á, é, ď, ť, ž a podobne). Uplatňuje sa v ňom princíp foneticko-fonologický (a—á, e—é, d—ď a podobne) a morfologický (Dub vzhľadom na Dub-a, Dub-u). Pri výbere písmen sa rešpektovala tradícia (w = v, g = j, ǧ = g, ale x = ks). Pre hlásky i, í sú iba písmená i, í (písmená y, ý sa nepoužívali). Veľkými písmenami sa píšu aj podstatné mená (Woda, Zima, Dim). Bernolákovčina nemala dvojhlásky, mala však mäkké ď, ť, ň, ľ, páry k—g, dz—dž a podobne. V morfológii prevládali tvary známe v západnej slovenčine (ženám, ulicám, dobrého, cudzého a podobne). V staršej fáze boli v nej viaceré stredoslovenské javy. Napríklad vyskytovala sa dvojhláska ie (wgem, Pgesek), boli tvary s Pánom, o dobrom, padol a iné. V mladšej fáze boli v nej už len západoslovenské javy (wím, Písek, s Pánem, o dobrém, padel a iné). Particípiá, niektoré tvary a slová mali českú podobu (Dúvera, milugíc). Štylisticky bola bernolákovčina primerane diferencovaná. Pomerne dobre je vypracovaný štýl populárno-vedecký (Juraj Fándly), rečnícky (kázne) a literárno-umelecký (Ján Hollý).
Uplatnenie.
Celonárodné uplatnenie bernolákovčina nedosiahla. Rozsah jej rozšírenia sa menil. V staršej fáze negatívne pôsobila napätá situácia, ktorá v Uhorsku vznikla po Francúzskej revolúcii a po odhalení revolučnej činnosti jakobínov (1795). Okrem toho Towarišstwo litterného umeňá, ktoré malo šíriť bernolákovčinu, zakrátko zaniklo.
V mladšom období, keď sa záujem o bernolákovčinu oživil, začali sa črtať nové perspektívy riešenia otázky spisovného jazyka pre Slovákov. Jednu z perspektív naznačili vydania stredoslovenských folklórnych textov (J. Čaplovič, P. J. Šafárik, J. Kollár). Súčasne sa ponúkalo aj iné riešenie. Na strane evanjelických vzdelancov oživlo úsilie presadiť za spisovný jazyk Slovákov češtinu. Pôvodne to mala byť jej oficiálna biblická podoba (B. Tablic, J. Palkovič), neskôr jej minimálne poslovenčená forma (J. Kollár) alebo jej živá podoba pestovaná v Čechách (mladí štúrovci). No bernolákovčina z verejného života natrvalo ustúpila až po dohode roku 1851.

</doc>
<doc id="91428" title="B’nai B’rith" url="https://sk.wikipedia.org/wiki?curid=91428">
B’nai B’rith

B’nai B’rith International (hebrejsky בני ברית "bnej brit", „Synovia zmluvy“, anglická výslovnosť [bə ˌ neɪ brɪθ]) je medzinárodná židovská politická humanistická organizácia založená v roku 1843. B'nai b'rith pôsobí vo viac než 50 štátoch sveta. Bola založená v New York City Henry Jonesom a ďalšími jedenástimi nemecko-židovskými imigrantmi dňa 13. októbra 1843. Dnes sídli vo Washingtone D.C.
B'nai B'rith je zapojená do širokej škály služieb a sociálnych aktivít, vrátane podpory židovského práva a štátu Izrael.
Ďalej podporuje nemocnice a obete prírodných katastrof a udeľuje štipendiá židovským vysokoškolákom.
V roku 2007 B’nai b’rith otvorila zastúpenie pri Európskej únii v Bruseli. Zastúpenie monitoruje európsku situáciu Židov a vzťahy so štátom Izrael, podáva o nich informácie a pozýva členov Európskeho parlamentu a Európskej komisii do diskusie.

</doc>
<doc id="91430" title="Rastlinná bunka" url="https://sk.wikipedia.org/wiki?curid=91430">
Rastlinná bunka

Rastlinná bunka je bunka rastliny. V princípe sa môže myslieť rastlina podľa ktorejkoľvek definície (pozri zoznam v článku rastlina), spravidla sa však rastlinnou bunkou myslí len rastlinná eukaryotická bunka (čiže bunky prokaryotických "rastlín" sú tu vylúčené), a to konkrétne bunka eukaryotických rastlín v tradičnom ponímaní, čiže všetkých rias a suchozemských rastlín ("Embryophyta"; = vyššie rastliny), často vrátane húb (bunka húb má vlastnosti rastlinnej aj živočíšnej bunky). Ak sa rastlinná bunka chápe ako rastlinná eukaryotická bunka, tak platí, že eukaryotické bunky sa delia na rastlinné bunky a živočíšne bunky (v širšom zmysle).
Rastlinná eukaryotická bunka.
Rastlinná bunka je základná stavebná jednotka rastlinného organizmu. Je to eukaryotická bunka, čo znamená, že obsahuje genetickú informáciu vo forme chromozómov obalených dvojitou jadrovou membránou.
Zloženie.
Na rozdiel od živočíšnej bunky má rastlinná bunka z vonkajšej strany cytoplazmatickej membrány ešte bunkovú stenu, ktorej hlavnou zložkou je celulóza. Stena dodáva bunke pevnosť a charakteristický tvar. Ďalším významným rozdielom oproti živočíšnej bunke je prítomnosť plastidov. Veľkosť, tvar a vnútorná štruktúra rastlinnej bunky je rôzna; závisí od jej veku a funkcie.
Dospelá rastlinná bunka obsahuje cytoplazmu, jadro s jadierkom, vakuoly, plastidy (chloroplasty, chromoplasty, leukoplasty) a mitochondrie. Bunkové organely sú štrukturálne jednotky i funkčné systémy eukaryotickej bunky, akou je aj rastlinná bunka.
Veľkosť a tvar.
Tvar a rozmery bunky sú rôzne. Bunky bývajú spravidla mikroskopické, ale v extrémnych prípadoch môžu nadobúdať dĺžku rádovo v centimetroch (napr. jednobunková riasa "Acetobularia" meria až 5 cm, niektoré sklerenchymatické vlákna až 7,5 cm). Extrémom sú bunky lykových vlákien, ktoré dosahujú dĺžku až 30 cm. Najmenšie bunky naopak tvorí zelená riasa "Ostreococcus tauri". Ich priemer je približne jeden μm a sú najmenšími eukaryotickými bunkami vôbec.
Bunková stena.
Bunková stena chráni bunku pred vplyvmi vonkajšieho prostredia a zároveň jej dodáva potrebný tvar a pevnosť. Chýba len u jednobunkových rias a pohlavných buniek rastliny. Je zložená z polysacharidov a produkuje ju cytoplazma. Okrem rastlín majú z eukaryotov bunkové steny ešte aj huby, ale dôležitou zložkou bunkovej steny je chitín, zatiaľčo u rastlín je to celulóza. Pre ešte väčšiu pevnosť môže byť bunková stena prestúpená anorganickými látkami. V bunkovej stene sú otvory, ktorými prechádzajú plazmodezmy - povrazce cytoplazmy slúžiace na komunikáciu s inými bunkami. Bunková stena je úplne priepustná pre vodu, čo má veľký význam pre vodný režim rastliny. 
V pletivách zostávajú po delení bunky bunkové steny dvoch dcérskych buniek spojené. Oddeľuje ich tzv. stredná lamela, vrstva zložená najmä z pektínov. Na strednú lamelu sa pripája primárna stena a na ňu sekundárna stena. Sekundárna stena je zložená z troch ďalších vrstiev, ktoré sa navzájom líšia usporiadaním mikrofibríl.
Protoplast.
Živý obsah bunky sa nazýva protoplast. Je ohraničený cytoplazmatickou membránou (plazmalemou), polopriepustnou vstvou zloženou z fosfolipidov. Táto fosfolipidová membrána sa nachádza aj na mnohých miestach vo vnútri bunky. Protoplast obsahuje priemerne 75-80 % vody. 
Súčasťou protoplastu sú bunkové organely. Priestor medzi organelami vypĺňa cytoplazma tvorená vodou a vysokomolekulárnymi látkami. Cytoplazma je zväčša bezfarebná a vysoko viskózna. V cytoplazme prebiehajú mnohé fyziologické procesy bunky.

</doc>
<doc id="91520" title="Carihradská univerzita" url="https://sk.wikipedia.org/wiki?curid=91520">
Carihradská univerzita

Carihradská univerzita alebo Konštantínopolská univerzita (zriedkavo známa ako "Athenaeum") bola univerzita v Carihrade.
Založil ju roku 425 cisár Theodosius II.. V roku 1054 bola zmenená jej štruktúra. Po dobytí Carihradu Osmanmi v roku 1453 univerzita po krátkom prerušení fungovala ďalej pod inými menom ako osmanská univerzita.
V rokoch asi 842-847 na nej študoval filozofiu, gramatiku, rétoriku, muziku, aritmetiku, zemepis
a astronómiu Konštantín Filozof. Medzi jeho učiteľov patril najmä rektor Lev Matematik a profesor Fótios.

</doc>
<doc id="91544" title="Cech" url="https://sk.wikipedia.org/wiki?curid=91544">
Cech

Cech (nárečovo alebo zastarano cecha) bolo združenie remeselníckych majstrov (prípadne aj iných výrobcov alebo drobných obchodníkov) jedného alebo viacerých príbuzných výrobných odborov v (najmä európskych) mestách od stredoveku (na Slovensku asi od 14. storočia) do 19. storočia, ktoré chránilo hospodárske, sociálne a politické záujmy svojich členov 
Charakteristika cechov.
Cechy dozerali na spôsob výroby, na kvalitu výrobkov a ich cenu. Predpisovali, koľko môže byť v meste majstrov, koľko tovarišov a učňov. Výrobnú, samosprávnu a sociálnu organizáciu cechov upravovali cechové artikuly. Cechy plnili aj sociálnu a charitatívnu funkciu – v niektorých prípadoch vyplácali vdovám alebo sirotám po predčasne zomrelých majstroch skromnú penziu.
Každý cech mal svojho cirkevného patróna. V deň sviatku tohto patróna sa zvyčajne stretávali majstri pri slávnostnom obede. Každý cech mal aj zástavu, ktorá bola uložená v kostole a svoj cechový znak. V mestách s vybudovanými hradbami mali jednotlivé cechy v správe časť hradieb a jednu z veží či bášt, ktorú museli príslušníci cechu v prípade vojenského ohrozenia mesta brániť.
Cechová výroba a cechové organizácie boli v Uhorsku zrušené zákonom v roku 1872.
Dejiny cechov na Slovensku.
Prvá písomná zmienka o cechu z územia Slovenska pochádza z Košíc, kde sa v roku 1307 do cechu združili košickí kožušníci. Cechy sa začali rozvíjať najmä v období vlády Karola Róberta z Anjou a jeho syna Ľudovíta I., ktorí povoľovali zakladanie cechov v slobodných kráľovských mestách. Remeselná výroba a cechová organizácia výrobcov bola typická pre vrcholný a neskorý stredovek, i pre obdobie raného novoveku. K mestám, ktoré mali na prelome 17. a 18. storočia najväčší počet cechov, patrila Bratislava, Košice, Levoča, Prešov, Banská Bystrica, Trnava, Kežmarok.
V období rokov 1715 až 1770 to boli Bratislava, Komárno, Prešov, Skalica, Kežmarok, Košice, Modra. O markantnom vzraste remeselnej výroby svedčí aj fakt, že v rokoch 17151720 bolo na Slovensku 8 000 remeselníckych dielní, pričom ich počet do roku 1770 vystúpil až na 22 000.
Sociálna hierarchia v rámci cechu.
Cech mal tiež svoju vnútornú hierarchiu, ktorá sa zakladala na existencii troch základných stavov v jeho rámci. Prvým bol najnižší učňovský stav. Druhým zas stav tovarišský a tretí – najvyšší, bol majsterský.
V rámci cechu si všetci majstri spomedzi seba volili cechmajstra. Cechmajster prezentoval cech na verejnosti a viedol rokovania s mestskou alebo šľachtickou vrchnosťou (v prípade poddanských/zemepánskych mestečiek). V rámci cechu mal cechmajster prvostupňovú trestno-právnu jurisdikciu, čo znamenalo, že mal právomoc súdiť a trestať členov cechu za menšie priestupky, prečiny vo výrobe a mravné poklesky. Majster mal na starosti cechovú truhlicu, kontroloval kvalitu výrobkov a viedol porady cechu. Pritom každý z majstrov mal viesť príkladný život, čo platilo pre ich súkromný, tak aj pracovný život. Bezúhonný súkromný život bol samozrejmou požiadavkou. Starší majstri tým mali byť príkladom pre tovarišov a učňov, sami očakávali od kolegov a tovarišov prejavy úcty.
Každý majster sa snažil pracovať poctivo, aby v lokálnej spoločnosti nestratil morálny kredit a česť, pretože tým by ohrozil svoju vlastnú existenciu. Výrobky mohol predávať len na mestskom trhu a nie podomovým predajom. Tzv. „míľové“ právo zabraňovalo v usadeniu sa cudzieho majstra v meste, kde už pôsobil majster jeho remesla. Majstri sa tým bránili proti cudzej konkurencii.

</doc>
<doc id="91565" title="Astrálne cestovanie" url="https://sk.wikipedia.org/wiki?curid=91565">
Astrálne cestovanie

Astrálne cestovanie je (podľa Lobsanga Rampu) odloženie fyzického obalu spirituálnejšou časťou tela, vznesenie sa do iných dimenzií a na konci svojej "striebornej šnúry" navštívenie inej časti sveta.
Strieborná šnúra je zväzok vyžarujúcej energie, ktorá je schopná predĺžiť sa do nekonečna. Nie je to hmotné vlákno, ako sval alebo tepna či kus povrázka, ale je to sám život, je to energia prepájajúca fyzické telo s telom astrálnym.
Človek má rad tiel. Predbežne nás zaujíma len telo fyzické a stupeň naň bezprostredne nadväzujúci - astrálne telo. Môžeme si predstaviť, že keď sme v inej dimenzii, môžeme prechádzať stenami alebo prepadávať podlahami, pričom však môžeme prechádzať stenami a prepadávať podlahami iba odlišnej hustoty. V astrálnom stave veci tohto každodenného sveta nie sú pre nás nijakou prekážkou. Domové dvere nezadržia človeka vnútri alebo vonku. Ale aj v astrálnom svete sa vyskytujú dvere a steny, ktoré sú pre nás, keď sa v astráli pohybujeme, pevné a tvoriace zábranu, rovnako tak, ako sú dvere a steny na tejto Zemi prekážkou pre fyzické telo.
Možnosti.
Jedna z možností sa nám naskytne hneď po prebudení, najlepšie nesamovoľnom, kedy ešte napoly spíme. Stačí sa snažiť niečo spraviť, napr. ísť do kúpeľne. Naše telo vtedy zostane ležať, ale nám sa zdá ako keby sme skutočne do kúpeľne išli.

</doc>
<doc id="91598" title="Cirkev alebo náboženská spoločnosť" url="https://sk.wikipedia.org/wiki?curid=91598">
Cirkev alebo náboženská spoločnosť

Cirkev alebo náboženská spoločnosť je podľa slovenského a predtým od roku 1949 česko-slovenského (a podobne súčasného českého) práva označenie pre náboženské organizácie zabezpečujúce a realizujúce verejný výkon kultu. V (česko-)slovenskom zákone 308/1991 Zb. presná definícia znie: "Cirkvou alebo náboženskou spoločnosťou sa podľa tohto zákona rozumie dobrovoľné združenie osôb rovnakej náboženskej viery v organizácii utvorenej podľa príslušnosti k náboženskej viere na základe vnútorných predpisov príslušnej cirkvi alebo náboženskej spoločnosti." Do roku 1991 sa termín „cirkvi a náboženské spoločnosti“ síce vyskytoval v zákone, ale nebol v ňom výslovne definovaný. O vzniku termínu "cirkev a/alebo náboženská spoločnosť" pozri v článku náboženská spoločnosť.
Z významnejších ustanovení v zákone 308/1991 Zb. možno ďalej odcitovať napr.:
"(2) Všetky cirkvi a náboženské spoločnosti majú pred zákonom rovnaké postavenie. (3) Cirkvi a náboženské spoločnosti podľa tohto zákona sú právnické osoby. Môžu sa vzájomne združovať, utvárať komunity, rehole, spoločnosti a obdobné spoločenstvá. (4) Štát uznáva len tie cirkvi a náboženské spoločnosti, ktoré sú registrované. (5) Štát môže s cirkvami a náboženskými spoločnosťami uzatvárať zmluvy o vzájomnej spolupráci."
Štátom uznané cirkvi a náboženské spoločnosti na Slovensku.
Na Slovensku podľa zákona štát uznáva len registrované cirkvi či náboženské spoločenstvá. Náležitosti registrácie sú uvedené v zákone č. 308/1991 Zb. V roku 2011 je registrovaných 18 cirkví, z toho 15 z titulu toho, že boli uznané už v čase nadobudnutia platnosti spomenutého zákona v roku 1991. Náboženská spoločnosť Jehovovi svedkovia (1993), Novoapoštolská cirkev (2001), Cirkev Ježiša Krista Svätých neskorších dní (2006), Bahájske spoločenstvo (2007) - zvyšné 4 získali registráciu neskôr.
Zoznam zaregistrovaných cirkví a náboženských spoločností:
Počet obyvateľov Slovenska hlásiacich sa k cirkvi alebo náboženskej spoločnosti.
Podľa výsledkov sčítania ľudu (Sčítanie obyvateľov, domov a bytov Slovenskej republiky k 26. máju 2001) žije na Slovensku:
Existuje tu tiež Cirkev Ježiša Krista Svätých neskorších dní (mormóni) a bahaizmus (bahaisti); tieto spoločenstvá sa zaregistrovali v októbri 2006 (mormóni), respektíve v apríli 2007 (bahai), a každé z nich má niekoľko sto stúpencov. Odhady počtu moslimov žijúcich na Slovensku, a to vrátane imigrantov a zahraničných študentov, sa pohybujú od 1 200 do 5 000.
Štátom uznané aj keď neregistrované cirkvi a náboženské spoločnosti na Slovensku.
Na Slovensku sú tri kategórie neregistrovaných konfesií:

</doc>
<doc id="91626" title="Lokálna cirkev" url="https://sk.wikipedia.org/wiki?curid=91626">
Lokálna cirkev

Lokálna cirkev je základný prvok štruktúry katolíckej cirkvi. 
Lokálnu cirkev spravuje obvykle biskup a jeho spolupracovníci - presbyteri (kňazi) a diakoni. Lokálne cirkvi sa združujú do väčších celkov - cirkví sui iuris podľa obradu, takže sa hovorí o cirkvi latinskej, melchitskej, chaldejskej, malabarskej, ukrajinskej a pod. 
V latinskej cirkvi sa biskupi združujú do biskupských konferencií, ktoré sa neviažu na nijaké
územie a prekrývajú sa. Podkladom združenia môže byť národ, štát, jazyková oblasť, svetadiel. Biskupská konferencia so špeciálnym statusom má vymedzené právomoci na území svojich členov. Tradičnou vyššou územnou jednotkou je cirkevná provincia; jej centrom je arcidiecéza, k nej sú pridružené sufragánne
diecézy. Vo východných katolíckych cirkvách majú správnu úlohu miestne synody biskupov a patriarchovia, resp. väčší arcibiskupi alebo metropoliti.
Činiteľom jednoty a predstaveným všetkých lokálnych katolíckych cirkví a všetkých členov cirkvi je biskup Ríma, ktorý sa považuje na námestníka Krista. Je zároveň patriarchom západnej (latinskej) cirkvi. Bežne sa označuje výrazom rímsky pápež alebo Svätý otec.

</doc>
<doc id="91637" title="Kardinálne cnosti" url="https://sk.wikipedia.org/wiki?curid=91637">
Kardinálne cnosti

Kardinálne cnosti sú štyri, s ktorými súvisejú ostatné cnosti. Grécka etika zistila, že popri štyroch cnostiach sú aj ďalšie tak ich nazvala základné. Označenie kardinálne pochádza z kresťanského označenia. V kresťanstve poznáme rozdelenie na cnosti ľudské teda kardinálne a Božské teda teologické.
Význam slova kardinálny.
Slovo kardinálny pochádza z latinčny zo slova "cardinale" čo znamená "základný".
Cnosti podľa kresťanstva.
Cnosti sa delia na: Božské a ľudské.
Božské (teologické):
Ľudské (kardinálne):

</doc>
<doc id="91685" title="Marina Čarnogurská" url="https://sk.wikipedia.org/wiki?curid=91685">
Marina Čarnogurská

Mgr. Marina Čarnogurská-Ferancová ,CSc. (* 11. jún 1940, Bratislava) je slovenská sinologička, filozofka a prekladateľka, odborníčka na čínsku filozofiu. Je dcérou Pavla Čarnogurského, sestrou Jána Čarnogurského, Ivana Čarnogurského, Pavla Čarnogurského ml. a prekladateľky Oľgy Slivkovej.
Vzdelanie a špecializácia.
Marína Čarnogurská absolvovala odbor sinológia na Filozofickej fakulte Karlovej univerzity v Prahe v rokoch 1963 až 1969 a odbor filozofia v rokoch 1964-1970. Vo svojej diplomovej práci sa venovala konfucianizmu ("Úvod ku štúdiu starovekej konfuciánskej etiky"). Titul Mgr. jej bol udelený v roku 1970 a CSc. v roku 1991.
Počas rokov normalizácie nemohla publikovať, a preto väčšina jej publikácií vyšla po roku 1990. V roku 1991 nastúpila do Slovenskej akadémie vied ako sinologička so špecializáciou klasická čínska filozofia, náboženstvo a literatúra, komparatívna filozofia.

</doc>
<doc id="91778" title="Čechoslovakizmus" url="https://sk.wikipedia.org/wiki?curid=91778">
Čechoslovakizmus

Čechoslovakizmus je ideologická a politická koncepcia vychádzajúca z predstavy jednotného
„československého národa“ (a väčšinou aj jazyka). Popiera svojbytnosť (teda existenciu samostatného) slovenského národa, vyjadruje nedôveru v schopnosť Slovákov vládnuť a spravovať svoje záležitosti samostatne.
Myšlienky čechoslovakizmu sa formovali v 18. a 19. storočí v prostredí českých a časti slovenských (najmä evanjelických) obrodencov; zdôvodňovaný bol (údajnou) väčšou kultúrnou a hospodárskou vyspelosťou českého prostredia a tým, že evanjelici na Slovensku už tradične používali bibličtinu ako liturgický jazyk. Okolo roku 1900 sa uplatňoval v prostredí hlasistov. Čechoslovakizmus sa využíval ako jeden z argumentov pre vznik Česko-Slovenska počas prvej svetovej vojny a bol typický najmä pre obdobie prvej česko-slovenskej republiky (bol aj zakotvený v ústave z roku 1920). Napríklad v sčítaní z roku 1921 sa oficiálne uvádzala len československá národnosť a na slovenských školách sa oficiálne vyučoval namiesto „slovenského jazyka“ „jazyk československý v slovenskom znení“. V medzivojnovom období proti čechoslovakizmu otvorene vystupovala HSĽS, SNS a KSČ. Po druhej svetovej vojne (Košický vládny program) sa od tejto ideológie oficiálne upustilo, ale v rôznych rezíduách pokračoval: Prejavoval sa napríklad v boji proti slovenským „buržoáznym nacionalistom“, v postoji k existencii slovenských orgánov, v (dočasnom) zrušení Matice slovenskej (1953) a podobne. V praxi prestal existovať až vznikom česko-slovenskej federácie (1969). V sčítaní obyvateľstva v roku 1991 sa k „československej národnosti“ (ktorá bola jednou z možností popri českej, slovenskej a inej národnosti ) prihlásilo len 3464 osôb, z toho na Slovensku 59 osôb. 
Hlásateľmi čechoslovakizmu boli T. G. Masaryk, E. Beneš, M. R. Štefánik, V. Šrobár, I. Dérer, P. Blaho a.i.

</doc>
<doc id="91810" title="Rad čestnej légie" url="https://sk.wikipedia.org/wiki?curid=91810">
Rad čestnej légie

Rad Čestnej légie () je francúzske vyznamenanie zriadené v roku 1802 Napoleonom Bonapartem ako rad za vojenskú a civilnú službu, od 1804 ako štátne vyznamenanie. V súčasnosti je udeľované nielen za vojenský ale aj kultúrny, vedecký a spoločenský prínos pre Francúzsko.
Dejiny.
Rad Čestnej légie vznikol roku 1802 ako prejav procesu demokratizácie. Pôvodne nemal žiadnu insígniu. 
Od začiatku sa členil do 4 tried: na veľkých dôstojníkov, komandérov, dôstojníkov a na legionárov. Od roku 1814 sa pomenovania zmenili na veľkostuhu, veľkodôstojníka, komandéra, dôstojníka a legionára. 
Ďalšia úprava v roku 1815 zmenila triedu legionára na rytiera. Pomenovanie najvyššej triedy „veľkostuha“ sa v roku "1816" premenovalo na veľkokríž. 
Ocenení Slováci.
K 10.marcu 2017 bolo Radom Čestnej légie ocenených 24 Slovákov z nich sú 11 vojaci.

</doc>
<doc id="91813" title="Chanovia" url="https://sk.wikipedia.org/wiki?curid=91813">
Chanovia

Chanovia (; iné názvy: Chani, Chan, Číňania) sú najväčšia skupina Ázijčanov a najpočetnejší národ sveta, ktorý patrí k najstarším civilizáciám sveta. Dnes predstavuje okolo 95 % obyvateľov Číny. Číňania patria k pôvodnému mongoloidnému obyvateľstvu. Po jazykovej stránke patria k čínsko-thajskej vetve sinotibetskej jazykovej rodiny. Už v staroveku vytvorili rozsiahle štátne celky, dynastie a kultúry Jang-šao, Lung-šan, An-jang, Sia, Šang, Čou, Čchin a najmä centralistickú a mocnú Ríšu stredu.

</doc>
<doc id="91881" title="Čuch" url="https://sk.wikipedia.org/wiki?curid=91881">
Čuch

Čuch je telesný zmysel, pomocou ktorého niektoré živočíchy rozoznávajú kvalitu a čistotu plynov alebo vo vode rozpustených látok. 
Čuch človeka.
Signálom pre čuch sú prchavé látky zo vzduchu. Čuchové bunky sa nachádzajú v čuchovej oblasti sliznice nosovej dutiny (na strope) a vnemy sú vedené vláknami čuchového nervu do čuchového centra mozgu. Človek rozlišuje pachy - kvetinový, ovocný, živočíšny, hnilobný, korenistý a spáleninový.
Čuchovým receptorom sú čuchové bunky. Sú to bipolárne bunky, ktoré sú medzi bunkami nosovej sliznice v čuchovej oblasti (regio olfactoria). Rozprestiera sa v hornej časti nosovej dutiny, na najhornejšej nosovej mušli (concha nasalis suprema) a časti nosovej priehradky. Čuchová oblasť zaberá v každej polovici nosovej dutiny asi 1,5 cm2. Periférne výbežky čuchových buniek sa rozpadajú na množstvo vlákienok - chumáčikov, ktoré vystupujú nad povrch sliznice. Centrálne výbežky sa pod sliznicou spájajú do tenkých čuchových nervov (nervi olfactorii), prestupujú dierkami v strope čuchovej kosti (riečicovitá platňa - lamina cribrosa ossis ethmoidalis) a vstupujú do čuchového bulbu (bulbus olfactorius), kde vytvárajú zápoje s jeho bunkami. Pokračujú čuchovou dráhou, ktorej kôrové centrum je na spodnej strane koncového mozgu. 
Čuchový receptor dráždia plynné látky, ktoré sa nachádzajú vo vdychovanom vzduchu. Plyny a výpary sa rozpúštajú v sekréte sliznice a dráždia čuchové bunky vo forme roztokov. Čuch nás informuje o kvalite a čistote vzduchu a akosti potravy. Hoci človek má slabo vyvinutý čuch, dokáže čuchom zistiť aj stopy aromatických alebo páchnucich látok, ktoré sa nedajú chemicky zistiť. Trvalá vôňa alebo zápach spôsobuje ochabnutie čuchových schopností. 

</doc>
<doc id="91961" title="Dáni" url="https://sk.wikipedia.org/wiki?curid=91961">
Dáni

Dáni sú germánsky národ o celkovom počte približne 7 miliónov; asi 5 mil. žije v Dánsku. Menšiny v Nemecku (asi 50 000, hlavne na severe vo Šlezvicko-Holštajnsku), Švédsku, USA, Kanade atď.
Jazykom Dánov je dánčina, ktorá patrí k severogermánskej (východoškandinávskej) podskupine germánskych jazykov. Prvé písomné pamiatky boli písané germánskymi runami. Veriaci sú hlavne luteráni (Dánska cirkev). Dáni sú potomkovia starovekého kmeňa Dánov, ktorý vyhnal alebo si podrobil pôvodných obyvateľov dánskeho polostrova ako Sasov, Anglov či Jutov. Neskôr spolu s ostatnými Severanmi (Švédmi, Nórmi) podnikali výpravy ako Vikingovia a kultúrne, ale aj etnicky ovplyvnili obyvateľov Británie, Islandu, Normandie a Grónska.

</doc>
<doc id="92022" title="Dedičnosť" url="https://sk.wikipedia.org/wiki?curid=92022">
Dedičnosť

Dedičnosť alebo heredita je základný biologický proces, pri ktorom sa na rodičoch a ich potomstve vzniknutom pohlavnou cestou prejavuje podobnosť až zhodnosť v jednotlivých znakoch a vlastnostiach. Podstatou dedičnosti je dedenie. Dedičnosť sa realizuje v čase, t. j. v postupnosti generácií organizmov na základe rozmnožovania. Hmotný základ dedičnosti pri súčasných živých organizmoch je výsledkom dlhotrvajúcej evolúcie. Genetická informácia je zapísaná v postupnosti báz na molekule DNK, táto postupnosť sa prenáša na molekulu RNK (transkripcia) a z nej na postupnosť aminokyselín v špecifických bielkovinách (translácia, biosyntéza bielkovín) enzymatického charakteru, ktoré potom kontrolujú a usmerňujú procesy látkovej premeny v organizme potomkov. DNK dostane potomok od svojich rodičov prostredníctvom pohlavných buniek, v ktorých je uložená najmä v chromozómoch. Dedičnosť študuje genetika. 
Podľa V. Feráka a Š. Sršňa: Dedičnosť sú jednotlivé funkcie genetického materiálu: jeho schopnosť utvárať dedičné vlastnosti, schopnosť prenášať sa z rodičov na potomstvo, schopnosť zachovávať svoju integritu a schopnosť občasnej trvalej zmeny.
Dedivosť. Je podiel genotypovej premenlivosti na celkovej fenotypovej premenlivosti daného znaku (heritabilita). Určuje nakoľko je variabilita znaku podmienená dedične, teda nakoľko sa vlastnosti rodičov budú prenášať na ich potomstvo.

</doc>
<doc id="92031" title="Fyzikálny dej" url="https://sk.wikipedia.org/wiki?curid=92031">
Fyzikálny dej

Fyzikálny dej alebo fyzikálny proces je fyzikálny jav, ktorý sa premieňa v čase; ako napríklad šírenie (vlnenie, žiarenie, šírenie polí, šírenie častíc, röntgenové žiarenie, žiarenie alfa, žiarenie beta atď.)
Fyzikálny dej, je dej, počas ktorého sa látky nemenia na iné látky. Mení sa len skupenstvo látok, alebo veľkosť častíc danej látky. Napr. topenie ľadu, roztápanie snehuliaka, krájanie chleba, trhanie papiera atď.
Vo väčšine prípadov je tento dej vratný (látku dokážeme dostať do pôvodného stavu napr. pokrčený papier možno vystriekať)

</doc>
<doc id="92070" title="Dejiny ľudstva" url="https://sk.wikipedia.org/wiki?curid=92070">
Dejiny ľudstva

Dejiny ľudstva (iné názvy: história ľudstva, dejiny [v užšom zmysle], história [v užšom zmysle]) je vývoj alebo opis vývoja ľudskej spoločnosti ako celku alebo jej častí či jednotlivcov. Pokiaľ sa dejiny ľudstva zaoberajú ľudstvom ako celkom zo všetkých hľadísk (čiže nejde o špeciálne dejiny), nazývajú sa aj všeobecné dejiny, univerzálne dejiny, dejiny sveta či svetové dejiny.
Tento článok sa obsahovo prelína s článkom dejiny. Napr. delenia dejín ľudstva (ich periodizácie a pod.) sú uvedené v spomínanom článku.
Priebeh všeobecných dejín ľudstva.
Ľudskej písanej histórii predchádzal pravek, začínajúci paleolitom, po ktorom nasledoval neolit. Počas neolitu sa začala poľnohospodárska revolúcia, a to medzi rokmi 10 000 pred Kr. až 5 000 pred Kr. na úrodnom polmesiaci na Blízkom východe. Počas tohto obdobia začali ľudia systematicky hospodáriť s rastlinami a zvieratami. Ako poľnohospodárstvo postupovalo, väčšina ľudí prešla z kočovného života na usadlý životný štýl ako poľnohospodári v stálych osadách. Relatívna bezpečnosť a vyššia produktivita, ktorú poskytovalo poľnohospodárstvo, umožnili spoločenstvám expandovať do čoraz väčších jednotiek podporovaných pokrokom v doprave.
Či už v praveku alebo v iných historických dobách, ľudia vždy potrebovali byť blízko spoľahlivých zdrojov pitnej vody. Osady sa rozvíjali na brehoch riek už v rokoch 3 000 pred Kr. v Mezopotámii, na brehoch egyptskej rieky Níl, v údolí rieky Indus a pozdĺž čínskych riek. S rozvojom poľnohospodárstva sa obilné poľnohospodárstvo stalo sofistikovanejším a prinútilo rozdelenie práce na ukladanie potravín medzi vegetačnými obdobiami. Rozdelenia práce viedli k vzostupu vyššej triedy a rozvoju miest, ktoré boli základom civilizácie. Rastúca zložitosť ľudských spoločností si vyžadovala systémy účtovníctva a písania.
Starovek (približne do roku 500 po Kr.) bol charakteristický rozkvetom väčších ríš (antika). Stredovek (asi 500 - 1 500 po Kr.) bol svedkom vzostupu kresťanstva, islamu (vo vrcholnom stredoveku) či začiatku renesancie (asi od 14. storočia). Zavedenie kníhtlače v Európe v polovici 15. storočia prinieslo revolúciu v komunikácii a uľahčilo šírenie informácií, čím sa urýchlil koniec stredoveku a začala sa vedecká revolúcia. Raný novovek (približne od roku 1500 do roku 1800) zahŕňal obdobie osvietenstva a zámorských objavov. V 18. storočí nahromadenie poznatkov a technológií prinieslo priemyselnú revolúciu a začal sa neskorý novovek (približne od roku 1800 do súčasnosti). 

</doc>
<doc id="92075" title="Dejiny vedy" url="https://sk.wikipedia.org/wiki?curid=92075">
Dejiny vedy

Dejiny vedy sú dejiny vývoja vedy a vedeckého myslenia, resp. oblasť historickej vedy, ktorá má túto za predmet svojho výskumu.
Veda v 18. storočí.
Veda 18. storočia je ucelený obraz sveta, ktorého základným, zjednocujúcim jadrom je jednoznačné, absolútnu úplnosť si nárokujúce vysvetlenie všetkých prírodných javov pohybom a vzájomným pôsobením diskrétnych telies, čo sa vyjadruje diferenciálnymi pohybovými rovnicami (ich základom je druhý Newtonov zákon) a rovnicami poľa (ich prototypom je zákon gravitácie).
Pre koncepcie 18. storočia je typická myšlienka jednoznačnosti, strohej a prísnej závislosti jedných javov od druhých.
Veda 18. storočia vtesnala všetky javy do príčinnoo-účinkovych reťazcov, čím ich vytřhala zo všeobecnej a nekonečnej kozmickej súvislosti. Zaujímala sa o - povedané so Schillerom - pozdĺžne súvislosti a zanedbala nespočetné priečne súvislosti, ktoré narúšajú a komplikujú jednoduchú závislosť. Veda postupne zistila existenciu aj týchto "priečnych" súvislostí, ale usilovala sa ich
rozložiť na jednoduché "pozdĺžne" súvislosti.
Obrovský vplyv na vedu 18. stor. mala predstava o stálej závislosti dvoch veličín, ktorá sa zachováva pri ich nekonečnom narastaní alebo ubúdaní.
Všeobecným pozadím všetkých vedeckých úvah v 18. storočí bola myšlienka univerzálneho mechanistického determinizmu, ktorá vyvrcholila v úsilí nájsť jedinú sústavu rovníc jednoznačne determinujúcich správanie každej čiastočky vesmíru. Pred fyzikou 18. storočia si boli všetky sféry skutočnosti rovné, všetky sa dali pochopiť ako pohyb pevných telies v absolútnom priestore.
Veda 19. storočia.
Veda 19. storočia sa vyznačuje myšlienkami neredukovateľnosti zložitých procesov na pohyb a vzájomné pôsobenie častíc a neoddeliteľnosti zložitých procesov od pohybu a vzájomného pôsobenia castíc, ktoré sú opísané klasickými rovnicami. Veda 19. stor. sa vyznačuje koncepciou zložitého, rôznorodého sveta s kvalitatívne odlišnými formami pohybu. V teóriách vedy 18. stor. jestvovali vnútorné apórie, ktoré sa dali prekonať len predpokladaním zložitejších procesov,
neredukovateľných na mechaniku. 
Vo vede 19. storočia sa presadzuje koncepcia zložitého, rôznorodého sveta s kvalitatívne odlišnými formami pohybu.
V 19. storočí sa veda postupne rozchádza s myšlienkou univerzálnej zákonitosti (ako ju vyznávala veda 18. st.), ktorá by jednoznačne určovala všetko prírodné a spoločenské dianie. Postupne sa presadzuje myšlienka hierarchie navzájom neredukovateľnych zákonitostí. Do popredia preniká myšlienka špecifickosti jednotlivých sfér skutočnosti. Vo fyzike sa stretávame s myšlienkou obmedzenej platnosti jednotlivých zákonov, ako aj so skúmaním nevratných procesov. V biológii sa objavuje empiricky interpretovateľný pojem vývoja. V úvahách o spoločenských útvaroch sa objavuje myšlienka historizmu, ktorá sa postupne stane jednou z dominánt v skúmaní spoločnosti, kultúry a človeka.

</doc>
<doc id="92178" title="Deus ex machina" url="https://sk.wikipedia.org/wiki?curid=92178">
Deus ex machina

Deus ex machina je výraz, ktorý znamená doslova „boh zo stroja“. 
Latinský výraz ("deus ex māchinā", plurál "deī ex māchinīs") je doslovným prekladom z gréckeho " "ápo mēchanēs theós", (vyslovované v starogréčtine ). 
Pôvodne výraz označoval v gréckom a rímskom divadle spustenie hercov hrajúcich boha alebo bohov pomocou plošiny na javisko, aby vyriešili zložitú zápletku deja. V spojení "boh zo stroja" sa teda strojom myslí zdvíhacie zariadenie používané na tento účel. 
V prenesenom zmysle slova je to neočakávané, prudké rozriešenie zápletky deja vôbec, prípadne neočakávaná, umelá alebo nepravdepodobná postava, zariadenie alebo udalosť vložená náhle do umeleckého diela alebo drámy, aby sa vyriešila situácia alebo rozmotala zápletka (napr. hlavná postava sa zobudí a zistí, že všetko bol len sen alebo sa zrazu objaví anjel, aby vyriešil problémy). 
V širšom význame výraz zahŕňa akékoľvek vyriešenie príbehu, ktoré neberie ohľad na vnútornú logiku príbehu a je tak nepravdepodobné, že vyvolá "potlačenie nedôvery" (angl. suspension of disbelief), čím umožňuje autorovi uzavrieť príbeh nepravdepodobným, hoci možno príťažlivejším, koncom. 
V modernej terminológii "deus ex machina" znamená aj bytosť, objekt alebo udalosť, ktorá sa zrazu objaví a vyrieši zdanlivo neriešiteľnú prekážku (napr. príchod kavalérie). Klasický príklad tohto typu "deus ex machina" je Homérova "Odysea"; novším príkladom je "Smrť Andromeda" od Michaela Crichtona.
Dojem "deus ex machina" môže nastať aj z odhalenia počas príbehu, keď očividne nesúvisiace dejové línie sú spojené hlbším konceptom. V takomto prípade je neočakávaný a včasný zásah urobený skôr v zmysle príbehu, nie ako rozuzlenie. 
Starogrécky dramatik Euripides je notoricky známy používaním tohto typu dejového plánu. Prvým známym kritikom tohto plánu bol Aristoteles v jeho "Poetike", kde argumentoval, že dobrá tragédia musí zostať hodnoverná.

</doc>
<doc id="92201" title="Dién" url="https://sk.wikipedia.org/wiki?curid=92201">
Dién

Alkadiény, skrátene diény, známe i ako diolefíny, sú nenasýtené alifatické uhľovodíky s dvoma dvojitými väzbami. Ich sumárny vzorec je CnH2n-2. Obsahujú teda dve alk"én"ové časti, s adekvátnou predponou "di-" podľa chemického názvoslovia. 
Diény sa bežne nachádzajú ako časti zložitejších molekúl v prirodzene sa vyskytujúcich molekulách i syntetických chemikáliách v organickej syntéze. Konjugované diény sa často využívajú ako monoméry v polymérovom priemysle. Polynenasýtené tuky sú dôležité z výživového hľadiska. 
Delenie.
Diény je možné zaradiť do 3 druhov podľa vzájomnej polohy dvojitých väzieb.
Podľa definície v Gold Book od IUPAC môže jeden nenasýtený uhlík v diéne byť nahradený heteroatómom, čím by vznikali heterodiény.
Zlúčeniny s viac ako dvoma dvojitými väzbami sa všeobecne nazývajú polyény. Majú mnoho spoločných vlastností s diénmi.
Syntéza diénov.
Na priemyselnej škále sa butadién pripravuje tepelným krakovaním butánu. Podobným spôsobom je týmto neselektívnym procesom izolovaný dicyklopentadién z dechtu. 
Chemicky je možné využiť cielené a jemnejšie procesy, ako napríklad dehydrohalogenáciu, dehalogenáciu alebo koncenzačné reakce. Bolo vytvorených mnoho metód, ako je napríklad Whitingova reakcia. Dimerizácia a oligomerizácia konjugovaných diénov vytvára celé skupiny izolovaných diénov. Príkladom môžu byť 1,5-cyklooktadién a vinylcyklohexén, ktoré vznikajú dimerizáciou 1,3-butadiénu.
Mastné kyseliny obsahujúce diény sa syntetizujú z acetylkoenzýmu A.
α,ω-Diény majú vzorec (CH2)n(CH=CH2)2. Priemyselne sa pripravujú eténolýzou (rozkladom pomocou eténu) cyklických diénov. Týmto procesom vznikajú napríklad 1,5-jexadién a 1,9-dekadién, syntetické intermediáty a užitočné reagenty na prepájanie reťazcov molekúl, vznikajú z 1,5-cyklooktadiénu a cyklookténu. Katalyzátor tejto reakcie je odvodený od Re2O7 na oxide hlinitom.
Reaktivita a použitie.
Polymerizácia.
Najbežnejšie využívaná reakcia alkénov, vrátane diénov, je polymerizácia. 1,3-Butadién je prekurzorom umelej gumy používanej v pneumatikách, izoprén je prekurzorom kaučuku. 
Cykloadícia.
Veľmi dôležitou reakciou konjugovaných diénov je Diels-Alderova reakcia. V tejto reakcii spolu reaguje dién a dienofil. Bolo pripavených mnoho špecializovaných diénov, ktoré využívajú túto reaktivitu, na tvorbu prirodzených produktov (napríklad Danishefského dién).
Ostatné adičné reakcie.
Konjugované diény podstupujú 1,2-adíciu aj 1,4-adíciu s mnohými reagentmi, ako sú napríklad vodík a bróm. Pridaním polárnych reagentov je možné tvoriť i zložitejšie štruktúry:
Metatézové reakcie.
Izolované diény sú substrátom pre metatézové reakcie, ktoré vedú k uzavretiu kruhu. V týchto reakciách si reagenty navzájom vymenia časti dvojitých väzieb, čo má za následok odštiepenie etylénu. Často sú to reakcie opačné k eténolýze. Reakcie prebiehajú cez uzatvorený štvorčlenný kruh a vyžadujú kovový katalyzátor.
Kyslosť.
Diény obsahujú kyslý vodík priamo susediaci s dvojitou väzbou, pretože po jeho odštiepení vzniká stabilný alylový anion stabilizovaný rezonančnými štruktúrami. Tento efekt sa zvýrazní zapojením viacerých väzieb. Deprotonáciou 1,4-diénu v pozícii 3 alebo 1,3-diénu v pozícii 5 vzniká pentadienylový anión. Tento efekt je ešte väčší u aromatických aniónov, ako je cyklopentadién, z ktorého vzniká cyklopentadienylový anión.
Ligandy.
Diény sa často využívako ako chelačné ligandy v organokovovej chémii. V niektorých prípadoch sú dočasné a počas katalytického cyklu sa odstraňujú. Takýmto ligandom je cyklooktadiénový ("cod") ligand v molekule zvanej bis(cyklooctadién)nikel, avšak tento ligand je labilný. V niektorých prípadoch ligandy ostávajú počas celej reakcie a tým ovplyvňujú výsledný produkt a jeho stereoizomériu. Popísané boli i chirálne diény. Diénové komplexy potom zahŕňajú napríklad butadién trikarbonyl železa, cyklobutadién trikarbonyl železa alebo dimér cyklooktadién chloridu ródia.

</doc>
<doc id="92319" title="Milovan Đilas" url="https://sk.wikipedia.org/wiki?curid=92319">
Milovan Đilas

Milovan Đilas (alebo Djilas) (* 4. jún 1911, Podbišće, Čierna Hora† 20. apríl 1995, Belehrad, Srbsko) bol juhoslovanský komunistický politik a teoretik, jeden z prvých disidentov. Bojoval v 2. svetovej vojne proti nemeckým okupantom za komunistickú Juhosláviu po boku partizánskeho vodcu Josipa Broza Tita. Syn kráľovského policajného dôstojníka z Čiernej hory pracoval s Titom už v tridsiatych rokoch v ilegálnej komunistickej strane a po skončení oslobodzovacieho boja sa vypracoval na jeho zástupcu.
Po vojne formálne podpredseda Titovej vlády, minister bez kresla vo zväzovej vláde, fakticky viedol propagandu a dohliadal na tlač, umenia a kultúru. Vďaka zodpovednosti za propagandu vytvoril platformu pre nové myšlienky a založil nový časopis Nova Misao („Nová myšlienka“), v ktorom publikoval sériu článkov, ktoré boli čoraz viac voľnomyšlienkárske. 
Đilas bol všeobecne považovaný za možného Titovho nástupcu a v roku 1953 mal byť zvolený za prezidenta Juhoslávie. Stal sa predsedom Federálneho zhromaždenia Socialistickej federatívnej republiky Juhoslávia, úrad však vykonával iba od 25. decembra 1953 do 16. januára 1954. V období od októbra 1953 do januára 1954 napísal pre časopis Borba 19 článkov. Boli to oficiálne noviny komunistov Juhoslávie, v ktorých s podporou Tita rozvíjal juhoslovanskú kritiku prebyrokratizovaného stalinizmu v Sovietskom zväze. Vyjadroval sa za prechod od centrálneho plánovania k väčšej ekonomickej autonómii.
Djilas ako azda nijaký iný Juhoslovan vniesol svoje myšlienky do juhoslovanského modelu tretej cesty k socializmu: nezávislosť od blokov, samospráva pracujúcich a socialistická demokracia. To boli cieľové predstavy, ktoré viedli k rozchodu s Titom. Djilas stratil svoje postavenie a za svoju rebéliu proti vedúcej úlohe strany (Nová trieda) zaplatil dovedna jedenástimi rokmi väzenia.
Stal sa disidentom a jedným zo svetovo najznámejších kritikov komunistického politického systému. Jeho rozsiahle práce sú zdrojom informácií o historickom vývoji Juhoslávie v polovici 20. storočia. Žil v Taliansku ale aj tam sa venoval rozvíjaniu myšlienok marxizmu a odstránenie triednych rozdielov. Mnohé jeho práce mali publicistický charakter. Bol ale tiež aj aktívnym spisovateľom. Đilasův román Crna Gora (1980), preklad Miltonova Strateného raja (1989) a román Izgubljene bitky (1994), boli preložené do viacerých jazykov. 

</doc>
<doc id="92383" title="Bronzová doba" url="https://sk.wikipedia.org/wiki?curid=92383">
Bronzová doba

Bronzová doba (lingvisticky nevhodne: doba bronzová) je v dejinách praveku a archeológii obdobie, v ktorom sa úplne rozšírilo používanie bronzu a ešte sa nerozšírilo používanie železa. Je to teda obdobie medzi eneolitom (medenou dobou) a všeobecným rozšírením železa (v Európe teda železnou dobou).
Časové zaradenie.
Bronzová doba nastupuje v jednotlivých oblastiach v odlišných časových úsekoch, najskôr azda už od polovice 4. tisícročia pred Kr. (3500 pred Kr.) možno hovoriť o bronzovej dobe v Mezopotámii a južnom Iráne (aj keď sa v praxi ako hlavná perióda v dejinách Mezopotámie nepoužíva, namiesto toho do roku 3000 pred Kr. trvá chalkolit a potom nasleduje rovno dejinná doba), neskôr v Malej Ázii, Sýrii, Palestíne a egejskej oblasti a v priebehu 2. tisícročí pred Kr. v celej Európe (najneskôr v severnej) a v Ázii.
Na Slovensku trvala (podľa rôznych delení) od 2300/2000/1900 pred Kr. do 850/800/750/700 pred Kr.
Periodizácia.
Blízky východ.
Približné delenie pre Blízky východ:
Európa.
Pre západnú Európu (západne od Nemecka) sa používa delenie podľa J. Décheletta (bronzová doba trvá 2500 až 800 pred Kr.), ktorý rozlišuje 4 stupne a 7 územných okruhov.
V Maďarsku sa dnes používa šesťstupňové delenie podľa A. Mozsoliscovej.
Pre severnú Európu sa používa delenie podľa O. Monteliusa (bronzová doba trvá 1600 až 550 pred Kr.), ktorý rozlišuje 6 stupňov, z ktorých posledný už zodpovedá železnej dobe v strednej Európe. Jeho systém neskôr upravili poľskí a nemeckí bádatelia.
Pre (západo) strednú Európu sa donedávna najviac používalo delenie podľa P. Reineckeho, ktorý rozlišoval 4 periódy (hlavné stupne) BA až BD (= Br A až Br D; B/Br znamená Reineckeho bronzová doba), ku ktorým boli najnovšie pričlenené aj jeho bývalé prvé dva stupne halštatskej doby HA a HB (= Ha A a Ha B; H/Ha znamená Reineckeho halštatská doba); halštatská doba je teda z dnešného pohľadu kratšia a začína neskôr. Reineckeho stupne sa často ešte detailnejšie členia napr. BA na BA1 a BA2 (= Br A1 a Br A2). Novšie je delenie podľa H. Müllera-Karpeho, ale základ Reineckeho delenie sa prakticky dodnes používa.
Pre Slovensko sa aktuálne používa takéto delenie (za znakom rovná sa sú uvedené zodpovedajúce Reineckeho stupne):
Posledné dve “doby” sa niekedy spájajú do mladej bronzovej doby v širšom zmysle (1250/1200850/800/750/700 pred Kr.). Delenie s medzníkmi 2000145012501000700 vlastne platí aj pre strednú Európu a je to kompromis medzi chronológiou podľa tradičných metód (porovnávanie s písomne doloženými oblasťami na Blízkom východe) s absolútnou chronológiou určenou fyzikálnymi metódami.
Charakteristika.
Náleziská suroviny potrebnej na legovanie boli zväčša na vzájomne odľahlých miestach a výrobcovia boli odkázaní na rozsiahly transport a obchod. Rozširovala sa medzikmeňová výmena, rozrastala sa vrstva baníkov a kovolejárov. Predtým sa pri metalurgii medi pracovalo azda iba sezónne, v bronzovej dobe organizovane v oddelených špecializovaných občinách. Rozvinutý
obchod s kovom v staršej bronzovej dobe dokladajú početné, často aj hmotnostne
veľké depoty upravenej suroviny, hrivny.
V poľnohospodárstve k väčším zmenám nedošlo. Pestujú sa tie isté plodiny ako prv, zvýšilo sa však využívanie ťažnej sily zvierat a dreveného pluhu, viac sa používa špecializovaný chov prispôsobený prostrediu, rozvíja sa mliečne hospodárstvo (hlinené cedidlá), vzrastá chov koní.
Platí rozsiahla deľba práce. Kolektívne hospodárstvo a rozhodovanie rodových občín prešlo na jednotlivé rodiny, rodové zväzky zanikajú a menia sa na susedské a územní vzťahy. Začína vznikať administratívna sústava väčších celkov. Stúpa majetková nerovnosť. Rast bohatstva viedol k vojnám. Spoločnosť je ešte viac sociálne diferencovaná, vedúce postavenie majú vojenskí vodcovia. Diferenciácia bola v Európe pomalšia než napríklad v egejskej oblasti.
Remeslá sa oddelili od poľnohospodárstva. Výroba bronzových nástrojov sa osamostatňuje od poľnohospodárstva stáva sa záležitosťou jednotlivca alebo rodín → nastáva špecializácia: rozvíja sa baníctvo, hutníctvo, kovolejárstvo.
Vyrábajú sa nové zbrane: meč, prilba, celkový pancier.
V Európe ľudia žili v dedinských usadlostiach, inde, napr. v egejskej oblasti, už boli mestá, paláce, hrady
Slovensko.
"Pozri: stará bronzová doba na Slovensku, stredná bronzová doba na Slovensku, mladá a neskorá bronzová doba na Slovensku"

</doc>
<doc id="92429" title="Dogmatizmus" url="https://sk.wikipedia.org/wiki?curid=92429">
Dogmatizmus

Dogmatizmus (z gr. "δόγμα" "(dógma)" – názor, učenie, uznesenie) je spôsob myslenia, pri ktorom sa narába nemennými pojmami, formulami a poučkami bez toho, aby sa prihliadalo na nové skúsenosti, na nové podmienky
miesta a času.
Prívrženci antického skepticizmu pokladali za dogmatizmus každé pozitívne učenie o svete: napr. stoicizmus, epikureizmus, peripatetizmus. Dogmatizmus, na rozdiel od kriticizmu, predpokladá platnosť nášho poznania bez preverenia.
Dogmatizmus v katolíckej cirkvi.
V súčasnej podobe cirkevnej terminológie, ktorá je používaná približne od 19. storočia, označuje dogma výrok, o ktorom cirkev svojím riadnym magistériom alebo pápežskou či koncilnou definíciou prehlásila, že je zjavený Bohom tak, že jeho popieranie je heréziou (definované 1. vatikánskym koncilom, 3. zasadanie, dogmatická konštitúcia "Dei Filius", 24. apríl 1870, DS 3011).

</doc>
<doc id="92442" title="Dominát" url="https://sk.wikipedia.org/wiki?curid=92442">
Dominát

Dominát je etapa rímskeho cisárstva, ktorá nasledovala po principáte, štátna forma Rímskej ríše od 3. stor. do 5. stor. utvorená Diokleciánovými reformami, ktoré zavŕšil Konštantín I. Veľký. 
Význam dominátu.
Cisár (dominus et deus = pán a boh) sa stal neobmedzeným vládcom. Jeho moc neobmedzovala žiadna inštitúcia, dokonca ani senát, preto Rím prestal byť hlavným sídelným mestom cisárov. Panovník bol najvyšším veliteľom vojska, jediným zákonodarcom a najvyšším sudcom. Cisárovu neobmedzenú moc a jeho odstup od ostatných ľudí v ríši reprezentoval nový ceremoniál na dvore, keď si museli všetci pred cisárom pokľaknúť. Dominát sa začína nástupom Diokleciána, ktorý uskutočnil veľký počet reforiem.
Koniec dominátu.
Od 4. storočia útočili na Rímsku ríšu rôzne barbarské kmene, ktoré spôsobili jej definitívny pád. Roku 395 sa ríša rozdelila na Východorímsku ríšu a Západorímsku ríšu, ktoré mali v nasledujúcich obdobiach rozdielny vývoj. Koniec dominátu sa spája so zánikom Západorímskej ríše roku 476.

</doc>
<doc id="92489" title="Dráždec" url="https://sk.wikipedia.org/wiki?curid=92489">
Dráždec

Dráždec alebo klitoris je súčasť ženských pohlavných orgánov, erektilné tkanivo (homológ pohlavného údu u muža), s veľkým počtom voľných nervových zakončení a senzitívnych nervových teliesok. Dráždenie pohlavných orgánov u samíc cicavcov vyvoláva podnety pohlavného vzrušenia. Mechanizmus erekcie u klitorisu je rovnaký ako u muža, erekcia je však menej výrazná. Viditeľná časť pripomínajúca gombík je umiestnená vo vulve blízko vonkajšieho spojenia malých pyskov ohanbia, nad poševným vchodom. Jeho zvláštnou úlohou je navodenie pohlavného vzrušenia a orgazmu.
Skladá sa zo zakrnelého žaluďu () a z tela (), ktoré je pomocou "lig. suspensorium clitoridis" a "lig. fundiforme clitoridis" pripojené k dolnej časti symfýzy. Corpus clitoridis sa kaudálne delí na dve crura clitoridis, ktoré sú zdola pripojené k ramenám lonovej kosti (crista phallica). Hoci je celý dráždec dlhý približne 8 cm, je z neho vidieť len malá časťglans clitoridis. Glans clitoridis prekrývajú riasy malých pyskov ohanbia (praeputium et frenulum clitoridis). Podkladom klitorisu je párové toporivé tkanivo (corpus cavernosus clitoridis), ktoré má analogickú stavbu ako corpora cavernosa penis.

</doc>
<doc id="92665" title="Dvojhláska" url="https://sk.wikipedia.org/wiki?curid=92665">
Dvojhláska

Dvojhláska alebo diftong (z gr. δίφθογγος / "difthongos"; „dvojzvuk“) je spojenie dvoch vokalických alebo sonórnych prvkov do jednej slabiky. Dvojhláska funguje ako jedna (dlhá) samohláska.
Dvojhlásky obvykle pozostávajú z jednej (jednoduchej) samohlásky a jednej polosamohlásky, ktorá sa vyznačuje nižšou mierou sonority ako samohláska. Polosamohláska môže byť buď na prvej (všetky slovenské dvojhlásky) alebo na druhej pozícii.
V slovenčine máme nasledujúce dvojhlásky: ie (predná), iu (vysoká), ia (stredná), ô (zadná).

</doc>
<doc id="92726" title="Egoizmus" url="https://sk.wikipedia.org/wiki?curid=92726">
Egoizmus

Egoizmus alebo sebectvo je cielené uplatňovanie osobných záujmov, nezohľadňujúce alebo málo zohľadňujúce záujmy iných.
Radikálnym zástancom egoizmu bol britský matematik a filozof Herbert Spencer, hlavný predstaviteľ sociálneho darwinizmu a evolucionizmu. Na neho nadväzuje aj súčasná diskusia, napr. okolo pojmu „sebecký gén“, ktorého autorom je britský etológ a evolučný biológ Richard.. Dawkins: čistý altruizmus nie je možný, alebo všeobecne za každým konaním sa skrýva egoizmus.
Tradícia britského myslenia od D. Huma po A. Smitha, ovplyvnená Mandevillom, naopak tvrdí, že človek tým, že sleduje svoje vlastné záujmy a potreby, zároveň slúži tiež druhým, ako to je zrejmé práve z ekonomickej praxe. Na rozdiel od predchádzajúcich chápala spoločenskú povahu človeka a teda nepovažovala sebectvo za vlastnosť, ale za vzťah, ktorý nie je možné pripisovať jednotlivcom. Pojmy "čistý egoizmus" alebo "čistý altruizmus" sa tu považujú za umelé konštrukcie bez hlbšieho zmyslu. V skutočnosti človek nikdy nemôže presne oddeliť vlastný prospech a prospech druhých ľudí a sebectvo potom znamená buď sústreďovanie sa na svoj vlastný úspech, alebo že ho druhým nepraje (porovnaj s egotizmom).

</doc>
<doc id="92728" title="Egyptológia" url="https://sk.wikipedia.org/wiki?curid=92728">
Egyptológia

Egyptológia je veda o histórii, spôsobe života, jazyka, náboženstva, architektúry a umení starých Egypťanov. Tvorí súčasť orientalistiky. Sústreďuje sa na obdobie od 5. tisícročia pred naším letopočtom až do konca pôvodných náboženských praktík v 4. storočí nášho letopočtu. Odborníka voláme „egyptológ“. V Európe, najmä na kontinente, sa egyptológia považuje predovšetkým za filologickú disciplínu, zatiaľ čo v Severnej Amerike sa často považuje za odvetvie archeológie. 
Zakladateľom a prvým profesorom egyptológie v Európe bol Jean-François Champollion.

</doc>
<doc id="92844" title="Beliansky potok (prítok Popradu)" url="https://sk.wikipedia.org/wiki?curid=92844">
Beliansky potok (prítok Popradu)

Beliansky potok je ľavostranný prítok Popradu s dĺžkou 17 km. 
Priebeh toku.
Pramení v Belianskych Tatrách v lokalite Zákľuky v nadmorskej výške okolo Tečie východojuhovýchodným smerom cez Tatranské podhorie a Kežmarskú pahorkatinu v Popradskej kotline, preteká mestom Spišská Belá a ústi do Popradu východne od mesta v nadmorskej výške cca 
V lokalite Rybníky preteká malým jazerom, vzápätí sa od hlavného koryta oddeľuje tok Hučavy, ktorý pokračuje na východ. Beliansky potok sa stáča na severovýchod, zľava priberá krátky prítok z oblasti Vysokej bazičky, pokračuje na juhovýchod a priberá koryto Hučavy sprava.

</doc>
<doc id="92854" title="Jadrová energia" url="https://sk.wikipedia.org/wiki?curid=92854">
Jadrová energia

Jadrová energia alebo nepresne atómová energia je energia uvoľnená pri jadrovej reakcii, presnejšie pri premenách atómových jadier na systémy s absolútne vyššou väzbovou energiou štiepením jadier alebo termojadrovou reakciou. Prejavuje sa okrem iného ako tepelná energia.
Využitie.
Na mierové účely sa v súčasnosti priemyselne využíva štiepna reakcia uránu alebo plutónia, predmetom intenzívneho výskumu je praktické využitie termonukleárnej syntézy vodíka na hélium. 
Najvýznamnejším využitím jadrovej energie je výroba elektrickej energie v jadrových elektrárňach. Jadrové zdroje majú dnes približne 17% podiel na svetovej výrobe elektriny a približne 7% podiel na spotrebe energie celkovo.
Najväčší podiel elektrického prúdu z jadra dosahuje Litva (asi 80 %), Francúzsko (asi 78 %) a Belgicko (asi 60 %) (stav podľa EIA z roku 2003, v prípade Belgicka stav roku 2002).
Jadrové reaktory sa takisto používajú na pohon lodí a ponoriek, na výrobu izotopov na ďalšie využitie a na výskum, zároveň sa (väčšinou ako vedľajší produkt pri výrobe elektriny) využívajú na vykurovanie či ohrev vody.
Dejiny využitia jadrovej energie poznamenali tri veľké nehody – v roku 1986 v Černobyle, podstatne menšia v roku 1979 v Three Mile Islandu v USA a v roku 2011 v Japonsku v oblasti Fukušima.
Dejiny.
"Pozri aj: Jadrové zbrane"
Prvý úspešný pokus s jadrovým štiepením vykonali v roku 1938 v Berlíne Otto Hahn, Lise Meitnerová a Fritz Strassmann.
Počas 2. svetovej vojny sa rozbehol jadrový program v rade štátov. Prvá riadená reťazová štiepna reakcia sa uskutočnila 2. decembra 1942 v reaktore CP-1, ktorý pod vedením Enrica Fermiho postavili v podzemí štadiónu Chicagskej univerzity. Motivácia pokusov bola jednak vedecká, ale aj vojenská - reaktory založené na výsledkoch Fermiho výskumu potom slúžili na výrobu plutónia na použitie v jadrovej zbrani. Po zvrhnutí atómových bômb na Hirošimu a Nagasaki sa konštrukcia reaktorov na výrobu plutónia rozbehla aj v ďalších štátoch.
Na výrobu elektriny sa jadrový reaktor prvý raz využil 20. decembra 1951 vo výskumnej stanici EBR-I pri Arce. Zariadenie založené na rýchlom množivom reaktore dodávalo spočiatku výkon okolo 200 kW.
Prvá jadrová elektráreň bola postavená v ZSSR v meste Obninsk. K rozvodnej sieti bola oficiálne pripojená 27. júna 1954. V 5MW reaktore bol použitý grafit ako moderátor a voda ako chladiace médium.
Využitie jadrovej energie sa potom rýchlo rozvíjalo. V roku 1923 tvoril inštalovaný výkon menej ako 1 gigawatt (GW), na konci sedemdesiatych rokov už 100 GW, a 300 GW v osemdesiatych rokoch.
Od konca 80. rokov je nárast oveľa slabší a prevažne tvorený výstavbou jadrových elektrární v Číne. V roku 2005 bol inštalovaný výkon 366 GW. Proti využitiu jadrovej energie sa v niektorých krajinách zdvihla vlna odporu, založená jednak na obavách z nehody (ako napr. Černobyľská havária), jednak na strachu z radiácie. V Rakúsku (1978), Švédsku (1980) a Taliansku (1987) dokonca prebehli referendá, dôsledkom ktorých sa upustilo od využitia jadrovej energie.

</doc>
<doc id="92934" title="Esejci" url="https://sk.wikipedia.org/wiki?curid=92934">
Esejci

Esejci (iné názvy: eséni, esséni, esseni; aram., doslova: "zbožní") boli židovská asketická mníšska duchovná komunita, ktorá vznikla v 2. storočí pred Kr. Jej zakladateľom bol anonymný kňaz, ktorý sa postavil proti veľkňazovi jeruzalemského Chrámu a jeho kňazstvu. Esejci žili prísne organizovaným komunitným životom, ich ústrednou lokalitou bol Kumrán neďaleko Mŕtveho mora. O učení esejcov svedčia tzv. Kumránske zvitky, objavené roku 1947. Esejci zanikli v 1. storočí po Kr.
Esejci a Ježiš.
Niektorí bádatelia v minulosti hľadali u esejcov pôvod Ježišovho učenia. Podľa Davida Flussera, popredného izraelského odborníka na rané kresťanstvo, sú takéto teórie "„nebezpečným skomolením vtedajšej historickej situácie“". Podľa Davida Flussera je isté, že Ježiš esejcov a ich učenie poznal, neprebral ho však celé, ani sa s ním úplne nestotožnil. Hlavným zdrojom jeho učenia bolo rabínske židovstvo. Ako možný prostredník vo vzťahu Ježiša k esejcom mohol pôsobiť Ján Krstiteľ, ktorý bol podľa Flussera "„esejstvom ovplyvnený tak silne, že sa môžeme domnievať, že bol sám spočiatku esejcom. Neskôr sa zrejme vydal svojou vlastnou cestou, pretože odmietal ich sektársku doktrínu, ktorá dôsledne zahŕňala spoločné vlastníctvo, a ich celkovú rigídnosť.“"

</doc>
<doc id="92949" title="Dee Dee Ramone" url="https://sk.wikipedia.org/wiki?curid=92949">
Dee Dee Ramone

Dee Dee Ramone, vlastným menom Douglas Glenn Colvin (* 18. september 1951, Fort Lee, Virgínia, USA – † 5. jún 2002, Los Angeles, Kalifornia, USA) bol basgitarista skupiny The Ramones, v ktorej pôsobil od jej vzniku v roku 1974 do roku 1989. Koncom 80. rokov sa tiež skúsil venovať rapu pod menom Dee Dee King.
Pre Ramones písal piesne aj po svojom odchode až do roku 1996, keď sa rozpadli.
Douglas bol drogovo závislý hlavne od heroínu. Zomrel v roku 2002, keď si dal zlatú dávku heroínu.

</doc>
<doc id="93037" title="Eutanázia" url="https://sk.wikipedia.org/wiki?curid=93037">
Eutanázia

Eutanázia (z gr. "εὐθανασία", znamená „dobrá smrť“) v medicíne je úmyselné ukončenie života pacienta, ktorý trpí nevyliečiteľnou alebo smrteľnou chorobou, inou osobou. K eutanázii môže dôjsť rôznymi spôsobmi, preto sa delí na pasívnu a aktívnu. Pasívna eutanázia je úmyselné nevykonanie opatrení na predĺženie života, napríklad rozhodnutie nepokračovať v podávaní potrebných liekov, odpojenie od kyslíka, neumožnenie transfúzie krvi. Aktívna eutanázia je priame úmyselné konanie za účelom ukončenia života pacienta.
Na Slovensku je eutanázia zakázaná, pretože podľa trestného práva je trestný čin a zároveň podľa čl. 15 ods. 2 Ústavy Slovenskej republiky „nikto nesmie byť pozbavený života.“ Vo väčšine krajín je eutanázia zakázaná. V Európskej únii je povolená len v 4 krajinách a to v Belgicku, Holandsku, Luxembursku a Španielsku.
O prípustnosti alebo neprípustnosti eutanázie sa v dôsledku existencie možnosti jej ľahkého zneužitia živo diskutuje v etike, medicíne, právnej vede a náboženstve.
Antická filozofia označovala ako (heroickú) eutanáziu požiadavku zomrieť bez strachu.
Legálnosť eutanázie.
Na svete je aktívna eutanázia legálna len v 5 štátoch, v ďalších 2 by mala byť čoskoro:

</doc>
<doc id="93068" title="Evanjeliár" url="https://sk.wikipedia.org/wiki?curid=93068">
Evanjeliár

Evanjeliár (lat. "evangeliarium") je v rímskokatolíckej cirkvi slávnostná liturgická kniha obsahujúca výlučne evanjeliá, ktoré sa čítajú pri sv. omši každý deň v každom cykle liturgického roku. Ide o drahú, ozdobnú knihu, ktorá má vo veriacom spoločenstve umocňovať pocit slávnosti a majestátnosti. Vždy na začiatku omše nesie koncelebrujúci kňaz alebo diakon Evanjeliár k oltáru, v pozícii nad hlavou. Pred čítaním z Evanjeliára ho okiadza z troch strán. Ak je kňaz alebo diakon intonačne zdatný, je veľmi žiaduce, aby Evanjelium predniesol spevom. Po skončení Evanjelia sa ešte opakuje alelujový verš.
V byzantskom obrade (v gréckokatolíckej a pravoslávnej cirkvi) sa rozlišuje medzi aprakosom, ktorý obsahuje len vybrané perikopy, a štvorevanjeliom, ktoré obsahuje úplný a súvislý text všetkých štyroch evanjelií. Text jednotlivých evanjelií je rozdelený na tzv. "začala" (začiatky), teda perikopy, tak, aby sa text všetkých štyroch evanjelií prečítal za jeden rok.

</doc>
<doc id="93072" title="Tommy Ramone" url="https://sk.wikipedia.org/wiki?curid=93072">
Tommy Ramone

Tommy Ramone, vlastným menom Tamás Erdélyi (* 29. január 1949, Budapešť – † 11. júl 2014, New York, USA) bol americký bubeník maďarského pôvodu. Pôsobil v skupine Ramones ako bubeník od jej vzniku v roku 1974 do roku 1978, keď odišiel, unavený z koncertovania. V Ramones sa stal bubeníkom potom, ako sa ukázala nepraktickosť úplne pôvodnej zostavy (Dee Dee nestíhal hrať a spievať zároveň, preto spev prevzal pôvodný bubeník Joey). Po odchode zo skupiny ho nahradil Marky Ramone.
Pre Ramones však produkoval aj niektoré albumy po svojom odchode (napríklad Too Tough to Die alebo Road to Ruin).
Zomrel na rakovinu žlčovodov.

</doc>
<doc id="93096" title="Exlibris" url="https://sk.wikipedia.org/wiki?curid=93096">
Exlibris

Exlibris alebo staršie ex libris je „graficky alebo typograficky riešený štítok s menom alebo so značkou vlastníka knihy (knižnice ap.) obyčajne umiestnený na prednej predsádke knihy“.
Okrem osobných existujú exlibris verejných knižníc, spoločností a inštitúcií.
Dejiny.
Predchodcovia exlibris boli tabuľky, ktoré boli pripájané k egyptským a asýrskym rukopisom v 1400 pred Kristom, resp. 7. storočie pred Kristom. Najstaršie exlibris v Európe pochádzajú z Nemecka z 15. storočia. Často sa môže vyskytovať aj v rukopisnej forme. Najstarší exlibris zo Slovenska pochádza z roku 1596 z Bardejova a jeho text je „Liber Bibliothecae Bartphanae“.
Tvorbe exlibris sa venovali a venujú aj mnohí európski umelci ako Albrecht Dürer, Lucas Cranach starší, Hans Holbein mladší, Hans Baldung, Virgil Solis, zo slovenských Martin Benka, Mikuláš Galanda.
Najstaršia použitá technika výroby exlibris je drevorez (do polovice 16. storočia), neskôr mediryt. Niekedy mal, a stále má, exlibris podobu vlastníckej pečiatky - hlavne v knižniciach (z ekonomických príčin). V 19. storočí nadobudol podobu akcidencie, vtedy jeho umelecká hodnota poklesla.
Tématicky exlibris vychádzal z heraldických motívov, od konca 16. storočia ho nahradzoval portrét. Od 17. storočia sa začínajú objavovať emblémy, architektonické prvky či interiéry knižníc. 18. storočie zasa prieviedlo do sveta exlibris rastlinné a krajinné motívy obdobia rokoko.
Exlibris je už dávno predmetom zberateľstva a jeho štúdium má funkciu pomocnej knihovníckej vedy.

</doc>
<doc id="93098" title="Expert" url="https://sk.wikipedia.org/wiki?curid=93098">
Expert

Expert je prvotriedny, zbehlý odborník, znalec, špecialista (podávajúci vyjadrenie o odbornom probléme, posudok o určitej odbornej otázke a pod.). Expert je nositeľom znalostí. Okrem teoretických znalostí má expert i praktické skúsenosti a priebežne sa v obore ďalej vzdeláva.
To, že má niekto v danom obore profesionálnu alebo akademickú kvalifikáciu neznamená, že je automaticky aj expert. Expertom sa môže stať aj ten, kto nemá patričné formálne vzdelanie. Označenie expert je preto, skôr neformálne, relatívne označenie človeka, ktorého znalosti a skúsenosti v obore sú okolím oceňované.

</doc>
<doc id="93194" title="Antická filozofia" url="https://sk.wikipedia.org/wiki?curid=93194">
Antická filozofia

Antická filozofia zahŕňa filozofiu starovekého Grécka (starogrécka filozofia a helenistická filozofia) a filozofiu starovekého Ríma. V antickom a stredovekom vedeckom svete nejestvovala nijaká koncepcia, ktorá by sa v niečom líšila od filozofie. "Myslenie o svete prírody bolo filozofiou."
Je to prvá etapa a základ európskej filozofie, súčasť starovekej filozofie, ktorá existovala v časovom intervale antiky. Vznikla v prostredí starogréckej polis v 6. storočí pred Kr. a vyvíjala sa v starovekom Grécku alebo v Stredomorí do 6. stor. po Kr. Bola takmer úplne dielom Grékov, Rimania boli ich žiakmi a väčšinou od nich myšlienky preberali a prispôsobovali si ich pre svoje potreby.
Antická filozofia sa vyznačuje ideou harmónie a racionálnej postihnuteľnosti sveta a obsahuje zárodky takmer všetkých neskorších spôsobov a smerov filozofického (a sčasti i vedeckého) myslenia.
Antická filozofia ako teoretický výraz najrôznejších čiastkových i základných koncepcií vyhrotila najmä v klasickom období základné protiklady filozofických teórií a filozofických metód a vytvorila základnú filozofickú terminológiu. V tomto zmysle je všetka neskoršia filozofia dedičkou a pokračovateľkou antickej filozofie. Ideové zápasy a teoretické spory v antickej filozofii sú ešte pomerne jednoduché, priame, často takmer v priezračne čistej podobe. A práve preto je štúdium antickej filozofie aj vynikajúcou školou filozofického myslenia.
Antická filozofia podľa Patočku.
Podľa Jana Patočku je filozofia tretej osoby, čo však ešte neznamená, že je to filozofia neosobného súcna. Celý impetus síce smeruje k zachyteniu súcna tak, ako je samo osebe, substanciálneho súcna, samostatne existujúcej bytosti bez ďalších vzťahov, pre čistý pohľad – čo možno zachytávať v dištancii, ako objekt. Ale určenie týchto objektov, in concreto ich zaradenie do celku, ich vlastnosti, ich vzťahy, sú odvodené od našej personálnej skúsenosti. Filozofovanie v tretej osobe tu teda neznamená úplnú neosobnosť. Druhé dve osoby sú tu v zmlčanej podobe, i keď sa celý záujem zameriava na tú tretiu, na to, na čo sa dívame v odstupe.
Vznik antickej filozofie (= vznik západnej filozofie, vznik európskej filozofie, vznik filozofie v Grécku).
Dochádza k nemu asi v polovici 6. storočia pred Kr.; vznik antickej filozofie súvisí pravdepodobne s vytvorením mestských štátov (polis) takého typu, v ktorých ekonomike mali značný význam tovarové a peňažné vzťahy a ktorých politické zriadenie sa postupne demokratizovalo. Ich sociálna štruktúra umožňovala niektorým členom občianskeho kolektívu takú individuálnu slobodu, aká sa v predchádzajúcej histórii ľudstva nikde nevyskytla.
V týchto podmienkach sa vyvinul nový typ ľudí, nespútanych autoritou rodu, kmeňa alebo centralizovaného despotického štátu, ktorí mali možnosť samostatne teoreticky uvažovať o svete. Vznikom filozofie v Grécku sa vytvára perspektíva teoretického, a tým aj vedeckého objavovania sveta a uvažovania o ňom.
Vznik antickej filozofie podľa B. Boreckého.
Tak, ako 7. a 6. storočí pred Kr. vytvorilo ekonomické a politické predpoklady pre nasledujúce obdobie rozkvetu gréckych mestských štátov, vytvorilo i predpoklady pre klasické diela gréckeho myslenia, drámy a prózy. Boli to opäť grécke obchodné centrá na maloázijskom pobreží, kde grécke myslenie urobilo významný krok a postúpilo od mytologického vysvetľovania k čisto racionálnym úvahám o svete a o prírode. Tento čin, ktorý znamenal vznik filozofického myslenia, vyrástol opäť zo spojenia domácich tradícií s vedeckými poznatkami a kozmogonickými mýtmi Predného východu. V nových spoločenských podmienkach, ktoré sa podstatne odlišovali od strohej hierarchie orientálnych despocií, oslobodili prví iónski filozofi poznatky orientálnej a egyptskej matematiky a astronómie od ich účelovej viazanosti a využili ich na pokus o racionálne poznanie vzniku a vývoja sveta, ktoré v duchu ideí nových spoločenských síl chcelo prekonávať staré nábožensko-mytologické nazeranie. Spoločnou otázkou, ktorú si Táles, Anaximandros, Anaximenes a Herakleitos položili, bola otázka hmotnej pralátky sveta. Odpovede, ktoré na tuto otázku našli, boli nevyhnutne špekulatívne. V terminológii, v niektorých predstavách i v spôsobe kladenia niektorých otázok možno však ešte dobre rozoznať náboženský základ mytologických kozmogónií, na ktoré nadväzovali a ktoré sa snažili prekonať. Cesta filozofického myslenia bola však nastúpená a otvorila naraz priestor smelým racionálnym úvahám a konštrukciám.

</doc>
<doc id="93368" title="Byzantská filozofia" url="https://sk.wikipedia.org/wiki?curid=93368">
Byzantská filozofia

Byzantská filozofia je súčasť byzantskej kultúry; profiluje sa v priebehu postupného vzďaľovania byzantskej cirkvi a latinskej cirkvi v dôsledku ikonofilizmu Byzantskej ríše v 6. - 7. storočí.
Predchodcami/iniciátormi byzantskej filozofie sú grécki cirkevní otcovia Prokopios z Gazy, Leontios z Byzancie a Ján Damašský.
Byzantská filozofia pestovala predovšetkým platónsko-aristotelovskú tradíciu a na rozdiel od západnej Európy, ktorá odmietala antiku a uprednostňovala askézu, v Byzancii sa popri náboženstve pestovala antická kultúra v plnom rozsahu kontinuálne od staroveku.
Byzantská filozofia sa začína Fótiom a jeho intelektuálnym kruhom, ktorého popredným členom bol aj Konštantín Filozof a vrcholí Michaelom Psellom a Nikeforom Blemmydesom.
Ešte jeden rozkvet zažila v renesančnom Taliansku v predstaviteľoch, ako Bessarion, Georgios Trapezuntios a i. Pozri aj Florentská Akadémia. Mystický prúd byzantskej filozofie reprezentuje najmä Symeón Nový Teológ a Nikolaos Kavasilas.

</doc>
<doc id="93391" title="Klasická grécka filozofia" url="https://sk.wikipedia.org/wiki?curid=93391">
Klasická grécka filozofia

Klasická grécka filozofia je klasické obdobie gréckej filozofie a druhé obdobie vývinu starogréckej filozofie. Ide o vrcholné obdobie vývinu antickej filozofie alebo starogréckej filozofie.
Začína sofistami a vrcholí Sokratom, Platónom a Aristotelom (5. stor. pred Kr. - 4. stor. pred Kr.).
Klasická grécka filozofia nasleduje po období ranej gréckej filozofie a predchádza obdobiu helenistickej filozofie.
Hlavným strediskom gréckej filozofie sa stávajú Atény. Duchovná atmosféra demokratických Atén bola priaznivá pre rozvoj filozofie, i keď tam ešte nakonci 5. stor. pred Kr. narážala na odpor nábožensky a konzervatívne zmyšľajúcich vrstiev.

</doc>
<doc id="93497" title="Ruská filozofia" url="https://sk.wikipedia.org/wiki?curid=93497">
Ruská filozofia

Ruská filozofia je filozofia ruského národa, súčasť európskej filozofie so silnou náboženskou tradíciou (pravoslávie) a výrazným zastúpením marxistickej filozofie (pozri: sovietska filozofia); sebareflexívna súčasť ruskej kultúry.
V 10. stor. - 17. stor. sa ruské filozofické myslenie vyvíjalo v podmienkach feudalizmu, keď sa predstavy o človeku a svete zlaďovali s náboženstvom.
Pred zavedením kresťanstva (10. stor.) dominoval na Rusi pohanský svetonázor, úzko spätý so zbožštením prírodnych síl. Po Októbrovej revolúcii postupne ruská filozofia z veľkej časti ustrnula alebo sa premenila na stranícku doktrínu.

</doc>
<doc id="93547" title="Bystrá (vrch v Západných Tatrách)" url="https://sk.wikipedia.org/wiki?curid=93547">
Bystrá (vrch v Západných Tatrách)

Bystrá () je najvyšší vrch Západných Tatier. Vystupuje v južnej rázsoche hlavného hrebeňa pohoria. Vypína sa nad troma dolinami: Račková dolina, ktorá vedie na juhozápad, Bystrá dolina, vedúca od vrcholu na juh a Kamenistá dolina smerujúca na juhovýchod. Vrch je hôľnato-skalnatého charakteru. 
Bystrá je zároveň najvyšší vrch Žilinského kraja.
Výhľady.
Z vrcholu je krásny výhľad na Bystrú dolinu, Pyšné sedlo, Blyšť, do Gáborovej doliny a na poľskú stranu Tatier.
Okolie.
Na južnom úpätí vrchu ležia v ľadovcových karoch dve Bystré plesá a nižšie situované pleso Anitino očko. Z vrchu Bystrej spadajú na všetky strany strmé zrázy, do Gáborovej doliny poväčšine hôľnaté a do Kamenistej doliny.
Bystrá je tiež záverom hrebeňa Kobyla, ktorý z východnej strany ohraničuje Bystrú dolinu.
Prístup je možný:

</doc>
<doc id="93728" title="Ossip K. Flechtheim" url="https://sk.wikipedia.org/wiki?curid=93728">
Ossip K. Flechtheim

Ossip K. Flechtheim (rodený ako "Ossip Kurt Flechtheim"; * 5. marec 1909, Nikolajev, Ukrajina – † 4. marec 1998, Berlín, Nemecko), býva uvádzaný aj ako "Ossip Karl Flechtheim") bol americký politológ a futurológ.
Kariéra.
Od roku 1910 žil v Nemecku. Študoval právo a sociálne vedy v Nemecku a vo Francúzsku. V roku 1931 mu bol udelený titul doktora práv. V roku 1935 emigroval do Švajčiarska a potom do USA. V roku 1943 vytvoril pojem a koncept futurológie ako vedy o budúcnosti. Po druhej svetovej vojne prednášal na nemeckých a amerických univerzitách. Pôsobil v Nemecku, Francúzsku, Švajčiarsku a v USA.
Tvorca futurológie.
Pojem futurológia ako i návrh jej konceptu vytvoril Karl Ossip Flechtheim v dvoch článkoch Futurology - A New Science ? a Futurology - A Science of Probability , ktoré boli publikované v roku 1943 v amerických časopisoch Forum a Midwest Journal. V týchto článkoch uviedol prvýkrát pojem futurológia a načrtol základné charakteristiky futurológie ako vedy o budúcnosti. Obidva články boli v roku 1966 znovu publikované vo Flechtheimovej knihe History and Futurology. Pojem futurológia vznikol spojením latinského slova futurum, čo znamená budúce, a gréckeho slova logos, čo znamená veda. Flechtheim navrhol futurológiu ako určitý transdisciplinárny priestor, v ktorom bude možné vytvárať rôzne alternatívne scenáre budúceho vývoja. 
Dielo.
Napísal a vydal knihy a publikácie

</doc>
<doc id="93848" title="Frustrácia" url="https://sk.wikipedia.org/wiki?curid=93848">
Frustrácia

Frustrácia (z lat. frustratio = sklamanie) je vnútorný stav organizmu, ktorý vzniká, ak je nejaká dôležitá potreba síce vzbudená, no jej uspokojeniu sa kladie do cesty ťažko prekonateľná alebo
neprekonateľná prekážka. 
Frustrácia je spravidla podkladom agresie. Frustrácia je jedna z náročných životných situácií.
Prekážka vyvolávajúca frustráciu sa môže skrývať v nás alebo v okolitom prostredí (napr. rad na pošte, zavretý obchod, čakanie na výsledok výberového konania či prijímacích skúšok, zrušenie spoločnej večere zo strany partnera). Pre všetky tieto situácie je typická práve naša bezmocnosť, odsúdenie k čakaniu, nečinnosti. Pritom je náš organizmus pripravený bojovať. Ale naráža na stenu. Frustrácia je tak spojená s nepríjemnými pocitmi ako napätie, hnev, sklamanie.
Reakcie na frustráciu.
Priama reakcia.
Asi najčastejšie sa pokúšame „rozbiť stenu“, odstrániť prekážku s pomocou agresie. V našej kultúre a podmienkach používame slovnú formu agresie: nadávame na príčinu nášho hnevu, na celý svet, na seba. Môžeme náš hnev zamerať na okolie, na druhých (extrémny prípad je vražda) či proti sebe (v extrémnom prípade je to samovražda alebo samopoškodzovanie).
Obranné mechanizmy.
Alternatívne sa môžeme pokúsiť oklamať seba aj druhých. Odborne sa tomuto postupu hovorí uplatnenie obranných mechanizmov. Obranné mechanizmy slúžia na to, aby sme sa necítili tak mizerne, keď sme zase v niečom neuspeli. Používame ich a ani si to neuvedomujeme. Príklady:
Racionalizácia 
K najznámejšiemu patrí racionalizácia. Rozumové zdôvodnenie, prečo sme neuspeli. Hovorí sa jej tiež „kyslé hrozno“ podľa známej bájky o líške ktorá mala chuť na hrozno. Viselo však pre ňu veľmi vysoko, nedosiahla na neho a musela si nechať prejsť chuť. A tak si frustrovaná líška osladila svoj neúspech tým, že presvedčila sama seba, že hrozno nestojí za námahu lebo je určite kyslé.
Sublimácia
Spoločnosťou neprijímané, odsudzované záľuby uplatníme v oblasti, kde prijímané sú. Ženy exhibicionistky v podstate neexistujú. Prečo? Môžu svoju túžbu (svoje nahé telo) predvádzať, ukazovať iným ľuďom v striptízovom klube a ešte majú za to obdiv a peniaze. Ale to neznamená, že všetky striptérky sú exhibicionistky.
Kompenzácia
Nahradíme nedosiahnuteľný cieľ dosiahnuteľným. Tak sa môže žena, ktorá nemôže mať deti, stať učiteľkou v materskej škôlke či byť pestúnkou..
Projekcia
Vlastné neprijateľné úmysly prisudzujeme druhým. Mladý muž je zamilovaný do istej slečny. Odmieta si však svoj cit pripustiť a presvedčí sám seba, že: „To nie som ja, kto je zamilovaný. To ona je zamilovaná do mňa!“ 
Regresia
Je návrat na nižší (poprípadne zaseknutie sa na jednom) vývojový stupeň, ktorému prirodzene prispôsobíme svoje chovanie, takže štyridsať ročný muž úspešný podnikateľ sa zrazu môže stať pubertálnym výrastkom so všetkými hlúpymi nápadmi, ktoré k tomuto veku patrí. Môže to byť prechodné a po určitom období opäť zmiznúť, alebo trvalé a jedinec už nikdy nedosiahne vyššieho vývojového stupňa.
Extrémne typy frustrácie.
Deprivácia
Ide o vážnejší, horšie napraviteľný stav – najčastejšie sa vyskytujúci u detí. Dieťa túži po objatí, po láske. Keď je nemilované, túži a čaká márne. Po mesiacoch, rokoch márneho čakania sa u neho rozvíja psychická deprivácia.
Existencionálna frustrácia
Ide o najvážnejší typ frustrácie. Človek stratil zmysel života, stratil nádej v budúcnosť. Tu pomôže dobrá psychoterapia.
Frustračné tolerancie.
Každý z nás má inú odolnosť voči frustračným situáciám. Miera odolnosti voči frustrácii je vrodená. Jedinec s nižšou frustračnou toleranciou jednoduchšie podlieha dôsledkom frustrácie. Pravidelné vystavovanie frustračným vplyvom však zvyšuje frustračnú toleranciu. Ľudia s vážnymi životnými problémami (napr. ťažko choré dieťa) sa spravidla nenechajú vyrušiť zo vzácneho pokoja banalitami. 

</doc>
<doc id="93935" title="František Gahér" url="https://sk.wikipedia.org/wiki?curid=93935">
František Gahér

František Gahér (* 20. január 1957, Bratislava) je slovenský logik, autor učebnice logiky. V rokoch 2003 – 2011 bol rektor Univerzity Komenského. 
Stredné vzdelanie získal na Gymnáziu Jura Hronca v Bratislave. V roku 1981 dosiahol titul PhDr. na Filozofickej fakulte UK, o 5 rokov neskôr CSc. V roku 2000 bol menovaný za docenta. František Gahér pôsobil aj vo fakultnej a univerzitnej samospráve. Od roku 1998 je vedúcim Katedry logiky a metodológie vied FiF UK, v rokoch 1992 až 1994 predsedom fakultného Akademického senátu FiF, v rokoch 2000 až 2003 predsedom Akademického senátu UK a v rokoch 2003 až 2011 rektorom Univerzity Komenského.

</doc>
<doc id="93961" title="Giuseppe Garibaldi" url="https://sk.wikipedia.org/wiki?curid=93961">
Giuseppe Garibaldi

Giuseppe Garibaldi (* 4. júl 1807, Nice – † 2. jún 1882, La Maddalena) bol taliansky národný hrdina, generál, bojovník za zjednotenie Talianska, od roku 1833 príslušník hnutia Mladé Taliansko. 
Bojoval proti Rakúšanom už roku 1834, 1848/49. V roku 1859 sa so svojimi dobrovoľníkmi vyznamenal v bitkách pri Magente a Solferine. Na jar 1860 vypuklo povstanie roľníkov proti neapolskému kráľovi a Bourbonovcom, ku ktorému sa v máji pridal aj Garibaldi. Mal veľkú morálnu podporu v domácom obyvateľstve, ktoré sa pridávalo k jeho dobrovoľníckej armáde.V roku 1860 viedol legendárny pochod tisícky vlastencov, ktorý sa skončil oslobodením južného Talianska. Zjednotil ho a pripojil k Piemontu. V mene Viktora Emanuela II. sa vyhlásil za diktátora Sicílie.

</doc>
<doc id="93965" title="Hady" url="https://sk.wikipedia.org/wiki?curid=93965">
Hady

Hady alebo hadoblížne (Serpentes alebo Ophidia) je podrad radu jašterotvaré (Squamata). Patria doň beznohé plazy s dlhým, valcovitým, šupinami pokrytým telom.
Charakteristika.
Pohyb.
U hadov sa vyvinuli rôzne druhy pohybu. Na pohybe sa rôznym spôsobom zúčastňujú rebrá a svaly. Pohyb závisí od hmotnosti tela, rýchlosti a povrchu. Väčšina hadov pohyby strieda podľa potreby.
Hady využívajú široké spektrum pohybov: po zemi, pod zemou, vo vode, po vzduchu a po stromoch.
Lov a potrava.
Niektoré hady sú potravne úzko špecializované, iné sa živia rôznou potravou. Malé živočíchy, ktoré sa nedokážu brániť, jednoducho chytia a prehltnú, kým živočíchy, ktoré sú väčšie a môžu sa lepšie brániť, musia najprv premôcť jedom alebo zovretím a až potom zjesť. Trávenie veľkej porcie sa začína v ústach pôsobením silných slinných štiav a trvá veľmi dlho. Hadí jed je zmesou modifikovaných tráviacich štiav, ktorá obyčajne rýchlo pôsobí na nervový systém alebo krvný obeh koristi. Jediným voľne žijúcim druhom jedovatého hada na Slovensku je vretenica severná.
Rozmnožovanie.
Väčšina hadov kladie vajcia, ale značné množstvo rodí živé mláďatá. Hady žijúce v miernom pásme sa obyčajne pária na jar, krátko potom, ako sa preberú zo zimného spánku. Ich vajcia alebo mláďatá sa zvyčajne objavia v lete. Druhy z tropického pásma sa rozmnožujú podľa množstva zrážok a niekedy majú dlhú rozmnožovaciu sezónu, pričom kladú niekoľko znášok vajec každý rok. 
Samce a samice sa navzájom vyhľadávajú pomocou chemických pachových stôp a dvorenie je zriedkavé. Hady preukazujú malú rodičovskú starostlivosť, hoci pytóny a niekoľko iných druhov sa obtočí okolo vajec a tak ich zohrievajú.
Zmysly.
Hady sú hluché a nemajú dobrý zrak, avšak vnímajú vibrácie okolia a dobre im slúžia ostatné zmyslové orgány. Dobre vyvinutý čuch je doplnený Jacobsonovým orgánom. Hady počas aktivity nepretržite vystrkujú jazyk a skúmajú tak svoje okolie. Niektoré veľhady, pytóny a štrkáče majú termoreceptory, pomocou ktorých dokážu rozlíšiť aj malé zmeny teploty.
Kostra.
Hady majú viac ako 400 stavcov, ktorých nadväznosť vytvára veľmi pohyblivú kostru. Každý stavec má krídlovité výrastky, ktoré zabraňujú jeho pretáčaniu. Stavce v telovej časti majú pripojené rebrá, ale v chvostovej časti sa rebrá nenachádzajú. Niektoré druhy majú vyvinutý pletenec zadnej končatiny a niektoré aj zakrpatené zadné končatiny v podobe malých výrastkov, ale žiadny had nemá pletenec prednej končatiny.
Rozšírenie.
Prvé hady sa na Zemi objavili pred 100150 miliónmi rokov, v priebehu vývoja sa pravdepodobne vytvorili z jednej skupiny jašterov. Hady sa úspešne rozšírili na väčšine ostrovov a všetkých kontinentoch s výnimkou Antarktídy. Nevyskytujú sa napríklad na ostrovoch ako Grónsko, Island, Írsko, či Nový Zéland. Na svete existuje približne 2 900 druhov hadov. Na desať druhov hadov pripadá len jeden jedovatý a iba veľmi malá časť z nich je nebezpečná pre človeka.
Hady žijúce na Slovensku.
V podmienkach slovenských biotopov sú udomácnené tieto druhy hadov:
Na Slovensku žije aj slepúch lámavý (lat. "Anguis fragilis"), ktorého si množstvo ľudí nesprávne zamieňa s hadom a preventívne ho preto likvidujú. V skutočnosti ide o neškodného beznohého jaštera z čeľade slepúchovitých.
Zaradenie v systéme.
Hady sa zaraďujú:

</doc>
<doc id="93970" title="Genetika" url="https://sk.wikipedia.org/wiki?curid=93970">
Genetika

Genetika je disciplína biológie,
ktorá skúma dedičnosť a premenlivosť. Genetiku založil Johann Gregor Mendel, ktorý 1865 vyslovil prvé pravidlá o dedení znakov a vlastností.
Patrí medzi biologické vedy a delí sa podľa hľadiska štúdia organizmov (podobne ako anatómia alebo fyziológia). Sleduje variabilitu, rozdielnosť a prenos druhových a dedičných znakov medzi rodičmi a potomkami aj medzi potomkami navzájom. Jej história sa začala písať až v 19. storočí. K veľkému rozvoju došlo v druhej polovici 20. storočia a dá sa očakávať, že rýchly rozvoj bude pokračovať aj v 21. storočí. Okrem lekárstva nachádza genetika využitie v pestovateľstve nových odrôd rastlín rovnako ako pri chove (nielen) hospodárskych zvierat. S rozvojom biotechnológií a genetického inžinierstva sa objavujú aj geneticky upravené hospodárske rastliny, ktoré sa stávajú ekologickou a etickou otázkou. Poznatky genetiky sú veľmi dôležité v evolučnej biológii.
Veľký význam pre človeka má lekárska respektíve klinická genetika. Skúma človeka, rôzne genetické choroby, ich početnosť a genetickú determináciu istých ľudských znakov. Dnes sa tiež už stále častejšie môžeme stretnúť s genetickým poradenstvom, najmä pri plánovaní potomkov a prevencii vrodených vývojových vád.
Genetika sa uplatňuje pri výskume rakovinového bujnenia, imunitného systému, imunitných reakcií a v mikrobiologickom výskume.
Samostatnou kapitolou sa potom stáva klonovanie, kde sa objavujú ekologické a etické otázky už pri klonovaní zvierat, a nie to ešte pri klonovaní človeka. Úplnú revolúciu v medicíne potom môže priniesť ovládnutie génovej terapie.
Genetika je jednou z najdôležitejších (respektíve priamo najdôležitejšia) teoretických vied z hľadiska popisu akejkoľvek živej sústavy. V genetickej informácii je počiatok každého súčasného živého organizmu. Genetická informácia určuje budúcu anatomickú stavbu organizmu, určuje aké látky budú súčasťou biochemických a fyziologických procesov v organizme a v neposlednej rade je nezameniteľnou súčasťou pohlavného aj nepohlavného rozmnožovania.
Dnes sa už nedá nespomenúť význam genetiky vo forenzných metódach. Genetické testy pomáhajú pri usvedčovaní zločincov, pri identifikácii telesných pozostatkov alebo stratených osôb. V súčasnej dobe tiež prichádzajú do módy genetické testy otcovstva.
Odbory genetiky.
molekulárna genetika, cytogenetika, imunogenetika, onkogenetika, populačná genetika, klasická genetika, genetika rastlín (baktérií, vírusov…), dedivosť, evolučná genetika, systematická genetika a lekárska genetika.
V genetickom výskume sa používa veľa rozličných metód. Ide najmä o metódy biochemické, fyzikálne, mikroskopické, metódy analytickej chémie a bioinformatiky. Veľa špecifických metód bolo objavených výhradne pre genetický výskum – najmä rôzne sekvenovacie a značkovacie metódy.

</doc>
<doc id="94004" title="Génius" url="https://sk.wikipedia.org/wiki?curid=94004">
Génius

Génius je človek, ktorý má najvyšší stupeň tvorivého nadania. Niekedy sa pojmom "génius" označuje človek, ktorého inteligenčný kvocient presiahne hodnotu 160. Aj keď označujeme niektorých vedcov za géniov, pretože majú zásluhy hodné vysokej intelektuálnej úrovne, prívlastok "génius" nie je vždy správny. Spravidla ide o človeka, ktorý má znalosti všestranného charakteru a schopnosť premietať svoje schopnosti do skutočného sveta. Napríklad človek, ktorý dokáže zvládať niekoľko zložitých úkonov súčasne. Musia to byť úkony zamerané na inteligenciu inak ide iba o šikovného človeka. Géniom pomáha zvládať zložité úlohy najmä dobrá pracovná pamäť, ktorá im umožňuje aktívne pracovať v hlave s väčším množstvom faktov. Charakteristické vlastnosti geniálnych ľudí sa týkajú schopností ako pohotové vybavenie si relevantných faktov, systematický prístup k riešeniu problémov, používanie fantázie a abstraktné myslenie.
Génius podľa Kanta.
Génius podľa Kanta je príroda prejavujúca sa v človeku ako rozum. Génius sa neriadi nijakými pravidlami, vytvára však vzor, z ktorého možno pravidlá vyvodiť. Génius je
schopnosť vytvárať estetické idey, obrazy presahujúce hranice abstraktného myslenia.
Podľa K. E. Gilbertovej a H. Kuhna: "Génius, hovorí Kant, je príroda, ktorá pôsobí v človeku ako rozum. Je to nadanie vytvárať to, pre čo sa nedá stanoviť nijaké pravidlo. Dielo, ktoré génius vytvorí, sa v istom zmysle musí podobať prírodnému výtvoru. Nesmie v ňom byť vidno pracné tvorivé úsilie, nesmie ho zaťažovať akademická forma. Umelecký génius sa špecificky odlišuje od schopnosti, ktorú možno získať usilovnosťou, podporenou napodobením. Tým, že zdôrazňuje spontánnu stránku tvorby génia, zhoduje sa Kant so všetkými tvorivými umelcami, ktorí zistili,že nie sú schopní podať nejaký rozumový opis procesu, ktorým sa tvorí krása, a ani obrazne ho nedokázali opísať ináč, ako tak, že ho prirovnali k tehotenstvu."

</doc>
<doc id="94019" title="Havajské ostrovy" url="https://sk.wikipedia.org/wiki?curid=94019">
Havajské ostrovy

Havajské ostrovy sú súostrovie 19 koralových, sopečných ostrovov, skál a útesov v Tichom oceáne, na ktorom sa nachádza Havaj, federálny štát USA.
Rozkladajú sa približne medzi 19 a 29° severnej šírky. Najväčším ostrovom je Havaj, ale hlavným ostrovom je Oahu. Medzi ďalšie ostrovy patria Maui, Kauai a Lanaii.
Vznik.
Súostrovie vzniklo sopečnou činnosťou nad oblasťou oslabeného zemského plášťa, v ktorom sa nachádza milióny rokov horúca škvrna (po angl. "hotspot") približne v hĺbke 52 kilometrov. Severozápadné ostrovy sú staršie, čo sa odráža aj na ich stupni erodovaného povrchu. V posledných 200 rokoch je aktívna vulkanická činnosť iba na ostrove Havaj a na podmorskej sopke Loihi, ktorá zatiaľ nevyrástla nad morskú hladinu.
Ostrovy sa skladajú z čadičových láv, čo súvisí so zložením magmy v oblasti horúcej škvrny.
Delenie.
POZN: V slovách severozápadné a juhovýchodné sa tu niekedy píše malé začiatočné písmeno.

</doc>
<doc id="94065" title="Joseph Haydn" url="https://sk.wikipedia.org/wiki?curid=94065">
Joseph Haydn

Franz Joseph Haydn (* 31. marec 1732, Rohrau, Rakúsko – † 31. máj 1809, Viedeň) bol rakúsky hudobný skladateľ.
Životopis.
V rokoch 1739 až 1749 bol "Sängerknabe" (speváčik) svätoštefanského dómu vo Viedni. Od 1759 do 1761 pôsobil ako kapelník grófa Morzina v Lukavici pri Plzni, potom až do roku 1790 ako kapelník kniežaťa Eszterházy najprv v Eisenstadte, neskôr v Eszterháze. Posledné roky prežil vo Viedni.
Charakteristika tvorby.
Význam Josepha Haydna pre vývoj hudby je nesporný. Upevnil klasicizmus a jeho zásady ako hudobný štýl. Významne sa zaslúžil o rozvoj sonátovej formy a symfónie. Nazýva sa preto aj "otcom symfónie". Položil tiež základy formy sláčikového kvarteta. Rozšíril orchester o nové nástroje a objavil tak jeho nové možnosti. To sú len najdôležitejšie prvky, ktorými Haydn navždy ovplyvnil smerovanie hudby. 
Samotné Haydnove diela sa vyznačujú sviežou, ľahkou melodikou a jasnými harmóniami. Je tvorcom najčistejšieho klasicistického štýlu.
Dielo.
Dielo Josepha Haydna je až neuveriteľne rozsiahle. Dodnes sa na repertoári udržali viaceré jeho symfónie, z ktorých je veľmi známa najmä druhá veta "Symfónie č.94 G dur "S úderom tympanov", nazvaná Angličanmi "The Surprise" ("Prekvapenie"). 
Z koncertov sú najvýznamnejšie dva violončelové. Ďalšie koncerty sú hodnotné okrem iného vďaka zriedkavému výberu sólového nástroja - ide o trúbkový a hobojový koncert. Zvlášť prvý z menovaných je veľmi známy. 
Haydn patrí k najvýznamnejším skladateľom sláčikových kvartet v dejinách. Jeho diela tvoria základ repertoáru týchto komorných hudobných telies. Druhá veta "Cisárskeho" kvarteta C dur č. 62 "(op.76 č.3), ktorú zložil ako cisársku hymnu Gott erhalte, sa stala melódiou nemeckej štátnej hymny. 
Oratóriá ""Stvorenie" a "Ročné obdobia"" vytvoril Haydn na sklonku života. 

</doc>
<doc id="94073" title="Pavel Hečko" url="https://sk.wikipedia.org/wiki?curid=94073">
Pavel Hečko

Pavel Hečko (* 8. jún 1825, Horné Srnie† 24. jún 1895, Hodruša) bol slovenský pedagóg, evanjelický kňaz a filozof, predstaviteľ protestantskej filozofie.
Rodina.
Jeho otec bol Adam Hečko a matka Alžbeta. Patril ku generácii mladších štúrovcov a tvoril - ako mnohí jeho vrstovníci - v období, keď sa na horizontoch slovenského národa striedali vytúžené nádeje na jeho realizovanie s mračnami veštiacimi zánik. Tým je podmienená jeho pedagogická tvorba.
Okrem náboženských, filozofických, etických a estetických otázok sa zaujímal aj o otázky výchovy. V časopisoch sa prihováral slovenskej mládeži (radil, ako študovať). Publikoval v časopisoch ako Dennica, Národnie noviny, Slovenské noviny, Orol a i. Tiež napísal niekoľko kratších prác - "Krátky zemepis", "Život a účinkovanie Ľudovíta Štúra", "Memorandum národa slovenského". Hečko vychádzal z filozofie Helga, ktorý predpovedal Slovanom veľkú budúcnosť.

</doc>
<doc id="94094" title="Werner Karl Heisenberg" url="https://sk.wikipedia.org/wiki?curid=94094">
Werner Karl Heisenberg

Werner Karl Heisenberg (* 5. december 1901, Würzburg, Nemecko – † 1. február 1976, Mníchov) bol nemecký teoretický fyzik, spoluzakladateľ kvantovej mechaniky. Prispel k rozvoju kvantovej elektrodynamiky, kvantovej teórie poľa, teórie jadra, fyziky kozmického žiarenia a teórie elementárnych častíc. 
V roku 1932 získal Nobelovu cenu za svoj prínos pri tvorbe kvantovej mechaniky.
Životopis.
V roku 1923 získal na univerzite v Mníchove doktorát z teoretickej fyziky. V roku 1925 navrhol nový výklad fyziky, ktorý sa zásadne líšil od Newtonovho výkladu. V roku 1927 formuloval slávny princíp neurčitosti, ktorý obmedzuje aplikovanie klasických pojmov na mikrosvet.
Pred začiatkom druhej svetovej vojny odmietol emigrovať z rodného Nemecka. O jeho živote v nacistickom Nemecku vznikla divadelná hra. 
Vedecké výsledky.
Heisenbergov princíp neurčitosti špecifikuje isté teoretické hranice ľudskej schopnosti vykonávať vedecké merania. Podľa princípu neurčitosti ani zdokonalenie meracieho prístroja nedovolí získať presné výsledky.
K praktickému využitiu kvantovej mechaniky patria elektrónové mikroskopy, lasery, tranzistory, uplatnenie našla i v jadrovej a atómovej energii, tvorí základ spektroskopie a bohato sa uplatňuje i v astronómii a chémii. Využíva sa aj v teoretickom skúmaní ako sú vlastnosti kvapalného hélia, vnútorná konštitúcia hviezd, feromagnetizmus a rádioaktivita.
Podľa jeho kvantového mechanického modelu nie je možné spočítať (s rovnakou presnosťou) dráhu a rýchlosť elektrónov – čiže polohu a energiu – čo však už podľa nových znalostí v pôvodnej formulácii neplatí.

</doc>
<doc id="94172" title="Gondwana" url="https://sk.wikipedia.org/wiki?curid=94172">
Gondwana

Gondwana (zriedkavé názvy: "Gonduána", "Góndvána") bola prapevnina obrovských rozmerov na južnej pologuli. Vznikla kolíziou častí Rodinie asi pred 600 miliónmi rokov v rámci panafrickej orogenézy. Potom bola dlho umiestnená v oblasti okolo južného pólu. Asi pred 360/300 miliónmi rokov sa "„prudko pohla“" na sever a spojila sa s kontinentom Euramerika (Laurusia) do jediného kontinentu Pangea. Zhruba na začiatku jury (pred 180 miliónmi rokov, keď sa rozpadla Pangea) vznikla opäť samostatná Gondwana, ktorá sa potom koncom jury (asi pred 150 miliónmi rokov) začala rozpadať na menšie časti, čím prakticky zanikla.
Gondwana zahřňala veľkú časť dnešnej Južnej Ameriky (Brazílsky štít), Afriku a Madagaskar (Africký štít), Austrálie a Novej Guinei (Austrálsky štít), Indiu (Indická tabuľa) a Antarktídu (Antarktický štít). Zo severu ju omýval oceán Tethys. Predpokladá sa, že v karbóne a perme bola súvislým kontinentom.
Vznik a vývoj.
Vznik Gondwany bol viacfázový proces. Viacero orogenéz viedlo k jej amalgamácii pred asi 550–500 miliónmi rokov kambriu. Panafrická orogenéza pred asi miliardou rokov vytvorila jadro Gondwany. Východoafrická orogenéza sa odhrala pred asi 650 – 630 miliónmi rokov a mala za následok spojenie Arabskej platne so severovýchodom dnešnej Afriky a Madagaskaru. Spojil sa tiež blok Azanie s blokom Kongo–Tanzánia–Bangweulu. Počas Kuungskej orogenézy v neoproterozoiku sa Indická platňa zrazila s jadrom Austrálskej platne (Mawson continent). V tomto období boli súčasťou Gondwany aj časti dnešného Slovenska. Významným medzníkom bol tiež vznik oceánu Iapetus počas kambria. Jeho uzavretím, ktoré prebehlo počas hercýnskej orogenézy, došlo po zrážke s Lauráziou k vzniku Pangey. Došlo k vzniku juhovergentnej príkrovovej stavby.
Na konci paleozoika sa Pangea začala znovu rozpadať. Na severe sa z nej kvôli riftingu a vývoju novej oceánskej kôry tethýdy (napr. Peninický oceán alebo Meliatsky oceán) oddelilo viacero mikrokontinentov ako bola napr. Adria. Následný vznik Atlanitku v priebehu jury a kriedy mal za následok oddelenie Južnej Ameriky, Austrálie a neskôr v terciéri aj Indickej platne.
História výskumu.
Termín "Gondwana" zaviedol v roku 1872 Henry Benedict Medlicott, pre typické sedimenty karbónskeho až kriedového veku s faunou rastliny Glossopteris. Základ slova pochádza z pomenovania indického regiónu Góndvána (angl. Gondwana). Neskôr boli podobné horniny objavené aj na iných kontinentoch v Autrálii, Antarktíde, Južnej Amerike a Afrike, všetkých na južnej pologuli. V roku 1885 navrhol Eduard Suess, že tieto kontinenty tvorili kedysi jednotnú pevninu - superkontinent. Suess však patril k fixistom a predpokladal, že oceán medzi kontinentami vznikol až dodatočne poklesnutím pevniny. Začiatkom 20. storočia Alfred Wegener predložil viacero dôkazov o tom, že kontinenty južnej pologule boli kedysi spojené v spoločnom superkontinente. Prvú veľmi presnú rekonštrukciu Gondwany podal Alexander du Toit v roku 1937. V danej dobe však neboli tieto myšlienky geologickou verejnosťou akceptované. Až výskumy, ktoré potvrdili správnosť koncepcie pohybu kontinentov v 60. rokoch, viedli k chápaniu Gondwany ako dávneho superkontinentu širokou odbornou verejnosťou. V roku 1979 sa začal sústredený medzinárodný výskum, ktorý umožnil vytvoriť prvú geologickú mapu Gondwany.

</doc>
<doc id="94183" title="Hésychazmus" url="https://sk.wikipedia.org/wiki?curid=94183">
Hésychazmus

Hésychazmus (iné názvy: hesychazmus, zriedkavo isychazmus; z gr. ἡσυχία – "hésychia" = pokoj) je určujúci smer celej východnej kresťanskej mystiky počnúc neskorobyzantským obdobím, ktorý vznikol v athoskom mníšskom prostredí na prelome 13. storočia a 14. storočia a bol systematizovaný v prvej polovici 14. storočia Gregorom Palamom; preto hesychazmus niekedy stotožňujú s palamizmom; inokedy sa vzhľadom na vplyv a význam hesychazmus stotožňuje dokonca s celou byzantskou mystikou.
Jeho počiatky však siahajú do 4. storočia, kedy sa tento pojem objavuje u sv. Jána Zlatoústeho, Evagria, ako aj u Otcov púšte. V niektorých spisoch tej doby však označenie hesychastov splýva s anachorétmi.
Pomocou psychofyzickej metódy, spájajúcej zvláštnu techniku dychu s vytrvalým opakovaním ustálenej formuly (podobne ako mantra v indických náboženstvách), sa dosahuje dokonalé sústredenie mysle a jej "uvedenie do srdca". Typickým príkladom takejto modlitby je tzv. Ježišova modlitba. Tieto stavy boli sprevádzané svetelnými videniami (alebo zážitkami vnútorného tepla) a medzi atoskými mníchmi postupne prevládlo presvedčenie, že tu ide o nestvorené Božie svetlo, ktoré ožiarilo Krista pri premenení na vrchu Tábor.
Hesychazmus kladie dôraz na zapojenie tela do modlitby, keďže "človek je stvorený, aby sa celou osobou spojil s Kristom – dušou aj telom." Dôležitým pojmom pre hesychazmus je "srdce", ktoré sa chápe ako centrum života človeka, centrum duševných i duchovných síl a schopností. V srdci sa uskutočňuje stretnutie človeka s Bohom. To sa môže uskutočniť len pri vnútornom stíšení a pokoji (ἡσυχία).

</doc>
<doc id="94203" title="John Gray" url="https://sk.wikipedia.org/wiki?curid=94203">
John Gray

John Gray (* 28. december 1951, Houston, Texas, USA) je americký vzťahový poradca, prednášajúci a spisovateľ, autor kníh o partnerských vzťahoch.&lt;br&gt; 
V roku 1992 vydal knihu "Muži sú z Marsu, ženy sú z Venuše", ktorá sa stala bestsellerom a témou všetkých jeho ďalších kníh a profesionálnych aktivít. 
Venuje sa téme rastu osobnosti, vzťahom medzi mužmi a ženami a ľudskou komunikáciou, i keď nemá žiadne akreditované psychologické ani iné vzdelanie. Napriek tomu je držiteľom čestného doktorátu na Governors State University v Illinois. 
Odborníci ho kritizujú za pseudovedecké názory a za to, že psychologické poznanie obmedzil na súhrn stereotypov. Okrem toho bol obvinený, že si časť myšlienok požičal od autorky Deborah Tannen. V reakcii na to síce priznal určité podobnosti, ale plagiátorstvo poprel a uviedol, že jej knihu ani nečítal.
V slovenčine.
vydavateľstvo IKAR

</doc>
<doc id="94276" title="Grupoid" url="https://sk.wikipedia.org/wiki?curid=94276">
Grupoid

Grupoid je jedna zo základných algebraických štruktúr v abstraktnej algebre. Je to množina spojená s jednou operáciou, ktorá musí byť voči tejto množine uzavretá.
Grupoid je najjednoduchšia štruktúra. Obmedzeniami, či už na operáciu (vyžadovanie jej asociativity, komutativity), prípadne vyžadovaním výskytu určitého (neutrálneho a/alebo inverzného) prvku v množine, sa vytvárajú ďalšie štruktúry ako napríklad pologrupy (grupoidy, ktorých operácia je asociatívna) a grupy (grupoidy s asociatívnou operáciou a zároveň s výskytom neutrálneho a inverzného prvku).
Definícia.
Grupoid je množina "M" vybavená jednou binárnou operáciou ⊙ : "M" × "M" → "M", ktorá zobrazuje každé dva prvky danej množiny na iný prvok. Všeobecný zápis grupoidu je ("M", ⊙), kde "M" je označenie množiny a ⊙ je označenie príslušnej operácie. Operácia musí byť voči množine uzavretá, t. j. musí platiť, že pre každé "a", "b" z "M" výsledok operácie "a" ⊙ "b" taktiež patrí do "M". Matematicky:

</doc>
<doc id="94293" title="Hlas (zvukový prejav)" url="https://sk.wikipedia.org/wiki?curid=94293">
Hlas (zvukový prejav)

 
Hlas je zvukový prejav ľudí a mnohých živočíchov vytváraný hlasovými orgánmi. Je akustickým základom ľudskej reči a spevu. Základný tón vzniká v hrtane rozkmitaním hlasiviek prúdom vzduchu z pľúc, zosilňuje sa sústavou rezonančných dutín v hrudníku a hlave. Podľa Aristotela je to druh zvuku oduševnenej bytosti. Hlas je zvuk, ktorý má nejaký význam a nevzniká prosto tým, že sa vzduch vydychuje, ako keď sa kašle, ale tým, že vzduch, ktorý je v priedušnici, na ňu naráža.
Kmitočtové rozpätie ľudského hlasu je od 64 Hz po 1 024-2 048 Hz.

</doc>
<doc id="94296" title="Guľa (matematika)" url="https://sk.wikipedia.org/wiki?curid=94296">
Guľa (matematika)

Guľa alebo presnejšie uzavretá guľa je množina všetkých bodov euklidovského priestoru, ktorých vzdialenosť od pevného bodu (t.j. od tzv. stredu gule) nie je väčšia ako pevné reálne kladné číslo (t.j. ako tzv. polomer gule). Množina spomínaných bodov, ktorých vzdialenosť od pevného bodu je práve rovná spomínanému pevnému reálnemu kladnému číslu, sa volá guľová plocha (iné názvy: hranica gule, sféra, sférická plocha).Uzavretá guľa je teda inými slovami priestorové teleso "ukončené" guľovou plochou. Otvorená guľa alebo vnútro gule je uzavretá guľa bez guľovej plochy. 
V topológii znamená n-rozmerná guľa (obvykle sa značí formula_1) topologický priestor, ktorý je homeomorfný s n-rozmernou guľou v euklidovskom priestore formula_2. 
Objem a povrch všeobecnej gule v euklidovskom priestore.
N-rozmerná guľa s polomerom r v euklidovskom priestore formula_2 má objem (presnejšie, n-rozmernú Lebesguovu mieru) určený vzorcom
alebo tiež:
kde formula_6 je prirodzené zobecnenie výrazu formula_7 pre nepárne n (pozri Gama funkcia) a n!! je dvojitý faktoriál. Je zaujímavé, že jednotková guľa (t. j. guľa s polomerom jedna) má najväčší objem v dimenzii n=5 a vo vyšších dimenziach sa jej objem limitne blíži k nule.
Povrch n-rozmernej gule tvorí (n-1)-rozmernú sféru (pozri sféra). Veľkosť jej "povrchu" (t. j. jej (n-1)-rozmerný objem, presnejšie, (n-1)-rozmerná Hausdorfova miera) je
alebo
Všeobecne pre n-rozmernú guľu platí:
Vzorce pre 3-rozmernú guľu.
Nasledujúce vzorce popisujú trojrozmernú guľu v formula_11

</doc>
<doc id="94303" title="Hlasivky" url="https://sk.wikipedia.org/wiki?curid=94303">
Hlasivky

Hlasivky (lat. plicae vocales) sú hlavným fonačným orgánom cicavcov. Sú to zložené útvary v hrtane, skladajúce sa z hlasivkového svalu, ktorým sa pripájajú na krhlovité chrupky a utvárajú hlas. Štrbinu (glottis) medzi hlasivkami ohraničujú aj vnútorné plochy krhlovitých chrupiek. Tieto chrupky ich svojimi pohybmi pri fonácii približujú alebo odďalujú.
Lekársky odbor, ktorý sa zaoberá zdravím hlasiviek a hlasu sa nazýva foniatria.
Uloženie.
Pri pohľade z ústnej dutiny sú hlasivky vidieť hneď za hrtanovou príklopkou, ktorá pri prehĺtaní chráni vstup do hrtanu. Hlasivkové svaly a väzy sa napínajú medzi hlasivkovým výbežkom krhlovitej chrupavky a zadným okrajom štítnej chrupavky.
Popis.
Hlasivkové riasy sú veľmi pružné - samotný hlasivkový výbežok je tvorený elastickou chrupavkou, hlasivkový väz, čo je vlastne zosilnená fibroelastická membrána hrtanu, je tiež z elastických vlákien. Hlasivkový väz slúži ako opora mäkším hlasivkovým riasám, ktoré sú tvorené záhybmi sliznice. Prirodzené napätie väzu tak môže byť ovplyvňované vôľou - ku každému hlasivkovému väzu prilieha priečne pruhovaný hlasivkový sval.
Medzi väzmi sa nachádza hlasivková štrbina (lat. rima glottidis), ktorá má pri dýchaní tvar pretiahnutého, rovnoramenného trojuholníka - pri fonácii však napätie svalu spôsobí, že sa k sebe hlasivkové riasy po celej diaľke priblížia.
Tvorba hlasu.
Pri približovaní hlasivkových rias dôjde k tomu, že pri výdychu do nich vzduch naráža a odpudzuje ich od seba. Vďaka svojej pružnosti sa riasy hneď vracajú do pôvodnej polohy, rozochvievajú sa a spôsobujú pravidelné prerušovanie prúdu vydychovaného zvuku.
Tón hlasu záleží na rezonančnej frekvencii kmitajúcich hlasiviek. U dospelého muža sa táto frekvencia pohybuje okolo 125 Hz, u dospelých žien je asi 210 Hz, u detí cez 300 Hz.
Externé odkazy.
Zatiaľ je frekvencia ľudi 125 Hz,210Hz,300Hz,bude 100Hz,200Hz,400Hz...

</doc>
<doc id="94304" title="Anton Hlinka" url="https://sk.wikipedia.org/wiki?curid=94304">
Anton Hlinka

Prof. Anton Hlinka (* 31. október 1926, Valaská Belá – † 26. marec 2011, Trenčín) bol slovenský rímskokatolícky aktivista, významná osobnosť exilu, katolícky kňaz, teológ a filozof, salezián, univerzitný profesor, publicista a prekladateľ.
Životopis.
Sedem tried študoval na gymnáziu v Trnave a oktávu v Galante, kde roku 1948 zmaturoval. Na pokyn svojich saleziánskych predstavených, najmä Ernesta Macáka, emigroval v lete 1951 do Rakúska a o niekoľko mesiacov do Talianska. V roku 1952 prijal kňazskú vysviacku. Absolvoval štúdium teológie, filozofie a psychológie postupne v Turíne, Viedni a v Ríme. V rokoch 1958 až 1967 prednášal filozofiu v seminároch svojho rádu vo Viedni, Kolíne nad Rýnom a v Katánii. V roku 1961 získal v Ríme doktorát filozofie obhajobou práce "Die theologischen Grundlagen der Bildungslehre Theodor Litts", ktorá neskôr vyšla aj tlačou. V rokoch 19671971 pôsobil ako študentský kaplán v Miláne. Následne opustil vedeckú a pedagogickú dráhu a nastúpil do rozhlasu Slobodná Európa na miesto redaktora nábožensko-kultúrnych programov, kde pôsobil až do roku 1990. Neskôr z vlastnej iniciatívy prevzal aj vysielanie v Hlase Ameriky a v Radio Stefanus, v ktorých pôsobil ako dopisovateľ a redaktor až do roku 1990. Hlinka zredigoval vyše 25 kníh pre Slovákov v zahraničí a doma. V roku 1991 sa vrátil na Slovensko a vyvíjal intenzívnu spisovateľskú, publicistickú a kazateľsko-pastoračnú činnosť, pričom hojne využíval rozhlas a televíziu. V auguste 1991 obnovil na Slovensku Slovenskú katolícku akadémiu a bol zvolený za jej rektora. V rámci nej sa organizovali prednáškové kurzy a rozvíjala sa činnosť pre katolícku inteligenciu v odborných sekciách. 
Ako vysokoškolský pedagóg sa v roku 1995 habilitoval na docenta na Cyrilometodskej teologickej fakulte UK V Bratislave a v roku 1997 inauguroval v odbore filozofia na profesora filozofie na Filozofickej fakulte UKF v Nitre. V rokoch 19961999 prednášal na Filozofickej fakulte Univerzity sv. Cyrila a Metoda v Trnave. V roku 1997 mu bol prezidentom republiky udelený Rad Andreja Hlinku I. triedy. V roku 2000 vážne ochorel.

</doc>
<doc id="94375" title="Maximilián Chladný-Hanoš" url="https://sk.wikipedia.org/wiki?curid=94375">
Maximilián Chladný-Hanoš

Maximilián Chladný-Hanoš (* 17. február 1912, Staré Hory – † - ?) bol slovenský novotomistický filozof a spirituálny teológ, politológ, prekladateľ a publicista. 
Život.
Po ukončení štúdia na gymnáziu v Banskej Bystrici, vyštudoval katolícku teológiu v Banskej Bystrici a neskôr v Ríme. Po vysviacke roku 1936 bol kaplanom v Nesluši a štipendistom na postgraduálnom štúdiu v Ríme, ktoré ukončil roku 1938 doktorátom teológie. Prednášal kresťanskú filozofiu na teologickej fakulte v Banskej Bystrici a v rokoch 1943 – 1944, po Štefanovi Polakovičovi, na Vysokej škole bohosloveckej v Nitre, kde patril k najnadanejším osobnostiam v intelektuálnom okruhu arcibiskupa Karola Kmeťku. Vyučoval tu aj morálku a pastorálnu teológiu (1942/1943). Od roku 1941 tiež intenzívne spolupracoval s dominikánskou edíciou Veritas zriadenou pri dominikánskej revue Smer v Trenčíne. Bol tiež aktívnym členom Filozofického odboru Matice slovenskej. V roku 1949 musel emigrovať hlavne pre svoju nekompromisnú obranu slovenskej štátnosti, ako aj pre ostrú kritiku komunizmu nastupujúceho na slovenskú scénu, ktorú vyjadril najmä vo svojom diele "Hmota sa búri" (1948) (dielo vyšlo tlačou v Buenos Aires 1953). Emigroval do Nemecka, kde účinkoval ako duchovný medzi slovenskými emigrantmi v v Ludwigsburgu. Oženil sa (dostal dišpenz od Svätej stolice). V Paríži získal licenciát z filozofie a pracoval ako vedecký dokumentátor v Ústave pre východné a medzinárodné štúdie v Kolíne nad Rýnom. Bol činný v slovenských emigrantských organizáciách. Bol zahranično-politickým referentom nemeckej pobočky Slovenskej národnej rady v zahraničí a podpredsedom Slovenského európskeho hnutia. Od roku 1964 bol redaktorom Slowakische Rundschau, orgánu Slovenskej kresťanskosociálnej strany. Filozofickými, spirituálno-teologickými, asketickými a politickými úvahami prispieval najmä do týchto periodík: Nástup, Svoradov, Kultúra, Filozofický sborník (pred emigráciou); Slobodné Slovensko, Slovák v Amerike, Černákov Odkaz, Uj Élet (po emigrácii).

</doc>
<doc id="94481" title="Domáca stránka" url="https://sk.wikipedia.org/wiki?curid=94481">
Domáca stránka

Domáca stránka (iné názvy: domovská stránka, zriedkavo: vlastná stránka; ) môže byť:
V prvom, treťom a sčasti aj štvrtom význame sa používajú aj označenia hlavná stránka (angl. "main page"), úvodná stránka/štartovacia stránka (angl. "start page"), titulná stránka (angl. "front page"), stránka prvého kontaktu/vstupná stránka/pristávacia stránka (angl. "landing page") a uvítacia stránka (angl. "welcome page"). Názvy uvedené v predchádzajúcej vete, a takisto názov vlastná stránka, môžu mať podľa okolností aj rôzne iné (spravidla všeobecné) významy.

</doc>
<doc id="94553" title="Ibn Bádždža" url="https://sk.wikipedia.org/wiki?curid=94553">
Ibn Bádždža

Ibn Bádždža () alebo Avempace či Avenpace († 1138) bol arabský filozof, lekár, astronóm, autor početných logických a psychologických traktátov a komentárov k Aristotelovým prírodovedným spisom.
Zaraďuje sa k predstaviteľom západného islamského aristotelizmu. Zaujímal sa predovšetkým o proces poznania a jeho postupný prechod od zmyslových vnemov ("intellectus materialis") cez čisto rozumové nazeranie ("intellectus acquisitus"), po sebauvedomenie človeka, ktoré je emanáciou činného rozumu.

</doc>
<doc id="94659" title="Hrozno" url="https://sk.wikipedia.org/wiki?curid=94659">
Hrozno

Hrozno môže byť:
Strapec hrozna viniča hroznorodého.
Strapec môže mať veľkosť od 100 do 300 mm, jeho tvar býva rozličný (napr. valcovitý, rozkonárený, kužeľovitý a pod.). Hrozno sa buď priamo konzumuje (stolové hrozno) alebo sa z neho vyrába víno.
Bobuľa.
Bobuľa môže byť guľatá, vajcovitá, oválna, pretiahnutá, strukovitá alebo kónická a jej veľkosť je od 10 do 25 mm. 
Bobuľa sa skladá zo šupky, dužiny a semien. Šupka obsahuje farebné látky a aromatické látky. Biele odrody viniča majú zelenú, žltú, sivú a červenú šupku, modré odrody majú modrú, fialovú a čiernu šupku. V čase dozrievania je povrch šupky pokrytý tenkým voskovým povlakom. Šťava bobule je bez farby, len niektoré modré odrody majú farebnú dužinu. Obsahuje 15-25 hm. % skvasiteľných cukrov a 4-14 promile organických kyselín. Počet semien v bobuli je zvyčajne 2 kusy, ale existujú aj bez semenné odrody (používané na výrobu hrozienok). 
Látkové zloženie.
Hrozno obsahuje 75-80 hm. % vody, 0,3-0,5 hm. % sacharidov, 0,3-1,2 hm. % kyselín, 1-3 hm. % trieslovín, okolo 1 hm. % dusíka a 6 - 10 hm. % popola.

</doc>
<doc id="94685" title="Baroková hudba" url="https://sk.wikipedia.org/wiki?curid=94685">
Baroková hudba

Baroková hudba je súčasť barokového umenia, ucelená slohová epocha vo vývoji európskej klasickej hudby, trvajúca od začiatku 17. storočia do polovice 18. storočia. Vyznačovala sa prechodom od polyfónie k monódii, zavádzala sa nová notačná prax (generálny bas) a spev sa realizoval so sprievodom akordických hudobných nástrojov, ako lutna alebo čembalo.
Pomenovanie Barokovej hudby.
Baroková hudba mala spočiatku rôzne iné pomenovania, ako napr. "sprevádzaná monódia", "generál bas" či "generalbasszeitalter". Základ totiž tvoril basový tón, na ktorý sa podľa pravidiel novovzniknutej harmónie ukladali ďalšie hlasy. Pojem "generalbass zeitung" používal ešte v 19. storočí hudobný teoretik Hugo Riemann (18491919). Pojem baroková hudba bol zavedený až v roku 1920 a prvýkrát ho použil Kurt Sachs.
Vplyvy na vývoj hudby.
Pre barokovú hudbu malo veľký význam aj výtvarné umenie, najmä sochárstvo, pretože tak ako v soche, aj v hudbe sa znázorňovali hlboké pocity, pátos, monumentálne až tragické nálady, ktoré mohli vyústiť afektom ("Extáza Svätej Terézie"). Rovnako ako v ostatných druhoch umenia, aj hudbu veľmi ovplyvnil meniaci sa svetonázor, neustály súboj medzi katolíckou a protestantskou cirkvou, nekonečné vojny a posilňovanie absolutizmu. Popri náboženskom mysticizme a viere sa do popredia dostával človek, viera vo vlastné schopnosti a svoj rozum. Napriek všetkým prekážkam nebolo možné zabrániť vývoju vo všetkých odvetviach umenia, a tak i hudba prechádzala väčšími či menšími zmenami, ktoré vytvorili jej charakteristické črty. Významnými filozofmi tohto obdobia boli Baruch Spinoza alebo Ignác z Loyoly. Vďaka inkvizičným praktikám boli mnohí učenci za svoje pokrokové názory, ktoré sa nezhodovali s učením cirkví, prenasledovaní, vylučovaní z cirkvi a dokonca upálení ako kacíri (Giordano Bruno, Mikuláš Kopernik).
Vývoj hudby.
Jedno z možných rozdelení barokovej hudby je na:
Charakteristika hudby.
Výrazové zložky hudby.
Rozvíjajú a menia sa kompozičné princípy. Melódie sa neradia pod seba a nie sú rovnocenné. Hlavná melódia je vo vrchnom hlase a je doprevádzaná akordmi. Táto zmena si vynútila aj zmenu tónin. Prešlo sa od systému stredovekých módov k durovým a molovým stupniciam. Keďže sa upustilo od zložitosti viachlasu a pozornosť sa zamerala na jednu melódiu, začala byť táto melódia ozdobnejšia a klenutejšia. Vzniká baroková citovosť vyjadrená melodickou ozdobnosťou. Barokoví umelci si dávali záležať na ozdobách, dokonca interpreti sami vydávali knihy ozdôb. Takúto učebnicu ozdôb napísal napr. flautový virtuóz Johann Joachim Quantz. Harmonické myslenie takisto značne zjednodušilo rytmus. Novinkou baroka bolo tempové označenie skladieb.
Hudobné nástroje.
Najdokonalejšou skupinou nástrojov boli sláčikové nástroje, ktoré okrem kontrabasu, ktorý zatiaľ ešte neexistoval, dosiahli najvyššiu formu dokonalosti. Nástrojári ako Giuseppe Guarneri, Nicolò Amati či Antonio Stradivari sú dodnes obdivovaní a ich nástroje sú nenapodobiteľné. Dychové nástroje ešte menili svoj tvar aj mechaniku. Používali sa všetky drevené dychové nástroje, okrem klarinetu, ktorý zatiaľ neexistoval. Nemali však ešte moderný klapkový systém. Z plechových dychových nástrojov sa používala trúbka ladená do Es, zvaná clarina. Medzi nové barokové klávesové nástroje čembalo (nazývané aj virginal, harpsichord, clavecin (klavsen)). Významný rozkvet taktiež zaznamenala aj organová hudba.
Hudobní skladatelia.
Podrobnejší zoznam skladateľov, pozri Zoznam barokových hudobných skladateľov

</doc>
<doc id="94691" title="Slovenská hudba" url="https://sk.wikipedia.org/wiki?curid=94691">
Slovenská hudba

Slovenská hudba je významnou súčasťou slovenského umenia a slovenskej kultúry vôbec. Zahrňuje podobne ako ostatné hudby v rámci európskej kultúry, ľudovú hudbu najširších vrstiev a umelú hudbu. Je predmetom výskumu v rámci radu najmä hudobnohistorických disciplín.
Slovenská ľudová hudba vytvorila v rámci slovanskej hudby jednu z najorginálnejších a najcennejších vetiev a ovplyvňovala aj folklór susedných národov.
Slovenská ľudová hudba.
Medzi medzinárodne uznávané (UNESCO) patrí terchovská muzika a fujarová muzika.

</doc>
<doc id="94711" title="Čierny humor" url="https://sk.wikipedia.org/wiki?curid=94711">
Čierny humor

Čierny humor je humor, pri ktorom zdrojom komična sú nepredstierané nehody a ťažkosti. Zdrojom komického efektu je kontrast medzi šokujúcou a tragickou povahou skutočnosti a spôsobom akým o nej hovoríme. Témy a udalosti, ktoré sú štandardne považované za tabu sú opisované v nevhodne nevážnom, prípadne satirickom a humornom podtóne. Humor samotný však nepopiera ich závažnosť.
Zdroj komična.
V prípade čierneho humoru sú za témy vtipov vyberané situácie a témy ktoré sú v spoločnosti určitým spôsobom tabu. Dôležitým prvkom nie sú samotné poostavy a situácie ktoré v anekdote vystupujú, ale je to práve kontrast medzi samotnou situáciou ktorá vyvoláva u diváka pocity určitého diskomfortu, a spôsobu akým mu bola informácia podaná.
Čierny humor niekedy využíva aj prvky skepticizmu a cynizmu.
Odvodené typy humoru.
Špeciálnym druhom čierneho humoru je "šibeničný humor". V prípade šibeničného humoru je rozprávač sám aktérom anekdoty. Často ide o reálne vtipkovanie o súčasnej ťažkej situácii rozprávača. Príkladom šibeničného humoristu môže byť stand up komik Bekim Aziri, ktorý si s nadhľadom robí žarty zo života na vozíku.
Pôvod čierneho humoru.
 "Určite sa zhodneme na tom, že čierny humor nie je výdobytkom modernej doby. Je pravda, že vtipy môžu vznikať omnoho rýchlejšie, to však súvisí s tým, že rýchlosť prenosu informácii sa zrýchlila oproti časom keď nebol dostupný internet a podobne. Myslím, že je správne predpokladať, že samotné vtipy s tématikou čierneho humoru vznikali spoločne s vývojom humoru v spoločnosti."
Prvá známa publikácia ktorá použila pojem čierny humor je Antológia čierneho humoru ('Anthologie de l’humour noir).' Napísal ju francúzsky spisovateľ André Breton. Bretón označil ako pôvodcu čierneho humoru Jonathana Swifta. Antológia obsahuje úryvky diel celkovo 45 autorov.
Čierny humor sa niekedy označuje aj ako špeciálny druh satiry.
Sociálne funkcie.
Avner Ziv definoval všeobecné sociálne funkcie humoru.
Druhý bod je pre čierny humor veľmi dôležitý – totiž samotnou existenciou anekdoty upozorňujeme na danú situáciu a vo všeobecnosti dávame najavo, že je to niečo zlé.
Čierny humor v súčasnosti.
S rozvojom internetu a informačnej spoločnosti sa zrýchlil tok informácii. To umožnilo aj ankedotám vznikať rýchlejšie. Zároveň stand-up komcici doma aj v zahraničí začali na vystúpeniach bežne používať čierny humor.
S rozmachom internetových sociálnych sietí začal čierny humor využívať aj fenomén meme ako novú formu obrázkovej anekdoty.
Kontroverzia.
Keďže čierny humor rozpráva o tabuizovaných témach, je kontroverzný. Skupiny ľudí ktoré vystupujú v anekdotách sa často cítia dotknuté. Humoristi využívajúci čierny humor sú často týmito skupinami tlačený k ospravedlneniam za svoje výroky. Niektorí humoristi tak aj urobia a priznajú, že anekdotou prekročili isté hranice, no je známych veľa prípadov kedy humorista odmietol ospravedlnenie.
Príklady.
"- Viete čo má 7 metrov a je to plešaté?"
"- Detský vláčik na onkológii."
"Príde Mikuláš do Afriky a vraví:"
"- Tak čo detičky papkali ste papkali?"
"- Nie."
"- Tak Mikuláš nebude..."
"Chlapec sa pýta svojej matky:"
"- Mami, čo budem, keď vyrastiem?"
"- Nebudeš nič, máš rakovinu."
"- Viete, prečo etiópske deti nedostávajú vianočné darčeky?"
"- Pretože Mikuláš prináša darčeky len pre tých, ktorí jedia."
"Príde žena domov a nájde muža obeseného. Založí ruky v bok a zreve:"
"- To si celý ty! Sám sa tu hojdáš, ale chlapca na kolotoč nezoberieš!"
"Viete ako sa žije v koncentračnom tábore?"
"Na plný plyn!"

</doc>
<doc id="94768" title="Plošná hustota elektrického prúdu" url="https://sk.wikipedia.org/wiki?curid=94768">
Plošná hustota elektrického prúdu

Plošná hustota elektrického prúdu (iné názvy: hustota elektrického prúdu, prúdová hustota, hustota prúdu) je vektorová veličina, ktorej veľkosť je určená podielom prúdu a obsahu plochy kolmej na smer makroskopického pohybu náboja, ktorou prechádza; udáva množstvo náboja, ktorý prejde jednotkovým prierezom kolmým na smer prúdu za jednotku
času:
formula_1
kde J je veľkosť prúdovej hustoty, I elektrický prúd a S obsah plochy kolmej na smer prúdu.
Pri všeobecnom uhle prierezu a smeru prúdu:
formula_2
kde formula_3 je vektor plochy, ktorou prúd prechádza, a formula_4 je jednotkový vektor rovnakého smeru.
Na mikroskopickej úrovni je prúdová hustota vyjadrená vzťahom:
kde:
Jednotkou prúdovej hustoty v sústave SI je formula_11

</doc>
<doc id="94815" title="Uniwersytet Jagielloński" url="https://sk.wikipedia.org/wiki?curid=94815">
Uniwersytet Jagielloński

Uniwersytet Jagielloński (doslova "Jagelovská univerzita") alebo neformálne aj krakovská univerzita (do 19. storočia Krakovská akadémia) je prvá univerzita na území Poľska, druhá najstaršia v strednej Európe. Založil ju roku 1364 Kazimír Veľký podľa vzoru bolonskej univerzity a padovskej univerzity. Roku 1400 ju obnovil Vladislav Jagelovský podľa vzoru parížskej univerzity.
V 15. storočí a 16. storočie bola Jagelovská univerzita hlavným humanistickým strediskom v strednej Európe a nadobudla medzinárodný význam. Najväčší rozkvet dosiahla na nej matematika, astronómia a niektoré humanitné disciplíny. Študovalo na nej veľa cudzincov, hlavne z Uhorska (najmä zo Slovenska), z Česka a Nemecka.
Založenie Jagelovskej univerzity bolo významným medzníkom v rozvoji poľskej filozofie.
Na tejto univerzite študoval aj napríklad bývalý pápež Ján Pavol II. a Mikuláš Kopernik.

</doc>
<doc id="94889" title="Intelektuál" url="https://sk.wikipedia.org/wiki?curid=94889">
Intelektuál

Intelektuál je človek, pre ktorého idey, veda, umenie a kultúra sú také dôležité, že určujú nielen ciele jeho každodenného života, ale aj základy jeho politického myslenia a konania. Je to príslušník inteligencie.
Intelektuál je jedinec, ktorého činnosť je predovšetkým duševná a nie manuálna, teda učiteľ, výskumný pracovník, inžinier, riaditeľ podniku, úradník atď. V špecifickom zmysle tu ide o osobnosť, ktorá plní významnú úlohu pri vytváraní kultúry a ideológie, v politických a spoločenských debatách. Súhrnom intelektuálov v tomto zmysle je inteligencia.
Názory na intelektuála.
Libuša Dziedzinská.
Pre Libušu Dziedzinskú je intelektuál vysoko kvalifikovaný, tvorivý duševný pracovník, ako napr. vedec, umelec, filozof, spisovateľ atď., teda odborník skôr s humanitným vzdelaním.
Antonio Gramsci.
Antonio Gramsci definuje organického intelektuála ako intelektuála, ktorý vytvára ideológiu vládnucej spoločenskej vrstvy alebo vrstvy, ktorá sa snaží dosiahnuť hegemóniu. Prívlastok „organický“ zdôrazňuje úzky vzťah tejto osoby k spoločenskej vrstve, ktorú reprezentuje.
Synkriticizmus.
Synkriticizmus považuje intelektuála za ľudské indivíduum, ktoré vedome žije pretváraním zla na dobro, pričom dobro je všetko, čo mu prospieva bez toho, že by komukoľvek škodilo.

</doc>
<doc id="95045" title="Štátny jazyk" url="https://sk.wikipedia.org/wiki?curid=95045">
Štátny jazyk

Štátny jazyk je jazyk používaný vo verejnej správe. Jeho povinnú znalosť občanmi zaručuje štát. Pojem nie je obsahovo zhodný s pojmom úradný jazyk, ale vo väčšine štátov sa úradný jazyk chápe ako identický so štátnym jazykom.
Slovensko.
Na Slovensku je podľa Ústavy Slovenskej republiky aj podľa zákona o štátnom jazyku štátnym jazykom slovenský jazyk. Zákon o štátnom jazyku upresňuje, že štátnym jazykom sa tu myslí slovenský jazyk v jeho kodifikovanej podobe (t. j. v podobe, ktorú "na podnet odborných slovakistických výskumných pracovísk a odborníkov v oblasti štátneho jazyka schvaľuje a zverejňuje Ministerstvo kultúry Slovenskej republiky na svojej internetovej stránke" - pozri kodifikačná príručka), a že však "tým sa nevylučuje používanie inojazyčných nových odborných pojmov, termínov alebo pomenovaní nových skutočností, na ktoré sa ešte neustálil a nekodifikoval v štátnom jazyku vhodný rovnocenný výraz, ako aj používanie nespisovných jazykových prostriedkov, ak ide o ich funkčné využitie, najmä v umeleckej tvorbe a v publicistike." 

</doc>
<doc id="95198" title="Jin a jang" url="https://sk.wikipedia.org/wiki?curid=95198">
Jin a jang

Koncept Yin a Yang má pôvod v dávnej čínskej filozofii a opisuje dve navzájom opačné a doplňujúce sa sily, ktoré sa nachádzajú v každej živej a neživej časti vesmíru.
Yin (čín. 陰/阴; "tmavé miesto, severný svah (kopca), južný breh (rieky), zamračené, zahalené") je tmavší element; pôsobí smutne, pasívne, tmavo, žensky a korešponduje s nocou. Yin je často symbolizovaný vodou a zemou. K Yin sa priraďuje pasivita.
Yang (čín. 陽/阳; "svetlé miesto, južný svah (kopca), severný breh (rieky), slnečné svetlo") je svetlejší element; pôsobí veselo, aktívne, svetlo, mužsky a korešponduje s dňom. Yang je často symbolizovaný ohňom a vetrom.
Yin (ženskosť, tma, pasívna sila) a Yang (mužská, svetlá, tvorivá sila) sú popisom doplňujúcich sa opakov a nie sú absolútne - preto hocijaká Yin a Yang dichotómia bude vyzerať opačne z inej perspektívy. Preto sa príslušné vyššie uvedené pojmy k Yin a Yang neberú doslovne. Všetky sily v prírode majú obidva stavy, a tie sú neustále v pohybe. Na západe sa často Yin a Yang zle zobrazuje ako "zlo" a "dobro". Nesprávna je tiež interpretácia symbolu v zmysle farieb - Taijitu nesymbolizuje čiernu a bielu (alebo červenú) farbu ako opak (čierna nie je absenciou bielej), ale symbolizuje v analógii tmu a svetlo (tma je absenciou svetla a naopak).
Koncept yin a yang.
Každá vec sa dá popísať ako zároveň yin a yang.
Yin a yang sa nevylučujú. 
Yin a yang sú na sebe závislé. 
Yin a yang sa dajú ďalej deliť na yin a yang. 
Yin a yang sa navzájom podporujú. 
Yin a yang sa môžu navzájom meniť. 
Časť z yin je yang, a časť z yang je yin. 
Yin a yang do seba organicky zapadajú a sú základom všetkých javov. Napríklad obraz "Hory v hmle" zobrazuje harmóniu, ktorá vzniká spojením yin (hmly) a yang (hôr).
Učenie o yin a yang je obsiahnuté už v knihe I-ťing (Knihe premien) kde cez trigramy (elementy skladajúce sa z troch yin alebo yang) je vyslovená myšlienka premien v prírode. Tento koncept si osvojili obidve čínske filozofie, taoizmus a konfucionizmus. Napríklad včasnostredoveký konfuciánsky filozof Tung Čung-Šu učí: "Doplnkom všetkých vecí je yin a yang… Princípy, ktoré sú základom vladára i služobníka, otca i syna, muža i ženy, sú všetky zrodené z yin a yang. Vladár je yang a služobník yin. Otec je yang a syn je yin. Manžel je yang a manželka je yin…"
Učenie o yin a yang sa tak stalo spoločnou pôdou, na ktorej dochádzalo k značnému zbližovaniu a vzájomnému ovplyvňovaniu protikladných škôl.

</doc>
<doc id="95209" title="Jaromír John" url="https://sk.wikipedia.org/wiki?curid=95209">
Jaromír John

Jaromír John, vlastným menom "Bohumil Markalous" (* 16. apríl 1882, Klatovy – † 24. apríl 1952, Jaroměř) bol český spisovateľ, novinár, stredoškolský a vysokoškolský profesor, výtvarný estetik, výchovný pracovník a výtvarný kritik. Rozprávačskú schopnosť a zmysel pre dokument uplatnil často ironicky. 
Dielo.
Jeho tvorba bola ovplyvnená Modernou revue. Zo začiatku písal drobné poviedky, neskôr romány a novely.
Odborná literatúra.
Napísal celý rad odborných spisov, ktoré publikoval pod vlastným menom:

</doc>
<doc id="95219" title="Justinus" url="https://sk.wikipedia.org/wiki?curid=95219">
Justinus

Justinus (iné mená: Justín Mučeník, Justín Martýr, Justín Filozof, Justín, Justinus Martýr, Iustinos; * okolo 100, Flavia Neapolis (dnes Nábulus) – † 165, Rím) bol cirkevný otec, filozof, prvý a najvýznamnejší z kresťanských apologétov, znalec pytagoreizmu, aristotelizmu a stoicizmu. Kresťanská cirkev ho uctieva ako svätého a patróna filozofov.
Životopis.
Justín pochádzal zo zámožnej rodiny, jeho rodičia patrili k rímskej aristokracii. Bol vychovávaný v pohanskej viere. Dosiahol dobré vzdelanie, vynikal v rétorike, poézii, histórii a filozofii, ktorú študoval v Efeze a v Alexandrii. Obrat v jeho živote nastal okolo roku 130, kedy prijal kresťanskú vieru. Je považovaný za prvého kresťanského filozofa. Podrobne sa oboznámil s bibliou a jej časti vysvetľoval Židom, heretikom a ďalším poslucháčom. Cestoval po maloázijských mestách ako učiteľ filozofie. Od roku 150 sa jeho pôsobiskom stal Rím, kde sa z neho stal vyhľadávaný učiteľ filozofie.
Svätý Justinus bol cirkevný spisovateľ. Väčšina jeho spisov, ktoré sú zamerané predovšetkým na obhajobu kresťanstva, sa zachovala do dnešných čias. Justín písal približne po roku 150. K najvýznamnejším Justínovým dielam patria "Apológia" (prvá a druhá) a "Dialóg so Židom Tryfónom". Pripisuje sa mu i rad iných diel (napr. "List Diognetovi", "De monarchia" a iné). Vo svojich dielach popisuje svoj vzťah k viere, Eucharistii a rozdávaniu almužien. Je presvedčený, že človek má zachovávať vernosť ako cisárovi (podľa Kristovho výroku "dajte cisárovi, čo je cisárovo") tak aj svätému Pavlovi, ktorý kázal poslúchať vrchnosť vo svetských záležitostiach. V spise "Dialóg so Židom Tryfónom" sa Justín na základe rozhovoru so židovským učencom, pokúsil o prepojenie židovstva a kresťanstva. V presvedčení, že Židia i pohania sa môžu dopracovať ku kresťanskej viere, napísal spis venovaný cisárovi Antoninovi Piovi. Dielo s názvom "Obrana kresťanského náboženstva" venoval nielen cisárovi Antoninovi Piovi, ale aj jeho nástupcovi Markovi Auréliovi a Markovmu synovi Commodovi, rímskemu senátu a celému rímskemu ľudu. Vo svojom spise nástojí na tom, že kresťanov možno súdiť iba za ich osobné priestupky a nie kvôli ich viere. Vysvetľuje v ňom základy kresťanskej vierouky a prináša i pre dnešného človeka dôležité poznatky o vnútornom živote a o organizácii kresťanských obcí. Justín je najstarším autorom, ktorý spomína evanjeliá, o ktorých hovorí ako o "Pamätiach apoštolov". Okrem toho sa zmieňuje aj o Jánovom Zjavení. Záver jeho života bol tragický. Jeho protivník, kynický filozof Crescentius, ho ako kresťana udal. Justinus bol so svojimi šiestimi žiakmi zatknutý, väznený a napokon verejne sťatý. V pomerne presne zachovanom opise súdneho procesu sú uvedené Justínove slová, vyjadrujúce jeho životnú filozofiu:
Justinus býva uctievaný v rímskej Bazilike svätej Prudencie, kde sú pravdepodobne uložené jeho ostatky. Jeho žiakom bol Tatianus, ktorý písal v tretej štvrtine 2. storočia. Zásadný význam Justínovho diela spočíva v snahe zmieriť protichodnosti viery a rozumového poznania. Pripúšťal, že i diela pohanských filozofov obsahujú prvky pravdy, ale že skutočné poznanie umožnilo až kresťanstvo.

</doc>
<doc id="95280" title="Kališníctvo" url="https://sk.wikipedia.org/wiki?curid=95280">
Kališníctvo

Kališníctvo alebo utrakvizmus ("sub utraque - pod obojím") bolo české kresťanské reformné hnutie a súhrn náboženských predstáv a liturgických praktík umierneného husitizmu od 15. storočia do začiatku 17. storočia. Kališníctvo vychádzalo z idey zrovnoprávnenia radových kresťanov s kňazmi pri prijímaní Eucharistie, aby aj oni mohli príjmať pod obomi spôsobmi. Uznanie kališníctva bolo zakotvené v kompaktátoch. Kališníctvo bolo po roku 1620 potlačené. Utrakvisti vždy sami seba považovali za súčasť nerozdelenej Katolíckej cirkvi. 
Názov.
Označenie utrakvisti vznikol z latinského "sub utraque specie", čiže pod obomi spôsobmi. Označenie husiti vzniklo pejoratívne zvonku, no utrakvisti ho za svoj nikdy neprijali. Ferdinand Hrejsa pre obdobie utrakvizmu v 15. storočí dal názov "staroutrakvizmus" a pre obdobie 16. storočia pojem "novoutrakvizmus". Niektorý historici však toto odmietajú a novoutrakvizmus nazývajú českým luteránstvom. 
Liturgia a vierouka.
Utrakvisti podávali Eucharistiu aj deťom, asi vzhľadom na rovnakú prax v pravoslávi. Čeština sa však do liturgie dostávala pomaly a nikdy sa nestala hlavnou požiadavkou hnutia. Poväčšine kánon zostal latinský. 
Špecifický bol sviatok Božieho Tela a Krvi, kedy sa konali procesia na dôraz "reálnej prítomnosti". Jan Hus a Jeroným Pražský boli oslavovaný ako svätý. Inak úcta k svätým nehrala žiadnu väčšiu rolu, avšak tradičné české sviatky zostali zachované. Utrakvisti trvali na svätení duchovných v apoštolskej postupnosti.
Súčastnosť.
K odkazu "utrakvistického hnutia" sa dnes hlási Starokatolícka cirkev v Českej republike a Cirkev československá husitská.

</doc>
<doc id="95427" title="Ľalia" url="https://sk.wikipedia.org/wiki?curid=95427">
Ľalia

Ľalia ("Lilium") je rod cibuľových kvitnúcich rastlín z čeľade ľaliovité ("Liliaceae"). Zahrnuje asi 110 druhov.
Opis.
Ide o vytrvalé podzemné byliny, s cibuľami, ktoré sú často zložené z jednotlivých šupín. Sú to jednodomé rastliny s obojpohlavnými kvetmi.
Listy sú striedavé alebo v praslenoch (3-20 četných), sú prisadnuté alebo skoro prisadnuté. Čepele listov sú celokrajné, väčšinou čiarkovité, kopijovité, eliptické alebo vajcovité, žilnatina je súbežná. V pazuchách listov sa u niektorých druhov nachádzajú pacibuľky, ktoré slúžia k vegetatívnemu rozmnožovaniu.
Kvety sú obojpohlavné, sú v súkvetiach, spravidla v strapcoch, niekedy je kvet iba jednotlivý. Sú nápadné, rôznych farieb, z pravidla biele, žlté, ružové, oranžové alebo červené, bývajú aj viacfarebné či škvrnité, môže byť bez vône, ale aj so silnou arómou.
Okvetie sa skladá z 6 okvetných listov v 2 praslenoch (3+3), ktoré sú voľné.
Tyčiniek je 6 (3+3). Gyneceum je zložené z 3 plodlistov, je synkarpné, blizna je trojlaločná, semenník je svrchný.
Plodom je tobolka.
Výška rastlín sa pohybuje medzi 35 centimetrov až do 2 metrov.
Symbolika.
Ľalia je po celom svete známa predovšetkým ako symbol čistoty, no je tiež symbolom rytierstva a skautingu.
Pre Grékov bola ľalia symbolom materstva a plodnosti.
Mnohí si jej význam spájajú s Bibliou, kde symbolizuje čistotu a pre kresťanov sa spája s pannou Máriou a inými sväticami.
"Symbol ľalie" je anjouovským (francúzskym) symbolom, a to zároveň bola aj vlajka „križiackych rytierov“, templári vznikli (a aj zanikli) práve vo Francúzsku.
Ľalia kedysi na starých mapách ukazovala správnu cestu, používali ju šľachtické rody.
Tri lupene znázorňujú 3 body skautského sľubu. Páska svornosti spája lupene, a znázorňuje spolupatričnosť všetkých skautov. Strelka ukazuje správny smer. Hviezdy, ktoré sú po okraji symbolizujú 5 a 5 bodov skautského sľubu. Bielu ľaliu obopína povraz, ukončený ambulančným uzlom ktorý symbolicky spája celý svet. Uzol nie je zatiahnutý, lebo dvere do sveta skautingu sú stále otvorené pre všetkých.
Ľalia v záhradníctve.
Ľalia sa delí na ázijské, americké, trubkovité hybridy, orientálne, martagon, candidum, longiflorum, aurelianum a rozličné hybridy kam patrí zvyšok ďalej nezaraditeľných ľálií.
Množenie ľalií je možné mnohými spôsobmi a to semenami, pacibuľkami, šupinami a vedľajšími cibuľkami. Môžeme ju rozdeliť aj podľa spôsobu klíčenia: hypogeicky: najprv rastie cibuľka a potom nadzemné orgány, zatiaľ čo epigeicky rastú najprv listy a potom cibuľky.
Najlepšie obdobie na vysádzanie ľálií je september až október, niektoré druhy (vytvárajú korene zo stoniek), ktoré sú neskoré, môžeme sadiť aj na jar.
Cibule sa z pravidla vysádzajú do hĺbky dva a pol násobku jej výšky a však ľalia biela (lilium candidum) iba do pôdy hrubej 2,5 centimetra.
Pri presádzaní ľalií oddelíme staré korene a stonky zrežeme na polovicu. Na jednom stanovišti vydržia 5 až 7 rokov.
Najskoršie druhy ľalií začínajú kvitnúť v máji, najneskoršie v septembri.
Väčšina ľalií rastie na ľahších, priepustných pôdach. Hybridy" "lilium candidum majú radšej zásadité pôdy na priamom slnku, orientálne hybridy vyžadujú pôdu bez obsahu vápnika alebo pestovanie v nádobách, v substráte pre vresovcovité rastliny. Americkým hybridom najviac vyhovujú zasa vlhké podmienky. Ani jeden druh neznáša čerstvý maštaľný hnoj, horúcu a suchú pôdu. 
V záhradách sa však najviac pestujú ázijské a rúrkovité hybridy. Najkrajšie sú orientálne hybridy, ale neznášajú naše vlhké zimy.
Mnoho ľudí ich sadí v záhonoch a skalkách, ale aj v rôznych nádobách a kvetináčoch.
Kvety ľalií sa používali ako dekoračný motív už v starom Egypte, ako aj na Kréte a v Mykénach.

</doc>
<doc id="95463" title="Kaštieľ" url="https://sk.wikipedia.org/wiki?curid=95463">
Kaštieľ

Kaštieľ (z lat. "castellum", t. j. pevnosť) bolo mestské a vidiecke sídlo šľachtica alebo bohatého zemana, ktoré vystriedalo stredoveký hrad.
Skromnejšie sídla zemanov, ale aj mestské šľachtické obydlia nazývame kúriami.
Kaštiele stoja väčšinou voľne na rovine, počnúc barokom obyčajne v parku. Pôvodne plnili predovšetkým obranné funkcie a boli dôkladne opevnené. Neskôr, najmä od konca 16. a začiatkom 17. storočia v dôsledku zmien vojenskej techniky a taktiky upadal ich obranný význam a čoraz viac rástla ich reprezentatívna funkcia a komfort, čoho dôkazom bolo zariaďovanie objektov prepychovým nábytkom, umeleckými dielami a doplnkami, ale i dotváranie priľahlej krajiny k čo najväčšiemu estetickému pocitu. Z pôvodného pevnostného rázu si zachovali niektoré formálne znaky (nárožné bašty a arkiere, ozdobné atiky a strieľne, vnútorné dvory, mohutné veže a brány).
Kaštiele na Slovensku.
Na Slovensku sa zachovali početné typy kaštieľov. Ojedinele sú zastúpené pôvodne gotické kaštiele mnoho ráz prestavované, napr. goticko-renesančný z Parížoviec (dnes stojí v areáli skanzenu v Pribyline), či pôvodne gotický kaštieľ v Humennom. Omnoho hojnejší je výskyt renesančných a klasicistických kaštieľov.
Renesančné kaštiele sa vyskytujú vo viacerých architektonických typoch, napr. typ výrazných kubických tvarov a prostých proporcií (Betlanovce, Divinka, Hájniky), s nárožnými baštami a arkiermi (Mokraď, Považské Podhradie, Dolná Mičiná, Necpaly, Diviaky), nepravidelného tvaru, trojkrídlové alebo štvorkrídlové kaštiele s vnútorným arkádovým nádvorím (Bošany, Častkovce, Zemianske Kostoľany, Fričovce, Pečovská Nová Ves, Horné Lefantovce, Brunovce, Bytča, Strážky, Pruské, Topoľčianky) s osobitnými hradbami opevnené kaštiele (Divín, Hronsek, Nižná Šebastová, Sereď).
Z menej početných barokových kaštieľov medzi typické patria najmä v Bernolákove, vo Veľkom Bieli, v Bijacovciach, v Dubnici nad Váhom a v Markušovciach.
Klasicistické kaštiele mávajú uprostred hlavného priečelia stĺpový portikus s tympanónom, po boku hlavnej budovy nižšie hospodárske krídla, záhradné priečelie nadväzuje výhľadom na park (napr. kaštiele v Dolnej Krupej, v Pečeňadoch a v Topoľčiankach).
Kaštiele sa ojedinele stavali aj v druhej polovici 19. storočia či dokonca v 20. storočí (Abrahám, Budmerice, Lehnice, Kunerad).
Z hľadiska využiteľnosti sa niektoré kaštiele stali i kultúrnymi strediskami (kaštieľ v Strážkach alebo v Bytči).
Dnešné využitie kaštieľov je rôznorodé. Niektoré našli využitie ako objekty pre muzeálne expozície (Betliar, Markušovce, Dolná Krupá, Strážky, Topoľčianky), ďalšie slúžia ako hotely či penzióny (Fričovce, Topoľčianky), kaštiele v obecnom vlastníctve či vo vlastníctve rôznych spoločenských či štátnych organizácií využívajú konkrétne subjekty na rôzne účely (radnice, sídla firiem, školy, internáty, domovy sociálnych služieb a pod.). Väčšina kaštieľov však v súčasnosti chátra a ich ďalší osud je neistý.

</doc>
<doc id="95500" title="Katalánsko" url="https://sk.wikipedia.org/wiki?curid=95500">
Katalánsko

Katalánsko (po katalánsky "Catalunya", po okcitánsky "Catalonha", po španielsky "Cataluña") je autonómne spoločenstvo a historické územie v severovýchodnom Španielsku s hlavným mestom Barcelonou. Žijú tu prevažne Katalánci.
27. októbra 2017 parlament Katalánska jednostranne vyhlásil nezávislosť pod názvom Katalánska republika.
Dejiny.
Vytváralo sa počas reconquisty dobývaním a dosídľovaním území ovládaných Arabmi. Pôvodne španielska marka Franskej ríše, ktorá sa rozpadla na samostatné kniežatstvá, do 12. stor. patriace k Francúzsku. Od 1137 únia Katalánska s Aragónskom. Katalánci sa zúčastnili na kolonizácii Baleár, spory medzi nimi a aragónskymi kráľmi upevnili ich zvláštne postavenie, ktoré stratili 1714 v rámci centralizácie štátu.
1812 bolo Katalánsko Napoleonom I. pripojené k Francúzsku, po obnovení španielskej monarchie 1814 hnutie za nezávislosť, ktoré vyvrcholilo 1932
vyhlásením autonómie a 6. októbra 1934 samostatnej republiky v rámci španielskej federácie. Nezávislá republika bola presne po 10 hodinách existencie zrušená po zásahu španielskych síl pod vedením generála Bateta. Pokus skončil uväznením členov katalánskej vlády a pozastavením štatútu autonómie zo strany španielskej vlády.
V roku 1977 bola obnovená autonómia, 1979 potvrdená referendom.
V roku 1990 získala arančina (miestna okcitánčina) postavenie kooficiálneho jazyka (spolu s katalánčinou a španielčinou) v údolí Val d'Aran v Katalánsku, od roku 2006 v celom Katalánsku.
Katalánsko je prvý španielsky pevninský región, v ktorom boli zakázané býčie zápasy.
27. októbra 2017 vyhlásil katalánsky parlament nezávislosť Katalánska pod názvom Katalánska republika; španielska vláda v Madride v ten istý deň odvolala katalánsku vládu, rozpustila katalánsky parlament a obmedzila autonómiu.

</doc>
<doc id="95506" title="Katechizmus" url="https://sk.wikipedia.org/wiki?curid=95506">
Katechizmus

Katechizmus (z latinského "catechismus", &lt; gr. κατεχισμός "katechismos" &lt; κατέχειν "katechein" pevne držať, vyučovať, inštruovať) označuje súhrn kresťanskej náuky, výklad hlavných zložiek kresťanského učenia. V prenesenom zmysle sa pojem katechizmus používa pre akýkoľvek ucelený súhrn informácií zásadného významu, ktorý slúži ako kľúčové smernice alebo učebný materiál pri nejakej opakovanej či dlhodobej činnosti, ktorých znalosť a dodržiavanie sa vyžaduje (napr. "Katechizmus slušného správania" alebo "katechizmus ochrany pamiatok"). Pre katechizmus v jeho klasickej forme je typické členenie do článkov so štruktúrou "otázka-odpoveď" prispôsobenou metóde učenia prebranej látky - memorovanie. Každý článok obsahuje výklad, prípadne definície pojmov.
V pôvodnom význame znamenal "katechizmus" ústnu výučbu dospelých a detí, tzv. katechumenov, ktorí sa pripravovali na krst. Postupne sa slovo začalo používať ako názov knihy, obsahujúce výklad základných článkov kresťanskej viery. Názov katechizmus používajú viaceré kresťanské cirkvi, ktorých vierouka sa odlišuje, a preto majú v oficiálnom názve ďalšie spresňujúce slová, napríklad "Katechizmus katolíckej cirkvi", "Pravoslávny katechizmus". Verzie katechizmu sa líšia nielen podľa konkrétnej formy vierovyznania, ale aj podľa toho, pre koho sú či boli určené - odlišný obsah majú katechizmy určené pre kňazov, pre laikov, pre deti a mládež, ...
Rôzne vydanie katechizmov počas histórie v detailoch odrážajú vývoj výkladu vierouky a zmenu náhľadu na niektoré otázky.
Medzi najznámejšie katechizmy patria:

</doc>
<doc id="95529" title="Košická univerzita" url="https://sk.wikipedia.org/wiki?curid=95529">
Košická univerzita

Košická univerzita (lat. "Universitas Cassoviensis") bola univerzita protireformačného zamerania založená v Košiciach v roku 1657. Pôvodne ju spravovali jezuiti. V roku 1776 prešla na štát s názvom Košická kráľovská akadémia (lat. "Academia Regia Cassoviensis"). Od roku 1850 fungovala ako "Právnická akadémia" do roku 1921, keď bola zrušená.
Založenie univerzity. Zlatá bula Leopolda I..
Myšlienkou založiť v Košiciach univerzitu sa zaoberal už pred rokom 1654 zakladateľ Trnavskej univerzity Peter Pázmaň. Plán sa podarilo zrealizovať až jeho priateľovi, jágerskému biskupovi Benediktovi Kišdymu fundáciou z 26. februára 1657. Na jej založenie zložil čiastku 40 000 toliarov. 
Rímsky cisár a uhorský kráľ Leopold I. potvrdil 7. augusta 1660 zlatou bulou, vydanou v Grazi, text Kišdyho zakladajúcej listiny a zrovnoprávnil ju s ostatnými univerzitami v Svätej rímskej ríši nemeckého národa (Praha, Viedeň, Trnava, Kolín nad Rýnom, Mohuč, Ingolstadt a inými). Slávnostné vyhlásenie zlatej buly sa uskutočnilo súčasne s prvými promóciami na konci letného semestra roku 1661.
Založenie univerzity v Košiciach malo posilniť pozície Habsburgovcov v Hornom Uhorsku, ktoré bolo často okupované odbojnou protestantskou šľachtou v početných protihabsburských stavovských povstaniach. Jej pôsobenie malo taktiež silný ideologický význam pri vytlačovaní Turkov z Uhorska. To vyjadrila vo svojom pozdrave pri príležitosti vydania zlatej buly aj Viedenská univerzita prianím, aby aj mládež, pripravená v Košiciach vedecky a vojensky, triumfovala nad mohamedánmi. Na prelome 17. a 18. storočia bola najvýchodnejšie položenou univerzitou v Európe. 
Košická univerzita pod vedením jezuitov.
Košická univerzita mala právo udeľovať doktoráty, licenciáty a bakalaureáty. Významné bolo ustanovenie o vzájomnom uznávaní akademických stupňov s ostatnými univerzitami. Organickou súčasťou Košickej univerzity bolo jezuitské gymnázium. Naviazalo na skoršie založené kolégium (1650), malo vlastného dekana a nazývalo sa "facultas linguarum". Slúžilo ako šesťročná prípravka na univerzitné štúdium. Po jeho absolvovaní sa pokračovalo na trojročnej filozofickej fakulte. Dominantné postavenie mala štvorročná teologická fakulta. Okrem toho mala univerzita od roku 1712 i právnickú katedru. Vlastná právnická fakulta vznikla až v roku 1777. 
Vyučovacím jazykom bola latinčina. Pôsobil tu rad osobností ako Martin Palkovič, Samuel Timon, Štefan Kaprinai, Karol Wagner, Juraj Sklenár, Michal Lipšic, Gabriel Serdaheli a František Borgia Kéri, ktorí významným spôsobom ovplyvnili rozvoj uhorskej vedy a vzdelanosti. Na univerzite prednášali študentom všetkých národností vtedajšieho Uhorska riadni a mimoriadni profesori. Prednášajúci sa zväčša striedali medzi pôsobením v Trnave a v Košiciach.
Univerzita bola veľmi dobre vybavenou inštitúciou. Okrem gymnázia popri nej fungovali konvikt pre výchovu šľachticov (od 1659), kňažský seminár (od 1665), univerzitná knižnica a tlačiareň (založená 1674). V roku 1681 vybudovali pre univerzitné potreby na mieste bývalého Kráľovského domu ranobarokový kostol (dnes Premonštrátsky kostol, označovaný z tohto dôvodu aj ako univerzitný), čím sa univerzitný areál značne rozšíril. Univerzita vlastnila viaceré obce na Spiši, v Abovskej a Zemplínskej stolici a z gemerských miest jej patrila Jelšava.
Košická kráľovská akadémia.
Po zrušení jezuitského rádu v roku 1773 prevzal univerzitu štát a pod názvom "Alma universalis episcopalis" pokračovala do roku 1776, keď bola pretvorená na Košickú kráľovskú akadémiu. Vtedy na základe vládneho ustanovenia Ratio educationis stratila svoju samostatnosť a bola právne filiovaná jedinej uhorskej univerzite prenesenej z Trnavy do Budína. 
Akadémia pozostávala z dvojročnej filozofickej a dvojročnej právnickej fakulty. Výučba teológie bola presunutá do arcibiskupského mesta Jáger. Právo promovať jej však ostalo. Z tohto obdobia sa preslávil jeden z jej poslucháčov Michal Baluďanský, ktorý študoval v Košiciach v rokoch 1785 - 1787. Stal sa zakladateľom a prvým rektorom Petrohradskej univerzity (1819-1821).
Právnická akadémia.
Od roku 1850 sa na akadémii vyučovalo iba právo, preto aj jej názov zmenili na "Právnická akadémia". Po pričlenení Košíc do Česko-Slovenska bolo rozhodnuté akadémiu zrušiť. Došlo k tomu v roku 1921. K tristoročnej tradícii Košickej univerzity sa dnes hlási Univerzita Pavla Jozefa Šafárika v Košiciach ako aj Teologická fakulta Katolíckej univerzity v Ružomberku so sídlom v Košiciach.

</doc>
<doc id="95640" title="Jozef Lenárt" url="https://sk.wikipedia.org/wiki?curid=95640">
Jozef Lenárt

Jozef Lenárt (* 3. apríl 1923, Liptovská Porúbka – † 11. február 2004, Praha) bol slovenský komunistický politik a predseda vlády Československej socialistickej republiky v rokoch 1963-1968. Bol jedným z mála komunistických politikov, ktorým sa podarilo bez ujmy prežiť na vysokých straníckych postoch počas prakticky celého obdobia vlády KSČ - od päťdesiatych rokov do roku 1989. Jeho meno sa spája predovšetkým s normalizáciou v 70. a 80. rokoch.
Pôvod a kariéra.
Jozef Lenárt pochádzal z robotníckeho prostredia. Vyštudoval strednú chemickú školu a pracoval v Baťových závodoch vo Svite. Od roku 1943 pracoval v ilegálnej Komunistickej strane Slovenska a v roku 1944 sa aktívne zúčastnil SNP.
V rokoch 1946-1947 bol tajomníkom KSS v okrese Poprad a od roku 1947 bol už v ústrednom výbore strany. Od roku 1950 viedol obuvné závody v Partizánskom a v roku 1951 sa už stal námestníkom ministra ľahkého priemyslu.
V roku 1953 nebol znovuzvolený do ústredného výboru strany, no v rokoch 1953-1956 vyštudoval Vysokú stranícku školu KSSZ v Moskve, čo ho predurčovalo na najvyššie politické posty. Po návrate do vlasti sa stal vedúcim tajomníkom krajského výboru KSS v Bratislave. Zároveň sa po štyroch rokoch v roku 1957 opäť stáva členom ústredného výboru KSS, v máji 1958 aj jeho tajomníkom a v júni 1958 členom ÚV KSČ. Ako člen ÚV KSS mal Lenárt na starosti školstvo a propagandu, neskôr dopravu a výstavbu.
V roku 1960 sa stáva členom predsedníctva ÚV KSS a tiež poslancom Národného zhromaždenia. Poslancom NZ a neskôr, od roku 1969, už Federálneho zhromaždenia, zostal až do roku 1990.
V roku 1962 sa Lenárt stal predsedom Slovenskej národnej rady a v roku 1963 predsedom vlády Česko-Slovenska.
Pražská jar a normalizácia.
Počas Pražskej jari bol začiatkom roku 1968 Lenárt ako konzervatívny politik (spojený s Novotného krídlom strany) odvolaný z postu predsedu vlády a nahradený proreformným Oldřichom Černíkom. O jeho obratnosti v rámci vnútrostraníckeho boja svedčí fakt, že napriek tomu zostal po celý rok 1968 tajomníkom ÚV KSČ.
Po okupácii vojskami piatich armád Varšavskej zmluvy 21. augusta 1968 Lenárt žiadal spoločne s Biľakom, Indrom a Kolderom prezidenta Svobodu o vytvorenie robotnícko-roľníckej vlády. Prezident Svoboda však takýto návrh, v čase, keď boli legálni predstavitelia vlády internovaní okupačnými vojskami, neakceptoval.
Lenárt sa jednoznačne postavil na stranu normalizátorov, vedených neskôr pôvodne proreformne vystupujúcim Gustávom Husákom. Vďaka svojmu rozhodnutiu strávil 70. a 80. roky v najvyšších straníckych funkciách - v r. 1970-1989 bol členom predsedníctva ÚV KSČ a zároveň 1. tajomníkom ÚV KSS.
Po roku 1989.
Po Nežnej revolúcii v roku 1989 bol Lenárt najprv zbavený všetkých funkcií a v roku 1990 následne vylúčený z KSČ. Pri rozpade Česko-Slovenska si zvolil české občianstvo a žil v Prahe.
V roku 1996 bolo voči nemu vznesené obvinenie z vlastizrady v súvislosti so sovietskou okupáciou v roku 1968. Trestné stíhanie bolo v roku 1997 zastavené, ale po odvolaniach sa skončilo až rozhodnutím Vrchným súdom v Prahe 26. júna 2003, keď boli obaja stíhaní, Miloš Jakeš i Jozef Lenárt definitívne oslobodení.
Lenárt zomrel v roku 2004 vo veku 80 rokov v Prahe.

</doc>
<doc id="95673" title="Jozef Kelemen" url="https://sk.wikipedia.org/wiki?curid=95673">
Jozef Kelemen

Prof. RNDr. Jozef Kelemen, DrSc. (* 16. marec 1951, Nové Zámky) je slovenský informatik, ktorý sa zaoberá výskumom umelej inteligencie, expertnými systémami a kognitívnou vedou, znalostným manažmentom a (prevažne vedeckou) esejistikou. 
Pedagogické a odborné aktivity.
V minulosti regulárne prednášky na Univerzite Komenského v Bratislave, na UPJŠ v Košiciach, na Ekonomickej univerzite v Bratislave, na Vysokej škole manažmentu v Trenčíne, na Univerzite Loránda Eötvösa v Budapešti a na Vysokej škole technickej I. Szechényiho v Györi v Maďarsku, hosťujúci vedecký pracovník v MIT Artificial Intelligence Laboratory, Cambridge, Mass., USA, špecializované doktorské kurzy na Vienna University of Technology, Viedeň, Rakúsko, na Rovira i Virgili University, Tarragona, Španielsko a na Univerzite Hradec Králové v Česku. 
V súčasnosti profesor na Sliezskej univerzite v Opave (Česko). 

</doc>
<doc id="95731" title="Letopočet" url="https://sk.wikipedia.org/wiki?curid=95731">
Letopočet

Letopočet alebo éra je súvislý rad rokov, ktorý sa zvyčajne začal významnou udalosťou (nazývanou v tejto súvislosti epocha alebo takisto éra). 
Na Slovensku a vo veľkej časti sveta sa v súčasnosti používa kresťanský letopočet (kresťanská éra, kresťanský kalendár) počítaný od narodenia Ježiša Krista. Roky pred narodením Ježiša Krista sa označujú v slovenčine pred Kr./pr. Kr. alebo (najmä v čase komunizmu aj) pred n. l./pr. n. l.
Príklady.
Kresťanský letopočet navrhol v 6. storočí rímsky opát Dionysius Exiguus. Za základ letopočtu určil dátum Kristovho narodenia. Začína sa 25. marca 753 rímskeho letopočtu. V súčasnosti prevláda názor, že ak sa vychádza z Nového zákona, Ježiš Kristus sa musel narodiť najneskôr v roku 4 pred Kr., keďže vtedy zomrel Herodes Veľký. Z toho dôvodu je v súčasnosti narodenie Krista už len formálnym začiatkom nášho letopočtu.

</doc>
<doc id="95743" title="Kultúra s lineárnou keramikou" url="https://sk.wikipedia.org/wiki?curid=95743">
Kultúra s lineárnou keramikou

Kultúra s lineárnou keramikou v širšom zmysle bola archeologická kultúra v strednej Európe v neolite: podľa novšieho datovania cca 5700 pred Kr.5000 pred Kr. (do 4700 pred Kr. vrátane želiezovskej skupiny); podľa staršieho datovania 50004200 pred Kr. (do 3900 pred Kr. vrátane želiezovskej skupiny). V užšom zmysle sa ako kultúra s lineárnou keramikou označuje len kultúra so západnou lineárnou keramikou, pozri nižšie.
Rozšírená bola spočiatku v Maďarsku a blízkom okolí, nakoniec však od severovýchodného Francúzska, cez Nemecko, južné Poľsko po Rakúsko, Maďarsko, Srbsko, západnú Ukrajinu a Moldavsko.

</doc>
<doc id="95746" title="Lev Matematik" url="https://sk.wikipedia.org/wiki?curid=95746">
Lev Matematik

Lev Matematik (iné mená: Leon Filozof, Leon Matematik; * asi 790 – † po 869) bol byzantský filozof, vynálezca, logik; synovec alebo bratranec posledného patriarchu obdobia ikonoklazmu Jána VII. Bol rektorom carihradskej univerzity (Magnaurská škola) v Konštantínopole, učiteľ Konštantína Filozofa. Učil aristotelovskú logiku. Jeho jediným zachovaným dielom sú poznámky obsiahnuté v rukopise Platónových dialógov. Dnes je nazývaný ako "pravý renesančný človek" a „najšikovnejší človek v Byzancii v 9. storočí“.
Dielo.
Väčšina jeho diel sa nezachovala. Písal obsiahle práce, básne, epigramy. Venoval sa aj prekladom a priniesol tak veľké množstvo filozofických, lekárskych a astronomických textov. Vytvoril aj svoju vlastnú lekársku encyklopédiu. Vynašiej aj niekoľko automatov, napríklad cisársky trón, ktorý „levitoval“ a bol obklopený stromami so spievajúcimi vtákmi a revúcimi levmi.

</doc>
<doc id="95780" title="Kladivo (nástroj)" url="https://sk.wikipedia.org/wiki?curid=95780">
Kladivo (nástroj)

Kladivo je nástroj, ktorým sa ručne vyvodzujú nárazy priamo na opracúvaný predmet, alebo nepriamo pôsobením na iný pracovný nástroj. Možno rozoznávať viacero druhov kladív. Napr. na stavebné, resp. búracie práce je vhodné kladivo s hmotnosťou nad 2 kg. Naopak na jemnú napr. čalúnickú prácu je vhodnejšie malé a ľahké kladivo. Pri práci s drevom, je vhodné stolárske kladivo s výrezom na vyťahovanie klincov.
Vyrába sa z nástrojovej ocele, dreva, gumy alebo iného materiálu. Pokiaľ je rúčka - porisko z dreva, je vhodné použiť jaseňové, hrabové alebo bukové drevo. Rúčky z borovicového, smrekového alebo jelšového dreva nie sú vhodné. Drevená rúčka je vhodná, pretože svojou pružnosťou lepšie tlmí nárazy. V dôsledku vysušovania a následných zmien objemu sa však o ňu treba starať. V prípade, že nie je dostatočne pevne osadená v otvore kladiva, je potrebné do rúčky zatĺcť menší oceľový klin, ktorý zabráni jej vyťahovaniu.

</doc>
<doc id="95806" title="Kláštor" url="https://sk.wikipedia.org/wiki?curid=95806">
Kláštor

Kláštor (z latinského "claustrum", teda uzatvorené miesto) je sídlo spoločenstva mníchov, ktorého spôsob života je upravený jednotným kláštorným alebo rádovým poriadkom (regulou). Kláštor obývajú rehoľné osoby: mnísi alebo mníšky, resp. rehoľníčky. Obyvatelia kláštora sú vždy z rovnakého cirkevného rádu (napríklad templári, jezuiti, benediktíni, karmelitáni) alebo sekty. Okrem kresťanských kláštorov sú známe aj kláštory budhistické či taoistické. Kláštory boli v Európe v minulosti významnými strediskami vzdelanosti, niektoré mali aj vojenský význam, boli opevnené - ohradené obrannými múrmi (hradbami).

</doc>
<doc id="95901" title="Listina" url="https://sk.wikipedia.org/wiki?curid=95901">
Listina

Listina (pôvod pozri v poznámke dole) môže byť:
Poznámka.
(1) Slovo listina vo významoch označujúcich druh (najmä oficiálne relevantnej) písomnosti vytvoril František Palacký v 19. storočí ako nové slovo, ktoré je myslené ako ekvivalent nemeckého výrazu (schriftliche) Urkunde. Dovtedy sa v tomto význame ako aj na označenie súkromnej korešpondencie používalo (aj v slovenčine) jediné slovo - slovo list; Palacký teda na základe nemčiny zaviedol terminologické rozlišovanie medzi listinou a listom. Slovo Urkunde v nemčine pôvodne (a ešte v 19. storočí alternatívne) neznamenalo písomnosť, ale svedectvo či dôkaz (akýkoľvek dôkaz, ale neskôr najmä neživý). (2) Slovo listina vo významoch označujúcich zoznam a pod. vzniklo mechanickým prebratím a prispôsobením zvukovej podoby nemeckého slova Liste, ktoré znamená zoznam. (3) Z čisto jazykového hľadiska je časť "list-" slova listina prevzatím slova list, ktoré je praslovanského pôvodu. 

</doc>
<doc id="95939" title="Kníhtlač" url="https://sk.wikipedia.org/wiki?curid=95939">
Kníhtlač

Kníhtlač je technika tlače z výšky, ktorá používa tlačové formy s vystupujúcim tlačovým reliéfom s tlačovými plochami, na ktoré sa sústavou valcov nanáša farba a tlakom sa prenáša na materiál, na ktorý sa má tlačiť. V Európe ju vynašiel Johann Gutenberg. V širšom zmysle sa niekedy ako kníhtlač označuje mechanické rozmnožovanie písaného textu vôbec alebo kníhtlačiarstvo.
Mechanické rozmnožovanie písaného textu poznali už Číňania, ktorí už v 8. storočí tlačili z dosák a od 11. storočia pohyblivými typmi. Medzi rokmi 1403-1405 objavili mechanické rozmnožovanie písaného textu v Kórei. V Európe objavil kníhtlač Johann Gutenberg v roku 1450.
Prvá tlačiareň na Slovensku bola v Bratislave najneskôr v rokoch 1477 - 1480, keď tu vyšli 4 prvotlače. Ďalej sa vie, že v roku 1560 vyšla kniha v Košiciach, ktorá sa nezachovala. Prvá zachovaná kniha, o ktorej sa vie, že vyšla na Slovensku, bola 1. časť Postily P. Bornemiszu v maďarčine, ktorá vyšla v Komjaticiach v roku 1573. Prvá slovenská kniha, o ktorej sa vie, že bola vytlačená na Slovensku, vyšla v roku 1581 v Gutgeselovej tlačiarni v Bardejove, bol to preklad Lutherovho katechizmu "Katechysmus Dr. M. Luthera z Nemeckého yaziku na Slowensky preloženy" - Bardejovský katechizmus z roku 1581.

</doc>
<doc id="95943" title="Kromlech" url="https://sk.wikipedia.org/wiki?curid=95943">
Kromlech

Kromlech (kelt.) je megalitická stavba zo stojatých kameňov radených do priamok alebo kriviek (kruhov), hore spojených vodorovným kameňom na spôsob nadpražia alebo kladia. Vyskytuje sa vo Francúzsku. Niekedy sa v širšom zmysle ako kromlech označujú aj anglické henge (stonehenge, woodhenge).
Pravdepodobne vytvárali rámec pre sprievody k pomníkom predkov. Funkciou tejto architektúry bolo vytvárať posvätný obvod. Súčasne sa v nej výraznejšie prejavuje kompozičný princíp, najmä rytmus, ktorý sa stal v rozličných formách dôležitým prvkom umeleckého výrazu v architektúre. Pri tom všetko si zachovali rady menhirov symbolický význam ako podoby živých bytostí. Vyvolávajú predstavu smútočného sprievodu hrbatých mníchov s kapucňou stiahnutou do tváre. Pôvodný kult sa skladal z dvoch základných obradov, ktoré sa neskôr odbavovali v zložitejších formách. Bol to pohyb smerujúci k určitému cieľu – procesia – alebo pohyb okolo kultového pomníka, stromu alebo hrobu. Staré kromlechy treba preto pokladať za skamenené spodobnenia kultového kolového tanca.

</doc>
