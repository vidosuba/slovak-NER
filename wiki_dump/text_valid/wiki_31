<doc id="144435" title="Mlynské nivy (Bratislava)" url="https://sk.wikipedia.org/wiki?curid=144435">
Mlynské nivy (Bratislava)

Mlynské nivy je ulica a lokalita v Bratislave, v mestských častiach Staré Mesto a Ružinov. V minulosti mala názvy () alebo ().
Rozprestiera sa od križovatky Dunajskej ulice a Ulice 29. augusta smerom na východ až po Hraničnú ulicu v Prievoze a je dlhá takmer 3 kilometre.
História.
Dnešnú ulicu Mlynské Nivy kedysi roztínalo na dve časti Malé Novozámocké rameno Dunaja (neskôr zvané aj Mlynské), tečúce zhruba v súbehu s ulicami Vajanského nábrežie, Dostojevského rad a Továrenská a ďalej na sever, ktoré sa neskôr v oblasti dnešnej križovatky Tomášikovej ulice a Trnavskej cesty otáčalo na juh, zo severu obtekalo Prievoz a vo Vrakuni vtekalo do Malého Dunaja. Zhruba v dnešnej línii ulice Mlynské Nivy viedla cesta do Prievozu a cez rameno bol v mieste dnešného križovania s Košickou ulicou postavený drevený most. Na tomto ramene, ktoré bolo zasypané koncom 19. storočia, boli zrejme mlyny, ktoré dali názov ostrovu, ktoré rameno vytváralo na svojom pravom brehu. Z vodných mlynov sa už nezachoval žiadny, iba donedávna sa na križovatke Plynárenskej ulice a Mlynských Nív nachádzala trojpodlažná budova z konca 19. storočia, ktorá pôvodne slúžila ako parný mlyn. Neskôr v nej sídlila farmaceutická firma Medichemia a následne do roku 1997 oddelenie molekulárnej genetiky Ústavu experimentálnej onkológie SAV.
Začiatkom 20. storočia začali popri ulici vznikať mnohé výrobné podniky a továrne, podnietené blízkosťou železnice, ktorá viedla od Starého mosta po Karadžičovej ulici, kde na mieste dnešnej VÚB Banky a CBC stála železničná stanica Nivy. Z tejto stanice sa odpájali koľaje do tovární v okolí a viedli stredom ulice Mlynské nivy až po dnešnú Bajkalskú ulicu. Posledné zvyšky koľají pri autobusovej stanici boli vybraté až v roku 2016. Koľaje zároveň určili široký charakter ulice, čo vidno najmä za križovatkou s Prievozskou ulicou, keďže popri koľajach bolo vysadené stromoradie, ktoré sa zachovalo v obmedzenej miere až dodnes.
Pri ulici sa od západu na východ nachádzali podniky: Kabelová továreň (Kablo), Vojenské skladisko proviantu, Papierňa, továrňa koží Herkules, továrňa na hnacie remene Brüll, Plynárne, strojové závody Dunkler, povrazáreň a parný mlyn Helle, neskôr pribudli Bratislavské automobilové závody a výrobňa stavebných materiálov smerom k Bajkalskej.
15. augusta 1983 na mieste bývalého vojenského skladiska otvorili Autobusovú stanicu Mlynské Nivy. 
Súčasnosť.
Niekdajší priemyselný charakter ulice sa po privatizáciách a útlme výroby na prelome tisícročí začal meniť na komerčný, a v dnešnej dobe lemujú ulicu kancelárske objekty takmer po celej jej dĺžke. Bývalú továreň Kablo, rovnako ako aj Bratislavské automobilové závody a iné tak nahradili kancelárske súbory ako napríklad Twin City, Apollo Business Centrum alebo Bratislava Business Center. V októbri 2017 začali búrať autobusovú stanicu, ktorú má v roku 2020 nahradiť nový obchodný dom Stanica Nivy s autobusovou stanicou v podzemnej garáži. Súčasťou projektu je aj najvyššia budova na Slovensku, 125 m vysoká Nivy tower.
V budúcnosti sa na ulici plánuje vybudovať električková trať vedúca až do Podunajských Biskupíc cez Prievoz.

</doc>
<doc id="144567" title="Irena Brežná" url="https://sk.wikipedia.org/wiki?curid=144567">
Irena Brežná

Irena Brežná (* 26. február 1950, Bratislava) je slovensko-švajčiarska spisovateľka a novinárka.
Detstvo prežila v Trenčíne, ale v roku 1968 emigrovala do Švajčiarska, kde odvtedy žije. Študovala slavistiku, filozofiu a psychológiu na Univerzite v Bazileji. Podieľa sa aktívne na práci Amnesty International. Realizovala a podporovala rôzne humanitné a ženské projekty, napríklad v Guinei a v Čečensku. Na Slovensku spolupracuje s feministickým vzdelávacím a publikačným projektom Aspekt, ktorý podporuje od jeho vzniku. Je prevažne po nemecky píšuca spisovateľka a novinárka, za svoje publicistické a literárne texty získala viacero ocenení. Je stálou prispievateľkou niekoľkých švajčiarskych a nemeckých novín a časopisov, napríklad Neue Zürcher Zeitung, Berliner Freitag.
Dielo.
Knižné publikácie vydané na Slovensku (okrem časopiseckých textov):

</doc>
<doc id="144610" title="Luce Irigarayová" url="https://sk.wikipedia.org/wiki?curid=144610">
Luce Irigarayová

Luce Irigarayová (* 3. máj 1930,Blaton, Belgicko) je belgická filozofka, psychoanalytička, kultúrna teoretička a feministka dlhodobo žijúca vo Francúzsku.
Irigarayová, inšpirovaná psychoanalytickou teóriou Jacquesa Lacana a dekonštruktivizmom Jacquesa Derrida, vo svojich prácach analyzuje, akým spôsobom sa mužská ideológia podieľa na celom systéme myslenia, významov a jazyka. Ústredný je koncept zdôrazňujúci, že hoci sú v spoločnosti rodové kategórie, muž a žena, rozlišované, fakticky iba muž je univerzálnym zástupcom človeka. 
Podľa Luce Irigarayovej je rovnica E=mc2 sexistická, lebo "privileguje rýchlosť svetla nad ostatné rýchlosti, ktoré sú pre nás životne dôležité". Tvrdí, že fyzika zanedbáva turbulentné prúdenie a venuje sa mechanike pevných telies, pretože pevné telesá predstavujú mužské pohlavné orgány, zatiaľ čo tekutiny sú feminínne.

</doc>
<doc id="144627" title="Anna Pivková" url="https://sk.wikipedia.org/wiki?curid=144627">
Anna Pivková

Anna Pivková (* 28. jún 1835, Hybe – † 18. február 1921, Bratislava) bola slovenská aktivistka za práva žien.
Študovala na dievčenskej škole v Liptovskom Hrádku, po vydaji za Ambróza Pivka žila v Martine, kde sa zapájala do verejného a kultúrneho života. Bola zakladajúcou členkou a prvou predsedníčkou spolku "Živena" prostredníctvom ktorého udržiavala národno-obrodenecké aktivity aj po zatvorení Matice slovenskej.
Písala články o potrebe vzdelávania žien, vyzdvihovala ich hrdosť a národné povedomie. V roku 1870 vydala v časopise "Orol" článok pod názvom "O domácej výchove ženského pohlavia". Snažila sa o otvorenie vyššej dievčenskej školy v Martine, no v dôsledku nepochopenia, nepriazne, nedostatku financií a kvalifikovaných učiteliak sa jej to nepodarilo.

</doc>
<doc id="144822" title="Dopravný podnik mesta Košice" url="https://sk.wikipedia.org/wiki?curid=144822">
Dopravný podnik mesta Košice

Dopravný podnik mesta Košice (skr. DPMK) je akciová spoločnosť, ktorá prevádzkuje mestskú hromadnú dopravu v Košiciach. V súčasnosti DPMK prevádzkuje 65 liniek pravidelnej mestskej hromadnej dopravy. Dopravný podnik akceptuje dopravné karty aj iných dopravcov zapojených v projekte Slovenský dopravný pas. Podnik je taktiež členom integrovaného dopravného systému IDS Východ.
História.
DPMK vznikol transformáciou štátneho podniku na akciovú spoločnosť, ktorá bola založená 25. mája 1994 na základe rozhodnutia Mestského zastupiteľstva na 25. zasadnutí 26. a 27. augusta 1993. Dopravný podnik vznikol 11. januára 1995 pod názvom "Dopravné podniky mesta Košice". Premenovanie na súčasný názov bolo vykonané dňa 17. mája 1999.
Dopravný podnik mesta Košice je pokračovateľom prevádzky najstaršej mestskej hromadnej dopravy na Slovensku. Už v roku 1891 bola v Košiciach prevádzkovaná koľajová doprava, ktorá bola plne elektrifikovaná v roku 1914. Od polovice 20. storočia sa začala prevádzka autobusov a od roku 1993 prevádzka trolejbusov.
Autobusová doprava.
Autobusová doprava sa v Košiciach prevádzkuje od polovice 20. storočia. V rokoch 2014 a 2015 bolo nakúpených 127 autobusov SOR, v roku 2016 ich doplnilo dalších 9. 14 z nich sú elektrobusy. Momentálne sú prevádzkované tieto typy autobusov:
Električková doprava.
Električková doprava, sa na Slovensku okrem Košíc a Bratislavy nikde inde neprevádzkuje. Iba v Košiciach majú mestské koľajové dráhy rozchod 1435 mm. Dopravný podnik mesta Košice prevádzkuje jedinú električkovú rýchlodráhu na Slovensku. V minulosti bolo rekonštruovaných 8 kusov vozidiel. Rekonštrukcia vozidiel Tatra ČKD KT8D5 pozostávala najmä z premeny na nízkopodlažný model KT8D5R.N2. V rokoch 2014, 2015 a 2017 bolo zakúpených celkovo 46 električiek Pragoimex Vario LF2+. Maximálna povolená rýchlosť električiek v Košiciach je stanovená na 65 km/h. V súčasnosti DPMK prevádzkuje na 16 električkových linkách tieto vozidlá:
Trolejbusová doprava.
DPMK prevádzkoval trolejbusy v rokoch 19932015. Trolejbusová doprava v meste bola utlmená 30. januára 2015. V súčasnosti premávajú len "spomienkové jazdy" trolejbusov, a to len vo vybraných časoch a len v nedeľu.

</doc>
<doc id="144845" title="Bratská jednota baptistov v Slovenskej republike" url="https://sk.wikipedia.org/wiki?curid=144845">
Bratská jednota baptistov v Slovenskej republike

Bratská jednota baptistov (oficiálny názov Bratská jednota baptistov v Slovenskej republike, skrátene BJB) je evanjelikálna cirkev, ktorá sa na Slovensko dostala koncom 19. storočia, pôsobením nemeckých misionárov.
Baptisti patria medzi kresťanov protestantov, ktorí sú presvedčení, že cirkev tvorí komunita veriacich a oproti iným kresťanským smerom zastávajú stanovisko, že kresťanský krst by mal byť prístupný výhradne tomu, kto osobne a vedome vyzná svoju vieru. Združuje 26 zborov, v roku 2011 sa k nej prihlásilo 3 486 občanov Slovenska.
História.
Bratská jednota baptistov sa hlási k odkazu Jednoty bratskej. Názov "baptisti" pochádza z gréckeho výrazu "baptizein", vo význame krstiť, ponoriť,a svedčí o prístupe BJB ku krstu ako aktu, ktorý podnikajú slobodne dospelí veriaci. BJB za svojho predchodcu čiastočne považuje tiež anabaptistov, tzv. habánov, ktorí v 16. storočí pôsobili tiež na západnom Slovensku, napr. vo Veľkých Levároch, Sobotišti či Častkovciach. Následne sa emigráciou cez Sedmohradsko a Rusko presunula ich koncentrácia do USA. Podľa BJB začali prvé zbory baptistov na území Slovenska vznikať na začiatku 20. storočia pred prvou svetovou vojnou pôsobením misionárov z Nemecka a neskôr USA. V medzivojnovom období existovali v ČSR slovenská aj československá jednota, od roku 1968 po vzniku federácie v ČSSR existovala tiež tretia, česká jednota. V roku 1994 stále existovala spoločná BJB Čechov Slovákov. BJB predstavuje voľnejší zväzkom samostatných cirkevných zborov.
Charakteristika.
Teológia BJB je založená výlučne na Biblii, pričom pri jej čítaní je zapotreby Ducha Svätého na jej porozumenie. Baptisti veria, že Otec, Syn a Duch Svätý sú Trojjediný Boh, ale osobne sú každý osobou. Veria, že jedinou hlavou cirkvi je Ježiš Kristus, ktorý pôsobí skrze Ducha Svätého v živote každého kresťana. Veria, že je potrebný osobný vzťah s Bohom a na to je potrebné odpustenie hriechov, ktoré sme všetci dostali milosťou obete Pána Ježiša Krista. Ak človek prijme Ježiša za svojho osobného spasiteľa a záchrancu a je si vedomý svojho rozhodnutia zmeniť svoj život, môže sa pokrstiť na verejné vyznanie viery úplným ponorením do vody, symbolizujúcim smrť a vzkriesenie nového človeka.
Prvý cirkevný zbor Bratskej jednoti baptistov vznikol na území dnešného Slovenska vo Vavrišove. Pretože v Rakúsko-Uhorsku podľa zákona nemohli existovať samostatné cirkevné zbory, bol cirkevný zbor vo Vavrišove súčasťou baptistickej cirkvi v Budapešti. Neskôr sa baptizmus rozšíril aj do ostatných častí Slovenska. V období Slovenského štátu boli baptisti jedinou povolenou tzv. malou cirkvou a združovali niekoľko kresťanských denominácií, ktoré sa po skončení vojny oddelili.
Názov "Bratská jednota baptistov" je zámerný, keďže baptisti zastávajú teóriu kongregacionalizmu a celoslovenskú organizáciu považujú za zväz zborov, v ktorom sa dobrovoľne združujú. Cirkvou Pána Ježiša Krista je každý miestny zbor. Teológia Bratskej jednoty baptistov je zhodná s teológiou baptizmu. V roku 2001 počet ľudí na Slovensku, priznávajúcich sa k baptizmu, dosiahol 3562.
Organizácia.
Bratská jednota baptistov v Slovenskej republike je registrovanou cirkvou. Baptisti vnímajú sami seba ako súčasť cirkvi Ježiša Krista. BJB je dobrovoľným združením autonómnych kongregácií (miestnych zborov), jej najvyšším orgánom je "Konferencia delegátov zborov" (KDZ). Tvoria ju delegáti z každého zboru (jeden delegát na každú, aj začatú päťdesiatku členov zboru). Výkonným a koordinačným orgánom BJB je "Rada BJB", tvorená predsedom, podpredsedom a členmi za jednotlivé územné oblasti (Západná, Južná, Stredná, Východná). Ďalšími orgánmi sú Kontrolno-rozhodcovská komisia a Revízna komisia (kontroluje hospodárenie). 
Zbory na Slovensku tvoria zväz Bratskej jednoty baptistov, ktorá je členom Európskej baptistickej federácie a Svetového zväzu baptistov. Zriadenie týchto zväzov je prísne kongregačné, to znamená, že zbory sú autonómne a svojprávne vo veciach duchovného i pozemského života.
Cirkevné zbory.
V súčasnosti pôsobí na Slovensku 26 zborov BJB, 24 misijných staníc a asi 3 diaspóry. Zbory sú koncentrované najmä na juhozápade a strede krajiny. K máju 2020 sú súčasťou BJB nasledujúce cirkevné zbory:
Štatistika.
Počet obyvateľov, ktorí sa hlásia k náboženskému vyznaniu ""Bratská jednota baptistov"," podľa rokov: 

</doc>
<doc id="144850" title="Lyginodendrorasty" url="https://sk.wikipedia.org/wiki?curid=144850">
Lyginodendrorasty

Lyginodendrorasty (iné názvy pozri nižšie) sú vyhynuté parafyletické oddelenie (resp. pododdelenie) nahosemenných rastlín. Niekedy sa tento taxón zaraďuje - s patričnou úpravou koncovky - ako trieda, podtrieda, rad či ako klád bez úrovne - pozri nižšie.
Názvy.
Tento taxón má tieto názvy:
Znaky.
Lyginodenderorasty boli rastliny podobné papradiam s výrazne perovito zloženými listami. Ich stonka (kmeň) druhotne hrubla. Vzrastom išlo väčšinou o nižšie stromy, ale niektoré druhy boli aj pomerne vysoké. Mali dobre vyvinutú "kutikulu", ktorá ich chránila pred vysušením.
Na rozdiel od papradí sa u nich vyvinula tvorba semien. Ich rozmnožovacie orgány ("sporofyly") boli heterospórne, obsahovali samčie mikrosporangiá aj samičie makrosporangiá. Makrosporangiá zrastali a všetky okrem jedného zosterilneli. Sterilné makrosporangiá vytvorili obal pre to zvyšné plodné a tak vzniklo vajíčko.
Oplodnenie prebiehalo pravdepodobne až po páde semena na zem.
Fosílny záznam.
Je to pomerne heterogénna skupina. Taxonomické rozdelenie fosílií je založené na anatómii a vývine semien. Fosílny nález je však často zlomkovitý, preto niektoré taxóny je ťažké, alebo aj nemožné spoľahlivo zaradiť.
Lyginodendrorasty v najširšom zmysle sa pravdepodobne vyvinuli v devóne, ale boli typické hlavne pre pralesy v karbóne a perme. Vo vrchnom perme veľa druhov lyginodendrorastov vyhynulo, časť pokračovala ešte do konca druhohôr (väčšinou do jury, pomenej do kriedy).
Systematika.
"Vysvetlivky:"
Systém:&lt;br&gt;
lyginodendrorasty (v najširšom zmysle; synonymá pozri vyššie):
Ako vidno podľa uvedených AZ, v extrémnom prípade sú v systéme nahosemenných rastlín celé alebo skoro celé lyginodendrorasty presunuté do cykasorastov a ginkorastov (resp. v menšej miere aj ihličnanov a benetitorastov).
Alvin 1967 do lyginodendrorastov zaraďoval aj problematické rady Archeopteridales, Diplopteridales a Sphenospermales. Němejc do lyginodendrorastov zaraďoval aj rad kordaitotvaré.
Ojedinele sa do lyginodendrorastov zaraďujú aj †papraďovité stromy/prvosemenné rastliny (Progymnospermae/Progymnospermopsida).
Zdroje kapitoly Systematika: 

</doc>
<doc id="144903" title="Michelle Bacheletová" url="https://sk.wikipedia.org/wiki?curid=144903">
Michelle Bacheletová

Michelle Bacheletová, celým menom Verónica Michelle Bachelet Jeria /βeˈɾonika miˈʃɛl baʃˈle ˈçeɾja/ (* 29. september 1951, Santiago, Čile) je bývalá prezidentka Čile ako prvá žena v histórii krajiny. Predtým ministerka zdravotníctva a neskôr ministerka obrany. Od 23. mája 2008 do 11. marca 2010 bola aj prezidentkou novo vzniknutej Únie Juhoamerických národov.
Život.
Bacheletovej matka bola archeologička Ángela Jeria Gómezová a jej otec brigádny generál letectva Alberto Bachelet Martinez, ktorý pôsobil vo vláde Salvadora Allendeho. Po vojenskom prevrate Augusta Pinocheta v roku 1973 bol uväznený a o niekoľko mesiacov zomrel na následky mučenia. Počas Pinochetovej diktatúry bola na niekoľko mesiacov väznená a mučená aj samotná Bacheletová. Po prepustení odišla z krajiny a štyri roky žila v exile. 
Profesiou je Bacheletová chirurgička, pediatrička a epidémiologička, vyštudovaná aj vo vojenskej stratégii. V súkromnom živote je slobodná matka (nežije s manželom) troch detí, bez vierovyznania (Čile je konzervatívna katolícka krajina). 
Politická činnosť.
Počas vlády prezidenta Ricarda Lagosa bola najskôr ministerkou zdravotníctva, potom obrany. Je ľavicovo-centristicky orientovaná politička, členka čilskej socialistickej strany. 
V prezidentských voľbách v roku 2006 vyhrala vôbec ako prvá žena v histórii krajiny a len druhá v juhoamerických krajinách. Vyhrala proti miliardárovi a senátorovi v jednej osobe Sebastiánovi Piñerovi, so ziskom 53,5 % hlasov. Ako umiernená socialistka mala kampaň zameranú na pokračovanie politiky voľného trhu, ale súčasne sociálnu bezpečnosť a redukovanie rozdielov medzi chudobnými a bohatými. Do funkcie prezidentky bola slávnostne inaugurovaná 11. marca 2006.
V roku 2006 ju magazín "Forbes" zaradil ako 17. v rebríčku "100 najmocnejších (najvplyvnejších) žien na svete".
V roku 2008 bola zvolená časopisom "Time" za 15. najvýznamnejšiu osobu sveta v ich rebríčku "100 najvýznamnejších", v kategórii vodcov a revolucionárov.

</doc>
<doc id="144942" title="Kongo (rieka)" url="https://sk.wikipedia.org/wiki?curid=144942">
Kongo (rieka)

Kongo (istý čas nazývaná "Zair") je tretia najvodnatejšia rieka sveta (priemerný prietok pri ústí ), druhá najdlhšia rieka Afriky () a jej povodie je druhým najväčším na svete (). 
Rieka a väčšina jej prítokov preteká Konžským dažďovým pralesom, ktorý je (po Amazonskom pralese) druhým najväčším tropickým dažďovým pralesom na svete. 
Rieka tvorí prirodzenú hranicu medzi Kongom a Konžskou demokratickou republikou a v poslednej časti pred ústím severnú hranicu Angoly. Na jeho brehoch sa nachádzajú hlavné mestá Brazzaville a Kinshasa. 
Dolný tok Konga ponúka jedny z najlepších podmienok pre budovanie vodných elektrární na svete – s prevýšením na , by tu mohla vzniknúť svojou produkciou najväčšia sústava vodných elektrární na svete. Už vybudované elektrárne Inga I a Inga II slúžia prevažne Kinshase. 
Elektrárne boli vybudované pre provinciu Katanga, ktorá vďaka ťažbe medi, patrí medzi hospodárske základne krajiny. Bolo tu vybudované elektrického vedenia (700 000 V pre zníženie strát na tejto veľkej vzdialenosti). Vedenie neslúži k napájaniu oblasti medzi Kinshasou a Katangou – cieľom bolo zvýšiť kontrolu hlavného mesta nad touto oblasťou, ktorá sa už v minulosti snažila o odtrhnutie. 
Vďaka znižovaniu produkcie baní ale zostalo najväčším spotrebiteľom mesto Kinshasa, ktoré má dobré verejné osvetlenie aj v najodľahlejších častiach.
Názov rieky Kongo na hornom toku je "Lualaba".
Prietok.
Mesačný priemerný prietok (m³/s), zmeraný v hydrologickej stanici v Kinshase
priemer 81 rokov (1903-1983).

</doc>
<doc id="144974" title="António de Oliveira Salazar" url="https://sk.wikipedia.org/wiki?curid=144974">
António de Oliveira Salazar

António de Oliveira Salazar (* 28. apríl 1889, Vimeiro† 27. júl 1970, Lisabon) bol portugalský politik, ktorý bol v rokoch 1932 až 1968 ministerským predsedom Portugalska v roku 1951 krátko aj jeho prezidentom.
Narodil sa ako posledné z piatich detí do chudobnej rodiny. Mal štyri staršie sestry (Marta, Elisa, Maria Leopoldina, Laura). Rodičia boli konzervatívni katolíci. Otec, António de Oliveira, bol pôvodne roľník, neskôr sa vypracoval na správcu pozemkov miestnej statkárskej rodiny. Matka, Maria do Resgate, riadila malý hostinec pre pocestných. Študoval na teologickom seminári v rokoch 1900 až 1914 a chcel sa stať kňazom, ale seminár opustil a začal študovať ekonómiu na univerzite v Coimbre.
V roku 1928 sa stal po prevrate Antónia de Fragoso Carmona v roku 1926 ministrom financií. V roku 1932 sa stal ministerským predsedom v Carmonovej vláde. Počas jeho vlády došlo k zákazu socialistických, komunistických a fašistických politických strán. Roku 1933 zaviedol novú ústavu, ktorá mu zaručovala široké právomoci a nastolila autoritatívny režim, ktorý sa označuje ako „Estado Novo“ (port. "Nový štát"). Režim bol konzervatívny, ideovo čerpal z pápežských sociálnych encyklík a portugalskej imperiálnej tradície. Bol silne antikomunistický.
V období občianskej vojny v Španielsku podporoval Franca z obavy pred komunizmom. V druhej svetovej vojne vyhlásilo Portugalsko neutralitu, vo vojne bolo iba s Japonskom, ktoré obsadilo Východný Timor. Vo vojnovom období taktiež poskytlo Azory spojencom.
V roku 1949 sa pod Salazarovým vedením Portugalsko stalo členom NATO, čím sa zapojilo do boja proti komunizmu počas Studenej vojny. Portugalsku bola ponúknutá pomoc v rámci Marshallovho plánu, ktorú prijalo. Roku 1951 sa stal nakrátko prezidentom, no sám chápal túto funkciu len ako dočasnú a po zvolení Francisca Craveira Lopesa odstúpil.
V lete roku 1968 utrpel pri páde z ležadla vážne zranenie mozgu (cerebrálny hematóm). Prezident Américo Thomaz vymenoval za jeho nástupcu Marcella Caetana, keďže Salazarov stal bol vážny a prognózy lekárov nepriaznivé. Salazar s následkami zranenia zápasil skoro dva roky, do smrti si však myslel, že je stále predsedom vlády.
Zomrel 27. júla 1970 v Lisabone, kde sa konala aj posledná rozlúčka s ním, po nej bol prevezený do rodného mesta a tam bol pochovaný. Salazar zomrel ako osamelý a chudobný muž, nespísal poslednú vôľu a malý pozemkový majetok rodičov pripadol jeho žijúcim sestrám. Na jednoduchom kamennom náhrobku mal napísané len iniciály mena a rok smrti - A. O. S. - 1970.
Salazar bol silne veriaci katolík, ktorý chodil každý týždeň na spoveď a denne na omšu. Tento celoživotný celibátnik sa nikdy neoženil a žil asketickým životom.
V roku 2007 bol v televíznej show „"Os grandes Portugueses"“ divákmi zvolený za „najväčšieho Portugalca všetkých“ čias. Kvôli svojmu autoritatívnemu režimu je však zároveň kontroverznou osobnosťou portugalských dejín.

</doc>
<doc id="145056" title="Stan Wawrinka" url="https://sk.wikipedia.org/wiki?curid=145056">
Stan Wawrinka

Stan Wawrinka (* 28. marec 1985, Lausanne, Švajčiarsko) je súčasný profesionálny švajčiarsky tenista. Počas kariéry vyhral 16 turnajov ATP(3 GrandSlam) v dvojhre . Spoločne s Rogerom Federerom vyhral štvorhru na olympiáde v Pekingu.
Jeho najväčší tenisový úspech prišiel 26. januára 2014, kedy vo finále Australian Open ako 8. nasadený zdolal vo finále španielskeho favorita a prvého nasadeného Rafaela Nadala a posunul sa na tretiu priečku rebríčka ATP. O rok neskôr triumfoval na Roland Garros, kde vo finále porazil Novaka Djokovića. V roku 2016 získal zatiaľ posledný GrandSlamový titul na US Open, v ktorom opäť zdolal vo finále Novaka Djokovića. Po Martine Hingisovej a Rogerovi Federerovi sa tak stal tretím Švajčiarom, ktorý získal grandslamový titul.

</doc>
<doc id="145096" title="Machy" url="https://sk.wikipedia.org/wiki?curid=145096">
Machy

Machy (lat. "Bryophyta") sú taxón (v súčasnosti oddelenie, v minulosti trieda) patriaci medzi machorasty. Majú najdokonalejšiu stavbu tela spomedzi stielkatých rastlín. Gametofyt tvorí diferencovaná stielka (pakorienky, pabyľka a palístky). Sporofyt predstavuje stopka s výtrusnicou. Palístky vyrastajú dookola celej pabyľky, nikdy nie v jednej rovine. Tam, kde ich je veľa a odumreté sa nahromadia, môže sa z nich vytvoriť rašelina.
Opis.
Machy sú staré rastliny, ktoré sú ukážkou prechodu vodných rastlín k suchozemským. Ich telo ešte nemá vyvinutý dokonalý vodivý systém, preto nemajú pravé orgány. Vodu nasávajú povrchom celého tela. Zaraďujú sa medzi vyššie rastliny, lebo majú zložitejšiu stavbu tela ako riasy. V prírode majú veľký význam, regulujú hospodárenie s vodou, zadržiavajú vlahu a postupne ju vyparujú do okolitého prostredia. Zvlhčujú lesné ovzdušie a chránia lesnú pôdu pred zvetrávaním a vyparovaním.
Druhy.
Rašelinník močiarny (lat. "Sphangnum palustre"), tvoriaci husté porasty v lesoch aj na vrchoviskách, mokrých lúkach, nížinách a horách. Tieto rastliny na svojej báze odumierajú a na vrchole ustavične dorastajú a tvoria tak vrstvy rašeliny.
Okolo potokov rastie Merík vlnkatý (lat. "Mnium undulatum").
Na kamenistých, suchých a piesočnatých pôdach tvorí sivozelené vankúšiky Ploník borievkový (lat. "Polytrichum juniperium").

</doc>
<doc id="145319" title="Rýniorasty" url="https://sk.wikipedia.org/wiki?curid=145319">
Rýniorasty

Rýniorasty alebo ryniorasty () boli doteraz najjednoduchšie známe vyššie rastliny, ktorých telo tvoril len jeden orgán – stonka. 
Boli to najviac tri metre vysoké vzpriamené rastliny. Ich podzemná časť stonky, ktorá má funkciu koreňa sa volá rizomoid. Nadzemná časť stonky sa vidlicovite rozkonárovala. Koncové časti od vrcholu po miesto rozkonárenia sa volajú telómy. Stredom stonky zvyčajne prechádzal drevostredný cyevny zväzok – valec drevnej časti bol obklopený lykovou časťou. Listy neboli vyvinuté alebo mali tvar výrastkov z pokožkových alebo podpokožkových buniek. 
Telómy boli sterilné – mali len asimilačnú funkciu alebo fertilné – na koncovej časti bola výtrusnica. Po redukčnom delení výtrusorodého pletiva sa v nej vyvíjali nepohyblivé výtrusy – spóry. Z výtrusu vyrastala haploidná rastlina, podobná diploidnej rastline, ktorá niesla výtrusnicu. Na nej boli samčie a samičie pohlavné orgány. Spojením spermatozoidu s vajcovou bunkou vznikla diploidná rastlina, ktorá niesla výtrusnicu.
Individualny vývin ryniorastov je príkladom striedania generácii – rodozmeny:
Tieto generácie sú samostatné, ale majú podobný tvar, kvôli prítomnosti gametangioforov na gametofytoch. Pôvodne sa preto predpokladalo, že rodozmena bola rovnakotvárna, izomorfná, aká sa vyskytuje pri riasach. V súčasnosti sa však preferuje názor, že rodozmena bola rôznotvárna, heteromorfná, keďže tento typ rodozmeny sa vyskytuje pri všetkých machorastoch. Našli sa zástupcovia s izosporickou aj anizosporickou heteromorfnou rodozmenou.
Ryniorasty rástli v silúre a v devóne v plytkých vodách alebo na bahnistom pobreží. Vymreli v období vrchného devónu.

</doc>
<doc id="145320" title="Pritzkerova cena" url="https://sk.wikipedia.org/wiki?curid=145320">
Pritzkerova cena

Pritzkerova cena alebo Pritzkerova cena za architektúru "(Pritzker Architecture Prize)", Hyattovej nadácie "(Hyatt Foundation)" je prestížne ocenenie v oblasti architektúry, inšpirované Nobelovou cenou.
Cenu založili v roku 1979 Jay Pritzker, podnikateľ a filantrop, zakladateľ hotelovej skupiny Hyatt, a jeho žena Cindy Pritzkerová. Okrem prestíže je reprezentovaná medailou a finančnou odmenou vo výške 100 000 dolárov.
Nominácia je otvorená komukoľvek, a tak sa ročne nominuje viac ako päťsto mien architektov z celého sveta. Medzinárodná porota zložená z architektov, podnikateľov, kritikov a historikov architektúry z nich potom určí víťaza v tajnom hlasovaní.
Tradíciou ceremoniálu je odovzdávanie ocenenia vždy na inom mieste, ktoré je architektonicky a historicky významné.
Bronzová medaila Pritzkerovej ceny bola inšpirovaná prácami amerického architekta Louis H. Sullivana, ktorý je považovaný za „otca mrakodrapov“.

</doc>
<doc id="145430" title="Kordaitotvaré" url="https://sk.wikipedia.org/wiki?curid=145430">
Kordaitotvaré

Kordaitotvaré (lat. Cordaitales alebo Cordai(t)anthales) je vyhynutý rad oddelenia borovicorasty (ihličnany). V niektorých (najmä starších) systémoch sa radí ako jediný rad oddelenia kordaitorasty (lat. Cordaitophyta) nahosemenných rastlín a/alebo jediný rad triedy kordaity (lat. Cordaitopsida alebo Cordai(t)anthopsida) nahosemenných rastlín; Němejc v minulosti kordaitotvaré radil do taxónu lyginodendrorasty. 
Rad zahŕňa jedinú čeľaď kordaitovité (Cordaitaceae alebo Cordaitanthaceae).
Etymológia.
Taxón je pomenovaný podľa českého mykológa a paleontológa Jozefa Cordu. 
Vedecký názov je buď podľa rodu "Cordaites" (z toho je napr. Cordaitales) alebo podľa rodu "Cordai(t)anthus" (z toho napr. Cordai(t)anthales).
Znaky.
Kordaitotvaré boli pomerne vysoké vetvené stromy s druhotne hrubnúcim kmeňom. Listy mali celistvé s rovnobežnou žilnatinou. Vytvárali jednopohlavné šištice. Samčie boli špirálovito usporiadané striedavo zo sterilných a plodných (fertilných) plodolistov. Peľ mal 1 alebo 2 vzdušné vaky a prenášal sa vetrom (vetroopelivosť). Samičie šištice boli zložené prevažne zo sterilných plodolistov, ktoré sa začali rozlišovať na podporné šupiny a semenné šupiny (podobne ako u borovicorastov). Iba na vrchole šištice bol jeden, alebo viac plodných plodolistov. Oplodnenie nastávalo pravdepodobne až na zemi po opade šištice.
Výskyt.
Boli celosvetovo rozšírené vo vlhkých pralesoch karbónu a permu a spoluvytvárali čierne uhlie.
Vývojové vzťahy.
Ide možno o predkov moderných borovicorastov. Podrobnosti o ich vývojových vzťahoch pozri v kapitole o vývojových vzťahoch v článku borovicorasty.
Systematika.
Najznámejší rod je "Cordaites". Ide o neprirodzený rod; prísne vzaté je to len označenie listov kordaitotvarých, ale bežne sa používa aj ako nejasné rodové označenie pre celú rastlinu. Aj ďalšie rody sú neprirodzené, lebo sú určované najmä podľa tvaru - napr. rod "Cordaianthus" (="Cordaitanthus") je prísne vzaté označenie šíštíc, rod "Amelyon" je prísne vzaté označenie dreva koreňov, a rody "Cordaicarpus", "Cardiocarpus" a "Samaropsis" sú prísne vzaté len označenia rôznych typov semien kordaitotvarých. Podľa určitých častí kmeňa resp. dreva sú pomenované rody "Dadoxylon", "Araucarioxylon", "Mesoxylon", "Premnoxylon", "Cordaixylon", "Pennsylvanioxylon" a "Artisia". Celkovo je známych okolo 40 takýchto (kvázi-)rodov kordaitotvarých. 
V minulosti sa pod kordaitotvaré zaraďovali popri čeľadi kordaitovité aj nasledujúce dve čeľade (resp. alternatívne sa obsah týchto čeľadí, teda rody, zaraďovali priamo do čeľade kordaitovité):

</doc>
<doc id="145488" title="Tehelné pole (štadión)" url="https://sk.wikipedia.org/wiki?curid=145488">
Tehelné pole (štadión)

Tehelné pole bol štadión v Bratislave, na ktorom hrával svoje domáce zápasy ŠK Slovan Bratislava. Postavený bol v rokoch 1939 až 1942, zatvorený bol v roku 2009. Pri zatvorení mal kapacitu 30 000 ľudí na sedenie. Rozmery hracej plochy boli 105m x 68m a osvetlenie 1 400 luxov. Posledný zápas sa tu hral 25. novembra 2009. Zbúraný bol v roku 2013. Na jeho mieste sa vybudoval nový štadión Tehelné pole s kapacitou 22 500 divákov.
História štadióna a návštevnosť.
Podnet na výstavbu štadióna dalo pričlenenie petržalského brehu Dunaja so športovými areálmi k Nemecku po obsadení Wehrmachtom. S iniciatívou prišiel Dr. Ján Durčanský s niekoľkými športovými nadšencami. Hlavným architektom projektu sa stal Ing. arch. Kamil Gross. S výstavbou štadióna sa začalo 10. decembra 1939, pričom prvá časť bola dokončená v roku 1940, kedy sa na štadióne odohral prvý zápas. K dokončeniu ďalších tribún a zázemia došlo počas nasledujúceho roka.
Pravdepodobne najvyššia, ale nie hodnoverne zdokumentovaná návšteva bola v roku 1957, v zápase československej reprezentácie s výberom Juhoslávie, kedy sa na štadióne údajne tiesnilo 70 tisíc fanúšikov. V rokoch 1950 - 1970 mal Slovan priemernú návštevnosť 20 tisíc fanúšikov, pričom na priateľský zápas v roku 1955 s brazílskym Botafogom v zostave s Garrinchom prišlo 60 tisíc. V prvom ročníku novovzniknutej slovenskej ligy mal ŠK Slovan Bratislava priemernú návštevnosť 7543 divákov. Ešte v predchádzajúcich sezónach federálnej ligy bola priemerná návštevnosť 14 985 (1991/92), resp. 11 212 (1992/93) divákov. Návštevnosť následne kolísala a mala klesajúci tendenciu. V poslednej sezóne pred odchodom z Tehelného pola dosahovala priemerná návštevnosť 5 547 divákov. Najvyššou návštevou na štadióne bol v tejto dekáde pravdepodobne zápas slovenskej reprezentácie s Portugalskom, v zostave ktorého nastúpil aj Cristiano Ronaldo, kedy bolo na štadióne 28 tisíc fanúšikov.
Významné zápasy.
Na štadióne sa odohralo veľa medzištátnych klubových a reprezentačných zápasov. Československá reprezentácia odohrala na štadióne 38 medzištátnych zápasov. Medzi najpamätnejšie zápasy patria súboje Slovana Bratislava s Derby County v roku 1946 (3–1), Botafogom Rio De Janeiro v roku 1955 (0–2) a Celticom Glasgow v roku 1959 (1–1). Reprezentácia odohrala na štadióne v roku 1968 doteraz jediný zápas s brazílskou reprezentáciou, v ktorom pred 60 tisíc divákmi vyhrala Adamcovým hetrikom 3–2. Hral sa tu aj posledný víťazný (2–1) kvalifikačný zápas s Anglickom, po ktorom získalo Československo titul majstrov Európy. V novodobej histórii hostil ŠK Slovan Bratislava na štadióne viaceré významné kluby, medzi nimi Real Madrid (1991), AC Miláno (1992), Borussia Dortmund (1994), FC Chelsea Londýn (1997). Slovenská reprezentácia tu odohrala svoj prvý kvalifikačný zápas po rozdelení s Francúzskom (0–0) , ale aj mnohé ďalšie s futbalovými veľmocami ako Španielsko, Nemecko, Anglicko a Portugalsko.
Zbúranie a nahradenie novým štadiónom.
Pôvodne bol začiatok búracích prác naplánovaný na zimu 2008/9 a dokončenie nového štadióna na 4. kvartál roku 2010, respektíve prvý kvartál roku 2011. Nakoniec bol zbúraný v roku 2013. Nový štadión na jeho mieste, ktorý začali stavať 1. septembra 2016 má byť domovským stánkom ako pre ŠK Slovan Bratislava tak pre reprezentáciu. Dokončenie nového štadióna bolo naplánované na koniec roka 2018. Právoplatne skolaudovaný bol 3. decembra 2019. V administratívnych priestoroch štadióna sa bude nachádzať aj sídlo Slovenského futbalového zväzu a Sieň slávy slovenského futbalu.
Otvárací duel nového štadióna sa odohral 3. marca 2019 o 18:00, kde sa v rámci 21. kola Fortuna ligy stretli ŠK Slovan Bratislava s FC Spartak Trnava. Domáci vyhrali 2–0 po dvoch góloch slovinského legionára Andraža Šporara, ktorý sa tak stal historický prvým strelcom na novom štadióne.

</doc>
<doc id="145489" title="Homer Simpson" url="https://sk.wikipedia.org/wiki?curid=145489">
Homer Simpson

Homer Jay Simpson (* 8 máj 1970) je fiktívna postava a protagonista americkej animovanej komédie "Simpsonovci". Dabuje ho Dan Castellaneta (v českej verzii Vlastimil Bedrna, od trinástej série Vlastimil Zavřel) a prvýkrát sa objavil v televízii spolu so zvyškom jeho rodiny v časti "Dobrú noc", vysielanej 19. apríla 1987. Homera vytvoril a navrhol karikaturista Matt Groening. 
Postava.
Matt Groening vymyslel postavu Homera a postavy zvyšku jeho rodiny v roku 1986 počas čakania na stretnutie s producentom Jamesom L. Brooks. Groening tak získal zmluvu na sériu animovaných krátkych skečov do Show Tracey Ullmanovej a mal tak predstaviť animovanú adaptáciu jeho komiksových príbehov v angličtine nazvaných Life in Hell (Život v pekle). Keď vytvoril animovanú verziu svojich komiksov, bolo producentov požadované, aby sa vzdal svojich autorských práv na tieto príbehy, Groening sa rozhodol ísť inou cestou a v zhone nakreslil svoju verziu nefunkčnej rodiny, jej členov pomenoval po členoch svojej rodiny.Homer bol pomenovaný po otcovi Matta Groeninga ale v charaktere samotného Homera nie je z Groeningovho otca takmer nič a to, že sa volajú rovnako o ničom nemá vypovedať. Groening neskôr pomenoval aj svojho syna Homer. Hoci Groening samotný tvrdil, že postava Homera je pomenovaná po jeho otcovi, v niekoľkých rozhovoroch na začiatku deväťdesiatych rokov tvrdil, že táto postava bola pomenovaná po postave z románu Nathanaela Westa - Deň kobyliek (anglicky The Day of the Locust). Prostredná iniciála postavičky ("J"), ktorá znamená "Jay" bola vybraná na počesť animovaných postáv ako sú Bullwinkla J. Moose (Los Bullwinkla) a Rocket J. Squirrel (Rocky Lietajúca veverička) z príbehu v angličtine nazvaných The Rocky a Bullwinkla Show . Tieto postavy dostali iniciáli od ich tvorcu, ktorý sa volá Jay Ward.Homer sa so svojou rodinou prvýkrát objavil na televíznych obrazovkách 19. apríla 1987 v Show Tracey Ullmanovej a to v epizóde skečov nazvaných Dobrú noc. V roku 1989 bolo rozhodnuté, že skeče sa premenia na klasický polhodinový animovaný seriál vysielaný na Fox Broadcasting Company. Homer a rodina Simpsonovcov zostali v hlavných úlohách nového programu.
Vývoj postavy.
Výkonný producent Al Jean poznamenal, že scenáristi seriálu "milujú písanie pre postavu Homera" a väčšina z príbehov z Homerovho života sa zakladá na príbehoch, ktoré prežili samotní scenáristi.Homerovo správanie sa počas vysielania seriálu zmenilo mnohokrát, pôvodne bol "veľmi nahnevaný" a despotický voči Bartovi, ale tieto charakteristiky boli s vývojom postavy potlačené.V prvých sériách často vyzeral pred svojou rodinou zle, avšak v ďalších epizódach bol vnímaný zle skôr ostatnými. V niekoľkých prvých rokoch nakrúcania seriálu bol Homer často vykreslený ako sladký a milý muž, neskôr (od deviatej série do dvanástej série, 1997 až 2001) sa stal výkonným producentom Mike Scully a pod jeho vedením sa Homer stal "Neohrabaným samoľúbym faganom".
Chris Suellentrop z magazínu Slate napísal: "pod vedením Scullyho sa Simpsonovci stali väčšou groteskou [...] Epizódy raz končili spoločnou jazdou Homera a Marge na bicykli pri západe slnka (epizóda Homer na suchu) [...] a teraz epizódy končia tým, že Homer vystrelí uspávaciu šípku do krku Marge (epizóda Šialená a ešte šialenejšie Marge). "Fanúšikovia túto životnú etapu Homera označujú ako" strelený Homer "(v angl. Jerkass Homer). Pri nahrávaní dabingu Homera Dan Castellaneta odmietol poznámky vpísané v scenári, pretože Homer by bol príliš drzý a hrubý. Veril, že Homer je "grobiánsky a neuvažující, ale že by nikdy nebol úmyselne zlý." Pri postprodukcii filmu Simpsonovci vo filme boli niektoré scény prepracované či inak zmenené, aby bol Homer viac sympatický pre divákov.
Scenáristi píšu príbehy o Homerovi tak, že sa zdá, že jeho inteligencia rokmi klesá, vysvetľujú však, že sa tak nedeje úmyselne, ale že je to nevyhnutné pre vylepšovanie vtipov.Napríklad v epizóde Dojazdy pre hviezdy (desiata séria, 1998) scenáristi napísali skeč, kde Homer pripúšťa, že nevie čítať. Scenáristi diskutovali o tom, či zaradiť túto scénu, pretože v predchádzajúcich sériách Homer čítať vedel, ale nakoniec táto scéna zostala, pretože tento vtip bol uznaný ako dobrým. Scenáristi často debatujú o tom, ako ďaleko majú rozkresľovat Homerovu hlúposť. Existuje pravidlo, že "Homer nikdy nesmie zabudnúť svoje meno".
Homer vystriedal mnoho povolaní napríklad:
Homer Simpson za prvých 400 epizód seriálu vykonával viac ako 188 rôznych povolaní.
Homer je charakteristický svojou hlúposťou. V seriáli bola vysvetlená rôznymi spôsobmi:

</doc>
<doc id="145502" title="Čeľustnatce" url="https://sk.wikipedia.org/wiki?curid=145502">
Čeľustnatce

Čeľustnatce (iné názvy: čeľusťovce, čeľustnaté, čeľustn(at)é stavovce, čeľusťovité stavovce ; lat. "Gnathostomata") je veľký taxón (obyčajne nadtrieda) stavovcov. Je opakom taxónu bezčeľustnatce, čiže zahŕňa stavovce s vyvinutými čeľusťami. Čeľustnatce okrem štvornožcov sa tradične označujú aj ako čeľustn(at)é ryby.
Čeľustnatce v širšom zmysle.
V širšom (zriedkavom) ponímaní čeľustnatce (resp. vyššie uvedené synonymá; lat. "Gnathostamata") zahŕňajú aj ostrakodermy a (prípadne) konodonty, čiže zahŕňajú aj celé bezčeľustnatce okrem kruhoústnic v užšom zmysle (teda okrem mihúl a sliznatiek). Dôvod pre takéto použitie je ten, že takto definovaný taxón (pravdepodobne) vývojovo tvorí prirodzenú skupinu. Nasledujúci text článku sa zaoberá len čeľustnatcami v užšom zmysle, čiže bez ostrakoderm a konodontov.
Systematika čeľustnatcov v užšom zmysle.
Z vývojového hľadiska patria pod bezčeľustnatce, ale tradične sa zaraďujú oddelene.
Čeľustnatce pozostávajú z nasledujúcich taxónov: †plakodermy, drsnokožce, †akantódy, kostnaté ryby a štvornožce (=najmä obojživelníky, plazy, vtáky a cicavce). Podrobnosti systému pozri v článkoch stavovce a štvornožce.
Tradične sa čeľustnatce delia na:

</doc>
<doc id="145997" title="ŠHK 37 Piešťany" url="https://sk.wikipedia.org/wiki?curid=145997">
ŠHK 37 Piešťany

ŠHK 37 Piešťany je slovenský hokejový klub, sídliaci v Piešťanoch. Vznikol v roku 1937. Najúspešnejšie obdobie klubu sa viaže na roky 20122016, kedy ŠHK 37 štyri sezóny pôsobilo v Tipsport extralige. V sezóne 2016/17 sa klub neprihlásil do extraligy pre finančné problémy. V sezóne 2020/21 hrá ŠHK 37 v 2. hokejovej lige Západ.
História.
Založenie klubu (19361937).
Z historických prameňov sa možno dozvedieť, že prvé pokusy o založenie hokejového oddielu v Piešťanoch siahajú ešte do záveru roku 1936, kedy pri PFK Piešťany založili hokejový odbor. Jeho predsedom sa stal dr. Vojtech Horváth, tajomníkom Michal Hrabina a náčelníkom klubu Ladislav Manas. Na tomto zasadnutí sa okrem iného rozhodlo o tom, že klzisko bude na tenisových kurtoch v parku a obec poskytne športovcom vodu z miestneho vodovodu zdarma.
Prvý priateľský hokejový zápas odohrali piešťanskí hokejisti pod názvom ŠK Piešťany 23. januára 1937, kedy nastúpili v Trenčíne proti domácim hokejistom a prehrali 1:3. ŠK Piešťany vtedy nastúpil v zostave: Matoušek – Manas, Krajčír, Teplický, Gerick, Cickay, Valent, Kutina a Krobot, keď gól za Piešťany vsietil Gerick.
Už o tri dni sa hrala v Piešťanoch odveta. Počasie hokeju prialo. Mrazivé noci využili hokejoví nadšenci na prípravu ľadu, pred zápasom klzisko „ohradili“ fošňami a mohlo sa hrať. Trenčania prišli do Piešťan v dobrej nálade, presvedčení, že aj v odvete vyhrajú. Za domácich v zápase nenastúpil strelec jediného gólu z prvého zápasu Gericka. Namiesto neho hral Szilárd. Odveta sa Piešťancom vydarila, keď vyhrali 4:1.
V čase vzniku klubu boli hokejisti odkázaní len na prírodný ľad a ten bol k dispozícii iba niekoľko týždňov počas celej zimy. Hrávalo sa preto viac-menej živelne. Hokejisti využívali každú príležitosť, ktorú im zima poskytla, aby odohrali aspoň priateľské stretnutia. Prv, ako však mohli hrať, museli si pripraviť ihrisko. To mali na bývalých tenisových dvorcoch v parku (vedľa terajšieho Domu umenia). Namiesto mantinelov im slúžili fošne, ktoré po zápase museli vrátiť majiteľovi. Prezliekať sa chodili priekopníci piešťanského hokeja a ich súperi do blízkeho staručkého divadla, ktoré už tiež neexistuje, pretože začiatkom 60. rokov 20. storočia zhorelo.
Pôsobenie v extralige (20122016).
ŠHK 37 Piešťany sa od sezóny 2012/13 po odchode Slovana do KHL stali novým účastníkom Tipsport extraligy. Piešťany dostali ponuku na vstup do extraligy ako finalista druhej najvyššej súťaže, keďže jej víťaz z Bardejova je farmou Košíc. O zaradení Piešťan do extraligy definitívne rozhodol na svojom zasadnutí výkonný výbor Slovenského zväzu ľadového hokeja.
V novom ročníku získali Piešťany vďaka výluke NHL cennú akvizíciu, strieborného medailistu z Majstrovstiev sveta v ľadovom hokeji 2012 Tomáša Tatara. Ten v Piešťanoch bude hrať minimálne do 12. októbra 2012, keď sa má znovu hlásiť v klube Detroit Red Wings. Prvý raz sa za ŠHK predstavil v 2. kole proti Skalici a hneď sa aj gólovo presadil. 
V roku 2014 sa pre vzájomné personálne nezhody predstaviteľov klubu odčlenil z ŠHK 37 nový klub, HK Havrani Piešťany. Klub pôsobí výlučne v mládežníckych kategóriách.
ŠHK 37 pôsobil v extralige štyri sezóny. Pred začiatkom sezóny 2016/17 predal v auguste 2016 klub svoju extraligovú licenciu klubu MHk 32 Liptovský Mikuláš.
Súpiska.
"Stav aktuálny k 28. decembru 2020."
Káder mužstva pre sezónu (2013/14).
Tréneri
 Milan Klement
 Roman Sýkora
Brankári
 Tomáš Tomek
 Martin Šurek
Obrancovia
 Boris Valábik
 Adam Drgoň
 Richard Filip
 Tomáš Brňák
 Marek Biro
 Martin Škadra
 Matej Cuník
 Tomáš Bučka
 Matúš Minarech
 Matúš Rais
Útočníci
 Matej Hamrák
 Tibor Melichárek
 Vladimír Nemec
 Samir Saliji
 Ján Románek
 Matej Mišura
 Jozef Haring
 Václav Stupka
 Marcel Holovič
 Patrik Lušňák
 Martin Chylo
 Michal Toman
 Filip Hudec 
Umiestnenia v jednotlivých sezónach.
Česko-Slovensko.
 2. Slovenská národná hokejová liga – 14 ročníkov (všetko skupina západ)
Slovensko.
 Tipsport extraliga – 4 ročníky
 1. liga – 14 ročníkov
 2. liga – 5 ročníkov (všetko skupina západ)

</doc>
<doc id="146000" title="Lobotómia" url="https://sk.wikipedia.org/wiki?curid=146000">
Lobotómia

Lobotómia alebo leukotómia bol neurochirurgický zákrok, pri ktorom sa operačne preruší nervové spojenie medzi kôrou čelových lalokov a zvyškom mozgu.
Dejiny.
Zákrok navrhol v roku 1935 portugalský neurológ António Egas Moniz na liečbu niektorých psychiatrických stavov. Postup sa najprv nestretol s pozitívnym prijatím lekárskej komunity, neskôr však lobotómii podrobili desiatky tisíc pacientov v mnohých krajinách. Od polovice 40. rokov 20. storočia sa objavila odborná kritika zákroku, pre často nepresné indikácie a kontraindikácie, ako aj metódy jeho vykonávania, ktoré boli považované v mnohých ohľadoch za pomerne hrubé a nebezpečné. V roku 1949 získal A.E.Moniz Nobelovú cenu za medicínu. V 50. až 70. rokoch 20. storočia sa zákrok prestal vykonávať.

</doc>
<doc id="146042" title="Darovanie krvi" url="https://sk.wikipedia.org/wiki?curid=146042">
Darovanie krvi

Darovanie krvi je činnosť, počas ktorej je darcovi krvi odobraná krv pre medicínske účely – najčastejšie pre krvnú transfúziu.
Typy a miesta odberov.
Odber krvi od dobrovoľných darcov je uskutočňovaný v transfúznych staniciach a iných zdravotníckych zariadeniach. Počas jedného odberu je väčšinou darované 450 ml krvi. Môžu byť tiež odobrané iba vybrané krvné zložky (krvná plazma, krvné doštičky, biele krvinky). Krv môže byť darovaná za úplatu alebo zdarma (tzv. „bezpríspevkový odber“).
Ocenenie bezpríspevkových darcov.
Na Slovensku je bezpríspevkové darovanie krvi oceňované Slovenským Červeným krížom, ktorý udeľuje "Plakety prof. MUDr. J. Janského" a Plaketu prof. MUDr. Jána Kňazovického.

</doc>
<doc id="146084" title="Pelikán ružový" url="https://sk.wikipedia.org/wiki?curid=146084">
Pelikán ružový

Pelikán ružový (iné názvy: pelikán obyčajný, pelikán biely; zastarano "mnohožráč"; ) je druh vtáka z čeľade pelikánovité. Vyskytujú sa od juhovýchodnej Európy po Áziu a Afriku v močiaroch a plytkých jazerách. Viac ako polovica všetkých pelikánov hniezdi v delte Dunaja. Tento druh pelikána migruje krátke vzdialenosti, prezimujúc v severovýchodnej Afrike. Podľa Medzinárodnej únie na ochranu prírody a prírodných zdrojov pelikán ružový patrí medzi najmenej ohrozené druhy, trend celkovej populácie nie je známy, niektoré populácie klesajú, iné stúpajú alebo nevykazujú žiadne zmeny, napríklad u európskej populácii bol zaznamenaný vzostup.
Opis.
Pelikán ružový je veľmi veľký druh vtáka: má rozpätie krídel až 280 cm a dĺžku 160 cm. Na rozdiel od pelikána kučeravého má čisto biele a nie bielosivé perie, ružovú záplatu okolo oka a ružovkasté nohy. Nedospelé jedince sú sivé a majú čierne špičky krídel. Pri lete je to elegantný vták s hlavou blízko tela a s ohnutým krkom. Pelikány ružové chytajú ryby do vaku pod zobákom pri plávaní na hladine.
Výskyt a stav na Slovensku.
Vzácne sa zatúla aj na Slovensko, najmä východné Slovensko. Viaceré pozorovania sú zo Senianskych rybníkov (pri Iňačovciach), prvý údaj je z roku 1979, kedy sa 1 jedinec zdržiaval od 4. do 12. mája 1979, vyskytol sa tu ešte v rokoch 1985, 1986, 1991, 1997 a posledné známe pozorovanie jedného nedospelého jedinca na tejto lokalite bolo 21. júna 2011., detaily posledného pozorovania sú aj v zozname vzácnych a zriedkavých druhov vtákov databázového systému Birding Slovakia aj v zozname vzácnych ornitologických pozorovaní podliehajúcich hláseniu Faunistickej komisii.
Na západnom Slovensku sa objavil len v roku 1995 na rieke Dunaj a boli pozorované dva jedince 6. mája pri Dobrohošti a jeden jedinec na rybníkoch pri obci Číčov 16. novembra.
Ekosozologický status v roku 1995 "Im" - nezaradený migrant, resp. nehniezdič. V roku 1998 žiadny. V roku 2001 žiadny. V roku 2014 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "R" - vzácny druh.
Hniezdenie.
Stromové hniezda týchto vtákov sú hrubé kopy vegetácie. 

</doc>
<doc id="146094" title="Lianovcorasty" url="https://sk.wikipedia.org/wiki?curid=146094">
Lianovcorasty

Lianovcorasty (iné názvy pozri nižšie) sú oddelenie (resp. pododdelenie) semenných rastlín, najčastejšie zaraďované medzi nahosemenné rastliny, ale postavenie tohto taxónu v systéme semenných rastlín je veľmi sporné. Niekedy sa tento taxón zaraďuje - s patričnou úpravou koncovky - ako trieda, podtrieda, rad či ako klád bez úrovne - pozri nižšie.
Názvy.
Názvy tohto taxónu sú:
Pre všetky vyššie uvedené názvy okrem tých, ktoré obsahujú slovo obalosemenné, existuje aj užší význam (napr. lianovcorasty v užšom zmysle) - o tom pozri kapitolu Systematika.
Charakteristika.
Všetky tri recentné rody lianovcorastov sú čo do vzhľadu veľmi rozdielne. Lianovce sú lianovité dreviny s veľkými celistvými listami, chvojníky sú kry, alebo nízke stromy a velvíčia je nízka bylina s dvomi dlhými a stále dorastajúcimi listami (považuje sa za dospelú klíčnu rastlinu).
Kvety gnétorastov pripomínajú kvety krytosemenných rastlín, ale pravdepodobne sa vyvinuli od nich nezávisle. Krytosemenné rastliny pripomínajú aj náznakom dvojitého oplodnenia (oplodnenia sa zúčastňujú dve spermatické bunky), ale vyživovacie pletivo semena ("endosperm") ostáva haploidné podobne ako u nahosemenných rastlín.
Rod chvojník obsahuje alkaloid efedrín, ktorý sa využíval v čínskej medicíne (pod názvom ma-huang) pri chorobách dýchacích ciest.
Systematika.
Zaradenie v systéme.
Podľa najčastejších novších názorov (stav okolo roku 2020) lianovcorasty patria:
Podľa iných (skôr starších) názorov sú lianovcorasty: 
V 19. stor. sa lianovcorasty zaraďovali (podobne ako v niektorých dnešných systémoch) pod ihličnany/borovicorasty (definované vtedy ako dnešné borovicorasty v najužšom zmysle [t.j. bez kordaitov] + ginká + lianovcorasty).
Vnútorná systematika.
oddelenie lianovcorasty v širšom zmysle/gnétorasty v širšom zmysle/obalosemenné rastliny (Gnetophyta v širšom zmysle) - POZNÁMKA: V iných systémoch je namiesto tohto oddelenia uvedené pododdelenie Gneticae/Gnetophytina, alebo trieda lianovce/gnétumy/gnetumy/gnétopsidy/obalosemenné (Gnetopsida/Gnetatae/Chlamydospermae/Chlamydospermopsida) v širšom zmysle, alebo podtrieda či klád gnetidy (Gnetidae) v širšom zmysle, alebo rad lianovcotvaré (Gnetales) v širšom zmysle:
Trieda chvojníky sa v minulosti niekedy zaraďovala nie do lianovcorastov, ale do borovicorastov (Coniferophytina - t.j. kordaitorasty + ginká + ihličnany najužšom zmysle + chvojníky). Niektoré systémy z 50.-60. rokov navyše zaraďovali všetky ostatné (teda do Coniferophytina nepatriace) nahosemenné rastliny, čiže aj napr. triedy lianovce a velvíčie, nie ako nahosemenné rastliny, ale do spoločného špeciálneho taxónu spolu s veľkou časťou papraďorastov (v širšom zmysle) a tento špeciálny taxón sa volal (pododdelenie) Phyllophytina (t.j. skupina na rovnakej úrovni ako Coniferophytina).
Ojedinele v niektorých starších systémoch do lianovcorastov patria okrem chvojníkov, velvíčích a lianovcov aj ostatné taxóny staršie považované za prechod medzi nahosemennými a krytosemennými rastlinami (t.j. najmä †benetitorasty a †pentoxylonotvaré) a v niektorých systémoch navyše aj samotné krytosemenné rastliny.

</doc>
<doc id="146176" title="Araukáriovité" url="https://sk.wikipedia.org/wiki?curid=146176">
Araukáriovité

Araukáriovité ("Araucariaceae") je čeľaď oddelenia borovicorasty (Pinophyta), ktorá obsahuje tri rody a približne 40 druhov, ktoré sú typické pre južnú pologuľu.
Znaky.
Sú to veľmi dekoratívne stálozelené stromy, ktoré sa môžu dožívať až 1000 rokov (napr. damarovník južný a araukária andská). Väčšinou sú dvojdomé ("dioecické"). Listy majú na vetvách usporiadané špirálovito, sú ihlicovité, alebo trojuholníkovité.
Najprimítívnejším rodom je wolémia, ktorú objavil 17.11.1994 David Noble v národnom parku Wollemi v New South Wales, Austrália, kde sa pravdepodobne vyskytuje len na malom území v jedinom údolí. Rody "Agathis" a "Araucaria" sa sú naopak široko rozšírené v Austrálii, Oceánii a Malajzii, rod "Auraucaria" je bežný aj v Južnej Amerike.
Význam.
Araukáriovité sa pre svoj dekoratívny vzhľad často pestujú v záhradách, alebo aj ako izbové rastliny (hlavne "Araucaria angustifolia", "A. bidwillii" and "A. heterophylla"). Majú kvalitné drevo. Niektoré majú aj jedlé semená (hlavne A. araucana, Araucaria bidwillii). Produkujú miazgu, z ktorej na niektorých miestach vznikol Jantár.
Araukária andská (" Araucaria araucana") patrí do prílohy CITES I. a do prilohy A nariadenia Európskej komisie 1332/2005, čo znamená, že pestovanie tohto druhu je v Európskej únii zakázané, rovnako aj ako akékoľvek obchodovanie (dávanie ponuky na predaj alebo kúpu) s týmto druhom je prísne zakázané pod pokutou a pri opakovanom porušení zákonov s možnosťou odňatia slobody.
Pôvod.
Vyvinuli sa pravdepodobne v Triase, v Kriede boli už široko rozšírené. Z mnohých sa zachoval fosilizovaný kmeň (napr. Petrified Forest National Park, v Arizone, USA). Rod araukária bol pôvodne rozšírený na celej Zemi, kým rod damarovník bol aj v minulosti viac-menej len na južnej pologuli.

</doc>
<doc id="146198" title="Zoznam divadelných článkov/G" url="https://sk.wikipedia.org/wiki?curid=146198">
Zoznam divadelných článkov/G

Tento index bol automaticky vygenerovaný podľa tejto . Obsahuje 43 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ga.
Gabriel Honoré Marcel · Gabriela Csinová · Gabriela Dolná · Gabriela Dzuríková · Gabriela Marcinková · Gabriela Preissová · Gabriela Rothmayerová · Gabriela Vránová · Gale Sondergaardová · Gao Xingjian · Garrett John Hedlund · Gaspard Abeille · Gaston Leroux · Gašpar Fejérpataky-Belopotocký
ge.
Gejza Dezorz · Gejza Slameň · Gena Rowlandsová · Georg Büchner · Georg Friedrich Treitschke · George Grosz · Geraldine Pageová · Gerhart Hauptmann
gé.
Gérard Philipe
gi.
Gina McKee · Giuseppe Adami · Gizela Oňová
gl.
Glenda Jacksonová · Glenn Closová · Gloria Swansonová
go.
Goldie Hawnová · Gotthold Ephraim Lessing
gö.
Götz George
gr.
Grace de Capitani · Greer Garsonová · Gregor Hološka · Grécke divadlo
gu.
Guillaume Apollinaire · GUnaGU · Gustav Nezval · Gustáv Kazimír Zechenter-Laskomerský · Gustáv Valach · Gustáv Zoch
gw.
Gwyneth Paltrowová

</doc>
<doc id="146212" title="Zoznam divadelných článkov/Z" url="https://sk.wikipedia.org/wiki?curid=146212">
Zoznam divadelných článkov/Z

Tento index bol automaticky vygenerovaný podľa tejto . Obsahuje 32 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
za.
Zana (slovenská speváčka)
zd.
Zdena Gruberová · Zdena Studenková · Zdeněk Svěrák · Zdravý nemocný
zi.
Zita Furková · Zita Kabátová
zm.
Zmierenie alebo Dobrodružstvo pri obžinkoch
zo.
Zoë Wanamakerová · Zora Kolínska · Zora Paulendová · Zoro Záhon · Zoznam divadiel na Slovensku · Zoznam samosprávnych divadiel na Slovensku
zu.
Zuzana Bydžovská · Zuzana Cigánová · Zuzana Erbyová · Zuzana Fialová · Zuzana Frenglová · Zuzana Haasová · Zuzana Kanócz · Zuzana Kapráliková · Zuzana Kocúriková · Zuzana Kronerová · Zuzana Marošová · Zuzana Mauréry · Zuzana Porubjaková · Zuzana Šebová (herečka) · Zuzana Tlučková · Zuzana Vačková · Zuzana Vejvodová · Zuzka Zguriška

</doc>
<doc id="146213" title="Milánsky edikt" url="https://sk.wikipedia.org/wiki?curid=146213">
Milánsky edikt

Milánsky edikt () bola deklarácia cisárov Constantina I. a Licinia, uzavretá počas ich stretnutia v Miláne vo februári 313, ktorá zaručovala slobodu vyznania pre všetky náboženstvá v Rímskej ríši. Zachoval sa však vo forme, ktorá nie je ediktom a ktorá nebola vydaná v Miláne.
Rímsky dejepisec Lactantius sa o ňom vo svojom diele "De mortibus persecutorum" zmieňuje ako o liste, ktorý Licinius adresoval správcom provincií na východe, ktoré získal po porážke Maximiana a ktorý zverejnil v júni 313 v Nikomédii.
Kresťanstvo bolo za povolené náboženstvo ("religio licita") uznané už skôr, serdickým ediktom (311), ktorý tiež kresťanom umožnil opätovne si postaviť chrámy.

</doc>
<doc id="146242" title="Košický hrad" url="https://sk.wikipedia.org/wiki?curid=146242">
Košický hrad

Košický hrad (-normovaný názov; iné názvy: (hrad) Košice, Hradová; sporný názov: Sokoľ) sú zbytky hradu, ktorý stál na vrchu Hradová severozápadne od Košíc.
Po hrade nezostali veľké stopy. Zvyšky základov a obvodového muriva nasvedčujú tomu, že tu kedysi stál hrad, pod ktorým sa roku 1312 odohrala známa bitka pri Rozhanovciach.
Dejiny.
Hrad pravdepodobne postavil palatín Omodej (Amade) Aba. Po smrti posledného Arpádovca Ondreja III., v roku 1301, sa začínajú spory medzi Omodejovcami – ktorí boli na strane Karola Róberta – a kráľovskou korunou. Po prepadnutí omodejovského hradu "Gönz" košickými mešťanmi a Spišiakmi sa boje preniesli do blízkosti Košíc. Omodej si preto začal stavať na cudzom území, ktoré ovládal a z ktorého mohol kontrolovať aj Košice, hrad. V roku 1307 sa Košice pridali na stranu Karola a preto spory zanikli. To vysvetľuje, prečo hrad nebol dostavaný. Omodejovci po prehratej bitke hrad stratili a kráľ ho daroval svojim verným prívržencom, ktorí prišli spolu s ním z Talianska, Drugethovcom. Neskôr sa stali majiteľmi hradu Bebekovci. Tí mali ustavičné spory s mešťanmi z Košíc, ktorí tvrdili, že hrad bol postavený na ich území. Nakoniec keď sa do sporu zamiešal sám panovník, ktorému boli Bebekovci neverní, Košice roku 1430 hrad skutočne získali. Košičanom nešlo, pravda, ani tak o sám hrad, ako skôr o jeho rozsiahle majetky. Po ich získaní prestali sa o hrad starať, od polovice 15. storočia pomaly pustol a skoro zanikol.
Súčasný stav.
Dnes iba z konfigurácie terénu a architektonických zvyškov možno usudzovať, že vysoký úzky chrbát skalného masívu bol vkomponovaný do areálu. Opevnenie sa skladá z okrúhlej veže a trojuholníkovej bašty, na ktorú nadväzuje plynule múr. Ten pokračuje ešte 100 m, kde sa náhle končí. Ani iné pozostatky, ani terénna dispozícia nenaznačuje pokračovanie hradieb, z čoho je možné usudzovať, že hrad nebol dostavaný. Hrad bola skôr pevnosť, ktorá so svojimi 3,8 m hrubými múrmi aj napriek nedostavaniu mohla slúžiť svojmu účelu. Hradný areál bol v rokoch 2012/2013 výrazne zakonzervovaný a zrevitalizovaný ako súčasť projektu Košice – Európske hlavné mesto kultúry 2013. Vďaka tomu sa stal spolu s blízkou vyhliadkovou vežou a ZOO častým cieľom Košičanov a návštevníkov mesta.

</doc>
<doc id="146332" title="Ján Kozák (1980)" url="https://sk.wikipedia.org/wiki?curid=146332">
Ján Kozák (1980)

Ján Kozák (* 22. apríl 1980, Košice) je bývalý slovenský futbalový stredopoliar, bol hlavný tréner ŠK Slovan Bratislava. Je odchovancom Lokomotívy Košice. Jeho otec Ján je tiež bývalý futbalista a v súčasnosti tréner.
Na 2. majstrovstvách sveta vo footgolfe 2016 na predmestí Buenos Aires v Pilare v Argentíne získal bronzovú medailu v individuálnej súťaži. V súťaži tímov získal 6. miesto.
Kariéra.
V roku 1997 debutoval za seniorský tím Košíc, o rok neskôr hosťoval v belgickom tíme KSC Lokeren. Pred sezónou 2000-01 prestúpil do českého klubu SK Slavia Praha, v drese ktorého odohral počas dvoch sezón 13 stretnutí. Pred sezónou 2002-03 sa mohol stať novou posilou Bohemians 1905 Praha, zostal ale hráčom Slávie.
Po ročnom hosťovaní v drese 1. FC Košice prestúpil v roku 2003 do Artmedie Petržalka. V roku 2005 získal v drese Artmedie premiérový titul. Následne bol súčasťou tímu, ktorý viedol Vladimír Weiss a ktorý sa kvalifikoval do hlavnej súťaže Ligy majstrov. Kozák tu zaznamenal dva góly, v obidvoch prípadoch to boli vyrovnávajúce góly na 2:2 a to proti FC Porto a Glasgow Rangers.
V jarnej časti sezóny 2005-06 hosťoval v tíme anglickej Premiership West Bromwich Albion. V Premier League debutoval 4. februára 2006, keď nastúpil ako náhradník v zápase proti Blackburnu Rovers. Celkovo nastúpil v šiestich zápasoch, manažér Bryan Robson sa rozhodol nepredĺžiť hosťovanie Kozáka v klube. Pred sezónou 2006-07 bol hráčom opäť Artmedie.
Ján Kozák bol kapitánom tímu Artmedie, ktorý vyhral v roku 2008 „double“ (Pohár a Ligu). Zaujímavosťou je, že v poslednom domácom zápase na štadióne Artmedie strelil Kozák posledný a víťazný gól svojho mužstva.
V januári 2009 prestúpil do Slovana Bratislava, stal sa tak po Jurajovi Halenárovi, Branislavovi Obežerovi a Radkovi Dosoudilovi štvrtým hráčom, ktorý počas sezóny prestúpili z Artmedie do Slovana. I napriek rivalite bratislavských klubov svoj prestup neľutoval. V drese Slovanu získal ligový titul.
Začiatkom roku 2010 opustil Slovan Bratislava a hľadal si nové angažmán. 5. februára 2010 podpísal dvojročnú zmluvu s rumunským klub FC Temešvár. Stal sa tak spoluhráčom Miloša Brezinského a Mariána Čišovského. V súčasnosti pôsobí v pozícii trénera na lavičke ŠK Slovan Bratislava juniori.
FootGolf.
Ján Kozák ml. sa v roku 2015 stal ambasádorom FootGolfu na Slovensku a v tom istom roku aj prvým majstrom Slovenska v 1. ročníku Slovenskej FootGolfovej Tour SFGA.
Zúčastnil sa na 2. majstrovstvách sveta vo FootGolfe, ktoré sa konali 5.10. januára 2016 v Golfovom klube Pilar pri Buenos Aires. V súťaží 230 jednotlivcov získal 3. miesto za Christianom Oterom (Argentína) a Enrique Reyesom (Mexiko), čím sa stal najlepším Európanom na svetovom pohári. V súťaži 26 tímov získal 6. miesto v zostave Ján Kozák ml., Branislav Fodrek, Tomáš Bartko, Juraj Gubáni a Tomáš Tengeri. Rozhovory s Jánom Kozákom ml. a články z MS publikoval hovorca SFGA pre MS 2016 a prvý slovenský akreditovaný novinár na MS vo FootGolfe Rastislav Blaško na portáli PROFUTBAL.SK (www.profutbal.sk) a portáli SFZ (www.futbalsfz.sk).

</doc>
<doc id="146512" title="Viedenské memorandum" url="https://sk.wikipedia.org/wiki?curid=146512">
Viedenské memorandum

Viedenské memorandum (slovenské) bolo memorandum zaoberajúce sa štátoprávnym riešením postavenia Slovákov v Uhorsku a habsburskej monarchii, ktoré bolo predložené panovníkovi 12.12.1861.
Vychádzalo z Memoranda národa slovenského, pričom Viedenské memorandum bližšie špecifikovalo predstavy o vnútornom usporiadaní tzv. "Hornouhorského slovenského okolia". Znamenalo to, že síce obe memorandá vychádzali z jednej platformy (z uznania Slovákov za osobitný národ), Viedenské memorandum, však špecifikovalo vlastné orgány správy, vlastné súdne orgány a úradnú reč - slovenčinu. Aj Viedenské memorandum zdôrazňovalo, že tu nie je snaha o štátnoprávne odčlenenie sa od Uhorska.
Územný rozsah Slovenského Okolia.
Delegácia, ktorá navštívila panovníka, apelovala na 7. 9.(??) časť, 2. časti Tripartita, kde bolo zakotvené, že panovník môže udeliť privilégiá. Pokiaľ ide o Viedenské memorandum, išlo o najprepracovanejší pohľad na usporiadanie Hornouhorského Slovenského Okolia. Viedenské memorandum hovorilo o tom, z koľkých žúp sa malo Hornouhorské Slovenské Okolie tvoriť, boli to župy:
Nie je známe, prečo bola Zemplínska župa vynechaná, keďže je jednoznačne dokázané, že tu žili Slováci. Namiesto žúp sa Hornouhorské Slovenské Okolie malo členiť na 16 okresov. 
Správa Slovenského Okolia.
Predstaviteľom samosprávnej moci sa mal stať Provinčný snem. Tento mal mať 90 členov. Až 60 malo byť volených, čo bol výrazný demokratický prvok. Na 30 000 obyvateľov mal pripadať 1 poslanec. Sídlom snemu mala byť Banská Bystrica. Mal sa schádzať raz ročne. Snem mal rozhodovať o všetkých otázkach národnej, regionálnej, hospodárskej, kultúrnej a sociálnej politiky (verejné práce, poľnohospodárstvo, školstvo, kultúrne inštitúcie). Mal mať právo predkladať návrhy zákonov do Uhorského snemu. Snem mal schvaľovať aj vlastný rozpočet, určovať kvótu daní a spravovať erárny majetok na Slovensku. Výkonným orgánom snemu mal byť štátny výbor, volený snemom, mal viesť agendu snemu, udržiavať kontakt s vládou, miestodržiteľom a obecnými zastupiteľstvami. Politickú správu Hornouhorského Slovenského Okolia mal vymenovať cisár a predsedu snemu mal voliť snem zo 4 kandidátov, ktorých navrhoval cisár. Okresy mali mať takú právomoc ako predtým župy. Na čele okresu mal stáť okresný náčelník. Ďalej sa predpokladalo zavedenie osobitnej sústavy súdov. 1. stupeň mali tvoriť obecné súdy, 2. stupeň mali tvoriť okresné súdy a najvyšším súdom mal byť Hlavný súd so sídlom v Banskej Bystrici. Zdôrazňovalo sa, že súdy sa budú riadiť uhorským právom. 
Panovník však celý tento dokument, Viedenské memorandum, neprijal. Pretože už začiatkom 60. rokov a ďalší vývoj, hlavne Rakúsko–pruská vojna, poukázal na ekonomický úpadok cisárstva, bolo jasné, že ak má monarchia prežiť, budú sa musieť Habsburgovci dohodnúť s Maďarmi. 

</doc>
<doc id="146701" title="Kapusta repková pravá" url="https://sk.wikipedia.org/wiki?curid=146701">
Kapusta repková pravá

Kapusta repková pravá (iné názvy: kapusta repka olejka, repka olejka, repka olejnatá, repka olejná, olejka, repka; lat. "Brassica napus" subsp. "napus" [alebo subsp. "arvensis", alebo subsp. "oleifera"], "Brassica napus" var. "napus" [alebo var. "arvensis", alebo var. "oleifera"], "Brassica napus" convar. "napus", "Brassica napus" Skupina Oil Rape, "Brassica campestris" subsp. "napus"; staršie: "Brassica arvensis", "Brassica oleifera", "Napus oleifera") je taxón (najčastejšie uvádzaný ako poddruh, varieta či Skupina) patriaci do druhu kapusta repková (=repka, kapusta repka; lat. "Brassica napus") z čeľade kapustovité ("Brassicaceae").
Význam.
Pestuje sa pre svoje olejnaté semená, využívané najmä na výrobu olejov (repkový olej), používaných v potravinárstve aj technike, alebo využívané ako krmivo. Je to aj významná nektárodajná rastlina.
Formy.
Repka sa pestuje v dvoch formách - ako ozimná (repka olejka ozimná, lat. "Brassica napus" subsp. "napus" f. "napus") a jarná (repka olejka jarná, lat. "Brassica napus" subsp. "napus" f. "annua") , pričom v našich podmienkach sa pestuje najmä ozimná forma.
Pôvod.
Ide o druhotný taxón, ktorý vznikol krížením kapusty obyčajnej ("Brassica oleracea") a kapusty poľnej olejnatej ("Brassica rapa" subsp. "oleifera").
Opis.
Stonka je vyplnená stržňom, má valcovitý tvar a je zakončená strapcovitým súkvetím žltých kvietkov. Hlavný koreň je kolovitý. Horné listy sú lysé, nedelené, celistvookrajové alebo slabo zúbkované. Plod je pretiahnutá šešula.

</doc>
<doc id="146707" title="Rádio Regina" url="https://sk.wikipedia.org/wiki?curid=146707">
Rádio Regina

Rádio Regina je slovenská rozhlasová stanica a ako druhý program Slovenského rozhlasu má za úlohu podporovať a rozvíjať najmä vzťah poslucháčov k svojej obci, mestu a regiónu. Je to plnoformátová regionálna programová služba so záberom na poslucháčov „v zrelom veku“. 14 hodín týždenne do jeho vysielania vstupuje Redakcia národnostno-etnického vysielania Rádia Patria.
V programe má veľa publicistiky, no prostredníctvom mnohých hudobných relácii sa venuje aj oldies hudbe. Hudobný formát tvoria overené slovenské, české aj zahraničné hity s ťažiskom na 60. – 80. roky. V programe má zaradených aj niekoľko umeleckých programov. Pomer slova a hudby je 45 % : 55 %.
Regionálne vysielanie.
Rádio Regina má tri regionálne verzie: "Regina západ" so štúdiom v Bratislave, "Regina stred" so štúdiom v Banskej Bystrici a "Regina východ" so štúdiom v Košiciach. V pracovných dňoch vysiela každé štúdio vlastný regionálny program počas 11 hodín, vo zvyšnom čase vysielajú spoločný program zo štúdia v Bratislave. Cez víkend je vysielanie prevažne spoločné (s výnimkou "Hudobných pozdravov" a sobotného rána a predpoludnia).
Časový plán autonómneho vysielania regionálnych štúdií:
Spravodajstvo.
V pracovných dňoch vysiela stanica správy každú hodinu od 05:00 do 17:00, o 20:00 a 21:00. Päťkrát denne (o 09:00, 10:00, 11:00, 14:00 a 15:00) vysiela každé štúdio regionálne správy, ktoré mapujú udalosti v konkrétnom regióne. Vo zvyšnom dennom čase sú správy spoločné pre všetky tri verzie Reginy, vrátane hlavnej spravodajskej relácie "Žurnál rádia Regina" o 17:00, ktorú pripravuje každý deň iné štúdio. 
Cez víkend sú správy vysielané v sobotu každú hodinu od 06:00 do 11:00, v nedeľu o 06:00, 07:00 a 09:00, v oba víkendové dni o 12:00, 15:00 a 17:00. Všetky správy cez víkend sú spoločné.
Niektoré vydania správ (skoro ráno, večer) sú preberané z vysielania Rádia Slovensko. Takisto je preberané ranné a poludňajšie vydanie Rádiožurnálu.
Vysielače.
Digitálne.
Rádio Regina vysiela v DAB multiplexe spoločnosti Avis a od 1. februára 2021 aj v multiplexe spoločnosti Towercom.
Rádio je zaradené aj v 1. multiplexe DVB-T2.
Počúvanosť.
Rádio Regina je s počúvanosťou 6,7% šiestou najpočúvanejšou rozhlasovou stanicou podľa prieskumu Market &amp; Media &amp; Lifestyle spoločnosti Median SK (2+3 Q 2015).

</doc>
<doc id="146714" title="Kukluxklan" url="https://sk.wikipedia.org/wiki?curid=146714">
Kukluxklan

Kukluxklan alebo Ku-klux-klan (skratka KKK) je rasistická organizácia v južných štátoch USA.
Členovia Ku-Klux-Klanu zvyknú sami seba označovať ako "Rytieri s keltskou krvou" alebo aj ako "Bieli rytieri", svojho vodcu titulujú "Veľký čarodejník". Charakteristickými symbolmi sú biely plášť s bielou kapucňou a zapálený kríž. Zapálený kríž má symbolizovať svetlo Ježišovo. Pri zapálení kríža sa odriekavajú verše z Biblie: "Svetlo symbolizuje Ježiša Krista. Svetlo vyženie tmu - čerň." 
História.
V 20. rokoch 20. storočia mal Ku-Klux-Klan asi 4 milióny členov (15 % celkovej populácie USA) a kontroloval všetky spolkové štáty v USA. V 60. rokoch, v časoch Martina Luthera Kinga, členovia klanu vraždili bojovníkov za občianske práva (predovšetkým o volebné právo Afroameričanov a desegregáciu). V súčasnosti sa ku klanu hlási asi 8 000 osôb, pričom sa združujú odhadom asi v 150 menších klanoch sporiacich sa o dedičstvo pôvodného klanu.
Klan bol založený v roku 1865 vojnovými veteránmi Armády Konfederácie, ktorí neboli spokojní s výsledkami občianskej vojny, v ktorej južné otrokárske štáty zoskupené do Konfederácie prehrali a zrušené bolo i otroctvo. Organizáciu zakázal a rozložil tzv. "Civil Right Act" (Zákon na ochranu občianskych práv) z roku 1871, známy aj ako Ku-Klux-Klan Act, ktorý podpísal prezident Grant.
V roku 1915 však bola založená organizácia, používajúca meno Rytieri Ku-Klux-Klanu. Tento druhý KKK bol založený formálne ako občianska organizácia s národnou a štátnou štruktúrou, ktorej príjmy tvorili príspevky tisícok členov. Hlavnými proklamáciami organizácie boli rasizmus, antikatolicizmus, antikomunizmus, nativizmus a antisemitizmus. Jej popularita klesla počas veľkej hospodárskej krízy a členská základňa sa radikálne znížila počas druhej svetovej vojny z dôvodu škandálov jej prominentných členov, ktorí podporovali nacistov.
Meno Ku-Klux-Klan používalo odvtedy mnoho navzájom nezávislých skupín, ktoré nesúhlasili so Civil Right Act a Lincolnovou desegregáciou v 60. rokoch.

</doc>
<doc id="146747" title="Kolo Touré" url="https://sk.wikipedia.org/wiki?curid=146747">
Kolo Touré

Kolo Abib Touré (* 19. marec, 1981, Bouaké, Pobrežie Slonoviny), je profesionálny futbalista, hrá na poste stredného obrancu. V súčasnosti je hráčom Celtigu Glasgow FC., taktiež reprezentant Pobrežia Slonoviny.
Od roku 2002 bol hráčom Arsenalu. V jeho drese odohral 225 ligových stretnutí, získal ligový titul (v sezóne 200304), dvakrát získal Pohár FA a bol finalistom Ligy majstrov UEFA. V júli 2009 ako jeden z posledných hráčov majstrovského kádra zo sezóny 200304 opustil klub a prestúpil do Manchestru City, kde odohral 82 zápasov, strelil 2 góly a pomohol tak Manchestru City získať 2. miesto v anglickej lige Premier League. Následne v roku 2013 opustil aj klub Manchester City a až dodnes hrá za Liverpool FC. 

</doc>
<doc id="146834" title="BDSM" url="https://sk.wikipedia.org/wiki?curid=146834">
BDSM

BDSM (z ) je súhrnný názov širokého spektra alternatívneho ľudského sexuálneho správania. Samotná skratka v sebe združuje viaceré smery:
Osobnosti, ktoré sú zamerané na túto orientáciu, sú zhruba v 80 % prípadoch inteligentní a vysokoškolsky vzdelaní ľudia. 
Scéna u nás a v zahraničí.
Na Slovensku existuje občianske združenie Zlá Zelina, ktoré sa zaoberá slovenskou BDSM scénou.
V Česku sa vytváraním filmov s tématikou BDSM zaoberá napríklad Lupus Pictures, ale v podstate je to vetva BDSM a to konkrétne spanking, čo v preklade znamená plieskanie, ale nie je to úplne presný preklad, v slovenčine na to nie je presný výraz.
V USA sa touto tématikou zaoberá viacej produkcií a naberá narastajúcu tendenciu, pričom popularita BDSM v USA rastie.
V západnej Európe sa táto tematika rozširuje hlavne v Nemecku, Holandsku a v Spojenom kráľovstve.
Bezpečnosť.
Dôležitá je pri BDSM praktikách bezpečnosť, aby nedošlo k vážnemu poškodeniu zdravia.
Legálnosť.
V jednotlivých štátoch je legálnosť rozdielna.

</doc>
<doc id="146954" title="Kyselina mravčia" url="https://sk.wikipedia.org/wiki?curid=146954">
Kyselina mravčia

Kyselina mravčia (systémový názov kyselina metánová) je najjednoduchšia karboxylová kyselina (funkčný vzorec HCOOH). Je dôležitým medziproduktom v prírodných biochemických dejoch, vyskytuje sa v jedoch žihadiel včiel a mravcov, odkiaľ pochádza aj jej slovenský nesystémový názov.
V prírode sa okrem včiel a mravcov vyskytuje v žihadlách a uhryznutiach mnohých iných druhov hmyzu radu blanokrídlovcov. Je tiež výsledným produktom spaľovania vozidiel poháňaných alternatívnou zmesou metanolu a benzínu. V minulosti sa pripravovala destiláciou mravčích tiel. Momentálne sa ročná produkcia spomínanej kyseliny pohybuje v tisícoch ton. Používa sa pri elektrolytickom pokovovaní materiálov, pri spracovaní koží, či už pri syntéze zložitejších zlúčenín. Soli (a estery) kyseliny mravčej sa nazývajú mravčany alebo formiáty. Mravčanový ión má vzorec HCOO−.
Kyselina mravčia sa charakterizuje ako kvapalina s leptavými účinkami (na koži spôsobuje nepríjemné pľuzgiere), je bezfarebná a vo vode dobre rozpustná. Má silné redukčné vlastnosti a bakteriocidné účinky. Používa sa ako konzervovadlo.
Kyselina mravčia je látka, ktorá spôsobuje toxicitu metanolu.

</doc>
<doc id="147078" title="Ján Adam Rayman" url="https://sk.wikipedia.org/wiki?curid=147078">
Ján Adam Rayman

Ján Adam Rayman (tiež "Johann Reiman", lat. "Ioannes Reimanus", maď. "Rayman János"; * 23. apríl 1690, Prešov† 23. apríl 1770, Prešov) bol slovenský lekár, infekcionista, imunológ, farmaceut a polyhistor, mestský lekár mesta Prešova a župný lekár Šarišskej župy.
V roku 1699 mu umiera otec Ján Rayman, lekárnik. Matka, Alžbeta (rod. Rothová) sa znovu vydala za Jana Samuela Willicha, s ktorým naďalej zveľaďovala lekáreň. Mladý J.A. Rayman teda vyrastal v lekárnickom prostredí, ktoré ho ovplyvnilo aj vo výbere povolania.
Absolvoval štúdium farmácie na prešovskom evanjelickom kolégiu. V štúdiu pokračoval na Leidenskej univerzite v Holandsku, kde absolvoval medicínu v rokoch 17091712. Názov jeho dizertačnej práce bol "O základoch priebehu rozmanitých chorôb a ich rozmanitej liečbe (De praecipuis diversitatis morborum fundamentis et curatione diversa)"; obhájil ju 16. decembra 1712.
Roku 1713 začal pracovať v Prešove ako mestský lekár. V roku 1714 sa oženil so Žofiou Wachsmannovou, s ktorou neskôr mali 7 detí. Prevzal vedenie lekárne po nevlastnom otcovi, ktorý zomrel v roku 1710 na morovú epidémiu, ktorá vtedy zasiahla mesto. Zároveň viedol veľkoobchod s liečivami, exotickým ovocím a korením a tokajským vínom. Vďaka jeho profesionálnym i ľudským kvalitám sa tešil medzi Prešovčanmi takej obľube, že mu mesto odpustilo platenie daní a bol prijatý do stavu šľachtického.
V roku 1719 bol vymenovaný za člena cisárskej Leopodínsko-Karolínskej akadémie (ekvivalent dnešnej Akadémie vied).
V roku 1720 vykonal na vlastnej dcére očkovanie proti pravým kiahňam ("Variola") vmasírovaním hnisu z kiahničky jej chorého brata do kožného rezu na ramene. Očkovanie v nasledujúcich rokoch s úspechom opakoval na viacerých pacientoch. Svetové prvenstvo je však v medicínskej literatúre priznávané anglickému lekárovi a fyziológovi Edwardovi Jennerovi, ktorý tieto pokusy vykonal nezávisle od J.A. Raymana o 76 rokov neskôr, v roku 1796. Jenner zaviedol aj pojem vakcinácia a vakcína, prvý použil termín vírus a prvý úmyselne vpichol predtým očkovanému dieťaťu infekčnú dávku vírusu, aby dokázal, že očkovaný človek na kiahne neochorie.
Rayman za svoj život napísal niekoľko desiatok lekárskych prác, najčastejšie o infekčných chorobách. Okrem pravých kiahní sa zaoberal aj bacilárnou dyzentériou, osýpkami, šarlachom, besnotou a jej prenosom zo zvierat na človeka a i.
Okrem medicíny, farmácie a obchodu sa Rayman venoval meteorológii (po prvýkrát v Rakúsko-Uhorsku pravidelne meral a zaznamenával dennú teplotu vzduchu), chémii (vykonával chemický rozbor minerálnych vôd podľa vlastných postupov) a ďalším prírodným vedám.
Jeho meno dnes nesie Reimanova ulica v Prešove (spája Masarykovu a Východnú), Fakultná nemocnica J. A. Raymana, Gymnázium J. A. Raymana. Všetky uvedené inštitúcie sú v Prešove.

</doc>
<doc id="147102" title="Poručík" url="https://sk.wikipedia.org/wiki?curid=147102">
Poručík

Poručík je vojenská hodnosť. V mnohých ozbrojených silách je to najnižšia dôstojnícka hodnosť.
Ozbrojené sily Slovenskej republiky.
Je to prvá dôstojnícka hodnosť. Na získanie hodnosti poručík je podmienkou ukončené bakalárske vzdelanie. Toto vzdelanie môže byť uskutočnené na Akadémii ozbrojených síl generála Milana Rastislava Štefánika v Liptovskom Mikuláši. Počas štúdia zastáva funkciu kadeta a hodnosť vojak 1. stupňa. Po úspešnom ukončení štúdia je absolvent vymenovaný do hodnosti poručík a prijatý do dočasnej štátnej služby. Od roku 2021 bude každý dôstojnik povinný mať aj II. stupeň vysokej školy.
Do ukončeného prvého roku služby má poručík hodnostný plat 1 073 € (v r. 2017) a každý rok rastie. V OSSR má poručík na náplecníku jednu zlatú hviezdu bez lemovania.
Pôvod.
Vojenské porekadlo hovorí: Poručík je odvodený od výrazu „byť po ruke“, nie od slova „porúčať“.
V historických armádach býval služobne mladší dôstojník pobočníkom, pomocníkom, adjutantom, služobne starších alebo vyššie postavených dôstojníkov, ktorým pomáhal pri výkone funcie, sprevádzal ich a v prípade potreby aj chránil a bránil – bol im k dispozícii, bol "po ruke".
Výraz „poručík“ a jeho jazykové varianty (chorvatsky poručnik, poľsky porucznik, slovinsky poročník) sa vyskytuje len v slovanských jazykoch.
V mnohých armádach sa ekvivalentná hodnosť nazýva Lieutenant (ang.; fr.) alebo jazykovým variantom tohto výrazu. Výraz sa odvodzuje od francúzskeho „lieu tenant“ alebo latinského „locum tenens“ v oboch prípadoch to znamená „miesto držiaci/zaberajúci“, teda 
zástupca alebo miestodržiteľ. V neprítomnosti iného vyššie postaveného alebo staršieho dôstojníka potom poručík – lieutenant – ako najmladší dôstojník velil danej jednotke, bol teda „druhý vo velení, druhý v poradí velenia“.
V taliansky, španielsky a portugalsky hovoriacich krajinách sa ekvivalentná hodnosť označuje „tenente“; „teniente“ – význam sa opäť odvodzuje od latinského „locum tenens“.

</doc>
<doc id="147119" title="Karl Schawerda" url="https://sk.wikipedia.org/wiki?curid=147119">
Karl Schawerda

MUDr. Karl Schawerda alebo Carl Schawerda (* 4. február 1869, Újezd na Moravě† 11. september 1945, Viedeň) bol významný, ale menej známy rakúsky lekár českého pôvodu. Gynekológ a entomológ – lepidopterológ, ktorý sa venoval hlavne výskumu nočných motýľov, ale má význam tiež ako autor opisu niektorých nových individuálnych foriem pri druhu jasoňa červenookého ("Parnassius apollo" Linnaeus, 1758).
MUDr. Karl Schawerda sa narodil v Újezdě na Morave v Česku 4. hebruára 1869 v rodine železničného inžiniera. Po skončení základného a stredného vzdelania pokračoval v štúdiu na univerzite vo Viedni, kde študoval medicínu. Po promóciách v roku 1894 pôsobil ako lekár – gynekológ. Spočiatku pôsobil asi 4 roky v Allgemeinen Krankenhaus a v St. Anna Kinderhospital. Neskôr pracoval ako gynekológ a pôrodník vo Viedni. V svojej praxi dosiahol hodnosť, označovanú ako „Obermedizinalrat“ – „vrchný zdravotnícky radca“.
Počas svojho života sa zaoberal ako svojim koníčkom entomológiou. Opísal viacero nových druhov motýľov, z ktorých majú význam napr.: "Horisme laurinata" Schawerda, 1919, "Dendrolimus pini" ssp. "iberica" Schawerda, 1926, "Hadena consparcatoides" Schawerda, 1928, "Charissa predotae" Schawerda, 1929, "Noctua interjecta" ssp. "caliginosa" Schawerda, 1919, "Noctua interjecta" Schawerda, 1919, "Scirpophaga xanthopygata" Schawerda, 1922, "Artimelia latreillei" ssp. "lusitanica" Schawerda, 1934, "Neocrambus wolfschlaegeri" Schawerda, 1937, "Antonechloris sardinica" Schawerda, 1934, "Lozotaenia straminea" Schawerda, 1936, "Aglia tau" ssp. "hemitaenia" Schawerda, 1924, "Achlya hoerburgeri" Schawerda, 1924, "Caradrina clara" Schawerda, 1928, "Chesisa zuellichi" Schawerda, 1939, "Diaphora luctuosa" ssp. "djamila" Schawerda, 1910, "Hada nana" ssp. "nevadensis" Schawerda, 19??, "Chesias pinkeri" Schawerda, 1939, a pod.
Jeho menom bolo pomenovaných viacero druhov, prípadne foriem motýľov.
Okrem zbierania a opisu nových druhov a poddruhov motýľov robil tiež faunistický výskum a zozbieral značnú zbierku motýľov, ktorá mala asi 50 000 exemplárov. T. č. je z časti táto zbierka uložená v Naturhistorisches Museum vo Viedni. Menšia časť jeho zbierky, hlavne palearktické druhy skupiny malých motýľov ("Microlepidoptera") je uložená v rámci zbierky H. G. Amsela od roku 1937 v Übersee-Museum v Brémach.
Dr. Karl Schawerda zomrel 11. septembra 1945 vo Viedni.

</doc>
<doc id="147212" title="Okres Klatovy" url="https://sk.wikipedia.org/wiki?curid=147212">
Okres Klatovy

Okres Klatovy je okres v Plzenskom kraji v Česku. Jeho sídlom je mesto Klatovy. Rozloha okresu je , čím sa radí na 1. miesto v rámci Plzenského kraja a v rámci Česka. Počtom obyvateľov 87 629 osôb mu patrí 2. miesto v Plzenskom kraji (po okrese Plzeň-mesto). Priemerná hustota zaľudnenia okresu je veľmi nízka, hlboko pod krajským aj republikovým priemerom (45 obyvateľov na ). Okres sa skladá z 94 obcí. Status mesta má 12 obcí, z čoho mesto Hartmanice ho získalo iba 10. októbra 2006. K rovnakému dátumu získali 4 obce status mestečka (Čachrov, Dešenice, Chudenice a Kolinec).

</doc>
<doc id="147213" title="Rádio Devín" url="https://sk.wikipedia.org/wiki?curid=147213">
Rádio Devín

Rádio Devín je umelecko-kultúrny rozhlasový okruh Rozhlasu a televízie Slovenska, ktorý rozvíja kultúrnu identitu poslucháčov a aktívne prispieva k vytváraniu kultúrnej pamäti Slovenska. Stanica dáva priestor hudobným a literárno-dramatickým reláciám, hudobne sa venuje predovšetkým nekomerčným žánrom (okrem klasickej hudby aj jazz, šansón, folk, experimentálna hudba).
Rádio je dostupné od 12/2015 i v DAB+ a od leta 2019 v 1. multiplexe DVB-T2.
Vysielače.
Stredné vlny:
Slovenský rozhlas vysiela od februára 2009 na frekvenciách s poznámkou v čase od 6:00 do 18:00 program Rádia Patria v maďarskom jazyku.
Počúvanosť.
Rádio Devín je s počúvanosťou 0,7% trinástou najpočúvanejšou rozhlasovou stanicou podľa prieskumu Market &amp; Media &amp; Lifestyle spoločnosti Median SK (2+3 Q 2015).

</doc>
<doc id="147218" title="Okres Kroměříž" url="https://sk.wikipedia.org/wiki?curid=147218">
Okres Kroměříž

Okres Kroměříž je okres na strednej Morave, v severozápadnej časti Zlínskeho kraja. Jeho sídlom je mesto Kroměříž. Rozloha okresu je , počet obyvateľov je 107 564 a hustota zaľudnenia je 135 obyvateľov na . V okrese Kroměříž je 79 obcí, z toho 7 miest.
V rámci kraja hraničí na severovýchode s okresom Vsetín, na jihovýchode s okresmi Zlín a Uherské Hradiště. Na juhu a juhozápade hraničí s okresmi Hodonín a Vyškov Jihomoravského kraja, na severozápade a severe s okresmi Prostějov a Olomouc Olomouckého kraja.
Štruktúra povrchu.
K 31. decemberu 2003, má okres plochu , z toho:
Demografické údaje.
Datá k 30. júnu 2005:
Zamestnanosť.
K roku 2003
Školstvo.
K roku 2003
Zdravotníctvo.
K roku 2003
Zmena hranice okresu.
Do 1. januára 2007 bola v okrese Kroměříž aj obec:

</doc>
<doc id="147273" title="Droga (omamná látka)" url="https://sk.wikipedia.org/wiki?curid=147273">
Droga (omamná látka)

Droga je omamná alebo psychotropná látka, ktorej používanie môže viesť k drogovej závislosti.
Názov pochádza z holandského droog - „vyprahnutý“.
Drogy sú prírodné alebo umelo vyrobené látky.
Drogy ovplyvňujú myseľ, vôľu a úsudok, čo môže vyvolať závislosť, tiež známu ako návyk. Drogy často pôsobia pod vplyvom jedného alebo niekoľkých alkaloidov, akým je nikotín, ktoré modifikujú synaptický prenos.
Drogy sú prítomné vo všetkých spoločenských vrstvách. Ich konzumácia sa často spája s celkovým nepokojom a stratou sebadôvery, a opakovaná konzumácia drogy môže viesť k vytvoreniu závislosti. 
Delenie drog.
Podľa tzv. tvrdosti:
Podľa účinkov:
Podľa zákona:
1. legálne: nikotín (cigarety), alkohol, niektoré lieky (analgetiká, hypnotiká, sedatíva a pod.), kofeín.
2. nelegálne: marihuana, hašiš, pervitín, heroín, extáza, LSD a mnoho iných.
Zoznam drog.
Populárne legálne drogy:
Populárne ilegálne drogy:
Ďalšie drogy:
Spoločensky tolerované drogy sú alkohol a tabak, v niektorých krajinách tiež marihuana, ópium a hašiš, v islamských krajinách naopak je alkohol zakázaný.
Drogová závislosť býva vážnym spoločenským a zdravotným problémom.

</doc>
<doc id="147332" title="Citroën" url="https://sk.wikipedia.org/wiki?curid=147332">
Citroën

Citroën [vyslov: sitroen] je francúzska značka automobilov. Dnes je vyrábaná niektorými závodmi a podnikmi (najmä podnikom Automobiles Citroën) koncernu Stellantis, resp. v rokoch 1976 - 2020 niektorými závodmi a podnikmi koncernu Groupe PSA. V rokoch 1919 - 1976 to bol samostatný podnik Citroën S. A., ktorý ale od 30. rokov patril podniku Michelin.
História.
Prvý automobil "Type A" sa vyrobil ako prvý v júli 1919. Ku koncu toho istého roka vyrobila továreň 2 180 áut s dennou produkciou cez 30 kusov.
CITROËN Sport.
Citroën Sport je divízia automobilky Citroën, ktorá sa zaoberá výrobou a vývojom súťažných automobilov. Automobily Citroën majú dlhú históriu víťazstiev. Vznikla po vstupe do skupiny PSA, podobne ako časť pôvodného Peugeot Talbot Sport. Prehľad víťazstiev najznámejších šampionátov:
Dakar rallye
World Rallye Championship majstrovstvá tímov
World Touring Car Championship majstrovstvá tímov
RallyCross Championnat du France Group N.
RallyCross Europsky šampionát Group N.
Rally Monte Carlo
Rally Marocco

</doc>
<doc id="147339" title="Kia Čadongčcha" url="https://sk.wikipedia.org/wiki?curid=147339">
Kia Čadongčcha

Kia Čadongčcha (v písme hangul: 기아자동차 - Kia Čadongčcha; medzinárodne vystupuje pod anglickým názvom Kia Motors Corporation) bežne známa ako Kia, je sesterská spoločnosť juhokórejskej korporácie "Hyundai Motor Company", najväčšej automobilky na Kórejskom polostrove a taktiež členom "Hyundai Motor Group". 
Podľa údajov z decembra 2015, "Hyundai Motor Company" vlastní 33,8% spoločnosti "Kia Motors." Taktiež, "Kia" je čiastkovým vlastníkom rôznych sesterských spoločností "Hyundai-u," s podielmi medzi 4,9% a 45,3%. 
História.
Bola založená v roku 1944 ako "Kyungsung Precision Industry," výrobca oceľových rúr a bicyklových súčiastok. V 1951 vyrobili prvý juhokórejský bicykel, "Samchully". V roku 1952 sa premenovali na "Kia Industries" a postupne začali vyrábať malé motorky pod licenciou Hondy (od 1957), nákladné vozidlá pod licenciou Mazdy (1962) a autá (1974). Prvý automobilový závod otvorili v roku 1973, závod v juhokórejskom meste "Sohari". V ňom sa vyrábali autá radu "Kia Brisa, Fiat 132" a "Peugeot 604" až do roku 1981, kedy boli zo strany vlády prinútení prestať vyrábať osobné vozidlá a zamerať sa len na ľahké nákladné vozidlá. Po obnovení produkcie v roku 1986, "Kia" spečatila partnerstvo so spoločnosťou "Ford". Vyrábali taktiež niekoľko druhov vozidiel odvodených od áut Mazda na predaj v Kórey a na export. Boli to napríklad "Kia Pride" - variant auta na iných trhoch predávaného ako "Mazda 121" a "Avella, Ford Festiva" a "Aspire." "Kia" zožala obrovský úspech po príchode na americký trh v roku 1992. V roku 1995 mali viac ako 100 predajcov v tridsiatich amerických štátoch, s rekordnými predajmi - 24 740 áut.
Problémy nastali počas "Ázijskej finančnej krízy", kedy v roku 1997 vyhlásili bankrot. V nasledujúcom roku sa dohodli s "Hyundai Motor Company" na zlúčení, kedy "Hyundai" odkúpili 51% spoločnosti "Kia". Počas nasledujúcich rokov sa finančná situácia mierne menila; "Hyundai" vlastní približne tretinu spoločnosti a zostáva tým väčšinovým vlastníkom spoločnosti "Kia Motors Corporation". Od roku 2005 sa zamerali aj na európsky trh a vyhlásili dizajn ako ich hlavný rastový nástroj - najímajúc nemeckého šéfdizajnéra a tvoriac identitu značky - prednú mriežku známu ako "Tigrí Ňufák." V roku 2006 otvorili závod "Kia Motors Slovakia" pri Žiline a začali so stavbou ďalšieho, v americkom štáte Georgia.

</doc>
<doc id="147364" title="Račianske mýto" url="https://sk.wikipedia.org/wiki?curid=147364">
Račianske mýto

Račianske mýto (historicky , , ) je dôležitý dopravný uzol a križovatka v Bratislave, na rozhraní mestských častí Staré Mesto a Nové Mesto. Je to križovatka ulíc Šancová, Mýtna, Radlinského, Legionárska a Račianska.
Cez Račianske mýto prechádza severojužná električková trať, východo – západná trolejbusová trať a autobusové linky vo všetkých smeroch.
Nachádza sa tu známy park Račianske mýto.
Dejiny.
Dnešné Račianske Mýto s priľahlým parkom majú v rámci mesta bohatú históriu.
Prvá zmienka o Račianskom mýte sa nachádza v jednej z prvých písomných zmienok o Prešporku z roku 1536, v ktorej sa píše o Račisdorfskej ceste.
V čase, keď sa tu nachádzali len polia a vinohrady, v roku 1769 tu založili prešporskí Slováci rímskokatolícku farnosť Blumenthal. Bola to pomerne rozľahlá osada, ktorá mesto zásobovala ovocím, zeleninou a kvetmi. Nachádzali sa tu majere, vinohradnícke usadlosti a rozsiahle záhrady a sady. Za farou, práve v dnešnej lokalite parku Račianske mýto následne v roku 1778 vznikol evanjelický a o tri roky neskôr aj katolícky cintorín. Väčší evanjelický bol orientovaný práve do Račianskej ulice a menší katolícky do dnešnej Smrečianskej ulice.
Takúto podobu si Račianske mýto udržiavalo až do päťdesiatych rokov 20. storočia, kedy kvôli potrebe dopravy a vybudovaniu jedného z najfrekventovanejších dopravných uzlov, museli cintoríny ustúpiť. Napriek snahe zachrániť z každého cintorína aspoň kaplnku, sa to v režime, ktorý v tom období vládol, nepodarilo. Hroby boli exhumované a telesné pozostatky premiestnené na cintorín Slávičie údolie. Okolie novovybudovanej križovatky bolo zmenené na park, ktorého podobu poznáme s istými zmenami dodnes. V minulosti sa tu nachádzala sochu milicionára od Jána Kulicha (1973). Stál s rukami vo vreckách na kladive a dotváral kolorit parku.
V roku 2000 bol park zrekonštruovaný, nanovo zatrávnený a ústrednou dominantou sa stala veľká fontána, s výškou vodného stĺpca 7 metrov. Pribudli detské ihriská a socha s názvom Hirošima, od akademického sochára Tibora Bartfaya.
V 90. rokoch zmenila vzhľad Račianskeho mýta taktiež novopostavená obytno-polyfunkčná budova, ktorá vyplnila časť trávnatej plochy vo východnej časti parku. Dnes sa v nej nachádza okrem kaviarne, banky, lekárne, aj viacero iných zariadení občianskej vybavenosti a množstvo bytov.
Zástavba Račianskeho mýta, ktorá vznikala od 19.storočia, bola dlho iba prízemná, predmestská, ukážkou tejto architektúry sú prvé tri domy na Mýtnej ulici. Najstarším objektom bol dlho jednoposchodový dom na spojnici Mýtnej a Radlinského ulice, ktorý bol však po r. 1970 zbúraný. Vedľa, na rohu Mýtnej a Šancovej ulice, stojí funkcionalistický dom, postavený v roku 1932 – pôvodne obchodný dom Trojan – Švarc. V bloku ohraničenom ulicami Legionárska a Šancová bol v roku 1922 – 1924 postavený rondokubistický bytový objekt – tzv. Legiodomy. Okolo roku 1955 vznikla zástavba aj na rohu Šancovej a Račianskej v charakteristickom štýle socialistického realizmu.
„Park Račianske mýto je trvalou pamiatkou na historické cintoríny, evanjelický a katolícky, ktoré vznikli na okraji bratislavského predmestia Blumentál za vonkajším mestskými šancami v rokoch 1778 a 1781 a zanikli pri rozširovaní komunikácií v polovici 50. rokov 20. storočia“, je napísané na pamätnej tabuli od Ladislava Chamutiho, ktorú v parku, na mieste rozhrania cintorínov osadili v roku 2002.
Dnes sa opäť diskutuje o komplexnej revitalizácii parku, keďže v modernej dobe pôsobí zastarano. Prebiehajú verejné diskusie o návrhoch budúcej podoby.
Doprava.
Keďže je Račianske Mýto jeden z najdôležitejších dopravných uzlov v meste, je dostupné aj mnohými spojmi verejnej dopravy:

</doc>
<doc id="147365" title="Námestie slobody (Bratislava)" url="https://sk.wikipedia.org/wiki?curid=147365">
Námestie slobody (Bratislava)

Námestie slobody je námestie v Bratislave v mestskej časti Staré Mesto. Je jedno z najznámejších a najväčších námestí v Bratislave. Má rozmery približne 200 x 200 metrov.
Dejiny.
V stredoveku sa na mieste súčasného námestia nachádzali vinice. Námestie vzniklo pravdepodobne v 17. storočí, kedy tu bol postavený letný arcibiskupský palác, ktorý v súčasnosti slúži ako Úrad vlády Slovenskej republiky. Námestie bolo neskôr upravené ako trávnik, ktorý bol predelený stromoradím. Stromoradie sa nazývalo Kniežacie alebo "Fürstenallee" a "Hercegfasor". Z výrazu Fürstenallee vzniklo slovo "Firšnál".
Počas socializmu sa námestie volalo Gottwaldovo námestie na počesť prvého česko-slovenského komunistického prezidenta Klementa Gottwalda (1896 – 1953), ktorý mal pomník so svojou družinou v jednom z rohov námestia. V 40. a 50. rokoch 20. storočia tu bol postavený Poštový palác a budovy Slovenskej technickej univerzity, čím sa námestie zo všetkých strán uzavrelo. Od roku 1980 sa tu nachádza najväčšia fontána v Bratislave, Družba. Toto námestie bolo jedným z prvých, ktoré boli po roku 1989 premenované, hoci oficiálnu platnosť nadobudlo premenovanie až 1. apríla 1991.
Súčasnosť.
V súčasnosti slúži na príležitostné koncerty a akcie, niekedy ako miesto demonštrácií a štrajkov.

</doc>
<doc id="147391" title="Trnavské mýto" url="https://sk.wikipedia.org/wiki?curid=147391">
Trnavské mýto

Trnavské mýto (v minulosti aj "Námestie Františka Zupku", , ) je dôležitý dopravný uzol a križovatka v Bratislave v mestskej časti Nové Mesto. Je to križovatka ulíc Šancová, Vajnorská, Trnavská cesta a Krížna.
Kedysi sa tu nachádzalo centrálne trhovisko, ktoré bolo v 60. rokoch 20. storočia v dôsledku plánovanej výstavby presunuté na Miletičovu ulicu. Dnes sa na jeho mieste nachádza Dom odborov Istropolis. Oproti nemu sa nachádza nová tržnica. Cez Trnavské mýto prechádza električková trať na Vajnorskú, Miletičovu a Krížnu ulicu a trolejbusová trať z Miletičovej na Šancovú ulicu.

</doc>
<doc id="147402" title="Ajax Amsterdam" url="https://sk.wikipedia.org/wiki?curid=147402">
Ajax Amsterdam

 
Amsterdamsche Football Club Ajax, taktiež známy ako AFC Ajax, Ajax Amsterdam alebo jednoducho ako Ajax, je holandský profesionálny futbalový tím, ktorý sídli v Amsterdame a hrá v Eredivisie, najvyššej holandskej futbalovej lige. Historicky je Ajax (pomenovaný podľa legendárneho gréckeho hrdinu) najúspešnejší klub v Holandsku s 35 titulmi v Eredivisie a 20 KNVB Pohármi. Kontinuálne hrá v Eredivisie, od počiatku ligy v roku 1956 spoločne s Feyenoordom a PSV Eindhoven, a je jedným z "veľkej trojky", ktorá dominuje v tejto súťaži.
Ajax je historicky jedným z najúspešnejších klubov na svete. Podľa IFFHS bol Ajax siedmy najúspešnejší európsky klub v 20. storočí a "Svetovým klubom roka" v roku 1992. Podľa nemeckého magazínu "Kicker" bol Ajax druhý najúspešnejší európsky klub v 20. storočí.
Súčasná zostava.
 (na hosťovaní z SL Benfica)

</doc>
<doc id="147527" title="Juan Martín del Potro" url="https://sk.wikipedia.org/wiki?curid=147527">
Juan Martín del Potro

Juan Martín del Potro (* 23. september 1988, Tandil, Argentína) je argentínsky profesionálny tenista. Počas svojej kariéry vyhral 22 turnajov ATP v dvojhre a 1 turnaj ATP vo štvorhre. Jeho najväčšími úspechmi sú, vedľa víťazstva na US Open v roku 2009, aj zisk bronzovej olympijskej medaily z letných olympijských hier 2012 a striebornej medaily z letných olympijských hier 2016. V roku 2016 vyhral z argentínskym družstvom Davis Cup. V rebríčku ATP bol v dvojhre najvyššie na 3. mieste (august 2018) a v štvorhre na 105. mieste (máj 2009).
Kariéra.
Tenis začal hrať ako sedemročný. Svoj prvý zápas medzi dospelými hral v roku 2004, keď mal pätnásť rokov a prvý zápas vyhral v januári 2006 proti Albertovi Portasovi na "Delray Beach Open". 
V sezóne 2008 vyhral 23 zápasov v rade. Počas tejto série sa stal prvým tenistom v histórii ATP, ktorý získal svoje prvé štyri tituly na štyroch po sebe nasledujúcich turnajoch (Stuttgart Open, Austrian Open Kitzbühel, Farmers Classic v Los Angeles a Citi Open vo Washingtone). Až vo štvrťfinále na US Open 2008 prehral proti Andymu Murraymu. Do prvej svetovej desiatky rebríčku ATP sa prvý raz dostal 6. októbra 2008. V roku 2009 vyhral svoj prvý "Grand Slam", US Open. Vo finále porazil Federera 3:2 na sety. V roku 2009 sa kvalifikoval na ATP World Tour Finals. Tam podľahol vo finále Rusovi Davydenkovi. 
Po dosiahnutí kariérneho maxima v rebríčku v januári 2010, keď figuroval na 4. mieste, vynechal väčšinu sezóny 2010 kvôli zraneniu pravého zápästia. Na okruh sa vrátil v roku 2011 a na tenisovom turnaji na Letných olympijských hrách v roku 2012 v Londýne "Delpo" skončil na treťom mieste. V januári 2014 mu opäť patrila 4. priečka rebríčku ATP. Následne znovu prerušil kariéru kvôli zraneniu ľavého zápästia. Po operácii a rekonvalescencii sa pokúsil o návrat v roku 2015, ale zranenie si vyžiadalo ďalší chirurgický zákrok. Prvý zápas po návrate v roku 2016 vyhral proti Denisovi Kudlovi na "Delray Beach Open". Na olympijskom tenisovom turnaji 2016 v Riu vyradil v prvom kole vtedajšiu svetovú jednotku Novaka Đokovića a až vo finále podľahol Andymu Murraymu a získal striebornú medailu. Z družstvom argentínskeho daviscupového tímu porazil v roku 2016 vo finále Davis Cupu Chorvátsko 3:2.
Premiérový titul zo série Masters získal v roku 2018 na turnaji BNP Paribas Open v Indian Wells. Vo finále zvíťazil nad Rogerom Federerom. Po účastí v semifinále French Open obsadil zase svoje kariérne maximum v rebríčku ATP (4. miesto). V auguste 2018 bol vedený na treťom mieste, čím dosiahol svoje nové maximum v rebríčku ATP. Na US Open 2018 sa dostal prvý raz po deviatich rokoch do finále "Grand Slamu". Tam prehral s Đokovićom 0:3 na sety. Vďaka postupu do štvrťfinále na turnaji v Pekingu sa prvý krát od roku 2013 kvalifikoval na ATP World Tour Finals. Zvyšok sezóny 2018 a Australian Open 2019 ale stratil kvôli zraneniu kolena. Na French Open 2019 vypadol v osemfinále a krátko pred Wimbledonom sa znovu zranil na pravom kolene. Až začiatkom 2020 sa del Potro mal vrátiť na okruh ATP. Návrat na tenisové kurty sa ale kvôli ďalšiemu operatívnemu zákroku musel odložiť na neurčito.

</doc>
<doc id="147654" title="Cheb" url="https://sk.wikipedia.org/wiki?curid=147654">
Cheb

Cheb () je okresné mesto na západe Čiech v Karlovarskom kraji a centrum niekdajšieho Chebska. Prvá historicky zachovaná zmienka o Chebe pochádza z roku 1061. Mesto Cheb leží na rieke Ohři (). Hlavný priemysel je strojársky, textilný, kovárenský, stavebný, drevospracujúci a potravinársky. V roku 2008 tu žilo 35 022 obyvateľov.
Poloha.
Cheb leží na západe Česka, v blízkosti hraníc s Nemeckom. Susedné mestá sú; na severozápade Aš, na severovýchode Sokolov a Karlove Vary a na juhovýchode Tachov. Mestom prechádza poludník s hodnotou 12° 22´ v. d. a rovnobežka 50° 04´ s. š. Priemerná nadmorská výška sa pohybuje okolo 472 metrov. V okolí Chebu sa nachádzajú priehradné nádrže Skalka a Jesenice.
História.
Chebské hradisko bolo osídlené už v 9. storočí Slovanmi. Prvá dochovaná písomná zmienka o Chebe pochádza z roku 1061. Roku 1146 pripadlo Chebsko cisárovi Fridrichovi I. Barbarossovi ktorý tu okolo roku 1180 dal postaviť z časti zachovaný stredoveký hrad (falc) a mesto bolo založené v roku 1204. Cheb patril striedavo k Čechám a Nemecku, od roku 1322 je súčasťou českého štátu. 25. februára 1634 bol v Chebe, v dome na námestí (za Špalíčkom, dnes Mestské múzeum) zavraždený Albrecht z Valdštejna a na hrade jeho dôstojníci.
Hoci bolo Chebsko od roku 1322 súčasťou Čiech, neuspokojila sa väčšina miestneho obyvateľstva po skončení prvej svetovej vojny s novo vzniknutým Česko-Slovenskom a žiadala odtrhnutie. Príchod talianskych legionárov v roku 1919 však ich plány zhatil. V období 1. republiky sa v Chebe značne zvýšil počet českého obyvateľstva príchodom do pohraničia za prácou. Protičeskoslovenské nálady nemeckého obyvateľstva sa však od roku 1933 neustále zvyšovali a vyvrcholili v roku 1938. Triumfálny príjazd Adolfa Hitlera 3. októbra 1938 na zaplnené chebské námestie korunoval podpísanie Mníchovskej dohody, odchod tisícov Čechoslovákov, ale i nemeckých antifašistov z mesta a pripojenie Sudet k Tretej ríši.
Po roku 1945 bola väčšina obyvateľstva nemeckej národnosti vysídlená do Nemecka, čo spôsobilo značný pokles počtu obyvateľov (predvojnový stav bol dosiahnutý až v 90. rokoch 20. storočia).

</doc>
<doc id="147656" title="Pelhřimov" url="https://sk.wikipedia.org/wiki?curid=147656">
Pelhřimov

Pelhřimov je okresné mesto na juhovýchode Čiech v kraji Vysočina, dopravná križovatka, turistické východisko na Českomoravskú vrchovinu. 
Dejiny.
Prvá zmienka o meste pochádza zo začiatku 13. storočia. Do roku 1416 bol Pelhřimov v moci pražských arcibiskupov, od roku 1596 bol kráľovským mestom. Hospodársky rozvoj prebiehal hlavne v 17. až 18. storočí, kedy tu fungovalo mnoho súkenníckych manufaktúr. 
Centru mesta je od roku 1969 mestskou pamiatkovou zónou - zvyšky hradieb, dve mestské brány, gotický kostol Sv. Víta zo začiatku 14. storočia, zbarokizovaný v 18. storočí, zámok zo 16. storočia, neskôr prestavaný na radnicu.

</doc>
<doc id="147746" title="Rudolf Schwarz (prírodovedec)" url="https://sk.wikipedia.org/wiki?curid=147746">
Rudolf Schwarz (prírodovedec)

RNDr. Rudolf Schwarz (* 29. marec 1903, Praha – † 17. máj 1980, Praha) – bol český prírodovedec, geológ, úradník Štátneho geologického ústavu v Prahe. Patril k najznámejších a najnadanejším entomológom – lepidopterológom v Česko-Slovensku. Od roku 1922 bol členom Českej spoločnosti entomologickej. V rokoch 1926 – 1930 bol za ČSR uvedený v Entomologen-Adressbuch A. Hoffmanna vo Viedni.
Biografia.
Dr. Rudolf Schwarz bol českej národnosti. Základnú školu navštevoval v Prahe u sv. Petra. Následne navštevoval v Prahe gymnázium v Truhlářské ulici. Po maturitách sa zapísal na Prírodovedeckú fakultu Karlovej univerzity v Prahe. Už ako poslucháč fakulty sa zameral na geológiu a tiež po jej skončení pracoval hneď od začiatku ako geológ vo vtedajšom pražskom Štátnom geologickom úrade. V odbore geológia pôsobil po celý svoj život a do dôchodku odišiel až ako sedemdesiatročný v roku 1973 z podniku Geologický průzkum. To, že bol vynikajúcim geológom dosvedčujú jeho mnohé práce z tohto odboru, ktoré publikoval počas svojho života.
Entomologické aktivity.
Podstatne známejším ako geológom bol však na území Česko-Slovenska, ale aj v zahraničí ako amatérsky entomológ – lepidopterológ. Rudolf Schwarz sa zaoberal entomológiou ako svojim koníčkom už od svojej mladosti. V tejto jeho snahe našiel dostatočnú podporu u rodičov, hlavne u svojho otca, ktorý ho v tomto všestranne podporoval. Orientoval sa hlavne na zber a výskum motýľov, ktoré sa stali jeho celoživotnou láskou. Vo výskume motýľov dosiahol významných úspechov a uznania.
RNDr. Rudolf Schwarz patril medzi tých odborníkov, ktorí sa so svojimi vedomosťami podelili i s mladšou generáciou entomológov. Veľmi ochotne pomáhal a dával rady každému záujemcovi, ktorý ho o to požiadal. Mnohokrát určoval druhy, ktorých určenie bolo pre začiatočníka obťažné a požičiaval literatúru zo svojej knižnice, ktorá patrila titulmi medzi veľmi dobre vybavené v rámci vtedajšieho Česko-Slovenska. Jeho najvýznamnejšie práce, ktoré sú všeobecne známe a slúžili ako príručka pre určovanie našich druhov motýľov po mnoho rokov, sú hlavne nasledujúce: ""Motýli denní 1, 2" a
"Motýli 3"".
RNDr. Rudolf Schwarz bol skromný, nadaný, pracovitý a veľmi srdečný človek, ktorý neustále sršal humorom.
Zomrel vo veku 77 rokov v Prahe, čím stratila česko-slovenská entomológia vynikajúceho odborníka v odbore lepidopterológia.
Jeho zbierka motýľov je z väčšej časti uložená v Slezskému muzeu v Opave v Česku. Zbierka palearktických motýľov z čeľade Geometridae je uložená v Entomologickom oddelení Národného múzea v Prahe.

</doc>
<doc id="147815" title="José Theodore" url="https://sk.wikipedia.org/wiki?curid=147815">
José Theodore

José Nicholas Theodore (* 13. september 1976, Laval, Quebec, Kanada) je kanadský hokejový brankár, ktorý v súčasnosti hrá za tím NHL Florida Panthers. 
Bol draftovaný v 1994 v druhom kole Montrealom Canadiens. V Montreale odohral veľkú časť svojej kariéry až do marca 2006, kedy ho vymenili za švajčiarskho brankára Davida Aebischera do Colorada, a Colorado ho neskôr vymenilo do Washington Capitals. V súčasnosti hrá za tím Florida Panthers
Theodore získal Vezina Trophy aj Hart Trophy raz, v roku 2002. Reprezentoval Kanadu na Majstrovstvách sveta v hokeji v roku 2001.

</doc>
<doc id="147826" title="Starý Plzenec" url="https://sk.wikipedia.org/wiki?curid=147826">
Starý Plzenec

Starý Plzenec je mesto v okrese Plzeň-mesto v Plzenskom kraji. 2. mája 2006 tu žilo 4628 obyvateľov a jeho rozloha je .
Od 1. januára 2007 je súčasťou okresu Plzeň-mesto, nie je však súčasťou mesta Plzeň. V meste sídli najväčší český výrobca šumivého vína, spoločnosť "Bohemia Sekt".
História.
Prvá písomná zmienka o Starom Plzenci (vtedy ešte zvanom "Plzeň") sa datuje k roku 976, kedy pri tomto přemyslovskom hradisku knieža Boleslav II. porazil vojsko nemeckého kráľa Ota II. V podhradí postupne vyrástlo mestské sídlo s radom kostolov a čulým obchodným ruchom na ceste z Prahy do Bavorska, ktoré až do konca 13. storočia patrilo k najdôležitejším v českom štáte. Po roku 1295, kedy kráľ Václav II. neďaleko založil "Novú Plzeň" (t.j. terajšie mesto Plzeň), "Stará Plzeň" upadala.
Hospodárstvo a doprava.
Mesto je napojené na významnú železničná trať Plzeň - České Budějovice a sídli v ňom najväčší český výrobca sektu, firma "Bohemia sekt, a.s."
Pamätihodnosti.
Väčšinu turisticky pozoruhodných miest v meste a okolí spája 9 km dlhá okružný Staroplzenecký náučný chodník.

</doc>
<doc id="147860" title="Miškovec" url="https://sk.wikipedia.org/wiki?curid=147860">
Miškovec

Miškovec () je mesto na severovýchode Maďarska. Má rozlohu 23 668 ha a so 154 521 (1. január 2019) obyvateľmi je štvrtým najväčším mestom v Maďarsku po Budapešti, Debrecíne a Segedíne. Je sídlom Boršodsko-abovsko-zemplínskej župy a regionálnym centrom severovýchodného Maďarska.
Geografia.
Miškovec leží pri geografickom styku "Hornádskej kotliny" (súčasť Veľkej dunajskej kotliny) a "Bukových vrchov" v údolí rieky Slaná a potokov "Szinva" a "Hejő".
Dejiny.
Názov "Miskolc" vznikol skomolením slovenského označenia miestneho rodu "Miškovcov" (Anonymova kronika: Miscoucy; 1281: Myskouch, 1320: Miscolch). Kráľ Ľudovít Veľký povýšil Miškovec na mesto v roku 1365, kedy došlo k prestavbe neďalekého hradu Diósgyőr na jednu z najdôležitejších kráľovských rezidencií anjuovského Uhorska. Mesto prosperovalo až do doby tureckej okupácie krajiny, kedy bolo v roku 1544 vypálené a ťažko zavalené tureckými daňami. Ku koncu 17. storočia sa stalo významným vinohradníckym a poľnohospodárskym strediskom s 13 cechmi a populáciou vyrovnajúcou sa Košiciam. Hoci nikdy nebolo pevnosťou, zohralo dôležitú úlohu v čase povstania Františka II. Rákociho, ktorý si tu dočasne zriadil hlavný stan.
V roku 1724 sa stalo trvalým sídlom Boršodskej župy, kedy tu vybudovali župný dom. Nasledovali ďalšie barokové budovy radnice, divadla a mnohých kostolov a škôl. V Miškolci a jeho okolí sa v priebehu 18. a 19. storočia rozvíjal železospracujúci a sklársky priemysel a významnú rolu hrala aj ťažba nerastných surovín z blízkych "Bukových vrchov". V roku 1857 dorazil z Pešti prvý vlak, predĺžený 1860 do Košíc. Miškovec sa stal sídlom riaditeľstva tejto "Potiskej dráhy". Vzdialenejšie situovanú železničnú stanicu spájala s centrom od roku 1897 električka, po Budapešti a Prešporku tretia najstaršia mestská elektrická dráha v Uhorsku.
Po prvej svetovej vojne a pričlenení Košíc k Česko-Slovensku sa Miškovec stal najväčším centrom severovýchodného Maďarska a nastal jeho prudký rozvoj v súvislosti s umiestnením tovární ťažkého priemyslu do susedného Diósgyőru, ktorý bol s Miškovcom zlúčený do jedného mesta v roku 1945. V roku 1949 tu bola založená Miškovecká univerzita, priama pokračovateľka "Banskej akadémie" z Banskej Štiavnice, ktorá bola v rokoch 1918 - 1945 umiestnená v Šoprone.
Priemyselné a poľnohospodárske stredisko sa stalo druhým najväčším mestom socialistického Maďarska. Výstavbou panelových bytoviek a najväčšieho sídliska Avas rast populácie kulminoval v roku 1985, kedy dosiahlo mesto svoj rekord 212 000 obyvateľov. Po páde komunistického režimu a následnom úpadku miestneho železiarenského závodu došlo k rapidnému znižovaniu populácie mesta, ktoré je, tak ako príznačné pre celé Maďarsko, badateľné aj v súčasnosti. Miesto druhého najväčšieho mesta v štáte prevzal Debrecín a veľkou konkurenciou v regióne je aj rozvíjajúca sa Nyíregyháza. Miškovec a jeho atraktívne okolie aktívne investujú do rozvoja turizmu, k čomu od roku 2004 výrazne prispela diaľnica M3 smerujúca z Budapešti na severovýchod krajiny k ukrajinským hraniciam. Mesto sa postupne zbavuje nálepky "Mesto ocele" a orientuje sa na rozvoj v kultúrnej oblasti. Dokladom toho je renomovaný "Medzinárodný operný festival" založený v roku 2001.
Doprava.
Miškovec má malé regionálne letisko bez pravidelných leteckých liniek. Je napojený diaľnicou M3 na hlavné mesto Budapešť a na východe na Nyíregyházu a Debrecín. Na severe sa bude budovať pokračovanie diaľnice M30 po hranicu so Slovenskom, kde na ňu nadviaže rýchlostná cesta R4 do Košíc a ďalej smerom do Poľska. Železnica premáva z mesta štyrmi smermi. Z "Potiskej železničnej stanice" sa cestuje na Budapešť (za 1h 40 min), na Nyíregyházu a cez Košice do Krakova. Z "Gemerskej stanice" odchádzajú vlaky na maďarskú aj slovenskú časť Gemera.
Mestská električková doprava premáva od roku 1897. Na dvoch frekventovaných linkách do "oceliarní" a "Diósgyőru" jazdia električky odkúpené z Košíc a Mostu a ojazdené viedenské električky. Do roku 2011 budú ojazdené vozy nahradené novými jednotkami, zrekonštruuje sa pôvodná sieť, ktorá sa rozšíri o západne do štvrti Felső-Majláth. Mestské autobusy začali premávku do kúpeľov "Lillafüred" už 1903 ako prvé v Uhorsku a dnes existuje 36 liniek.
Náboženstvo.
Miškovec je sídlom jedného z dvoch biskupstiev Maďarskej gréckokatolíckej cirkvi, konkrétne Miškoveckého apoštolského exarchátu. Ten bol zriadený 4. júna 1924 z 21 farností s prevažne slovanskými veriacimi, ktoré pôvodne patrili k Prešovskej eparchii a ako bohoslužobný jazyk používali cirkevnú slovančinu. V roku 2011 bolo k Miškoveckému exarchátu pričlenených ďalších 29 farností z Hajdudorožskej eparchie.

</doc>
<doc id="147870" title="Debrecín" url="https://sk.wikipedia.org/wiki?curid=147870">
Debrecín

Debrecín (maď. "Debrecen") je s rozlohou 461,25 km² a vyše 200-tisíc obyvateľmi druhé najväčšie mesto v Maďarsku a sídlo Hajdúcko-biharskej župy. Mesto je najvýznamnejším kultúrnym, historickým a hospodárskym centrom celého východného Maďarska a svojou blízkosťou k Rumunsku a k Ukrajine je predurčené sa stať zaujímavým investičným a dopravným strediskom širšieho medzištátneho zázemia, ktoré je reprezentované v roku 1993 tu založeným Karpatským euroregiónom.
Poloha.
Mesto rovinato leží vo Veľkej dunajskej kotline v blízkosti národného parku maďarskej pusty Hortobágy (UNESCO). Nepreteká ním žiadna rieka alebo potok.
Dejiny.
Dnešný názov Debrecen sa prvý raz spomína v tvare "Debrezun" v roku 1235. Etymológia je sporná, pravdepodobne pochádza zo slovanského "Dьbricinъ" (porov. poľské sídlo Dbrzyca) alebo z "dobre zliem" ("dobrá zem"). Na tejto zemi sa vyskytovalo niekoľko osád, z ktorých sa neskôr konštituovalo mesto. V roku 1361 kráľ Ľudovít I. Veľký mestu udelil právo na vlastnú "radu" a "sudcu".
Vzhľadom na svoju planinatú polohu sa počas stredoveku nestalo významnejším strediskom s mestskými hradbami. V rokoch 1411 až 1450 mesto a okolie bolo dané do zástavy Srbsku (podobne ako Spišské mestá v poľskom zálohu). V rokoch 1450 - 1507 bolo majetkom mocnej sedmohradskej rodiny "Huňadiovcov", keď ho zo zálohu vykúpil Ján Huňadi. Po roku 1541 sa stalo súčasťou Osmanskej ríše a medzi obyvateľstvom sa rýchlo rozšíril kalvinizmus. Reformované kolégium vzniklo v roku 1538 a starší kalvínsky kostol sv.Ondreja stál na mieste dnešného od roku 1628. Do Uhorska sa mesto vrátilo až 1693, kedy ho cisár Leopold I. Habsburský povýšil na slobodné kráľovské mesto. To umožnilo aj návrat katolíckej cirkve, v roku 1715 piaristi postavili barokový kostol sv. Anny. Keďže bol starý kavlínsky kostol počas povstania Františka II. Rákociho poškodený, bol v rokoch 1805 - 1824 v klasicistickom štýle postavený nový Veľký kalvínsky kostol.
V 18. storočí sa Debrecín rozrástol do významného poľnohospodárskeho centra. Najvýznamnejšou udalosťou v dejinách mesta bolo vyhlásenie nezávislosti Uhorska počas maďarskej revolúcie 1849 Ľudovítom Košútom, kedy sa načas stalo uhorským hlavným mestom. V druhej polovici 19. storočia mesto prekonalo najdynamickejší rozvoj, kedy ako ukážkové mesto maďarského národného obrodenia bolo náležite vystavané do modernosti s promenádnymi triedami lemovanými novými školami, nemocnicami, úradmi štátnej správy a hotelmi. V roku 1857 príchod železnice podnietil rozvoj miestného priemyslu. V roku 1884 tu spustili parnú mestskú železnicu, ako prvú v Uhorsku.
Krátko po prvej svetovej vojne bol okupovaný rumunskou armádou. V medzivojnovom období bola rozvinutá rekreačná zóna na sever od centra mesta vo "Veľkom lese" s krytou plavárňou, prvým štadiónom v Maďarsku vôbec a budovou univerzity.
Počas druhej svetovej vojny bolo až 70 percent mesta poškodeného a z toho polovica zdemolovaného. V októbri 1944 sa neďaleko mesta odohrana bitka o Debrecín v rámci tvz. debrecínskej operácie.
Časy komunizmu znamenali pre mesto úpadok, ktorého vojnou poškodený bytový fond bol obnovovaný panelovými sídliskami. Po roku 1990 sa stal druhým najväčším mestom krajiny s vedúcou pozíciou v regióne. V roku 2006 dotiahnutá diaľnica z Budapešti a zmodernizovanie miestneho letiska prispeli k rozvoju tunajšieho rozvinutého turistického ruchu a pozícii Debrecína ako kongresového a kúpeľného mesta.
Obyvateľstvo.
Podľa sčítania v roku 2001 malo mesto 207.560 obyvateľov. 
Etnické zloženie:
Náboženské zloženie: 
Doprava.
Debrecín je najvýznamnejším dopravným uzlom východného Maďarska. V roku 2006 bola dokončená diaľnica M35 napájajúca mesto na diaľnicu M3 smerujúcou na Miškovec a Budapešť. Letisko Debrecen (DEB) je od roku 2004 medzinárodným letiskom s prevahou charterových letov, druhé najväčšie v krajine. Železnica dorazila do mesta z Pešte v roku 1857 a dnes koľajnice vedú z mesta už siedmimi smermi. Mestská hromadná doprava bola zavedená parnou trakciou v roku 1884, elektrifikovaná 1911. Kedysi rozvetvená električková sieť so siedmimi linkami bola v 70. rokoch limitovaná na jednu linku spájajúcu železničnú stanicu a centrum mesta s rekreačným parkom "Veľký les". V roku 1985 bola doplnená dvoma vnútromestskými trolejbusovými linkami.

</doc>
<doc id="147875" title="Tunel Sitina" url="https://sk.wikipedia.org/wiki?curid=147875">
Tunel Sitina

Tunel Sitina, je diaľničný tunel na diaľnici D2 v Bratislave. Tvoria ho dve samostatné tunelové rúry, pričom každá je dvojpruhová. Dĺžka razenej časti západnej rúry je 1 189 metrov, dĺžka hĺbenej časti v areáli SAV je 206 metrov, dĺžka razenej časti východnej rúry je 1 159 metrov a dĺžka hĺbenej časti v areáli SAV je 216 metrov. Bol prvým slovenským dvojrúrovým tunelom.
Celková dĺžka západnej, resp. južnej rúry s prekrytou časťou tunela je 1 440 metrov, celková dĺžka východnej, resp. severnej rúry s prekrytou časťou tunela je 1 415 metrov.
Tunel bol budovaný tzv. "novou rakúskou tunelovacou metódou" (NRTM) a je súčasťou diaľničného úseku Lamačská cesta – Staré grunty. V oboch tunelových rúrach je jeden tzv. núdzový záliv v strede a druhý na konci tunelovej rúry. Rúry sú prepojené únikovými chodbami na piatich miestach. V Každej tunelovej rúre je 9 SOS kabín na priame spojenie sa s operátorom. Po oboch stranách vozovky sú chodníky široké 1 meter a šírka vozovky je 7,5 metrov.
Razenie tunela sa začalo 27. októbra 2003 a skončené bolo 8. februára, resp. 3. mája 2005. Tunel bol otvorený 24. júna 2007. Priemerná dopravná intenzita dosahuje až 52 664 vozidiel za 24 hod (2015). Mesačne prejde tunelom priemerne 1,6 milióna vozidiel, z toho podľa údajov z roku 2011 zhruba 8 000 nákladných áut.

</doc>
<doc id="147882" title="Tunel" url="https://sk.wikipedia.org/wiki?curid=147882">
Tunel

Tunel je podzemný objekt dlhého, zväčša vodorovného tvaru. Je zložený z portálu a pozdĺžnej tunelovej rúry. Podľa účelu sa rozlišuje dopravný tunel a hydrotechnický tunel. Podľa spôsobu výstavby sú tunely delené na razené a hĺbené.
Dopravný tunel.
Ako dopravná stavba, ktorá vedie pod zemou cez vyvýšeninu, pod morom, riečnym tokom alebo mestom. Obyčajne slúži na diaľničnú alebo koľajovú dopravu, ale môžu byť aj cestné, pre chodcov alebo ako aj tajné tunely slúžiace na útek.
Najdlhšie dopravné tunely sveta.
Tunely nad 15 km, v prevádzke, vo výstavbe
Hydrotechnický tunel.
Je druh tunela určený na vedenie vody. Jeho konštrukčnou špecifikáciou je zvýšený nárok na tlak z dôvodu vedenia vody a požiadavka na bezstratovú dodávku vody. Musí byť zabezpečený únik vody horninou a tunelovou rúrou. Z hydraulického hľadiska sa rozlišujú tlakové a beztlakové (s voľnou hladinou) hydrotechnické tunely.

</doc>
<doc id="147887" title="Gymnázium (Košice, Poštová 9)" url="https://sk.wikipedia.org/wiki?curid=147887">
Gymnázium (Košice, Poštová 9)

Gymnázium Poštová je gymnázium na Poštovej ulici číslo 9 v centre mesta Košice. Toto košické gymnázium patrí vďaka dosiahnutým výsledkom v mimoriadných súťažiach a maturitných skúškach medzi najlepšie gymnázia na Slovensku. Ponúka svojim študentom okrem všeobecného štúdia aj možnosť štúdia v triedach s rozšíreným vyučovaním matematiky, či anglického jazyka. V súčasnosti je riaditeľom gymnázia Mgr. Otto Révész.
Budova.
Budova školy je postavená v eklektickom štýle, stojí na Poštovej ulici, ktorá sa kedysi volala "Pivovarská", pretože tu od 17. storočia stála budova mestského pivovaru. Pivo sa tu varilo a predávalo až do roku 1863. Po tomto roku sa pre zastarané zariadenie a schátralosť budovy prestalo pivo variť, ale naďalej sa predávalo až do roku 1876. Vtedy sa mestská rada rozhodla budovu prestavať na školské účely. 
Mala sa tu presídliť "Štátna nemecká reálka", ktorá pripravovala strednú technickú inteligenciu a ktorá od svojho vzniku v roku 1858 zápasila s nedostatkom priestorov. Budova bola postavená na náklady mesta a v roku 1882 sa tu slávnostne otvoril nový školský rok.
Na školské účely slúži dodnes, hoci má netypické, na výuku nie príliš vhodné priestory. Od roku 2001 má novú fasádu, kompletne vymenenú strešnú krytinu a mnoho drobných interiérových úprav. V roku 2004 boli vymaľované priestory školy a upravený interiér. Budova je od roku 1981 národnou kultúrnou pamiatkou.
História školy.
Budova bola v rokoch 1882 až 1938 sídlom najprv uhorskej, potom česko-slovenskej štátnej reálky. Po Viedenskej arbitráži, keď Košice pripadli Maďarsku, sa reálka presídlila do Bardejova a v budove bolo zriadené "Kráľovské uhorské štátne gymnázium" s vyučovacou rečou slovenskou.
Po skončení druhej svetovej vojny začalo v budove svoju činnosť "II. štátne gymnázium", ktoré neskôr vystriedala "Stredná priemyselná škola stavebná". V rokoch 1953 až 1967 v tejto budove sídlila "Základná odborná škola v Košiciac"h, predchodkyňa terajšej Strednej odbornej školy automobilovej na Moldavskej ceste 2. V školskom roku 1967/1968 sa z "Revolučnej ulice" (dnes Jantárová ulica) do budovy presídlila "Stredná všeobecnovzdelávacia škola", základ dnešného gymnázia, ktorá bola založená 1. júla 1960. Prvé gymnaziálne triedy boli otvorené v školskom roku 1969/1970. O tri roky neskôr zmaturovali poslední absolventi SVŠ i prví absolventi gymnázia, čím bola zavŕšená transformácia školy na gymnázium. Triedy nového gymnázia boli orientované na prírodovedné a humanitné predmety.
V školskom roku 1974/1975 boli na škole zriadené triedy so zameraním na matematiku. Ich cieľom bolo podchytiť matematicky nadaných žiakov a poskytnúť im možnosť intenzívneho rozvoja ich talentu, orientovať týchto žiakov pre štúdium na vysokých školách, kde je matematika dominantným predmetom, zlepšiť výsledky reprezentačného družstva v "Medzinárodnej matematickej olympiáde". Takéto gymnázia boli v bývalej ČSFR iba štyri. Dve v Česku - vtedajšie "Gymnázium W. Piecka v Prahe" (dnes Gymnázium Christiana Dopplera) a "Gymnázium Bílovec" (dnes Gymnázium Mikuláše Koperníka), jedno v Bratislave (Gymnázium Alexandra Markuša) a jedno v Košiciach (Gymnázium Šmeralova 9, terajšia Poštová). Prvými priekopníkmi vyučovania matematiky v týchto triedach boli RNDr. Katarína Grünmannová a Michal Ščerbák. V tom istom školskom roku boli na škole zriadené aj triedy so zameraním na telesnú výchovu, ktoré v roku 1979 zanikli.
Gymnázium prešlo za viac ako 30 rokov podstatnými zmenami. Do povedomia nielen košickej, ale aj slovenskej verejnosti, sa zapísalo ako "matematické gymnázium", keďže od roku 1974 sú na škole zriadené triedy so zameraním na matematiku. Ich študenti za 25 rokov dosahovali a dosahujú vynikajúce výsledky v matematických a fyzikálnych olympiádach nielen na domácej pôde, ale aj na medzinárodných súťažiach.
Okrem matematických tried boli v 70. a 80. rokoch aj triedy so zameraním na základy technickej chémie, programovania, elektrotechniky, telesnej výchovy a humanitné triedy.
V 90. rokoch došlo k zmenám v osnovách a v orientácii školy, ale gymnázium si napriek tomu zachovalo podobu tradičného gymnázia. V školskom roku 1990/1991 boli zriadené jazykové triedy s rozšíreným vyučovaním anglického jazyka.
Súčasnosť.
Škola má v súčasnosti 17 tried, 517 študentov a 46 pedagogických a nepedagogických zamestnancov a troch externistov.
Pravidelne sa otvárajú semináre alebo cvičenia z matematiky, informatiky, chémie, biológie, fyziky, seminár z dejepisu, geografie, spoločenskovedný, z psychológie a konverzácie z cudzích jazykov - anglického, nemeckého a francúzskeho.
Škola od roku 1990 organizovala každoročne 10 dňové výmenné pobyty študentov vo Spojenom kráľovstve s družobnou školou v meste Tauton, prípadne poznávacie pobyty v iných britských mestách. Pre podporu výučby nemeckého jazyka škola organizuje výmenné pobyty s družobnou školou v nemeckom meste Warendorf a švajčiarskou školou v Bazileji.

</doc>
<doc id="147940" title="Kalorimeter" url="https://sk.wikipedia.org/wiki?curid=147940">
Kalorimeter

Kalorimeter je prístroj na meranie merného tepla látok alebo tepelného množstva premeneného pri chemických a fyzikálnych procesoch. Na meranie tepelnej kapacity sa ako najjednoduchší typ používa zmiešavací kalorimeter.
Zmiešavací kalorimeter.
Zmiešavací kalorimeter je tepelne izolovaná nádoba s miešačkou (kovová alebo plastová palička so slučkou na konci) a teplomerom, ktorá sa používa na experimentálne určenie mernej tepelnej kapacity. V roku 1892 ho zostrojil nemecký vynálezca a konštruktér Hugo Junkers.

</doc>
<doc id="148006" title="Korózia" url="https://sk.wikipedia.org/wiki?curid=148006">
Korózia

Korózia je samovoľné, postupné rozrušenie (poškodzovanie, znehodnocovanie) kovov alebo nekovových organických alebo anorganických materiálov (napr. horniny či plastu) vplyvom chemickej, elektrochemickej či biochemickej reakcie s okolitým prostredím. V užšom zmysle sa korózia týka len kovových materiálov. Najznámejšia forma korózie je hrdzavenie.
Korózia môže prebiehať v atmosfére alebo iných plynoch, vo vode a iných kvapalinách, zeminách a rôznych chemických látkach, ktoré sú s materiálom v styku. Toto rozrušovanie sa môže prejavovať rozlične, od zmeny vzhľadu až po úplný rozpad celistvosti. Výsledkom korózie je úbytok materiálu, čo má za následok zníženie pevnosti danej súčiastky a zhoršenie jej vlastností. 
Podľa prítomnosti elektrického prúdu môžeme hovoriť o:
Ak sa na povrchu kovov vytvorí oxidická vrstva, ktorá chráni kov pred ďalšou koróziou, tak nehovoríme o korózii, ale o pasivácii procesu (napr. hliník).
Chemická korózia - ide o oxidáciu kovu, nepôsobí a nevzniká tu elektrický prúd. Jedným z najdôležitejších faktorov, od ktorého závisí, či vzniknutá vrstva má ochranný charakter, je pomer VMV / V &lt; 1 kde VMV je molekulárny objem ochrannej zlúčeniny a VA aformárny objem korodujúcej zlúčeniny.

</doc>
<doc id="148100" title="Níreďháza" url="https://sk.wikipedia.org/wiki?curid=148100">
Níreďháza

Níreďháza () je mesto so župným právom v severovýchodnom Maďarsku, sídlom Sabolčsko-satmársko-berežskej župy a maďarskej sekcie Karpatského euroregiónu. Na rozlohe 274,46 km² a so 116 799 obyvateľmi je siedmym najväčším mestom krajiny. Je poľnohospodárskym a priemyselným centrom regiónu Nyírség, známeho svojou ovocinárskou produkciou, predovšetkým jabĺk - "jonatániek". V súvislosti s postavením diaľnice M3 od Budapešti a nálezom zásob zemného plynu a možnosti jeho ťažby výrazne stúpla podnikateľská atraktivita tohoto regiónu. Mesto je príťažlivé aj z turistického hľadiska, najmä rekreačná časť Sóstógyógyfürdő s termálnymi kúpeľmi, moderným akvaparkom a druhou najväčšiou zoologickou záhradou v Maďarsku.
Dejiny.
Početné osady v okolí mesta (tzv. sálaše) mali ešte v ranom stredoveku slovanské názvy. Mesto sa prvý raz spomína s názvom "Nyír" (breza) v roku 1209. Listina z roku 1326 spomína aj druhú časť názvu "egyház", tj. kostol, doslovne jeden dom. Od 14. do 16. storočia vlastnila mesto rodina "Bátoriovcov". V roku 1605 ho získal Štefan Bočkaj, ktorý tu nechal ubytovať svojich hajdúskych vojakov.
Obdobie tureckej okupácie znamenalo pre mesto permanentné plienenie, ktoré vyústilo do jeho vyľudnenia. K znovuosídleniu došlo až v 18. storočí, kedy gróf "František Károlyi" tu zorganizoval príchod Slovákov z Horného Uhorska. V roku 1786 malo toto poddanské mesto Károlyiovcov a neskôr Dessewfyovcov okolo 7 500 obyvateľov. Najväčší rozvoj mesto zaznamenalo s príchodom železnice v roku 1858 a ustanovením sídla Sabolčskej župy v roku 1876. Vznikli budovy štátnych inštitúcií, škôl, pošty, divadla, hotelov a reštaurácií.
V roku 1911 bola spustená električka (zrušená 1969). V medzivojnovom období však mesto stagnovalo na úkor blízkeho Debrecínu. V roku 1944 bolo okolo 6 000 miestnych Židov deportovaných a po druhej svetovej vojne bolo zase 2 000 nespoľahlivých občanov donútených odísť do sovietskych pracovných táborov. Mesto sa rapídne rozrástlo v 60. a 70. rokoch 20. storočia (z 56 tisíc v 1960 na 108 tisíc v 1980). Dnes je spolu s Debrecínom a Miškovcom úspešne sa rozvíjajúcim strediskom severovýchodného Maďarska, zaujímavou dovolenkovou destináciou s hudobnými podujatiami a rôznymi festivalmi. 
Slováci v Níreďháze.
Vo vlastnej Níreďháze sú Slováci doložení až od 18. storočia, keď sem prišli v rámci druhotnej kolonizácie po porážke Turkov. Takmer vyľudnenú Níreďházu znovu osídľovali v roku 1754 aj Slováci zo Sarvaša. Dodnes žijúci Slováci v meste sa v tejto oblasti nazývajú "Tirpákmi", aj keď k svojej príslušnosti sa ich hlási len veľmi malý počet.
V meste pracuje slovenská menšinová samospráva a vyučuje sa tu aj slovenský jazyk vyslanými učiteľmi zo Slovenska - donedávna v jednom zo "sálašov" (do júna 2007), v maďarčine "bokor", konkrétne - "Mandabokor". V súčasnosti sa jeho vyučovanie presúva do evanjelickej školy priamo v centre mesta. Slovenčina sa vyučuje aj v neďalekom "Veľkom Čerkese" (cca 14 km vzdialený Nagycserkesz), ktorý bol založený podobne ako Níreďháza. Slovenské tradície a piesene sa snažia svojimi vystúpeniami šíriť medzi obyvateľstvom "Páví krúžok Slovenskej menšinovej samosprávy v Níreďháze" a detský folklórny súbor "Nezábudka", ktorý pracuje pri "Základnej škole Mihálya Váciho". V rekreačnej časti mesta "Šóštó" ("Sóstóógyógyfürdő" - Kúpele Slaného jazera) je skanzen ľudovej architektúry, v ktorom sa nachádza "tirpácka" usadlosť.
Náboženstvo.
Níreďháza bola dlhé roky hlavným centrom Maďarskej gréckokatolíckej cirkvi, sídlil tu biskup Hajdúdorožskej eparchie. Tá bola zriadená 8. júna 1912, biskup sídlil najprv v Debrecíne, neskôr sa presunul do Níreďházy. 20. marca 2015, po povýšení Maďarskej cirkvi na metropolitnú cirkev sui iuris, bola zriadená samostatná Eparchia Níreďháza (centrum metropolie sa presunulo do Debrecínu). Je tu aj gréckokatolícky kňazský seminár a teologická fakulta.

</doc>
<doc id="148176" title="Notosaury" url="https://sk.wikipedia.org/wiki?curid=148176">
Notosaury

Notosaury ("Nothosauria") sú vyhynutá skupina morských plazov z taxónu jašteroplutvé (Sauropterygia). Existovala počas obdobia triasu. Ich hlavným predstaviteľom je "Nothosaurus".
Opis.
Mali silné nohy ktoré im umožnili vychádzať na súš a zároveň plávacie blany medzi prstami ktoré používali pri plávaní. Notosaury mali aj plochý a hlboký chvost ktorý používali ako plutvu. 
Podľa stavby tela sa usudzuje, že viedli podobný spôsob života ako dnešné plutvonožce. Vychádzali na súš ale potravu si lovili v mori. 
Notosaury výzorom pripomínali predkov plesiosaurov, ktoré ich postupne nahradili. Tiež pripomínali archaický rod Askeptosaurus, s ktorým však neboli blízko príbuzní. 
Notosaury je aj názvom jedného z podradov tejto skupiny (Nothosauroidea) ktoré boli typickými zástupcami tohto radu. Druhý podrad: pachypleurosaury, boli primitívnejšie formy notosaurov.
Systematika.
Rad Nothosauroidea sa delí na dva podrady: pachypleurosaury ("Pachypleurosauroidea") a ("Nothosauroidea"). 

</doc>
<doc id="148242" title="Tunel Branisko" url="https://sk.wikipedia.org/wiki?curid=148242">
Tunel Branisko

Tunel Branisko je slovenský diaľničný tunel na diaľnici D1, ktorý sa nachádza na úseku medzi Beharovcami a Fričovcami, na rozhraní okresov Levoča a Prešov, v katastrálnom území obcí Široké a Korytné. So svojou dĺžkou 4 975 m je v súčasnosti najdlhším prevádzkovaným dopravným tunelom na Slovensku. 
Tunel nahradil náročný prechod cez priesmyk Branisko po štátnej ceste I/18, ktorý leží vo výške 751 m n. m. v pohorí Branisko. 
Podľa SSC bola v roku 2015 priemerná denná intenzita dopravy 10 359 áut/deň. 
História.
Razba tunela sa začala razením prieskumnej štôlne v osi ľavého (severného) tubusu v apríli roku 1996. Prerazený bol v decembri 1997 a dnes slúži ako úniková štôlňa v prípade nehody v tuneli. V budúcnosti sa stane základom pre druhý definitívny tubus pre automobilovú dopravu. 
Južnú, definitívnu tunelovú rúru začali raziť v máji 1997 a slávnostne bola prerazená dňa 1. mája 1999 za prítomnosti vtedajšieho predsedu vlády Mikuláša Dzurindu. Pri stretnutí oboch častí tunela počas razenia vznikla odchýlka iba 13 milimetrov. V ďalších mesiacoch nasledovala úprava interiéru tunela, výstavba vetracích šácht a vozovky a inštalácia technologického zariadenia. K slávnostnému otvoreniu tunela v polovičnom profile došlo dňa 29. júna 2003. Do 1. októbra 2003 bol tunel len v skúšobnej prevádzke a maximálna rýchlosť v ňom bola obmedzená na 60 km za hodinu. Na dostavbu druhej tunelovej rúry v súčasnosti prebieha proces územného konania a začiatok výstavby je plánovaný na rok 2020.
Na jar v roku 2012 bol tunel uzavretý, boli nutné opravy "štrbinovej kanalizácie, oprava odsávacích ventilátorov a komplexné skúšky technológií" a vodorovného značenia.
Parametre.
Dĺžka razenej časti sprevádzkovaného južného tubusu tunela je 4822 metrov. Dĺžka západného, spišského portálu je 73,4 metra a východného, šarišského portálu 79,2 m, teda celková dĺžka tubusu je 4974,6 metra. Maximálne stúpanie v tuneli je 1,2 percenta a celkový svetlý prierez tubusu 68 metrov štvorcových. Prívod čerstvého vzduchu je zabezpečený od portálov, opotrebovaný vzduch je odvádzaný cez vetraciu šachtu hlbokú 120 metrov s priemerom 7 metrov, ktorá sa nachádza približne v polovici tunela.
V tuneli je dohromady šesť núdzových zálivov, z toho sú štyri jednostranné a dva obojstranné. Vozovka je cementobetónová a prevádzkovaný tubus je prepojený so súbežnou únikovou štôlňou na trinástich miestach, v priemere na každých 360 metroch. V tuneli sa nachádza spolu 22 núdzových SOS hlások, priemerne na každých 240 metroch a na každých 120 metroch sú umiestnené protipožiarne výklenky s hydrantmi. Nachádza sa v ňom približne 650 svetiel.
V interiéri tunela je pomocou vyžarovacieho kábla cez vyžarovacie štrbiny na frekvencii 92,2 MHz šírený rádiový signál stanice Rádio Slovensko "(Slovenský rozhlas 1)".
Kritika.
Výstavba tunela je kritizovaná najmä kvôli jej predraženiu, pričom existencia faktúr za nevykonané práce vzbudzuje podozrenie z tunelovania rozpočtu na tento projekt. Dodávka technologického vybavenia tunela bola údajne predražená takmer trojnásobne z pôvodných 670 miliónov korún na 1,97 miliardy korún. Peniaze údajne odišli na súkromné účty osôb zo Slovenska v švajčiarskych bankách.
Pochybné financovanie sa prejavilo pri poddimenzovanom geologickom prieskume, ktorý mal za následok nevhodné umiestnenie portálov tunela. V dôsledku toho došlo počas stavby k opakovanému zaplaveniu portálových častí stavby.

</doc>
<doc id="148282" title="Jozef Tuchyňa" url="https://sk.wikipedia.org/wiki?curid=148282">
Jozef Tuchyňa

Generálplukovník Ing. Jozef Tuchyňa (* 11. november, 1941, Krásna Ves, † 9. november 2019, Piešťany) bol slovenský generál, bývalý minister vnútra a bývalý náčelník generálneho štábu. Bol ženatý a mal dve deti.
Životopis.
Roku 1963 ukončil "Ženijné technické učilište" v Bratislave a sa stal vojakom z povolania, pričom získal hodnosť poručík. Následne ro roku 1974 vykonával základné veliteľské funkcie ako veliteľ čaty a roty. Neskôr, v rokoch 1974 až 1977 absolvoval štúdium na Vojenskej akadémii v Brne. V rokoch 1977 až 1982 vykonával odborné funkciie na veliteľstve 13. tankovej divízie v Topoľčanoch a na veliteľstve Východného vojenského okruhu v Trenčíne. V rokoch 1982 – 1984 absolvoval štúdium na Vojenskej akadémii Generálneho štábu ozbrojených síl ZSSR v Moskve. Vzápätí sa stal náčelníkom štábu 13. tankovej divízie a neskôr sa stal jej veliteľom. Roku 1988 dosiahol prvú generálsku hodnosť. Stal sa zástupcom veliteľa Východného vojenského okruhu v Trenčíne. Druhého novembra 1990 bol menovaný do funkcie veliteľa Východného vojenského okruhu. V tejto funkcii zotrval až do roku 1992, kedy odišiel z armády a stal sa členom vlády. 
Bol menovaný za ministra vnútra Slovenskej republiky. V tejto funkcii pôsobil od 24. júna 1992 do 15. marca 1994.
1. mája 1994 bol znovu prijatý do služobného pomeru vojaka z povolania a ďalej slúžil vo funkcii poradcu ministra obrany Slovenskej republiky. 1. septembra 1994 bol ustanovený do funkcie náčelníka Generálneho štábu Armády Slovenskej republiky. 9. septembra 1998 odovzdal svoju funkciu a odišiel do dôchodku.
Miesta vojenského pôsobenia.
Bratislava, České Budějovice, Topoľčany, Trenčín, Brno, Moskva

</doc>
<doc id="148295" title="Tunel Horelica" url="https://sk.wikipedia.org/wiki?curid=148295">
Tunel Horelica

Tunel Horelica je tunel na trase diaľnice D3. S portálmi má dĺžku 605 m. Tunel sa začal raziť v apríli 1998. Prerazenie sa uskutočnilo v máji 2002. Dňa 29. októbra 2004 bol tunel, spolu s 6,4 km dlhým obchvatom Čadce otvorený v polovičnom profile, čím nahradil cestu I/11, prechádzajúcu cez Čadcu.
Na dostavbu druhej tunelovej rúry v súčasnosti prebieha proces stavebného konania a začiatok výstavby je plánovaný na rok 2018.
Hustota dopravy dosahuje podľa SSC v roku 2015 intenzitu 15 053 áut/deň. To znamená, že Tunel Horelica je najvyťaženejším tunelom s iba jedným tubusom.

</doc>
<doc id="148329" title="Zoznam historických článkov/C" url="https://sk.wikipedia.org/wiki?curid=148329">
Zoznam historických článkov/C

Tento index bol automaticky vygenerovaný podľa tejto . Obsahuje 110 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ca.
Caecilius Statius · Caesius Bassus · Calakmul · Calamity Jane · Caligula · Calvin Coolidge · Cambraiská liga · Camilo Cienfuegos · Caracalla · Caral · Carani · Carihradská konferencia · Carl Franz Anton Ritter von Schreibers · Carl Gustaf Emil Mannerheim · Carl Mirbt · Carl Sandburg · Carlile Aylmer Macartney · Carlos Lacoste · Carlos María de Alvear · Carlos Menem · Carlos Pellegrini · Carnuntum · Caroline, princezná hannoverská · Carterova doktrína · Caru · Cassiodorus · Cassius Dio · Castrológia
cá.
Cár · Cárizmus · Cárovič (syn cára) · Cárske Rusko
ce.
Cebnucer · Cejkov (hrad) · Celestín II. (pápež) · Celjskovci · Celoruský ústredný výkonný výbor · Central Intelligence Agency · Ceres (mytológia) · Cerovo (hrad) · Cestná aféra
cé.
Cézaropapizmus
ci.
Cilens · Cingulum militiae · Cinquecento · Cintorín · Cisár · Cisárovná Maud · Citoyen · Cividalský evanjeliár · Civilian Irregular Defense Group
cl.
Claude Fauchet · Claude Lancelot · Claudius · Claudius Claudianus · Claudius Galénos · Claudius II. · Clement Attlee · Clermontský koncil · Clermontský kódex · Clevelandská dohoda · Clipeus (štít) · Clodius Albinus · Cluvius Rufus
co.
Code civil (Francúzsko) · · Codex Eyckensis · Codex Gigas · Codnor Castle · Commodianus · Commodus · Conciergerie · Confessio Heptapolitana · Confessio Pentapolitana · Confessio Scepusiana · Constans II. · Constantin Frantz · Constantius Chlorus · Copán · CopyCamp · Core šamanizmus · Coricancha · Cornelius Jansen · Cornelius Nepos · Cornelius Severus · Corpus iuris civilis
có.
Córdobský emirát · Córdobský kalifát
cr.
Cremutius Cordus · Cristina Fernándezová Kirchnerová · Cristóbal de Olid · Crixus · Cro-Magnon 1
ct.
Ctiboh Zoch · Ctibor Ján Handzo · Ctibor Kovač
cu.
Cunajoši Tokugawa · Curiatius Maternus · Curzonova línia · Cusco (mesto)
cy.
Cyklický epos · Cyperské kráľovstvo · Cyprus (ostrov) · Cyril a Metod · Cyril A. Hromník · Cyril Daxner · Cyril Horváth · Cyril Kuchta · Cyril Northcote Parkinson · Cyrilo-metodská tradícia v Bulharsku

</doc>
<doc id="148330" title="Zoznam historických článkov/Č" url="https://sk.wikipedia.org/wiki?curid=148330">
Zoznam historických článkov/Č

Tento index bol automaticky vygenerovaný podľa tejto . Obsahuje 104 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ča.
Čabraď (hrad) · Čachtický hrad · Čampa (Vietnam) · Čang Caj · Čankajšek · Čarodejníctvo · Časová os prieskumu vesmíru · Časová priamka
čá.
Čákiovci · Čákovci
če.
Čečenská republika Ičkéria · Čechoslovakizmus · Čeka · Čeklís (hrad) · Černoboh · Černobyľská havária · Černosotenci · Černovská tragédia · Čerňachovská kultúra · Čertižniansko-haburská vzbura · Čertova pec · Červená pyramída · Červené brigády · Červený Kameň (hrad) · Červený teror · Česká a Slovenská Federatívna Republika · Česká konfesia · Česká republika (1990 – 1992) · Česká socialistická republika · Česká vojna · České korunovačné klenoty · České kráľovstvo · České Sliezsko · Česko-slovenská federatívna republika · Česko-slovenská kolónia Togo · Česko-slovenské légie · Česko-Slovensko · Česko-Slovensko v rokoch 1948 až 1989 · Česko-slovensko-poľský spor o Oravu a Spiš · Česko-slovensko-poľský spor o Tešínsko · Českoslovanská jednota · Československá národná rada · Československá republika · Československá socialistická republika · Československo-sovietska zmluva (1943) · Československý koridor · Československý národný výbor (1939 – 1940) · Československý národný výbor (Spojené štáty) · Český egyptologický ústav · Český štátoprávny program · Česnegiovci
čch.
Čchen Tu-siou · Čcheng-te pi-šu šan-čuang · Čching · Čchu (štát)
či.
Čická župa (Uhorsko) · Čičava (hrad) · Čierna armáda · Čierna pyramída · Čierna ruka · Čierna smrť · Čiernohorská republika (1992–2006) · Čiernohorská socialistická republika · Čiernohorské kniežatstvo · Čiernohorské kráľovstvo · Čierny hrad · Čingischán · Činy Hunov a Uhrov
čí.
Čína · Čína (civilizácia) · Čínska republika (1912 – 1949) · Čínske občianske a revolučné vojny · Čínsko-sovietske konflikty (1969)
čl.
Články Konfederácie · Človek (Homo) · Človek cepranský · Človek floreský · Človek gruzínsky · Človek heidelberský · Človek mauretánsky · Človek modžokertský · Človek neandertálsky · Človek ngandonský · Človek pekinský · Človek pracujúci · Človek praveký · Človek predchodca · Človek predveký · Človek prvobytný · Človek rodézsky · Človek rozumný · Človek steinheimský · Človek súčasný · Človek swartkranský · Človek trinilský · Človek turkanský · Človek vzpriamený · Človek zručný
čo.
Čogá Zanbíl · Čou (dynastia)
ču.
Ču Si · Ču Žung-ťi · Čuang-c’ · Čudná vojna

</doc>
<doc id="148332" title="Zoznam historických článkov/E" url="https://sk.wikipedia.org/wiki?curid=148332">
Zoznam historických článkov/E

Tento index bol automaticky vygenerovaný podľa tejto . Obsahuje 209 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ea.
Eana
eb.
Eberhard
ed.
Edelmiro Julián Farrell · Edesské grófstvo · Edita Hanzelová-Katzová · Edith Steinová · Edmund Beniczky · Edmund I. · Edmund II. · Eduard Bulla · Eduard Drexler · Eduard Friš · Eduard Goldstücker · Eduard Gombár · Eduard Heger · Eduard I. (Anglicko) · Eduard I. Starší · Eduard II. (Anglicko) · Eduard III. (Anglicko) · Eduard IV. (Anglicko) · Eduard Nécsey · Eduard Nižňanský · Eduard Petrikovich · Eduard Ševardnadze · Eduard V. (Anglicko) · Eduard VI. (Anglicko) · Eduard VII. · Eduard VIII. (Spojené kráľovstvo) · Eduard Vyznávač · Eduardo Camaño · Eduardo Duhalde · Eduardo Lonardi · Eduardovské obdobie · Edvard Beneš · Edward Teller
ef.
Efendi · Efez · Efezský koncil · Efraimov prepísaný kódex
eg.
Egbert · Egejská kultúra · Egid Berzevici · Egid Lehotský · Egon Bondy · Egyptčina (stará) · Egyptológia · Egyptská republika (1953 – 1958) · Egyptské pyramídy
ech.
Echelon · Echestratos
ei.
Einsatzgruppen · Einsatzkommando 13 · Einsatzkommando 14 · Einsteinov-Szilárdov list · Eisenhowerova doktrína
ek.
Ekfantos zo Syrakúz · Ekofakt · Ekonomická kríza v Mexiku (1994) · Ekonomický materializmus · Ekonomizmus
el.
El Perú · Elam · Elea · Elektronická vojna · Elemír Rákoš · Elena Nábělková · Elena Španielska · Elena Štefanovičová · Elenchos · Eleonóra Habsburská · Eleonóra Habsburská (1534 – 1594) · Eleonóra Magdaléna Falcko-neuburská · Eleonóra Mária Habsburská · Elias Lönnrot · Eliáš Augustíni · Eliáš Berger · Eliáš Institoris-Mošovský · Eliáš Láni · Elio Di Rupo · Eliška Přemyslovna · Elster (glaciál) · Elyzejský palác
em.
Emanuel Andráši · Emanuel Lehocký · Emil Ábrányi · Emil Belházy · Emil Bink · Emil Dežőfi · Emil Friedrich Johannes Hoenning O’Carroll · Emil Gallo · Emil Hácha · Emil Jurkovich · Emil Ludvík · Emil Novotný · Emil Perko · Emil Stodola · Emiliano Zapata · Emilio Gino Segrè · Emília Hrabovec · Emmanuel Macron · Empedokles · Emporium · Emžská depeša
en.
Encyklopédia archeológie · Encyklopédia miest a obcí Slovenska · Endre Arató · Eneolit · Eneolit na Slovensku · Enigma (šifrovací stroj) · Enki · Enkláva (etnografia) · Enrico Fermi · Enúma eliš
eo.
Eoanthropus
ep.
Epidauros · Epidémia · Epidémia eboly v západnej Afrike v rokoch 2013 až 2016 · Epigrafika · Epikouros zo Samu · Epiktétos (filozof) · Epirský despotát · Epos o Gilgamešovi
er.
Eratos · Eratosthenes z Kyrény · Erb · Erb Bavorska · Erdődyovci · Eretria · Eridu · Erich Mühsam · Erik Groch · Erik XIV. · Erna Solbergová · Ernest de Sarzec · Ernest Denis · Ernest Habsburský (1553 – 1595) · Ernest I. Habsburský · Ernest Johann Biron · Ernest Lawrence · Ernest Nyáry · Ernest von Dohnány · Ernst Hans Gombrich · Ernst Herzfeld · Ernst Julius Cohen · Ernst Kaltenbrunner · Ernst Thälmann · Ernst Zündel · Erratikum · Erteböllská kultúra · Ertuğrul Osman Osmanoğlu
es.
Eset · Esterháziovci
et.
Etela Sapáriová · Ethelweard · Ethelwulf · Etiópske cisárstvo · Etnikum · Etnogenéza · Etnografické múzeum (Martin) · Etruská mytológia · Etruskovia · Etrúria · Etrúrske kráľovstvo
eu.
Euboulides z Milétu · Eudamidas I. · Eudamidas II. · Eudamidas III. · Eudémos z Rodosu · Eudoxos z Knidu · Eudóros z Alexandrie · Eufranor z Korintu · Eufrozína Bátoriová · Eugen Belházy · Eugen Brikcius · Eugen Csiffáry · Eugen Tandlich · Eugene Paul Wigner · Eugenika · Eukleidas (kráľ Sparty) · Eukleides z Alexandrie · Eukleides z Megary · Eumenes I. · Eunomos (Sparta) · Eurich · Euripides · Euripos (úžina v Grécku) · Euromajdan · Európska civilizácia · Európska Sieť Pamäť a Solidarita · Európsky deň pamiatky obetí stalinizmu a nacizmu · Eurykrates (kráľ Sparty) · Eurykratides (kráľ Sparty) · Eurypontovci · Eurypón · Eurysthenes · Eutropius · Eutychián
ev.
Eva Botťánková · Eva Irmanová · Eva Kantůrková · Eva Kowalská · Eva Kristínová · Eva Kurjaková · Eva Ľuptáková · Eva Maliti-Fraňová · Eva Suňogová
ew.
Ewa Kopaczová
ex.
Excalibur (meč)
ez.
Ezop

</doc>
<doc id="148337" title="Zoznam historických článkov/G" url="https://sk.wikipedia.org/wiki?curid=148337">
Zoznam historických článkov/G

Tento index bol automaticky vygenerovaný podľa tejto . Obsahuje 192 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
g?
Għar Dalam
ga.
Gabriel Betlen · Gabriel Bošáni · Gabriel Corsan-Avendano · Gabriel Čepčáni · Gabriel I. Druget · Gabriel Narutowicz · Gabriel Paulíny · Gabriel Pronai · Gabriel Serdaheli (1660) · Gabriel Volko · Gabriel Zerdahely (biskup) · Gabriel Zmeškal · Gabriela Dudeková · Gaeltacht · Gaius (právnik) · Gaius Asinius Pollio · Gaius Cassius Longinus · Gaius Cornelius Gallus · Gaius Fannius · Gaius Helvius Cinna · Gaius Iulius Caesar · Gaius Iulius Hyginus · Gaius Iulius Solinus · Gaius Iulius Victor · Gaius Licinius Calvus · Gaius Licinius Macer · Gaius Licinius Mucianus · Gaius Lucilius · Gaius Mucius Scaevola · Gaius Musonius Rufus · Gaius Rabirius (básnik) · Gaius Sallustius Crispus · Gaius Sulpicius Apollinaris · Gaius Valerius Catullus · Gaius Vettius Aquilinus Iuvencus · Galba · Galea · Galícia · Gallienus · Gamajun · Gamzigrad · Ganéša · Gangnihesu · Gaskonsko · Gaston Doumergue · Gašpar Benický · Gašpar Fejérpataky-Belopotocký · Gašpar III. Suňog · Gašpar Pika · Gaumáta
gá.
Gánovce 1
ge.
Geb · Gedenkdienst · Geffrye Museum · Geiserich · Gejza (knieža) · Gejza Balaša · Gejza I. · Gejza II. · Gelimer · Gelnica (hrad) · Gelón z Gely · Gemersko-malohontská župa (Uhorsko) · Gemersko-malohontské múzeum · Gemerský hrad · Generalplan Ost · Generálne gubernátorstvo · Generálne stavy (Francúzsko) · Generálny gouvernement · Genius loci · Genocída (právo) · Genroku · Georg Alexander Pick · Georg Gaál · George H. W. Bush · George Kennan · George W. Bush · George Washington · Georges Barazer de Lannurien · Georges Clemenceau · Georges Pompidou · Georgi Dimitrov · Georgi Părvanov · Georgij Konstantinovič Žukov · Georgij Maximilianovič Malenkov · Georgios Gemistos Plethon · Geórgios Akropolites · Geórgios Maniakes · Geórgios Pachymeres · Gerald Ford · Gerhard Schröder · Germáni · Germánia · Geronimo · Gerulata · Gervasio Antonio de Posadas · Gesalich · Gestapo · Geti · Gevherhan Sultan (dcéra Ahmeda I.)
gé.
Géza Horvath
gh.
Ghazníjsky sultanát · Ghaznovci · Ghibellin
gi.
Gian Pietro Bellori · Gilgameš · Gilotína · Giovanni Giustiniani · Girondisti · Gisi Fleischmannová
gl.
Gladiátor · Gladio · Glasnosť
gn.
Gnaeus Flavius · Gnaeus Gellius · Gnaeus Matius
go.
Godigisel · Golanské výšiny · Golda Meirová · Gorazd (Nitra) · Gordián I. · Gordián II. · Gordián III. · Gordický uzol · Gordon Brown · Gorgias z Leontín · Gorila nížinná (poddruh) · Gosudarstvennyj gimn Sojuza Sovetskich Socialističeskich Respublik · Gott erhalte Franz den Kaiser · Gottfried Leinburg · Gotthard Heinrici · Gottlob Berger · Gough Whitlam
gö.
Göbekli Tepe
gr.
Grafton Elliot Smith · Granadský sultanát · Grande y Felicísima Armada · Granius Licinianus · Gratianov dekrét · Grattius · Gregor František Berzevici · Gregor II. · Gregor Láni · Gregoriánsky chorál · Gréci v Uhorsku · Grécka hudba obdobia antiky · Grécka občianska vojna · Grécka vojenská junta · Grécke kráľovstvo · Grécke lodiarstvo · Grécke povstanie · Grécko-baktrijské kráľovstvo · Grécko-perzské vojny · Grécky štát · Grigorij Ivanovič Kulik · Grigorij Žatkovič · Gro Harlem Brundtlandová · Gross Raden (archeológia) · Gruzínska demokratická republika · Gruzínska sovietska socialistická republika · Gruzínske kráľovstvo · Gryf · Grzegorz Schetyna
gu.
Gubernia · Gudea · Guelf · Guerrillero Heroico · Gulag (1930 – 1960) · Gunderich · Gunthamund · Guntram Bohatý · Gurnia · Gustav Klemm · Gustav Stresemann · Gustave Ador · Gustave Schlumberger · Gustáv Adolf Bežo · Gustáv Husák · Gustáv Reuss · Gustáv Tarnóci · Guvernérstvo Río de la Plata · Guy Fawkes
gü.
Günz
gy.
Gyges · Gymnasion · Gynaikeion · György Klapka · Gyula Gömbös · Gyula Popély · Gyula Szekfű
gý.
Gýmeš

</doc>
<doc id="148339" title="Zoznam historických článkov/CH" url="https://sk.wikipedia.org/wiki?curid=148339">
Zoznam historických článkov/CH

Tento index bol automaticky vygenerovaný podľa tejto . Obsahuje 75 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
cha.
Chaba · Chairón z Pellény · Chajim Herzog · Chajim Weizmann · Chammurapi · Chammurapiho zákonník · Chan Chan · Chan Jü · Charilaos · Charitky · Charles de Gaulle · Charles Lenormant · Charles Michel · Charta 77 · Chasechemuej · Chattušaš · Chattušiliš I. · Chaviva Reiková · Chavín de Huántar · Chazarská teória vzniku ruského štátu
chá.
Chádim al-haramajn aš-šarífajn · Chán
châ.
Château de Bilstein · Château de la Madeleine
che.
Che Guevara · Chendžerova pyramída · Cheprer · Cheronia · Chersonézos (mesto) · Chester A. Arthur · Chetiti · Chetitológia · Chetitská ríša · Chetitské náboženstvo
chi.
Chichen Itza · Childerich I. · Chilperich I. · Chirba Kumrán
chl.
Chlodovik I. · Chlotar I.
chn.
Chnum
cho.
Chons · Chontamentej · Chorasán (historické územie) · Chors · Chorvátska republika Herceg-Bosna · Chorvátska socialistická republika · Chorvátske kniežatstvo · Chorvátske kráľovstvo (925 – 1102) · Chorvátsko-slavónske kráľovstvo · Chotanské kráľovstvo · Chovevej Cion
chó.
Chórezm (historické územie)
chr.
Christian Hohenlohe · Christian Jürgensen Thomsen · Christian Michelsen · Christian Wulff · Christiane Desroches Noblecourt · Chrípková pandémia v roku 2009 · Chronica Hungarorum (1473) · Chronologická tabuľka kozmologických teórií · Chronologický prehľad dejín astronómie · Chronologický prehľad dejín Byzantskej ríše · Chronologický prehľad dejín Kórey · Chronológia druhej svetovej vojny · Chronológia starovekého Egypta · Chronostratigrafická tabuľka · Chrysippos zo Soloi
chu.
Chu Jao-pang · Chu Ťin-tchao · Chuan-kung (Čchi) · Chubilaj · Chufu · Chufuova pyramída · Churchill War Rooms

</doc>
<doc id="148340" title="Zoznam historických článkov/I" url="https://sk.wikipedia.org/wiki?curid=148340">
Zoznam historických článkov/I

Tento index bol automaticky vygenerovaný podľa tejto . Obsahuje 165 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ia.
Iamblichos z Chalkidy
ib.
Iberi · Ibiho pyramída · Ibn ar-Ráwandí · Ibráhím I.
ie.
Iecugu Tokugawa · Iecuna Tokugawa · Ieharu Tokugawa · Iejasu Tokugawa · Iejoši Tokugawa · Iemicu Tokugawa · Iemoči Tokugawa · Ienari Tokugawa · Ienobu Tokugawa · Iesada Tokugawa · Iešige Tokugawa
ig.
Ignacy Jan Paderewski · Ignacy Mościcki · Ignác Čelko · Ignác Kolisch · Ignác Vécsei · Igor Beniač · Igor Daxner · Igor Dula (politik) · Igor Graus · Igor I. (Kyjevská Rus) · Igor Matovič
ich.
Ichšídovci
ik.
Ikkos z Tarentu
il.
Ildırı · Ilegálna Slovenská národná rada · Ilia Muromec · Iliada · Ilindensko-preobraženské povstanie · Ilmeriovci · Ilýri
iľ.
Iľja Paulíny-Tóth
im.
Imhotep · Immaculata (Prešov) · Imperial War Museum · Implementačná sila · Imrich (svätec) · Imrich (Uhorsko) · Imrich Ďurica · Imrich Esterházi (1664 – 1745) · Imrich Frivaldský · Imrich Henszlmann · Imrich Hudec · Imrich Karvaš · Imrich Kotvan · Imrich Kružliak · Imrich Michnovič · Imrich Moróc · Imrich Sedlák · Imrich Točka · Imrich Tököli · Imrich Turzo · Imrich Zápoľský · Imset
in.
Inanna · Incident na moste Marca Pola · Incident vo Venle · Incipit · Independence Hall · Indická mytológia · Individuálny kapitál · Indra · Industriae tuae · Infant · Ingenuus · Inkovia · Inkská ríša · Inkvizícia · Inocent II. · Inocent IV. · Inocent VI. · Inocent VII. · Insei · Interglaciál · Interhelpo · Interštadiál · Intifáda al-Aksá · Invalidovňa · Invázia na Krétu · Invázia Spojencov na Sicíliu · Invázia v Zálive svíň · Investitúra (lénny systém)
io.
Ioan · Iona Emmanuilovič Jakir · Iovianus
ió.
Ióannes Italos · Ióannes Kinnamos · Ióannes Malalas · Ióannes Skylitzes · Ióannes Zonaras · Iónske povstanie
ir.
Iracká republika (1958 – 1968) · Iránska kríza · Iránska kríza z roku 1946 · Iránska revolúcia · Iránsko-iracká vojna · Iredentizmus · Irena (Byzantská ríša) · Irenej z Lyonu · Irma Sztáray · Irokézi (v užšom zmysle)
is.
Isin (Mezopotámia) · · Istachr · Istanbul · István Bethlen · István Bibó · István Bittó · István Dobi · István Kiszely (vedec)
iu.
Iulius Obsequens · Iulius Valerius Polemius · Iuvenalis
iv.
Ivajlo · Ivan Alexander · Ivan Asen I. · Ivan Asen II. · Ivan Bohuš · Ivan Cárovič · Ivan Dejmal · Ivan Dérer · Ivan Ďurička · Ivan Gašparovič · Ivan Haluzický · Ivan Chalupecký · Ivan Christoforovič Bagramian · Ivan Ignatievič Jakubovskij · Ivan IV. · Ivan Jefimovič Petrov · Ivan Juraj Pivko · Ivan Kadlečík · Ivan Kamenec · Ivan Knotek · Ivan Martin Jirous · Ivan Milec · Ivan Nikitovič Kožedub · Ivan Pietor · Ivan Sracimir · Ivan Stepanovič Konev · Ivan Šišman · Ivan Štefánik · Ivan Thurzo · Ivan Trebichavský · Ivan Vesel · Ivan VI. (Rusko) · Ivan Viest · Ivan Vladimír Roy · Ivana Čornejová · Ivankovci · Iveta Radičová
iz.
Izabela Bavorská (1371 – 1435) · Izabela Bourbonská · Izabela I. (Kastília) · Izaiáš Pilárik · Izák Abrahamides · Izák I. · Izjaslav I. (Polacké kniežatstvo) · Izjaslav III. (Polacké kniežatstvo) · Izraeliti · Izraelsko-palestínsky konflikt

</doc>
<doc id="148346" title="Zoznam historických článkov/N" url="https://sk.wikipedia.org/wiki?curid=148346">
Zoznam historických článkov/N

Tento index bol automaticky vygenerovaný podľa tejto . Obsahuje 210 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
na.
Nabis · Nabonid · Nabú · Nacistické Nemecko · Nacistické ozbrojené a bezpečnostné zbory · Nacistický vyhladzovací tábor · Nadežda Konstantinovna Krupská · Nadhodnota · Nadstavba (marxizmus) · Naďa Földváriová · Naevius · Nagáda (archeologická lokalita) · Nagáda I · Nagáda II · Nagádska kultúra · Nagy de Tarczál · Najnovšie dejiny · Najstarší paleolit · Najstarší paleolit na Slovensku · Najvyšší móbad · Najvyšší soviet Zväzu sovietskych socialistických republík · Nakš-e Rostam · Nankinský masaker · Nantský edikt · Napoleonské vojny · Naprej · Narmer · Narodenie Ježiša Krista · Narodnyj komissariat vnutrennich del · Narsé · Naruhito · Narušiteľ štátnej hranice · Nasrovci · Naše noviny · Natalis z Ríma · Nathaniel Philbrick · Natio Hungarica · Nation of Islam · National Gallery (Londýn) · National Maritime Museum · Natural History Museum (Londýn) · Naturálna výmena · Naukratis · Naum Ochridský
ná.
Náboženské spory o knihách Harry Potter · Nábožensko-dejinná škola · Náboženstvo Mezopotámie · Náboženstvo Slovanov · Nálet na Darwin · Námezdný robotník · Nápisy na bronzoch · Národ · Národ (spolok) · Národná armáda (Írsko) · Národná cesta k socializmu · Národné obrodenie · Národníctvo · Národnosocialistická nemecká robotnícka strana · Národnostné zloženie Uhorska · Národnosť (predstupeň národa) · Národný front Čechov a Slovákov · Národný front oslobodenia Južného Vietnamu · Národný konvent · Národný pamätník na Vítkove · Národný park Arcipelago di La Maddalena · Národný park Asinara · Národný park Golfo di Orosei a Gennargentu · Národný výbor československý · Národopisné múzeum Liptova · Návšteva Richarda Nixona v Číne
ne.
Neantropín · Neapolské kráľovstvo · Nebthet · Nebukadnesar II. · Nedelinova katastrofa · Nedokončená pyramída · Neferirkareho pyramída · Nefertiti · Nechbet · Neit · Neko II. · Nekropola · Nekropola pri Gíze · Nelson Mandela · Nemecká demokratická republika · Nemecká jeseň · Nemecká ríša (1871 – 1945) · Nemecká sedliacka vojna · Nemecké cisárstvo (1871 – 1918) · Nemecké mestské právo · Nemecké Rakúsko · Nemecký spolok · NEMO Museum of Science and Technology · Neobmedzená ponorková vojna · Neolit · Neolit na Slovensku · Neolitická revolúcia · Neolitizácia · Neológia (judaizmus) · Neomarxizmus · Nepokoje v Brixtone · Neptún (boh) · Neriglissar · Nero · Nerva · Neskorá bronzová doba · Neskorá rímska republika · Neskorobyzantské obdobie · Neskorý klan Hódžó · Neskorý neandertálec · Neskorý paleolit · Neskorý paleolit na Slovensku · Neskorý stredovek · Nesmrteľní (Perzia) · Nestor (kronikár) · Neubergská zmluva · Neville Chamberlain · Nevoľníctvo · Newt Gingrich · Nezávislé Albánsko · Nezávislý štát Chorvátsko · Nežná revolúcia
né.
Néberu · Néstor Kirchner
ni.
Nicolas Sarkozy · Nicolás Avellaneda · Nicolás del Campo · Niekoľko viet · Niels Bohr · Nigidius Figulus · Nikajské cisárstvo · Nikandros (kráľ Sparty) · Nike (bohyňa) · Nikefor I. (Byzantská ríša) · Nikefor II. (Byzantská ríša) · Nikéforos Grégoras · Nikéforos Chumnos · Nikétas Chóniates · Nikiov mier · Nikita Sergejevič Chruščov · Nikolaj Alexandrovič Bulganin · Nikolaj Fiodorovič Vatutin · Nikolaj Ivanovič Ježov · Nikolaj Ivanovič Krylov · Nikolaj Jakovlevič Danilevskij · Nikolaj Michajlovič Karamzin · Nikolaj Michajlovič Romanov · Nikolaj Vasilievič Ogarkov · Nikolaj Viktorovič Starikov · Nils Åberg · Ninive · Nisibis · Nitrianska župa (Česko-Slovensko, 1923 – 1928) · Nitrianske kniežatstvo · Nitriansky diadém · Nitriansky hrad · Nitriansky kraj (1948 – 1960) · Niuserreho pyramída · Nixonova doktrína · Nizozemská revolúcia · Nizozemskí miestodržitelia · Nizozemsko · Nižšia šľachta
no.
Noëlle-Catherine Verlée · Nobilita (Staroveký Rím) · Nobuhide Oda · Noc dlhých nožov · Noli me tangere · Nora Baráthová · Norimberské zákony · Norimberský kódex · Norimberský lekársky proces · Normalizácia (ČSSR) · Norman Finkelstein · Norman Foster Ramsey · Normandia · Normanská teória vzniku ruského štátu · Normanské vojvodstvo · Northumbria · Northwoods · Nouménios z Apameie · Nová Granada · Nová škola slovenská · Novembrové povstanie · Nové Francúzsko · Nové Holandsko · Novgorodská krajina · Noviny pre hospodárstvo, remeslo a domáci život · Novoasýrska ríša · Novokynizmus · Novoperzská ríša · Novorusko (historické územie) · Novorusko (konfederácia) · Novovek · Novoveká veda · Novoveké umenie · Novozámocký ejálet · Novozélandská heraldická spoločnosť · Nový kurz · Nový poriadok (Osmanská ríša) · Nový zámok · Nových sedem divov sveta
nó.
Nórska križiacka výprava
nu.
Numa Pompilius · Numizmatika (odbor) · Nun (egyptské božstvo) · Nut (bohyňa)
nú.
Núr Bánú
ny.
Nymfeum · Nystadská zmluva

</doc>
<doc id="148352" title="Zoznam historických článkov/Š" url="https://sk.wikipedia.org/wiki?curid=148352">
Zoznam historických článkov/Š

Tento index bol automaticky vygenerovaný podľa tejto . Obsahuje 149 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ša.
Šabakov kameň · Šahrvaráz · Šachinšach · Šachtový hrob · Šakti · Šalamún (biblická postava) · Šalamún (Uhorsko) · Šaľa 1 · Šaľa 2 · Šamanizmus · Šang (dynastia)
šá.
Šánidar · Šápúr I. · Šápúr II. · Šápúr III. · Šárecké hradisko · Šášov (hrad)
še.
Šebeš (hrad) · Šek · Šesťdňová vojna · Šesťmestie
ši.
Šiesta križiacka výprava · Šimon Čaplovič · Šimon Peres · Šimon z Kézy · Šimoniovci · Šinigami · Širvánšáh · Šiva
šk.
Škandinávska menová únia · Škola v Salerne · Škorpión I. · Škótske kráľovstvo · Škrip
šľ.
Šľachta
šo.
Šoldov · Šoltýs · Šomodská župa (Uhorsko) · Šomoška (hrad) · Šopronská župa · Šopronský snem
šó.
Šógun · Šógunát Ašikaga
šp.
Španielska chrípka · Španielska občianska vojna (1936) · Španielska revolúcia · Španielska vojna za nezávislosť · Španielske impérium · Španielske Nizozemsko · Španielsko-americká vojna · Špinavá vojna · Špionáž
št.
Štatistika · Štádium (dĺžková miera) · Štát Buenos Aires · Štát Slovincov, Chorvátov a Srbov · Štátna bezpečnosť · Štátna cesta (Slovensko) · Štátna duma Ruskej ríše · Štátna rada (Rumunsko) · Štátny prevrat v Bulharsku (1886) · Štátny prevrat v Bulharsku (1934) · Štátny prevrat v Bulharsku (1944) · Štátny znak Sovietskeho zväzu · Štefan (Anglicko) · Štefan Adamovič · Štefan Ambrózy-Migazzi · Štefan Andráši (generál) · Štefan Atila Brezány · Štefan Bačkor · Štefan Bátori · Štefan Bočkaj · Štefan Butkovič · Štefan Cisko · Štefan Čelko · Štefan Darvaš · Štefan Dávid · Štefan Dušan · Štefan Farbaky · Štefan Géci · Štefan Hanus · Štefan Hatvani · Štefan I. (Uhorsko) · Štefan II. (Uhorsko) · Štefan II. (zvolený pápež) · Štefan II. Druget · Štefan III. (pápež) · Štefan III. (Uhorsko) · Štefan Ilešházi · Štefan IV. (Uhorsko) · Štefan IV. Druget · Štefan Janšák · Štefan Jastrabík · Štefan Kalický · Štefan Kanižai · Štefan Kankovský · Štefan Kereškéni · Štefan Korčmároš · Štefan Krčméry · Štefan Kuna · Štefan Lángoš · Štefan Marko Daxner · Štefan Mikulčík · Štefan Mišík · Štefan Mnoheľ · Štefan Morávka · Štefan Moróc · Štefan Nemanja · Štefan Nécsey · Štefan Nikolaj Hýroš · Štefan Pilárik · Štefan Polyák · Štefan Pongrác · Štefan Pongrác (jezuita) · Štefan Prvokorunovaný · Štefan Rakovský (historik) · Štefan Rosival · Štefan Rutkai · Štefan Sádovský · Štefan Sečéni · Štefan Slezák · Štefan Spötinger · Štefan Štamm · Štefan Šutaj · Štefan Tiso · Štefan V. (Uhorsko) · Štefan V. Druget · Štefan Verbőci · Štefan Višňovský · Štefan Zápoľský · Štefan Ziči · Štefana Votrubová · Štefánia Belgická · Štítonos · Štrasburské prísahy · Štrnásť bodov prezidenta Wilsona · Štúrovci · Štvrtá francúzska republika · Štvrtá križiacka výprava · Štvrtohorné zaľadnenie · Štyri pražské artikuly · Štyri sväté mestá judaizmu · Štyria Horovi synovia
šu.
Šu · Šugendó · Šugo
šv.
Švédska vojna · Švédske impérium · Švédsko-francúzska vojna

</doc>
<doc id="148358" title="Zoznam historických článkov/W" url="https://sk.wikipedia.org/wiki?curid=148358">
Zoznam historických článkov/W

Tento index bol automaticky vygenerovaný podľa tejto . Obsahuje 37 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
wa.
Waffen-SS · Walter Schellenberg · Wan Li · Wang Čchung · Warren G. Harding · Warwick Castle · Washingtonská deklarácia
we.
Weatherman · Wehrmacht · Weimarská republika · Weltpolitik · Wen Ťia-pao · Wen-kung (Ťin) · Werner I. · Wessex
wi.
Wikimania · Wilhelm Cuno · William Henry Harrison · William Howard Taft · William Matthew Flinders Petrie · William McKinley · William McMahon · William Pitt mladší · Willy Brandt · Windsor Castle · Winston Churchill · Witan · Wittelsbachovci
wo.
Wojciech Jaruzelski · Wolfgang Kempelen · Wolfgang Moróc · Wolfgang Schüssel · Woodrow Wilson
wu.
Wu (štát) · Wu Ťien-siung · Wučchangské povstanie
wü.
Würm

</doc>
<doc id="148362" title="Zoznam historických článkov/Ž" url="https://sk.wikipedia.org/wiki?curid=148362">
Zoznam historických článkov/Ž

Tento index bol automaticky vygenerovaný podľa tejto . Obsahuje 49 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ža.
Žakýlsky hrad · Žarnov (nástroj)
že.
Železná doba · Železná garda · Železná koruna Lombardie · Železná opona · Železný stĺp v Dillí · Želiar (poddanstvo) · Žeľu Želev · Ženevská konferencia (1954) · Ženevské konvencie
ži.
Žiadosti slovenského národa · Židia na Slovensku · Židovská agentúra · Židovská légia · Židovská národná rada · Židovská poriadková služba · Židovské kolonizačné združenie · Židovský exodus z arabských krajín · Židovský štát · Žigmund (Svätá rímska ríša) · Žigmund Esterházi · Žigmund Géci · Žigmund I. (Poľsko) · Žigmund II. Druget · Žigmund Pauliny-Tóth · Žigmund Rákoci (knieža) · Žigmund Turzo · Žilina (hrad) · Žilinská dohoda · Žilinská mestská kniha · Žilinská synoda · Žilinský kraj (1948 – 1960) · Žitavský mier · Živa (bohyňa) · Živánska veža · Živena (spolok) · Život Konštantínov · Život Metodov
žo.
Žobračenka · Žofia Bavorská (1376 – 1428) · Žofia Bavorská (1805 – 1872) · Žofia Bosniaková · Žofia Falcká · Žofia Přemyslovna · Žofia Saská (1845 – 1867) · Žoldnier
žu.
Župa (Česko-Slovensko) · Župa (Uhorsko po roku 1849)

</doc>
<doc id="148367" title="Kyselina uhličitá" url="https://sk.wikipedia.org/wiki?curid=148367">
Kyselina uhličitá

Kyselina uhličitá (H2CO3) je veľmi slabá anorganická kyselina. Vzniká rozpúšťaním oxidu uhličitého vo vode. Niekedy sa pod kyselinou uhličitou nesprávne označuje aj celý takýto roztok. Čistá kyselina uhličitá v bežných podmienkach nie je známa.
V roztoku oxidu uhličitého vo vode je iba veľmi malé množstvo kyseliny uhličitej (aj to ionizovanej do prvého alebo druhého stupňa), väčšinu molekúl tvorí nezreagovaný oxid uhličitý, ktorý je s kyselinou uhličitou v chemickej rovnováhe:

</doc>
<doc id="148373" title="Kyanovodík" url="https://sk.wikipedia.org/wiki?curid=148373">
Kyanovodík

Kyanovodík (HCN) (iné názvy: nitril kyseliny mravčej, cyklón) je bezfarebná, prudko jedovatá kvapalina, páchnuca charakteristicky po horkých mandliach. Vo vodnom roztoku disociuje na veľmi slabú kyselinu, známu pod názvom kyselina kyanovodíková. Jej soli sa nazývajú kyanidy.
V laboratóriu sa kyanovodík pripravuje vytlačením z kyanidov silnou kyselinou, napr. kyselinou sírovou. Možno ho pripraviť aj zahrievaním mravčanu amónneho, ktorý sa dá pripraviť etylesteru kyseliny mravčej (rumová aróma) a amoniaku. Najprv vznikne amid kyseliny, potom nitril, t.j. organický analóg kyanidov.
Kyanovodík je veľmi dôležitá priemyselná surovina, používa sa na výrobu rôznych zlúčenín, od polymérov (plastov) až po lieky. Kyanovodík sa používa aj ako jed na hmyz a potkany.

</doc>
<doc id="148376" title="Google Earth" url="https://sk.wikipedia.org/wiki?curid=148376">
Google Earth

Google Earth je virtuálny glóbus predtým známy ako "Earth Viewer". Vytvorila ho firma Keyhole Inc. a v roku 2004 ho kúpila firma Google. Program umožňuje prehliadať Zem ako zo satelitu. Umožňuje naklonenie a priblíženie, niekedy aj vo veľkom rozlíšení, predovšetkým online, kedy si program nahráva ďalšie detaily. Ponúka 3D modely väčších miest. Má niekoľko variantov, na stiahnutie je k dispozícii bezplatná verzia a platené verzie ponúkajú funkcie navyše, napríklad zobrazenie cesty podľa údajov z GPS.

</doc>
<doc id="148388" title="Tatra 815" url="https://sk.wikipedia.org/wiki?curid=148388">
Tatra 815

Tatra T815 je nákladný automobil s podvozkom 6x6, prípadne 4x4 alebo 8x8. Je určený na prevádzku vo veľmi ťažkom teréne. Na trh bol uvedený v roku 1983 po absolvovaní testovacích jázd na skúšobnom polygóne závodu Tatra a na ruskej Sibíri v ťažkých terénnych a klimatických podmienkach. Model T815 koncepčne nadväzuje na predchádzajúce modely Tatra T138 a Tatra T148.
Podvozok.
Chrbticový rám alebo Tatra-concept je výsledok práce inžinierov pod vedením hlavného inžiniera Tatry – Hansa Ledwinky, ktorý je autorom myšlienky chrbticového rámu. Bol navrhnutý a prvýkrát použitý už v roku 1923 osobnom automobile a od tej doby bol stále zdokonaľovaný. Tento rám tvorí modulová konštrukcia z jednotlivých modulov:
Jednotlivé moduly sú navrhnuté tak, aby sa z nich dal zložiť teoreticky akýkoľvek typ podvozku s niekoľkými riadenými nápravami. Práve vďaka tejto možnosti sa podstatne zvýšila spoľahlivosť a zameniteľnosť dielov a zjednodušila údržba a montáž. Tatra vo svojom programe ponúka podvozky typu 4x4, 6x6, 8x8 a 10x10. Nápravy sú tvorené väčšinou rozvodovou skriňou s uzamykateľným diferenciálom a nezávisle odpruženými polo osami. Ďalej sa podvozok doplňuje aj o medzi nápravové diferenciály. Pre chrbticový rám sa vďaka jeho jedinečnosti vžilo označenie Tatra-concept.
Pohonná jednotka.
Pohonná jednotka Tatry je tvorená vzduchom chladenými desať alebo dvanásť valcovými naftovými motormi so zdvihovým objemom 15,8 l resp. 19,0 l s valcami uloženými do V 
a priamym vstrekom paliva. Pohon jedného sacieho a jedného výfukového ventilu na valec zaisťuje vačkový hriadeľ s rozvodom OHV. Vzduchové chladenie ventilátorom je pre automobily Tatra rovnako charakteristické ako koncepcia chrbticového rámu. Vzduchové chladenie má výhodu v jednoduchšej konštrukcii motora, kedy sa nepoužíva rozvod chladiacej kvapaliny, vodného čerpadla a chladiča, a tým odpadajú aj problémy s prípadnou netesnosťou systému a zjednodušuje sa údržba. Nevýhodou je naopak vyššia hlučnosť, veľkosť motora a veľký výkon potrebný na chod ventilátorov.
Tatra využíva i vodou chladené motory Cummins a Deutz s výkonmi 260 – 440 kW (350 – 590 koní) a najvýkonnejší MTU s objemom a výkonom 610 kW (820 koní).
Prevodovka.
Hnací točivý moment motora sa prenáša na hnacie hriadele jednotlivých kolies pomocou prevodovky. Hlavná prevodovka má päť rýchlostných stupňov na jazdu vpred a jeden na jazdu vzad. Prídavná (redukčná) prevodovka má dva rýchlostné stupne a celá sústava umožňuje zaradiť 10 stupňov vpred a 2 vzad.
Druhy prevedení.
Asi najznámejšími nadstavbami sú sklápače, jedno-stranné alebo troj-stranné označované ako S1 a S3. Ďalšie nadstavby sú: valník, cisterna, žeriav, rýpadlo, domiešavač betónu, pumpa na betón, ťahač návesov a mnoho ďalších špeciálnych nadstavieb vrátane verzií pre armádne účely.
Do roku 1991 bolo vyrobených takmer 100 000 automobilov typu T815, čo je výsledok potvrdzujúci kvalitu a jedinečnosť tohto vozidla.
Tatra okolo sveta.
Po zavedení výroby T815 vznikol v roku 1984 nápad uskutočniť propagačnú cestu, ktorá by zviditeľnila nový nákladný automobil Tatra. Autorom myšlienky bol Jiŕí Stöhr, ktorý sa v roku 1968 zúčastnil študentskej humanitárnej expedície Lambaréné s Tatrou 138. Po 3-ročnej príprave sa na sériovej Tatre 815 GTC (Grand Tourist Caravan) 6 × 6, vybavenej špeciálne upravenou nadstavbou, vydala expedícia v marci 1987 na cestu okolo sveta. Za 3 roky navštívila Európu, Áziu, Ameriku, Afriku aj Austráliu a prešla trasu takmer , územím takmer 70 štátov. 
Posádku tvorili:
Technické parametre Tatry 815 GTC:
Nová éra.
Po zmene režimu v roku 1989 sa situácia Tatry veľmi skomplikovala. Znížila sa výroba, pretože dovtedajší najväčší odberatelia predovšetkým z východných krajín znížili dopyt. Ďalším dôvodom úpadku bola privatizácia spoločnosti a nástup vrcholového manažmentu, ktorý si so spoločnosťou nedokázal poradiť. Záchranou bolo odkúpenie väčšinového podielu (80,5 %) akciovej spoločnosti Tatra a.s. americkou spoločnosťou Terrex Corporation, ktorá umožnila Tatre vstúpiť na širší celosvetový trh.
Významnými zákazkami sú vozidlá pre vojenské účely. V tejto novej ére sa Tatra venovala ďalším inováciám podvozku a na svojich vozoch použila nový druh odpruženia polonáprav pomocou vzduchotlakových vlnovcov v kombinácii s vinutými pružinami a olejovými tlmičmi tzv. KingFrame® Lite, alebo kombináciu listových pružín so vzduchotlakovými vlnovcami KingFrame® Heavy. Táto úprava znížila opotrebenie pneumatík nezaťaženého vozidla tým, že sa tlak vo vlnovcoch reguluje v závislosti na zaťažení vozidla a tým sa udržuje ideálna poloha polonáprav.
Nástup nových modelov.
Úpravy podvozku sa týkali aj modelu T815, ktorý sa po novom začal označovať ako T815-2. Osvedčenú koncepciu rámu a pohonné jednotky s početnými inováciami majú aj nové vozy vyrábané od roku 1998. Sú to modely T815-2, T815 TERRNo1, T163 JAMAL, T815-2 ARMAX a T816 FORCE. V spolupráci s holandským výrobcom DAF bol vyvinutý model Tatra Phoenix, ktorého výroba začala koncom roka 2011.

</doc>
<doc id="148417" title="Stráže pod Tatrami" url="https://sk.wikipedia.org/wiki?curid=148417">
Stráže pod Tatrami

Stráže pod Tatrami () sú časť mesta Poprad. Žije tu 593 obyvateľov (2015).
Stráže sú situované na návrší na juhovýchode Popradu. Najmenšie z bývalých hornospišských miest, ktoré sa rozvíjalo v tieni blízkej Spišskej Soboty a Matejoviec. Prvá písomná zmienka je z roku 1276. Hlavným zamestnaním a zdrojom obživy bolo pre obyvateľov poľnohospodárstvo. Od roku 1412 až do roku 1772 v poľskom zálohu. Stráže vďačia za svoj názov postaveniu, ktoré mali v raných rokoch Uhorska – boli slovenskou strážnou hraničnou osadou na hraniciach Uhorska a Poľska. Hranica s Poľskom sa ustálila do súčasného stavu až koncom 11. storočia.
Počet obyvateľov sa v Strážach pod Tatrami od roku 1770 do roku 1921 menil takto: 1770 – 505 obyvateľov, 1828 – 650 obyvateľov, 1869 – 597, 1880 – 601, 1890 – 496, 1900 – 580, 1910 – 599 obyvateľov. V roku 1921 tu žilo 632 obyvateľov, z toho 348 slovenskej národnosti, 265 nemeckej, 1 maďarskej, 1 židovskej a 1 inej národnosti. Po 1. svetovej vojne boli Stráže zmiešanou slovensko-nemeckou obcou, kde sa rovnocenne uplatňovali oba národy. V rokoch 1944 a 1945 sa odsťahovalo z obce asi 300 nemeckých obyvateľov. Ich obydlia osídlili v prvom rade bíreši a noví osadníci zo Spiša, Gemera a Šariša. V roku 1946 sa k inej ako slovenskej národnosti hlásilo iba 12 osôb.
Aj v Strážach získali časom prevahu Nemci, no neskôr asi 300 Nemcov mesto opustilo a prevahu získali Slováci. Mestečko bolo pripojené k Popradu v roku 1960. Dominantami sú renovovaná budova radnice a gotický kostol sv. Jána Krstiteľa na Strážskom námestí zo 14. storočia s barokovou úpravou z roku 1771.

</doc>
<doc id="148602" title="Železničná stanica Bratislava-Lamač" url="https://sk.wikipedia.org/wiki?curid=148602">
Železničná stanica Bratislava-Lamač

Železničná stanica Bratislava-Lamač je železničná stanica v bratislavskej mestskej časti Lamač. Je súčasťou 49. kilometra železničnej trate ŽSR 100 a 110. Trať má rozchod 1435 mm a je elektrifikovaná. Bezpečný prechod peších cez trať umožňuje nadchod. Súčasťou stanice ja aj výpravná budova. 
História.
Stanica bola otvorená 20.08.1848 ako súčasť trate Bratislava - Viedeň. Kedysi sa tu nakladal kameň z neďalekého kameňolomu, pre ktorého dopravu bola v roku 1924 postavená úzkokoľajka. Výpravná budova bola v roku 2007 zrekonštruovaná a zateplená. V roku 2008 bolo vybudované nástupište číslo 1 zo zámkovej dlažby. 

</doc>
<doc id="148608" title="Percentuálny bod" url="https://sk.wikipedia.org/wiki?curid=148608">
Percentuálny bod

Percentuálny bod alebo percentný bod alebo percentový bod je jednotka aritmetického rozdielu dvoch hodnôt udaných v percentách pri rovnakom základe. Príklad: Zmena úrokovej sadzby z 10 % na 15 % (t. j. nárast o 50 % pri základe 10 %) znamená nárast o 5 percentuálnych bodov (15 % − 10 % = 5 %).
Nie je to jednotka v matematickom alebo fyzikálnom zmysle. Percentuálny bod je bezrozmerné číslo udávajúce nárast alebo pokles sledovanej hodnoty v stotinách ich relatívnej hodnoty voči vzťažnej hodnote, takže zmena o jeden percentuálny bod znamená zmenu o jednu stotinu hodnoty.
Podrobný príklad.
Hodnota veličiny "z" v čase "t1" ("z1") je 20 % zo základu "x". Hodnota tej istej veličiny v čase "t2" ("z2") je 30 % (z toho istého základu).
Zmena hodnoty veličiny z medzi časom "t1" a časom "t2" sa dá vyjadriť viacerými spôsobmi:
Často sa mylne hovorí o náraste o 10 % zo "z1", hoci sa myslí nárast o 10 percentuálnych bodov.
Bázický bod.
Používa sa aj menšia jednotka s hodnotou stotiny percentuálneho bodu zvaná bázický bod (‱).

</doc>
<doc id="148662" title="Železničná stanica Podunajské Biskupice" url="https://sk.wikipedia.org/wiki?curid=148662">
Železničná stanica Podunajské Biskupice

Železničná stanica Podunajské Biskupice je železničná stanica v bratislavskej mestskej časti Podunajské Biskupice, predtým sa volala „Biskupice pri Dunaji“. Mestská časť ako i stanica sa stala súčasťou pri (asi len zatiaľ) poslednom rozširovaní Bratislavy v r. 1971, a tak ako aj žel.zast. Devínske Jazero, žst. Devínska Nová Ves a žst. Rusovce nemajú v názve uvedenú príslušnosť k hlavnému mestu.
Do tejto stanice je napojená vlečka MOL, resp. Slovnaftu, avšak dôležitejšie napojenie tohto podniku je do železničnej stanice Bratislava ÚNS.
Verejná doprava.
Stanica je dostupná zo zastáviek MHD:

</doc>
<doc id="148769" title="Kollárovo námestie (Bratislava)" url="https://sk.wikipedia.org/wiki?curid=148769">
Kollárovo námestie (Bratislava)

Kollárovo námestie je námestie v Bratislave v mestskej časti Staré Mesto. Je pomenované podľa Jána Kollára (1793 – 1852), slovenského národného buditeľa, politika a básnika.
Poloha.
Mierne klesajúce Kollárovo námestie sa nachádza v Starom Meste, severovýchodne od historického jadra Bratislavy. Zo severozápadu je ohraničené administratívnym komplexom Park One, resp. Námestím 1. mája, zo severovýchodu Jánskou ulicou a z juhovýchodu niekdajšími Hurbanovými kasárňami. Ústia doň ulice Živnostenská, Obchodná, Mariánska, Mickiewiczova a Radlinského. Námestie má približne 200 metrov na dĺžku a 70 až 80 metrov na šírku.
História.
Námestie vzniklo výstavbou v priestore, ktorý sa kedysi nachádzal až za vonkajším mestským opevnením (palisádami), pri Krásnoveskej bráne. Do 18. storočia slúžil na obranu mesta, preto nemohol byť zastavaný. Jedinou budovou, ktorá tu stála už v 17. storočí, bol zájazdový hostinec Zlatý orol. V roku 1717 sa ešte spomína vodná priekopa za palisádami, no v roku 1725 sem už bol presunutý obilný trh z dnešného Nám. SNP. Najneskôr v roku 1789 tu stáli už aj trhové stánky. Najväčší rozkvet námestie zažilo v 19. storočí. Roku 1836 sa spomína nová regulácia a dláždenie, 1840 bola zriadená mestská váha, kde sa vážilo seno, 1842 vybudovanie novej budovy váhy a vinárne, 1864 obchod s múkou, 1866 piváreň, 1880 hostinec Mýtnik. V tomto čase sa na námestí konali pravidelné týždenné trhy so senom, obilím a slamou. V roku 1894 boli zavedené vodovodné hydranty a roku 1903 bol vybudovaný ľudový kúpeľ na rohu Kollárovho nám. a Obchodnej, ktorý stojí dodnes. Po vzniku 1. ČSR bol na mieste bývalej mestskej váhy a zvyšku hradieb postavený mohutný Živnostenský dom podľa projektu architekta Klementa Šilingera, ktorý si prišiel obzrieť aj prezident Tomáš Garrigue Masaryk. Elektrifikované bolo námestie až v roku 1930 a trh bol premiestnený pred Blumentálsky kostol. 
Kollárovo námestie ponúkalo širokú paletu občianskej vybavenosti. Sídlila tu filiálka Bratislavskej všeobecnej banky, lekáreň K anjelovi, kaviareň Alžbetka, kino Alfa (1946 premenené na divadlo Nová scéna) a kaviareň Olympia v Živnodome. Svoje sídlo tu malo aj viacero robotníckych spolkov, ako Spoločenstvo bratislavských pekárov, Družstvo československých knihárov či Krajinský zväz mäsiarov a údenárov. Juhovýchodnú stranu námestia zaberali Honvédske kasárne, ktoré boli po páde monarchie premenované na Hurbanove. 
Najväčšou zmenou však prešlo námestie počas socializmu. V roku 1951 bola na blízkej Jánskej ulici dokončená budova FCHPT STU (vtedy Chemicko-technologická fakulta SVŠT) od Vladimíra Karfíka. V 70. a 80. rokoch 20. storočia bola zbúraná celá severovýchodná zástavba, tvorená meštianskymi domami z 18. a 19. stor., čím sa námestie rozšírilo až po budovu CHTF SVŠT a nadobudlo dnešnú veľkosť. Na mieste domov bol vysadený park. Poslednou stavbou, ktorá na námestí pribudla, je administratívny komplex Park One z rokov 2006-2007.
Súčasnosť.
Dnešné Kollárovo námestie je v prvom rade dopravným uzlom a súčasťou frekventovaného ťahu zo Starého Mesta do východných častí Bratislavy. Park na námestí je v zlom stave a celková kvalita verejných priestorov je nízka. Existujú však plány na rekonštrukciu a utlmenie dopravy, ktoré v roku 2019 predstavil urbanista Igor Marko, a takisto plány na premenu dnes takmer nevyužívaných Hurbanových kasární na kultúrne centrum od architektonickej kancelárie Architekti Šebo Lichý.

</doc>
<doc id="149034" title="Jetix" url="https://sk.wikipedia.org/wiki?curid=149034">
Jetix

Jetix bola televízna stanica vysielajúca animované seriály pre deti. Bola to najrozšírenejšia stanica vysielajúca animované seriály v českom jazyku na území Slovenska a Česka. Jej starý názov bol "Fox Kids", a pochádzala z USA.
Vysielacia doba Jetix bola rozdelená na dve časti. Prvou časťou bol Jetix, ktorý vysielal od polnoci do 19:00. Druhou bol Jetix Max, ktorý vysielal od 19:00 do polnoci. Televízia mala k dispozícii veľké množstvo programov, do vysielania zaraďovala len niektoré z nich. Vo vysielaní sa tiež objavili filmy High School Musical a High school musical 2, ktoré boli niekoľkokrát reprízované.
19. septembra 2009 sa televízia Jetix zmenila na Disney Channel.
Jetix skončil celosvetovo v rovnakom období, kde ho nahradil spomínaný Disney Channel. V krajinách, v ktorých už Disney Channel existoval, sa z Jetixu stal druhý kanál spoločnosti Disney - Disney Channel XD.

</doc>
<doc id="149057" title="Plazmová hviezda" url="https://sk.wikipedia.org/wiki?curid=149057">
Plazmová hviezda

Plazmová hviezda je hviezda, v ktorej prebiehajú termojadrové reakcie a teda v nej vzniká elektromagnetické žiarenie. Býva to hviezda hlavnej postupnosti, podobor, obor, jasný obor alebo nadobor. Všetky hviezdy viditeľné na oblohe voľným okom alebo malým ďalekohľadom sú plazmové. Ich opakom sú degenerované hviezdy.
Plazmová hviezda má hmotnosť v rozpätí od 0,08 hmotností Slnka do viac ako 100 hmotností Slnka. Hornú hranicu nie je možné presne určiť. Príliš hmotné plazmové hviezdy, napr. Eta Carinae sa stávajú nestabilnými. Plazmová hviezda sa skladá z plazmy, tj. zo zmesi protónov, elektrónov, ionizovaných atómov a zriedkavo aj neutrálnych atómov. V jej jadre prebiehajú termojadrové reakcie, ktoré sú zdrojom všetkého jej žiarenia. Plazmová hviezda zahŕňa 5 štádií vývoja hviezd. Plazmová hviezda vzniká z protohviezdy v okamihu jej prechodu na hlavnú postupnosť, čiže v okamihu zapálenia termojadrových reakcií. Štádium plazmovej hviezdy končí zánikom obra alebo nadobra. Supernovy, bielych trpaslíkov, neutrónové hviezdy a čierne diery už zaraďujeme medzi degenerované hviezdy.
Najznámejšou plazmovou hviezdou je Slnko. Plazmové hviezdy sa samozrejme vyskytujú aj v dvoj- a viacnásobných systémoch, napríklad našu najbližšiu hviezdnu sústavu alfa Centauri tvoria tri plazmové hviezdy. Plazmové hviezdy sa však môžu nachádzať aj v pároch s degenerovanými hviezdami. Typickým príkladom je najjasnejšia dvojhviezda na oblohe Sírius, kde hlavnú zložku tvorí plazmová hviezda hlavnej postupnosti a vedľajšiu biely trpaslík. Degenerované hviezdy môžu zo svojich plazmových spoločníkov gravitáciou vysávať hmotu. Príkladom takýchto dvojhviezdnych systémov sú novy. Existuje hypotéza, podľa ktorej sa degenerované hviezdy môžu vrátiť do štádia plazmových hviezd, napríklad nahromadením veľkého množstva hmoty.

</doc>
<doc id="149092" title="Rytier (stredovek)" url="https://sk.wikipedia.org/wiki?curid=149092">
Rytier (stredovek)

(Stredovekí) rytieri boli zhruba od 8. storočia do 15. storočia ťažkoodení vycvičení jazdci-bojovníci vo vojsku (pôvodne franskom) a najmä od 11. storočia zároveň - spravidla pasovaní - predstavitelia špeciálneho vyššieho stavu.
Rytieri zohrali významnú úlohu v križiackych výpravách a iných stredovekých vojnách. Rytieri nosili plátovú výzbroj. Pri jej obliekaní im museli pomáhať pomocníci panoši. Sekery, kopije a meče boli hlavné zbrane rytierov.
Rytierstvo vzniklo z ranostredovekých panovníckych družín (lat. milites, starofr. chevalier a pod.), ktoré zas nadväzovali na starorímsku tradíciu (equites, existovali údajne už za vlády Romula v 8. stor. pred Kr.). Rytieri v pravom zmysle slova vznikli zhruba v 8. storočí, kedy sa vojsko Franskej ríše pretváralo na prevažne jazdecké vojsko. Keďže jeho príslušníci potrebovali špeciálny výcvik, koňa a výzbroj, začala vznikať zvláštna elitná spoločenská skupina rytierov, teda zvláštny stav. Po zavedení dedičnosti lén v Nemecku (1037), ktorým sa aj vojenské (rytierske) zamestnanie začalo dediť z otca na syna, a po vypuknutí križiackych výprav (1096) bol (najmä nemecký a francúzsky) rytiersky stav definitívne utvorený. 
Od 11. storočia sa pod francúzskym vplyvom šírili aj slávnostné formy prijímania za rytierov (pasovanie) a od 12. storočia sa začali používať erby. Od 12. storočia existovali aj tzv. vandrovní rytieri, neskôr aj zbojnícki rytieri. V 12.-14. storočí sa vytvorila osobitná rytierska literatúra a kultúra. Do 15. storočia boli známe rytierske turnaje. 
V Uhorsku, vrátane Slovenska, osobitný rytiersky stav nikdy neexistoval; rytiermi boli príslušníci šľachty. 
Rytierstvo v pravom zmysle slova začalo upadať v 14. storočí a zaniklo v 15. a na začiatku 16. storočia. Pojem rytier sa ale až dodnes zachoval ako stav, ako šľachtická hodnosť prípadne aspoň čestný titul (v Rakúsko-Uhorsku do roku 1918). Pozri rytier (šľachtická hodnosť), knight a rytier.

</doc>
<doc id="149099" title="Husár" url="https://sk.wikipedia.org/wiki?curid=149099">
Husár

Husár () bol pôvodne príslušník telesnej stráže Mateja Korvína, neskôr ľahký vojenský jazdec uhorského (a tým neskôr aj rakúskeho) vojska, v novoveku aj ťažký jazdec poľského vojska a napokon od 18. storočia podľa uhorského vzoru aj príslušník špeciálneho (od konca 19. stor. už len reprezentatívneho) špeciálne odetého pluku v rámci ľahkého vojenského jazdectva armád iných európskych krajín (Rusko, Francúzsko, Prusko, Spojené kráľovstvo...). Od druhej polovice 20. storočia sa ešte názov vyskytuje ako tradičné označenie plukov niektorých armád. V armádach nemeckyhovoriacich častí habsburskej monarchie označovaní aj švališéri (z franc. chevau-lagers), toto označenie sa od 1767 používalo aj v uhorskej armáde.
Pre uniformu husárov bol typický kabátec, ktorý sa mimo boja nosil prevesený cez rameno. Dolomán bol krátky zdobený kabát s hustým šnurovaním. Ďalej nosili úzke nohavice s výšivkami na stehnách a hrubý kožený opasok. Značne sa líšili najmä husárske jednotky v Poľsku. Poľskí husári nosili na rozdiel od ostatných aj ľahké brnenie a typické „krídla“, ktoré boli ochranou pred použitím lás s obľubou používaných orientálnymi jazdeckými jednotkami.Ozdobnú zbroj poľských husárov tvorila leopardia koža a orlie perá. Používali rýchle a obratné kone. Ich hlavnými zbraňami boli kopija, meč, paloš, alebo šabľa. Niekedy doplnená o pár pištolí alebo krátku karabínu.
Prvé dva pravidelné husárske pluky rakúskeho jazdectva boli sformované v roku 1688.
Etymológia.
Slovenské slovo pochádza z maďarčiny. V dnešnej maďarčine slovo znie "huszár", prvýkrát je v maďarčine doložené z roku 1432 v podobe "hussar" vo význame ľahký vojenský jazdec slúžiaci v pevnostiach na južnej uhorskej hranici (Podľa iných názorov je prvý výskyt už v roku 1378 v podobe "hunzar" vo význame člen družiny). Do konca 15. storočia slovo označovalo srbských ľahkých jazdcov bojujúcich s kopijou a štítom a bez brnenia. Od 16. storočia slovo označovalo druh vojakov kráľovského dvora. 
Vysvetlení etymológie maďarského slova je viacero:

</doc>
<doc id="149100" title="Sen noci svätojánskej" url="https://sk.wikipedia.org/wiki?curid=149100">
Sen noci svätojánskej

Sen noci svätojánskej () je romantická komédia z pera anglického dramatika Williama Shakespearea, napísaná na prelome 16. a 17. storočia.
Hra rozpráva o dobrodružstvách štyroch mladých aténskych zaľúbencov a skupiny ochotníckych hercov so skupinou víl a škriatkov, ktorí žijú v tmavom lese za mestom. "Sen noci svätojánskej" patrí medzi Shakespearove najobľúbenejšie komédie a často sa hráva na celom svete. 
Vznik a prvé uvedenie.
Presný dátum zrodu hry je neznámy. Predpokladá sa však, že hra nemohla vzniknúť skôr ako na jeseň roku 1594. Nachádzame v nej totiž narážku na udalosť, ktorá sa stala 30. augusta 1594 na krstinách princa Henricha, syna budúceho kráľa Jakuba I. a tlač ju zaznamená až v októbri toho istého roku. Počas hostiny sa mal objaviť voz, ktorý mal ťahať lev, no pretože by v hosťoch mohol vyvolať strach, nahradila ho iná atrakcia. Na ponuku tkáča Klba, že bude v interlúdiu hrať leva, reaguje postava tesára Väzbu slovami: "„Ty by si reval až priveľmi a naľakala by sa kňažná aj ostatné dámy. Aj tie by sa potom rozrevali – a knieža by nás dalo za to všetkých povesiť.“" 
Ďalšími indíciami sú správy o prevrátenom počasí z rokov 1594 až 1596. Istý Simon Forman si o lete roku 1596 poznamenal: "„June and July were very wet and wonderful cold like winter“" "(„jún a júl boli veľmi daždivé a podivuhodne chladné mesiace podobné zime“)". Jeho slová sa nápadne premietli do jednej z replík Titanie: "„(…) Zima aj leto bláznia! Nastal chaos / v poradí sezón. Bielohlavý mráz / omacal čerstvý purpur v lone ruže, / bradatá stará zima na posmech / nasadila si venček z letných púpät / na sluchy s riedkym srieňom (…)“" 
"Sen noci svätojánskej" bol zapísaný do Nakladateľského registra (Register of the Stationers Company) 8. októbra 1600 – zapísal ho tam londýnsky nakladateľ Thomas Fisher. Podľa vedcov sa prvé kvatro opieralo o neautorizovaný pôvodný text. Prvé zmeny sa objavili až vo fóliovom vydaní z roku 1623.
Titulná strana prvého kvatra vraví, že hra bola "„niekoľkokrát odohraná“ (sundry times publicly acted)" pred rokom 1600. Predpokladá sa, že prvé uvedenie hry sa uskutočnilo na svadbe, keďže ide o svadobnú hru. Prvé potvrdené uvedenie hry sa uskutočnilo 1. januára 1604 na kráľovskom dvore.
Osoby.
V hre vystupujú tieto postavy:
Dej.
V hre sa nachádzajú tri do seba zapadajúce dejové línie, ktoré spája oslava svadby aténskeho kniežaťa Tezea a kráľovnou Amazoniek Hippolytou.
V úvodnej scéne, sa Hermia odmieta podriadiť želaniu jej otca, aby si vzala Demetria, ktorého jej on sám vybral za manžela. Egeus jej pripomína staré aténske právo, podľa ktorého sa dcéra musí podriadiť otcovi a vziať si toho pytača, ktorého jej určí otec alebo si bude musieť vybrať medzi smrťou a doživotnou cudnosťou ako mníška bohyne Diany. 
Hermia a jej milý, Lysander, sa rozhodnú počas noci utiecť do neďalekého lesa. Hermia sa zdôverí svojej najlepšej priateľke, Helene, ktorá miluje Demetria, ale ten ju odmieta. Rozhodne sa ho získať a tak mu prezradí Hermiin plán. Demetrius, poslušne nasledovaný Helenou, naháňa po lese Hermiu, ktorá však hľadá Lysandra.

</doc>
<doc id="149194" title="VyVolení" url="https://sk.wikipedia.org/wiki?curid=149194">
VyVolení

Vyvolení je reality show vysielaná TV JOJ. Súťaž pod licenciou maďarskej spoločnosti IKO bola po prvýkrát vysielaná v Maďarsku pod názvom "Való Világ" (Skutočný svet).
Princípom celej show je pobyt skupiny ľudí v uzatvorenej vile. Účastníci sú nepretržito sledovaní a nahrávaní. Plnia rôzne úlohy a televízia z ich pobytu vyrába zostrihy, ktoré vysiela.
Víťazom 1. série sa stala Melinda Drevenková alias Linda. Víťazom 2. série bol Erik Hilár Lakatošovie. Víťazom 3. série (s podtitulom "Dom snov") sa stal Igor Džadoň.
1. séria.
Nakoniec dňa 25. decembra 2005 zvíťazila "Linda" s počtom 197 656 hlasov. Druhý skončil "Luis" s 163 318 hlasmi a "Rocky" s počtom 61 499 hlasov skončil na treťom mieste.

</doc>
<doc id="149437" title="Buk lesný" url="https://sk.wikipedia.org/wiki?curid=149437">
Buk lesný

Buk lesný (ľudovo alebo staršie: buk; lat. "Fagus sylvatica") je opadavý listnatý strom z čeľade bukovité ("Fagaceae"). Podľa Medzinárodnej únie na ochranu prírody a prírodných zdrojov buk lesný patrí medzi najmenej ohrozené druhy, trend populácie nie je známy, nie sú žiadne údaje o stave v Európe alebo Kaukaze, buk lesný je jeden z najbežnejších listnatých stromov v Európe.
Opis.
Strom je vysoký 30. Koreňová sústava je kolovitá. Koruna je vajcovitá až široko rozložená, premenlivého tvaru. Konáre sú väčšinou šikmo odklonené od kmeňa. Kmeň je štíhly. Najstarší buk v Slovenskom krase v katastri Jablonova nad Turňou má obvod kmeňa v prsnej výške 5 m, priemer 1,6 m, a jeho vek sa odhaduje na 150-300 rokov. Jedince s podobnými parametrami sa vyskytujú o.i. v lesných porastoch geomorfologického celku Busov. Kôra je najprv hnedá alebo hnedosivá, prechádza do svetlosivej borky, ktorá je len zriedkavo pozdĺžne rozpukaná, tmavosivá. Listy sú stopkaté, vajcovité až eliptické, veľmi mierne nepravidelne laločnaté, až takmer celistvé. Kvety sú vajcovité, krátko zahrotené. Kvitne v máji súčasne s rozvíjaním listov. Je to jednodomá rastlina, kvety sú rôznopohlavné. Plody – bukvice, trojboké nažky sú pokryté mäkkými ostňami. Dozrievajú v septembri až októbri, pre človeka bez tepelnej úpravy jedovaté. Buk je tieňomilná drevina oceánskej klímy, náročná na pôdne živiny, citlivá na sucho a mrazy. Tvorí rovnorodé, ale aj zmiešané porasty s dubom, jedľou a smrekom. Na Slovensku je jednou z hospodársky najvýznamnejších drevín. Citlivá na exhaláty.
Výskyt.
Buk lesný rastie takmer v celej Európe miernych zemepisných šírok, vo vyšších polohách je rozšírený aj v južnej Európe. V juhovýchodnej Európe naň nadväzuje buk východný ("Fagus orientalis"). Buk sa prirodzene vyskytuje predovšetkým v biotopoch bučín, v nadmorských výškach 300 až Súčasný výskyt je oproti prirodzenému výrazne obmedzený.
Niektorí taxonómovia uvažujú o tom, že buk lesný a buk východný sú dva rôzne druhy, pretože boli od seba po celú poslednú dobu ľadovú a významnú časť holocénu geograficky oddelené.
Výskyt a stav na Slovensku.
Buk lesný vytvára v porastoch s inými druhmi stromov biotopy patriace do základnej klasifikačnej jednotky Bukové a zmiešané bukové lesy a ide o najrozšírenejší lesný biotop na Slovensku.
Otravy.
Plody sú pre človeka za surova jedovaté, tepelnou úpravou však ich toxicita značne klesá. Pri požití väčšieho množstva surových semien dochádza k zažívacím problémom (nevoľnosť, hnačka, prípadne zvracanie), kŕčom, otupenosti a prípadne aj k známkam ochrnutia. Záleží však na (veľmi kolísajúcim) obsahu jedovatých látok v rastline aj na citlivosti daného jedinca, mnohí ľudia konzumujú surové bukvice bez akýchkoľvek následkov. Prvou pomocou je vyvolanie zvracania a podanie dávky živočíšneho uhlia.
Využitie.
Rada kultivarov sa vysadzuje v parkoch ako okrasné stromy, alebo masovo na drevo. Drevo sa používa v nábytkárstve (využíva sa jeho dobrá ohybnosť po ohriati parou), truhliarstvo, na výrobu parkiet, či kuchynského náradia. Je veľmi výhrevné. V minulosti sa suchou destiláciou bukového dreva vyrábal metanol (drevný lieh) a bolo aj materiálom na výrobu drevoplynu.

</doc>
<doc id="149589" title="Bihar (župa)" url="https://sk.wikipedia.org/wiki?curid=149589">
Bihar (župa)

Bihar (iné názvy: Biharská župa, Bihárska župa, Bihorská župa; , ), je župa v severozápadnom Rumunsku v regiónoch Krišana a Transilvánii. Jej hlavné mesto je Oradea a skratka BH.
Hospodárstvo.
Patrí medzi najbohatšie rumunské župy. Vďaka prílevu investícií z Maďarska a iných krajín západnej Európy je miestne HDP nad rumunským priemerom. Nezamestnanosť je jednociferná. Hlavné priemyselné odvetvia sú textil, potravinárstvo a strojárstvo. Ťaží sa čierne uhlie a v menšom množstve aj ropa.
Demografia.
Podľa sčítania obyvateľstva v roku 2002, v Bihárskej župe žilo obyvateľov a hustota obyvateľstva bola 79,56 obyvateľa na km2, čo je pod rumunským priemerom (93 obyv/km2). V župe žilo mužov a žien. V roku 2011 žilo v župe obyvateľov, čo je oproti roku 2002 pokles.
Región je z etnického hľadiska veľmi pestrý. Väčšinu obyvateľstva (67,40 %) tvoria Rumuni, no veľmi signifikantná je maďarská menšina (25,91 %), nakoľko ide o pohraničný región. V regióne žije aj množstvo Rómov (5,00 %) a najväčšia menšina rumunských Slovákov. Táto oblasť slovenského osídlenia sa nazýva biharsko-salašská. Najvýznamnejšie slovenské sídla sú:
A rozptýlene žijú v mnohých iných obciach a mestách. Slováci sem prišli v 18. storočí z rôznych regiónov Slovenska, prevažne Orava, Kysuce, Zemplín, Šariš a Gemer. Viaceré obce a mestá získali slovenskú menšinu ako dôsledok vnútornej kolonizácie začiatkom 20. storočia, kedy sa Slováci z chudobných horských obcí sťahovali do dolín za prácou. Naopak po roku 1946 začínajú na zákalde vládneho uznesenia z 28. mája rumunskí Slováci a Česi dostávať ponuku na reemigráciu do Československa, čo spôsobí úbytok o približne osôb. Malú etnickú menšinu v župe tvoria aj Nemci (0,19 %).

</doc>
<doc id="149634" title="Oradea" url="https://sk.wikipedia.org/wiki?curid=149634">
Oradea

Oradea (hist. slovenský názov "Veľký Varadín"; ; ) je mesto v Rumunsku, v župe Bihar (BH) v Sedmohradsku. V meste žije 196 367 obyvateľov (podľa sčítania v roku 2011).
Dejiny.
Prvá písomná zmienka o meste pochádza z roku 1113. Dňa 24. februára 1538 tu Ferdinand I. a Ján Zápoľský podpísali mier. Mesto bolo súčasťou Uhorského kráľovstva až do roku 1918 (s výnimkou tureckej okupácie). Po oslobodení od Turkov bolo barokovo prestavané. Od roku 1918 bolo súčasťou Rumunska. V období druhej svetovej vojny bolo okupované Maďarskom. Od roku 1944 je opäť súčasťou Rumunska a centrom župy Bihar. Počas socialistickej éry bola veľká časť mesta prestavaná po vzore ostatných veľkých rumunských miest. V meste žije početná maďarská menšina, a malá slovenská menšina.
Etymológia.
Meno Oradea, alebo "Orade" v Bihárskom nárečí vzišlo z maďarského pomenovania mesta "Varad", čo pravdepodobne vzniklo zo slov "vár" (maď. pevnosť, hrad) a sufixu "da", "ad" vzišlého tiež z maďarčiny. Tento názov je pravdepodobne prvý zachovaný, pretože v historických dokumentoch sa mesto od prvej písomnej zmienky roku 1113 spomína pod názvami, ako Waradinum, Uaradinum a Varadinum.
Administratívne delenie.
Od roku 2011 sa mesto delí na 30 okrskov ():
Demografia.
Mesto je z určitého hľadiska multietnického charakteru, ako i celý región, v kategórii „Ostatné“ totiž môžeme nájsť Slovákov, Ukrajincov a Rusínov.
Geografia.
Polohopis.
Nachádza sa ca 13 km od štátnej hranice medzi Maďarskom a Rumunskom. Je to právom jedno z najväčších centier regiónu, je to i významný dopravný uzol, pretože sa nachádza na dôležitej ceste a železnici v približne v rovnakej vzdialenosti medzi veľkými východo- a stredoeurópskymi mestami: Bukurešť (651 km), Viedeň (518 km), Budapešť (248 km), Praha (676 km).
Mesto leží v údolí rieky Bystrý Kriš. Nad ním sa vypínajú Apusenské vrchy.
Mesto je prístupné autobusom, autom, i vlakom. Nachádzajú sa tu 2 väčšie železničné stanice.
Vodstvo.
Cez mesto pretekajú v prvom rade rieka Bystrý Kriš a termálne zohrievaná rieka Peța.
Klíma.
Priemerné teploty v priebehu roka
Doprava.
Mesto má dve veľké železničné stanice, spomenuté v časti „Polohopis“. hromadnú dopravu v rámci mesta zabezpečujú električky a autobusy. Všetky električkové linky sú okružné, všetky autobusové linky sa i vrátia po pôvodnej trase. Donedávna jazdili vo Veľkom Varadíne najmä električky ruskej výroby a z autobusov maďarské Ikarusy. Nedávno bol najmä z Eurofondov celý vozidlový park vymenený a dnes jazdia po meste električky značky Siemens, model ULF (pozri obrázok) V meste premáva 5 električkových a 18 autobusových liniek, vypísaných i s trasami nižšie. 
Električkové linky.
Linka 3R
Linka 2
Linka 1N 
Linka 3N
Autobusové linky.
"„»“ značí, že autobus sa otočí"

</doc>
<doc id="149635" title="Ján Krošlák" url="https://sk.wikipedia.org/wiki?curid=149635">
Ján Krošlák

Ján Krošlák (* 17. október 1974, Bratislava) je bývalý slovenský profesionálny tenista a politik. Počas svojej kariéry vyhral 2 turnaje ATP v dvojhre. Od 20. marca 2020 je poslancom Národnej rady Slovenskej republiky za stranu OBYČAJNÍ ĽUDIA a nezávislé osobnosti.
Politická kariéra.
V parlamentných voľbách v roku 2020 kandidoval najprv zo 102. miesta na kandidátke strany SaS, neskôr zo 40. miesta na kandidátke strany OĽaNO. Vo voľbách bol zvolený s 2 428 hlasmi a od 20. marca 2020 je poslancom Národnej rady Slovenskej republiky.

</doc>
<doc id="149765" title="Learn to Fly" url="https://sk.wikipedia.org/wiki?curid=149765">
Learn to Fly

„Learn to Fly“ je prvý singel americkej alternatívnej rockovej skupiny Foo Fighters, z ich albumu "There Is Nothing Left to Lose". Skladba bola vydaná v dvoch rozdielnych singloch v Spojenom kráľovstve v roku 1999. „Learn to Fly“ je jednou z najúspešnejších a najznámejších skladieb skupiny, pričom doosiahla 1. miesto v rebríčku Modern Rock Tracks. S 19. miestom v rebríčku Billboard Hot 100 je singel druhým najúspešnejším singlom v tomto rebríčku.
Hudobné video.
K singlu bolo vydané veľmi populárne hudobné video. Miestom kde sa odohráva je lietadlo, pričom video paroduje film "Pripútajte sa, prosím".
Na začiatku dvaja upratovači (hrá ich dvojica zo skupiny Tenacious D) schovajú niečo, čo sa javí ako drogy do kávovaru v lietadle. Každý, kto sa tejto kávy napije bude mať halucinácie a bude sa smiať. Ostatných ľudí v lietadle hrajú členovia Foo Fighters (oni sami, letušky, piloti, rôzni cestujúci atď.). Samotní členovia Foo Fighters sa kávy nenapijú keďže si dali čaj a podarí sa im let zachrániť a pristáť.
Video bolo natočené v Londýne v tréningovom lietadle. Hudobné video získalo cenu Grammy v roku 2001 v kategórii Best Short Form Music Video.

</doc>
<doc id="149771" title="Ľahká duševná zaostalosť" url="https://sk.wikipedia.org/wiki?curid=149771">
Ľahká duševná zaostalosť

Ľahká duševná zaostalosť (starý názov je debilita; príslušná osoba je debil), v MKCH -10 F70, je najľahšia forma duševnej zaostalosti. Rozsah IQ je od 50 do 69 (u dospelých, mentálny vek od 9 do 12 rokov). Výsledkom budú pravdepodobne problémy s učením v škole. Veľa dospelých ľudí s ľahkou duševnou zaostalosťou je schopných pracovať, udržiavať dobré spoločenské vzťahy a byť prospešnými spoločnosti. Zahŕňa: slabomyseľnosť [tu je chyba prekladu MKCH, vhodnejšie by bolo debilita] a ľahký stupeň psychickej podnormálnosti. Ťažšími stupňami retardácie sú imbecilita a idiocia. 
Pri automatizovaných činnostiach sa nemusí prejavovať, jedinec je vzdelávateľný.

</doc>
<doc id="149774" title="Marián Vajda" url="https://sk.wikipedia.org/wiki?curid=149774">
Marián Vajda

Marián Vajda (* 24. marec 1965, Považská Bystrica) je slovenský profesionálny tenisový tréner a bývalý hráč. Je súčasným hlavným trénerom Novaka Djokovića a bol jeho trénerom takmer počas celej jeho profesionálnej kariéry. Získali spolu 77 titulov. Vajda je najúspešnejším trénerom v histórii tenisu z hľadiska grandslamového turnaja so ziskom 17 grandslamových trofejí s Novakom Djokovićom.
Ocenenia.
2011 - Krištáľové krídlo v kategórii šport za trénovanie Novaka Đjokovića, ktorý sa za jeho pôsobenia stal svetovou jednotkou a získal tri grandslamové tituly.
2018 - ATP Tréner roka 

</doc>
<doc id="149821" title="Majstrovstvá sveta v ľadovom hokeji 2000" url="https://sk.wikipedia.org/wiki?curid=149821">
Majstrovstvá sveta v ľadovom hokeji 2000

Majstrovstvá sveta v ľadovom hokeji 2000 skupiny A sa konali v ruskom Petrohrade. Majstrovstvá vyhral výber Česka.
Slovenskí hokejisti prehrali finálový zápas s Českom 3:5 a získali strieborné medaily a vôbec prvé v samostatnej ére Slovenska. Výprava priletela do Bratislavy až po polnoci, na námestí ju však čakali tisícky ľudí.
Baráž o MS 2000.
Skupina A.
Kvalifikačná skupina A sa konala od 5. do 8. novembra 1998 v rakúskom Klagenfurte.
Skupina B.
Kvalifikačná skupina B sa konala od 5. do 8. novembra 1998 v slovinskom meste Ľubľana.
Skupina Ďaleký východ.
Kvalifikačná skupina Ďaleký východ sa konala od 4. do 6. septembra 1998 v japonskom Tokiu.
Výsledky na MS 2000.
Osemfinále.
Do osemfinálových skupín si tímy postupujúce zo skupín prenášajú body zo zápasov súperov, ktorí s nimi postúpili.
1. divízia.
1. divízia sa hrala od 12. do 21. apríla v poľských mestách Kraków a Katowice.

</doc>
<doc id="149862" title="AK-47" url="https://sk.wikipedia.org/wiki?curid=149862">
AK-47

AK-47 (skratka výrazu Avtomat Kalašnikova vzor 1947) je dodnes často používaná útočná puška, ktorá bola pôvodne navrhnutá v Sovietskom zväze.
Dejiny.
História AK-47 je úzko spätá s jej konštruktérom M. T. Kalašnikovom, ktorý začal projektovať automatické zbrane už počas druhej svetovej vojny. Pri bojoch proti nemeckým vojskám na jeseň 1941 Kalašnikov videl, že Červená armáda na rozdiel od nepriateľa postráda účinné krátke rýchlopalné pechotné zbrane. Prvý prototyp AK-47 bol zostrojený dva roky po vojne, teda v roku 1947. Masovo sa začal vyrábať a používať v roku 1949. Pri práci na zbrani sa určite inšpiroval viacerými konštrukciami a technológiami, predovšetkým veľmi podobnou nemeckou konštrukciou Sturmgewehr 44. Na vývoji sa podieľal aj nemecký konštruktér zbraní Hugo Schmeisser, ktorý bol niekoľko rokov v sovietskom zajatí. Pre úplnosť je nutné dodať, že nemecké útočné pušky MP 43 a MP 44 boli inšpirované sovietskymi zbraňami Tokarev SVT 38, SVT-40 a AVT 40 ako aj Simonov AVS-36.
Vo výzbroji ho má okrem Ruska asi 50 iných krajín, najmä krajiny východného bloku a tretieho sveta. Je to tým, že Sovietsky zväz vyvážal AK-47 do krajín, ktoré boli protizápadne orientované. Používajú ho vzhľadom na jeho silu a nízku cenu aj teroristické organizácie.
Napriek tomu, že AK-47 nezodpovedá najnovším trendom vo vývoji zbraní, je v mnohých smeroch omnoho lepší ako niektoré moderné pušky. Je odolný, nenáročný na údržbu, ľahko sa s ním zaobchádza a dokáže strieľať v extrémnych podmienkach ako napr. vo vode, v piesku, v prachu alebo v silnom mraze, keď sa iné zbrane zasekávajú.
Je to jedna z najpoužívanejších zbraní. Od roku 1949 dodnes vyrobili približne 80 miliónov kusov AK-47 a jeho variácií. Okrem Ruska sa vyrába približne v 20 krajinách, ale len tri mu platia licenčné poplatky.
Výroba.
Počas počiatočnej fázy výroby sa objavilo veľa ťažkostí. Prvé modely mali puzdro záveru vyrobené z lisovaného plechu, obrábanú hlavu puzdra záveru a lisovaný rám. Problémy nastali pri zváraní častí vyhadzovača, čo spôsobilo vysokú nepodarkovosť. Miesto zastavenie výroby bolo lisované puzdro záveru nahradené asi o 2,2 libry ťažším obrábaným puzdrom záveru. Išlo o nákladnejšie proces, ale použitie obrobených častí zrýchlilo výrobu a tiež boli využité nástroje a pracovná sila zvyknutá obrábať časti starých pušiek Mosin-Nagant. Čiastočne kvôli týmto problémov nebol ZSSR schopný distribuovať veľké množstvo novej pušky armáde až do roku 1956. Počas tejto doby tiež pokračovala výroba pušiek SKS. 
Potom, čo boli prekonané výrobné problémy neobráběných puzdier záveru, bola prepracovaná verzia označená AKM (M ako "modernizovaný") a predstavená v roku 1959. Tento nový model mal puzdro záveru lisované z plechu a šikmú úsťovú brzdu na konci hlavne, ktorá kompenzuje zdvih a spätný ráz. Okrem toho bol vylepšený úderný mechanizmus, ktorý bráni dopade kladivka na úderník pred úplným uzavretím závere pri rýchlej paľbe. Toto je niekedy označované ako "redukcia kadencie". Tiež má za následok zníženie počtu výstrelov za minútu počas automatickej paľby. AKM je tiež zhruba o tretinu ľahší ako predchádzajúci model. V 60. rokoch bol tiež predstavený ľahký guľomet RPK, zbraň typu AK-47 so silnejším puzdrom záveru, dlhší hlavňou a dvojnožkou, ktorý nahradil ľahký guľomet RPD. 
Variácie.
Okrem AK-47 existuje aj mnoho jeho variácií a modernizovaných verzií. Sú to: 
Všetky tieto modely sú ruskej alebo sovietskej výroby.

</doc>
<doc id="149888" title="Theo Walcott" url="https://sk.wikipedia.org/wiki?curid=149888">
Theo Walcott

Theo James Walcott (* 16. marec 1989, Londýn, Spojené kráľovstvo) je anglický futbalista hrajúci za Everton. Do Liverpoolu prestúpil po dlhých rokoch strávených v londýnskom Arsenale, kam prišiel zo Southamptonu 20. januára 2006. Walcott je známy hlavne pre svoju bleskovú rýchlosť.
Životopis.
Vyrastal v malej dedinke Compton blízko Newbury v Berkshire, kde v detstve hrával za miestny klub AFC Newbury. Walcott dokázal v jedinej sezóne za Newbury nastrielať viac ako 100 gólov. Hneď si to všimol Swindon Town, odkiaľ sa nakoniec sťahoval do Southamptonu. V sezóne 2004-05 hral za dorastenecký tým Southamptonu. Theo sa stal najmladším hráčom histórie, ktorý nastúpil za rezervný tým Southamptonu - mal 15 rokov a 175 dní, keď nastúpil v zápase proti Watfordu v septembri 2004. Firma Nike s ním dokonca podpísala sponzorskú zmluvu vo veku 14 rokov. Theo však išiel ďalej a stal sa najmladším hráčom, ktorý kedy nastúpil za prvý tým Southamptonu. Stalo sa tak vo Football League Championship v zápase proti Wolverhamptonu, keď mal 16 rokov a 143 dní. Svoj prvý celý zápas odohral v lige proti Leedsu United 18. októbra 2005 a v tom istom zápase dal svoj prvý gól za seniorov.
Jeho výkony ihneď budili obrovskú pozornosť britských médií, ktoré ho videli ako najsľubnejší mladý talent tejto doby. Bolo veľa špekulácií o tom, že sa Walcott presunie do Premier League a jeho meno bolo najčastejšie spojované s Tottenhamom, Arsenalom, Chelsea, Manchesterom United a Liverpoolom. Objavili sa aj správy, že sa presunie do klubov mimo Anglicka - do Barcelony, Realu Madrid, Juventusu a AC Milána. 
Po nekonečnom špekulovaní britských bulvárnych novín a zdĺhavých ponúk Chelsea, podpísal Theo zmluvu s Arsenalom. Prestup prebehol 20. januára 2006 a Arsenal stál 5 mil. liber + dodatok o zvýšení tejto čiastky na 12 mil. liber podľa počtov odohraných zápasov. Táto zmluva urobila z Thea najdrahšieho 16-ročného futbalistu v dejinách britského futbalu. 
7. februára 2006 si Walcott odbyl svoj debut za rezervu Arsenalu v zápase proti Portsmouthu a aj keď Arsenal prehral 3-2, on stačil dať svoj prvý gól za tento klub. V druhej fáze Ligy majstrov sa proti Realu Madrid dostal do 18-člennej nominácie na zápas, avšak svoj debut v Lige majstrov si schoval až na september 06, kde nastúpil do zápasu v odvete proti Dynamu Záhreb v 3. predkole LM. 16. marca 2006 oslávil Theo svoje 17. narodeniny a v tento deň dostal asi svoj najlepší darček - podpísal svoju prvú profesionálnu zmluvu, ktorá mu zaisťovala 1 mil. liber ročne a trvala pôvodne do roku 2008. 
V Premier League si tento mladík prvýkrát zahral až v sezóne 2006-07 a to hneď v prvom kole proti Aston Ville dňa 19. septembra. Theo prišiel na ihrisko za stavu 0-1 v 73. minúte a prihral Gilbertovi na dôležitý vyrovnávajúci gól.
Dňa 8. apríla 2008 v druhom zápase štvrťfinále Ligy majstrov proti Liverpoolu nastúpil ako náhradník. Po desiatich minútach sa presadil sólom dlhým takmer 70 metrov zakončeným finálnou gólovou prihrávkou na Emmanuela Adebayora. Napriek tomuto gólu Liverpool nakoniec vyhral 4-2 a postúpil do semifinále.
Začiatkom mája 2009 podpísal s Arsenalom novú viacročnú zmluvu. Dĺžka a finančná stránka kontraktu však nebola zverejnená.

</doc>
<doc id="150207" title="Železník lekársky" url="https://sk.wikipedia.org/wiki?curid=150207">
Železník lekársky

Železník lekársky, ľudovo aj verbena ("Verbena officinalis"), je jednoročná až trváca liečivá rastlina z čeľade železníkovité ("Verbenaceae"). Železník lekársky je nízka letnička hodiaca sa predovšetkým do skaliek. Môžeme ju tiež pestovať v kvetináči. Kvitne krásnymi fialovými kvietkami od júla do konca augusta.
Už v staroveku bola táto rastlina rozšírená a dokonca ponímaná ako rastlina, ktorá má nadprirodzenú moc. Čerstvú šťavu môžeme použiť na kloktanie. Z listov sa pripravuje čaj pri zažívacích problémoch alebo sa môžu sušiť a dávať na rany.

</doc>
<doc id="150442" title="MAC M10" url="https://sk.wikipedia.org/wiki?curid=150442">
MAC M10

MAC M10 (skratka Military Armament Corporation Model 10) je samopal (alebo aj automatická pištoľ) americkej výroby.
Vznik a vývoj zbrane.
Skonštruoval ho Gordon Ingram v roku 1964. Používajú ho americká a brazílska armáda, polícia a špeciálne jednotky, napr. SWAT, ďalej je používaný v Británii, Izraeli a v niektorých krajinách strednej Ameriky. Bol použitý vo vietnamskej vojne.
Vyrábať ho začala firma Military Armament Corporation, neskôr ho začali vyrábať aj iné firmy, ako SWD, Cobray a Leinad.
MAC 10 je malý,kompaktný a má veľmi veľkú kadenciu (pri automatickom režime sa zásobník vyprázdni za 1,5 sekundy). Lenže to, že je malý, je aj jeho nevýhodou, pretože je aj ťažký a zle sa drží.
Vyrába sa v dvoch variantoch kalibrov - .45 ACP a 9 × 19 mm Parabellum. Jeho novšia variácia MAC 11 má kaliber .380 ACP. Oba modely sú takmer rovnaké, rozdiel je len v kalibroch a MAC 11 má vyššiu kadenciu. Na hlavne oboch modelov sa dá pripevniť tlmič.
MAC je známy aj z filmov a PC hier. Najčastejšie býva zobrazený ako zbraň používaná zločincami a teroristami.

</doc>
<doc id="150513" title="Marduk" url="https://sk.wikipedia.org/wiki?curid=150513">
Marduk

Marduk bol mestský boh mesta Babylon, neskôr (od stredobabylonského obdobia) súčasne s rastom moci tohto mesta sa stal aj bohom celej Babylonie. 
Rodina.
Enki bol synom najvyššieho pána bohov a nebies Anu, bratom Enlila boha vzduchu a búrok. V starobabylonskej tradícii nie je jeho rodokmeň známy.
Meno.
V starobabylonskom období ho texty píšu výlučne ako AMAR-UD (= teľa/ dieťa boha slnka Utu), v stredobabylonskom období sa vyskytujú aj mená ŠA-ZU, MES a TUŠ-A, po roku 1000 pred Kr. aj ideogramy ŠU a KU. Jeho meno sa v starobabylonskom období čítalo zrejme [marutuk] (zápis ma-ru-tu-uk alebo ma-ru-tu-UD). Stredobabylonský resp. stredoelemský text naznačuje výslovnosť [marduk/martuk], teda bez -u- a po roku 1000 pred Kr. sa vyskytuje výslovnosť [maruduk] aj [marduk].
V niektorých súvislostiach bol Marduk odpočiatku stotožňovaný so sumerským bohom Asalluchim či mestským bohom Barsippy Tutuom (často sa možno stretnúť s tým, že meno Asalluchi zo sumerského textu je preložené ako Marduk v akkadskom texte). V stredobabylonskom období títo bohovia úplne zanikli v prospech mena Marduk.
Od začiatku stredobabylonského obdobia možno pozorovať náznaky používania slova bélu ("pán") ako označenia pre Marduka v podobe Bél (EN), takéto používanie je definitívne doložené od čias vlády Nebukadnesara (12. stor. pred Kr.).
V Enúma eliš VI a VII, ako aj vo veľkom Zozname kráľov An, je uvedených 50 Mardukových mien (epitet).
Charakteristika.
Bol patrónom mesta Babylon, kde mal veľa funkcií, ktoré sa postupne rozširovali: boh zaklínania, múdrosti, liečiteľstva, určoval osudy, bol darcom svetla, bol považovaný za „pána bohov“ a za „stvoriteľa bohov svojich otcov“.
Najstaršie odkazy na Marduka tohoto boha pochádzajú zhruba z roku 2500 pred Kr., ale vtedy išlo o okrajového, nevýznamného boha. Nárast významu Marduka se datuje zhruba od 19. stor. pred Kr., jeho ďalší vzostup závisel od postavenia Babylonu. V čase okolo vlády Chammu-rabiho (zač. 18. stor. pred Kr.) ho začali považovať za syna Enkiho. V tom období sa stal Babylon centrom starobabylonskej ríše. V Chammurapiho zákonníku ho už považujú za syna Enkiho.
Texty.
Marduk sa spomína vo veľa textoch (Mýtus o Errovi, Ludlul bél nímeki), v niektorých ako stvoriteľ sveta, ľudí a podobne. Väčšina týchto textov je odvodená zo starších textov a Marduk len prevzal funkciu niektorého staršieho boha.
Enúma eliš ("Pieseň o stvorení sveta") je najvýznamnejší literárny text o Mardukovi. Vznikol asi niekedy na konci obdobia Kasitov alebo v čase rozkvetu obdobia Isin II, teda asi v 12. storočí pred Kr. Cieľom textu je opísať a zdôvodniť vzostup Marduka na post najvyššieho boha a šíriť jeho slávu v kraji. Text opisuje stvorenie sveta. Keď ostatní bohovia zlyhali a len Mardukovi sa podarilo poraziť Tiamat, uznali ostatní bohovia jeho najvyššie postavenie. Marduk je tu zvolený do čela mladej generácie bohov. Potom stvoril a usporiadal kozmos a svet (ľudí ale vraj stvoril Enki na Mardukovu iniciatívu). Bohovia Mardukovi postavili Babylon a v ňom chrám Esagil. Na záver textu ho bohovia ospevujú 50 menami (epitetami). Číslo 50 dokazuje, že získal postavenie Enlila.
Marduk v Asýrii.
V Asýrii sa Marduk v staroasýrskom období vôbec nespomína. Od čias Aššur-uballita (14. stor. pred Kr.) je doložený prvý chrám zasvätený Mardukovi. Od čias Tukulti-Ninurtu I. (13 stor. pred Kr.), ktorý dal previezť sochu Marduka do Asýrie, sa Marduk spomína veľmi často a bol pomerne populárny. V novoasýrskom období sa Mardukovo uctievanie/neuctievanie menilo podľa politickej situácie vo vzťahu k Babylonii. Niektoré aspekty boha Aššura boli možno prevzaté od Marduka.
Symboly.
Jeho symbolom bol drak Mušchuššu (po sumersky zúrivý had) a rýľ.

</doc>
<doc id="150898" title="Piesok" url="https://sk.wikipedia.org/wiki?curid=150898">
Piesok

Piesok je sediment, prírodný nespevnený zrnitý materiál, pozostávajúci z úlomkov veľkosti od 0,064 (1/16 mm) do 2 mm. 
Pod pojmom piesok sa niekedy chápu aj nepremiestnené produkty rozpadu hornín (elúvium), obyčajne však bývajú ako piesok charakterizované hlavne akumulácie zŕn rozrušených hornín, ktoré boli v rôznej miere premiestnené, triedené a opracované. Sedimenty s menšími úlomkami sa nazývajú silt, úlomky väčšie ako 2 mm sú štrky. Spevneným ekvivalentom pieskov sú pieskovce. Spolu tvoria približne štvrtinu všetkých úlomkových usadenín z geologických formácií.
Termín definoval C. K. Wentworth (1922).
Zloženie.
Zrná piesku môžu tvoriť úlomky minerálov a/alebo hornín, ale aj odumretých častí živočíchov a rastlín. Najrozšírenejšia zložka pieskov je však spravidla kremeň (tvorí v priemere dve tretiny objemu pieskov), nakoľko je aj najbežnejšia zložka väčšiny zdrojových hornín a je dostatočne odolný voči chemickému zvetrávaniu, ako aj mechanickému rozrušovaniu počas transportu. Bežná súčasť sú aj sľudy, či už svetlé (muskovit), alebo tmavé (biotit). Prítomnosť muskovitu poukazuje na metamorfný pôvod materskej horniny, nakoľko tento sa viac vyskytuje v metamorfitoch, piesky s vyšším obsahom biotitu majú naopak na vulkanický pôvod. Glaukonit sa vyskytuje v morských pieskoch, alebo pieskovcoch.
Z ďalších minerálov sú zastúpené živce, tieto však v prítomnosti vody podliehajú premenám (ilitizácii a kaolinozácii) na ílové minerály, či už v procese diagenézy, alebo pri neskoršom zvetraní. Biele piesky s vysokým obsahom vápenca poukazujú na tropické prostredie pri vzniku piesku. Z karbonátov býva prítomný aj dolomit a siderit. Posledná skupina minerálov sú tzv. ťažké minerály (minerály s mernou hmotnosťou vyššou ako 2,8 g.cm-3). Patria tam napr. magnetit, amfiboly, zirkón, rutil, olivín, topás, chromit a viaceré iné.
Sedimentačné prostredie.
Na zemskom povrchu prakticky neexistuje oblasť, kde by sa piesky nevyskytovali. Najväčším miestom ich akumulácie sú riečne brehy, delty a morské pláže, v tesnom závese nasledujú púštne oblasti. Na dne oceánov sa však piesky vyskytujú len v obmedzenom množstve, sú typickým kontinentálnym sedimentom.
Na základe chemického zloženia a zrnitostného vytriedenia pieskov sa dá predpokladať ich pôvod. Vo všeobecnosti platí, že staršie piesky sú lepšie vytriedené, kým mladé (recentné) sú nezrelé. Staršie piesky, resp. pieskovce majú obvykle vyšší obsah SiO2 a CaCO3, čo sa dá objasniť dobrou odolnosťou kremeňa voči zvetrávaniu a spevnením jednotlivých zŕn kalcitovým cementom. Mladšie piesky naopak obsahujú pomerne vysoké objemové percento úlomkov hornín a minerálov iných ako kremeň, nakoľko neubehol dostatočne dlhý čas na ich rozloženie. Čím sú piesky, prípadne pieskovce staršie, tým viac ich textúrne znaky vypovedajú o klimatických podmienkach a spôsobe transportu.
Použitie a význam.
Piesky sú dôležitá surovina pre chemický, sklársky a stavebný priemysel, ako aj zdroj akumulácie niektorých minerálov (aj drahokamov) a prírodný rezervoár ropy, zemného plynu a vody.
Veľká časť pieskov sa priemyselne používa ako zložka betónu v stavebníctve, alebo ako prirodzený filter pri úprave vody. Druhá veľká oblasť použitia (hlavne piesky s vysokým obsahom oxidu kremičitého) je v sklárskom priemysle ako základná surovina na výrobu skla, prípadne v tehliarskom priemysle ako prísada na výrobu tehál.
Piesok je taktiež zdrojom na výrobu čistého kremíka, používaného pre potreby elektrotechniky a výpočtovej techniky. Ostatné využitie piesku má dekoračný charakter (úprava golfových ihrísk, záhrad), rekreačný (ako podkladový materiál na výrobu plážových ihrísk, pieskovisk) aj umelecký charakter (stavba pieskových sôch a hradov z piesku).

</doc>
<doc id="150930" title="Cena Dominika Tatarku" url="https://sk.wikipedia.org/wiki?curid=150930">
Cena Dominika Tatarku

 
Cena Dominika Tatarku je výročná literárna cena udeľovaná za dielo, ktoré vyšlo v predchádzajúcom roku. Ocenenie každoročne udeľuje Konzervatívny inštitút Milana Rastislava Štefánika v spolupráci s porotou Ceny Dominika Tatarku a Nadáciou Milana Šimečku „"za výnimočné literárne dielo, ktoré napĺňa humanistické tradície slovenskej kultúry a v tomto zmysle nadväzuje na duchovný odkaz Dominika Tatarku"“.
Porota Ceny Dominika Tatarku.
Stáli členovia:
Ďalším členom poroty je nositeľ ceny za predchádzajúci rok.

</doc>
<doc id="150969" title="Slovenská agentúra životného prostredia" url="https://sk.wikipedia.org/wiki?curid=150969">
Slovenská agentúra životného prostredia

Slovenská agentúra životného prostredia (SAŽP) je odbornou organizáciou Ministerstva životného prostredia Slovenskej republiky s celoslovenskou pôsobnosťou, zameraná na starostlivosť o životné prostredie, rozvoj environmentalistiky, uplatňovanie nástrojov environmentálnej politiky, zabezpečovanie prístupu k informáciám o životnom prostredí, environmentálnej informatiky, poradenstva, informovanosti, environmentálnej výchovy a vzdelávania, starostlivosti o krajinu, projektového riadenia a výkonu činnosti sprostredkovateľského orgánu pod riadiacim orgánom pre OPŽP a OPKŽP.
Od 10. marca 2021 je generálnym riaditeľom Michal Maco.
Pôsobnosť.
Pôsobnosť agentúry zahŕňa tieto hlavné odvetvia starostlivosti o životné prostredie:
Funkcie.
Hlavnými funkciami Slovenskej agentúry Životného prostredia sú:
Ďalšie zdroje.
Ministerstvo životného prostredia Slovenskej republiky

</doc>
<doc id="151021" title="Modest Petrovič Musorgskij" url="https://sk.wikipedia.org/wiki?curid=151021">
Modest Petrovič Musorgskij

Modest Petrovič Musorgskij (* 21. marec 1839, Karevo, Ruská ríša - † 28. marec 1881, Petrohrad) bol ruský hudobný skladateľ.
Život.
Pochádzal zo šľachtickej rodiny a hoci už v detstve prejavoval mimoriadne hudobné nadanie, musel sa podrobiť vôli otca a vyštudovať kadetskú vojenskú školu. Radšej sa však venoval nezáživnej úradníckej práci, žil v spoločnosti petrohradských učencov, niekedy aj spoločne s niektorými členmi tzv. Mocnej hŕstky.
Musorgskij bol vynikajúci klavirista a ešte lepší improvizátor, klavír ho učila v detstve matka, neskôr študoval u Antona Gerkeho. 
Napriek nedostatočnému vzdelaniu bola osobitosť a svojráznosť jeho talentu mimoriadna, čo sa prejavilo v opere "Boris Godunov". Je to opera, ktorej libreto si autor napísal sám na motívy Puškinovej tragédie obohatenej o niektoré historické skutočnosti. Táto opera z rokov 1868 - 1872 je úplne nezávislá od západoeurópskych hudobných diel. Toto dielo sa len veľmi ťažko prezentovalo na javisku. Až po dvanástich rokoch od poslednej autorovej revízie ju uviedol na scénu v petrohradskom Mariinom divadle dirigent českého pôvodu Eduard Nápravník. Cár Alexander III. spočiatku dielo zakázal kvôli realisticky vykreslenej postave cárovho vraha, ako aj presvedčivo vyjadrenému hnevu ľudu proti šľachte - bojarom. 
Skladateľ pracoval aj na ďalších operách, napríklad na Chovančine, v ktorej chcel zobraziť hĺbku utrpenia ruského ľudu, žiaľ, napísal iba klavírne skice. Rovnako dopadla aj opera Soročinský jarmok. Neschopnosť dokončiť uvedené diela pramenila z autorovho neusporiadaného života a alkoholizmu.
Musorgskij sa významne zapísal aj do histórie piesňovej tvorby; skomponoval asi 60 piesní. Medzi najvýznamnejšie patria tri cykly: "Detská izba, Bez slnka" a "Piesne a tance smrti". Jeho najslávnejšou piesňou je Pieseň o blche. Z orchestrálnych skladieb je známe predovšetkým symfonické dielo "Noc na Lysej hore". Z klavírnych skladieb je to cyklus Obrázky z výstavy, inšpirované maliarom Viktorom Hartmanom. 
Musorgskij nezaprel svoju genialitu v jasnozrivom odhade budúceho vývoja. Je označovaný nielen za tvorcu realizmu v hudobnej dráme, ale aj za priameho predchodcu hudobného impresionizmu.

</doc>
<doc id="151024" title="Sten (zbraň)" url="https://sk.wikipedia.org/wiki?curid=151024">
Sten (zbraň)

Sten alebo Sten gun je samopal britskej výroby. Bol navrhnutý v roku 1940 a hojne používaný 2. svetovej vojne na boj proti nacistickému Nemecku. Skonštruovali ho konštruktéri Harold Turpin a Reginald Shepherd. Sten je vlastne skratka slov Shepherd,Turpin a Enfield (mesto kde sa Sten vyrábal). Okrem Enfieldu sa vyrábal v mnohých iných zbrojovkách v Británii a Kanade. Dokopy bolo vyrobených približne 4,5 milióna kusov v rôznych vyhotoveniach. Okrem Británie ho používali francúzski a izraelskí partizáni. Používali ho aj česko-slovenskí výsadkári, ktorí sa zúčastnili operácie Antropoid
Sten bol navrhnutý tak, aby obsahoval čo najmenej častí. Najjednoduchšie variácie mali 47 súčiastok. Zásobník, ktorý mal kapacitu 32 nábojov, sa zasúval do boku z ľavej strany. Používal pištoľové strelivo 9 mm Luger Parabellum. Na jeho hlaveň bolo možné pripevniť tlmič. 
V službe bol do roku 1960, potom bol nahradený samopalom Sterling.

</doc>
<doc id="151048" title="Carlo Goldoni" url="https://sk.wikipedia.org/wiki?curid=151048">
Carlo Goldoni

Carlo Goldoni (* 25. február 1707, Benátky, Taliansko† 6. február 1793, Paríž, Francúzsko) bol taliansky dramatik, tvorca talianskej komédie, ktorý prehĺbil a rozšíril škálu tohto divadelného žánru. 
Životopis.
Narodil sa v rodine lekára Giulia Goldoniho a Margherity Salvioni. Čítať a písať sa naučil keď mal len štyri roky, svoju prvú hru napísal keď mal deväť rokov. Pokúšal sa študovať filozofiu u dominikánov (1720 – 1721), právo v Pavii (1723 – 1724) a neskôr v Modene (1727). Štúdium práv dokončil až v roku 1731 v Ravenne. Medzitým písal hry, kočoval s hereckou spoločnosťou a pracoval v rôznych advokátskych kanceláriách.
V roku 1733 sa začal túlať po celom severnom Taliansku. Určitý čas pôsobil aj ako tajomník benátskeho veľvyslanca v Miláne. V roku 1734 sa vrátil sa do Benátok, kde sa začal venovať už výhradne divadlu. S divadelnou spoločnosťou sa pohyboval po Taliansku a počas pobytu v Janove sa oženil s Nicolettou Conniovou.
V ďalších rokoch sa úspešne hrali desiatky jeho hier. Bol riaditeľom divadiel v Benátkach a Janove, písal libretá opier. V roku 1757 bol menovaný v Parme za dvorného básnika francúzskych Bourbonovcov s pravidelnou penziou. V roku 1758 ho prijal na audiencii pápež Klement XIII..
Počnúc hrou "Prefíkaná vdova" začal realizovať reformu talianskeho ľudového divadla. Oslobodil ho od nadvlády masiek, vnútil mu celistvý literárny text s individuálnymi charaktermi. V jeho dramatickom odkaze je vyše 200 hier: tragédie, intermezzá, libretá ku komickým i vážnym operám, no na svetových javiskách si udržuje domovské právo len ako komédiograf. Cenným dokumentom o divadelnom živote Talianska a Francúzska 18. storočia sú jeho memoáre "Pamäti" (slovenský preklad r. 1957). Nevraživosť mnohých rivalov a odporcov ho roku 1762 vyhnala z rodného Talianska do Paríža, kde zaznamenal mnohé úspechy.
V roku 1763 odišiel do Paríža, kde sa stal vychovávateľom kráľovských dcér a písal ďalšie komédie. V rokoch 1784 – 1787 napísal svoje "Pamäti". V roku 1792 mu Národný konvent zastavil penziu. Obnovil mu ju na základe príhovoru priateľov vo februári 1793. Goldoni ale deň pred týmto rozhodnutím zomrel. 
Vďaka prekladom dvadsiatich Goldoniho hier do slovenčiny stali sa trvalou súčasťou repertoárov profesionálnych i ochotníckych súborov na Slovensku.

</doc>
<doc id="151069" title="Lucia z Lammermooru" url="https://sk.wikipedia.org/wiki?curid=151069">
Lucia z Lammermooru

Lucia z Lammermooru ("Lucia di Lammermoor") je opera v troch dejstvách, ktorú zložil Gaetano Donizetti. Premiéra sa konala 26. septembra 1835 v Teatro San Carlo v Neapole. V roku 1839 bola vytvorená jej francúzska verzia ("Lucie de Lammermoor"), ktorá mala premiéru 6. augusta v Théâtre de la Renaissance v Paríži. Libreto napísal Salvatore Cammarano podľa anglického románu Sira Waltera Scotta "The Bride of Lammermoor". Francúzsku verziu libreta pripravili Alphonse Royer a Gustave Vaëz. Opera je najúspešnejšou autorovou tragickou operou a jedným z najkrajších diel z obdobia bel canta (čo je veľmi ťažká vokálna technika). Vďaka tejto opere získal Donizetti miesto profesora na kráľovskom konzervatóriu v Neapole.
Obsah.
"(prvá, talianska verzia)" Dej sa odohráva v Škótsku v 17. storočí.
I. dejstvo.
Lord Ashton chce zosobášiť svoju sestru Luciu s vplyvným lordom Arturom, aby tým získal pre rodinu priazeň dvora. Dozvedá sa však, že Lucia je zaľúbená do Edgarda di Ravenswooda, ktorý je posledným potomkom znepriatelenej rodiny, ktorú Asthonovci kedysi obrali o majetok.
Lucia sa stretáva s Edgardom v záhrade. Edgardo musí odcestovať do Francúzska s tajným poslaním a predtým by rád poprosil Asthona o zmierenie a o Luciinu ruku. Lucia ho však odhovorí od tohto úmyslu, lebo tuší, že by to nedopadlo dobre. Prisahá však Edgardovi vernosť, kým sa nevráti.
II. dejstvo.
Edgardo je už preč niekoľko mesiacov a jeho listy zachytil pre Ashtona Normanno (veliteľ stráže). Namiesto nich Ashton postrčí Lucii falzifikát, ktorý poukazuje na Edgardovu neveru. Takto presvedčí Luciu, aby súhlasila so sobášom s lordom Arthurom.
Pripraví sa svadba a Lucia rezignovane podpisuje svadobnú zmluvu. V tom prichádza Edgardo, ktorý s prekvapením zisťuje situáciu. Netušiac o Ashtonových intrigách zo všetkého viní Luciu, ktorá sa psychicky zrúti. Edgardo vyzýva Ashtona na súboj. 
III. dejstvo.
Luciin vychovávateľ Raimondo odhaľuje strašnú správu: Lucia sa pomiatla a lorda Arthura zapichla nožom pri svadobnom lôžku. Bláznivo volá Edgarda.
Edgardo čaká na Ashtona. Namiesto neho prichádzajú svadobní hostia a rozprávajú mu, čo sa stalo. Potom prichádza Raimondo so správou, že už aj Lucia je mŕtva. Nešťastný Edgardo si taktiež berie život.

</doc>
<doc id="151132" title="Wilhelm von Leeb" url="https://sk.wikipedia.org/wiki?curid=151132">
Wilhelm von Leeb

Wilhelm Ritter von Leeb (* 5. september 1876 Landsberg am Lech, Bavorsko, Nemecko – † 29. apríl 1956, Füssen, Nemecko) bol nemecký poľný maršal na začiatku druhej svetovej vojny.
Život.
Kariéra v armáde.
Narodil sa v meste Landsberg am Lech ako Wilhelm Leeb, roku 1895 vstúpil do bavorskej armády ako dôstojnícky kadet. Pôsobil ako dôstojník delostrelectva, slúžil v Číne počas povstania Boxerov. Neskôr v rokoch 1907 - 1909 navštevoval Mníchovskú vojenskú akadémiu a následne v rokoch 1909 - 1911 slúžil ako dôstojník generálneho štábu v Berlíne. Bol povýšený do hodnosti kapitán a do roku 1913 slúžil ako veliteľ delostreleckej batérie bavorského 10. poľného delostreleckého pluku v Erlangene.
Pred začiatkom prvej svetovej vojny pracoval v generálnom štábe bavorského prvého armádneho zboru. Cez vojnu bojoval v rámci 11. pechotnej divízie. Po povýšení do hodnosti majora, bol v lete 1916 prevelený na východný front. Nasledujúceho roku sa dostal do štábu korunného princa Rupprechta Bavorského. Za svoje vojenské úspechy bol Leeb vyznamenaný radom Maxa-Josefa, čo bolo jedno z najvyšších bavorských vyznamenaní, oprávňovalo ho to používať pri mene titul Ritter (rytier).
Po vojne von Leeb zostal v Freikorpse. V roku 1923 sa zúčastnil na potlačení nacistického pivného puča. Neskôr velil Skupinového veliteľstva 7. Dosiahol hodnosti generál-poručíka. Vo februári 1938 odišiel na protest proti Fritschovej afére z armády. 
Už v septembri ho však Hitler povolal späť, aby bol postavený do veliteľstva vojsk, ktoré obsadzovali Sudety. Od leta 1939 stál na čele Skupiny armád C, ktorá mala kryť západný front, zatiaľ čo prebiehal útoku na Poľsko. Počas útoku na Francúzsko jeho skupina armád úspešne prerazila cez Maginotovu líniu. Za tento úspech bol v lete 1940 povýšený na poľného maršala a bol mu udelený Rytiersky kríž. Na jar 1941 bol poverený vedením Skupiny armád Sever, pri útoku na ZSSR. Jeho skupina armád mala za úlohu postupovať Pobaltskými krajinami, zaistiť všetky prístavy, obsadiť Leningrad a podľa možnosti dosiahnuť Archangeľsk. Najprv sa mu síce podarilo postúpiť až , no pred Leningradom bol zastavený silným odporom. Od októbra do decembra viedol ťažké boje o Tichvin. V dôsledku silných protiútokov sovietskych vojsk vedených Kirillom Mereckovom nemohol zasiahnuť do bojov o Moskvu. Nemci stratili celkovo asi 45 000 vojakov a nepodarilo sa im ani dobyť Leningrad. Von Leebovi sa ako predstaviteľovi starej školy nepáčilo, že do jeho práce neustále zasahuje Hitler. V januári 1942 ho preto požiadal o uvoľnenie z funkcie. Hitler tento návrh okamžite prijal a nahradil ho Georgom von Küchlerom.
Vzťahy s nacistami.
Po odchode z funkcie žil na dôchodku. Prijal vysoký peňažný dar k svojim 65. narodeninám. Nechal sa zobrazovať propagandou. Ihneď po atentáte na Hitlera, mu poslal ubezpečenie o svojej lojalite. Vojnovým súdom v Norimbergu bol po vojne odsúdený na tri roky väzenia, ale kvôli tomu, že dlhší čas strávil vo väzbe, bol prepustený. Dožil v tichosti so svojou rodinou. Zomrel v meste Füssen 29. apríla 1956.

</doc>
<doc id="151246" title="Dolná (potok)" url="https://sk.wikipedia.org/wiki?curid=151246">
Dolná (potok)

Dolná (do 2010 aj "Dóna" alebo "Dona") je krátky potok v juhovýchodnej časti okresu Nové Zámky. Odhliadnuc od krátkeho potoka prameniaceho v oblasti Panského lesa pri osade Kováčov, je Dolná jediným trvalým vodným tokom prameniacim a tečúcim v pohorí Burda. Je to ľavostranný prítok Dunaja, meria a je tokom II. rádu.
Prameň.
Pramení v Burde na severovýchodnom úpätí Burdova () v nadmorskej výške približne 
Opis toku.
Od prameňa preteká Veľkou dolinou, ktorou sa stáča juhovýchodným smerom. Na dolnom toku preteká okrajom obce Chľaba, stáča sa severojužným smerom a tečie v rovinatom priestore Vyšehradskej brány. Ďalej podteká železničnú trať č. 130 a na katastrálnom území spomenutej obce sa v nadmorskej výške cca vlieva do Dunaja.
Pôvod názvu.
Názov vodného toku "Dolná" vznikol zo slovného spojenia prídavného mena "dolný" vo význame "nízko položený, zaujímajúci nízku polohu" a všeobecného podstatného mena "potok, voda" označujúceho "menší vodný tok", v podobe "Dolný potok" príp. "Dolná voda", teda potok charakteristický svojou nízkou polohou; z rovnakého slovného základu teda podobný pôvod názvu má i Dolný potok (ľavostranný prítok Svinky v povodí Hornádu), Dolný potok (ľavostranný prítok Mutelky v povodí Ondavy), Dolná voda (dnes les v obci Malé Lednice v okrese Považská Bystrica), alebo Doľany (obec v okrese Levoča).
Pomenovací akt Dolnej prebehol pred rokom 1262 v slovenskom jazykovom prostredí v podobe "Dolná voda" → "Dolná"; po prisídlení maďarského obyvateľstva pred rokom 1262 bol postupne prvý komponent názvu "Dolná" podľa zákonitostí preberania cudzích slov do maďarčiny transformáciou dvojice hlások "-ol → -ó" prevzatý a modifikovanný do podoby → "Dóna" podobne ako v toponymách Kostolnica (niekdajšia obec, dnes súčasť obce Vinica v okrese Veľký Krtíš ) → Kosztonca, Olšava (prítok Hornádu) → Ósva, Olša → Ócsa (mesto v Maďarsku, južne od Budapešti v Peštianskej župe); po opätovnom posune slovensko-maďarskej etnickej a jazykovej hranice bol maďarský názov "Dóna" späťprevzatý do slovenčiny v podobe "Dóna" a neskôr aj "Dona" (ktorej význam bol pre vtedajšieho slovenského používateľa už zrejme nejasný); názvoslovná autorita v roku 2010 revitalizáciou pôvodného názvu štandardizovala podobu Dolná.
K roku 1262 sa viaže listina v latinčine, ktorou Štefan V. mladší uhorský kráľ rozdelil sporný rybolov na Dunaji, pozemky a lesy medzi poddaných Ostrihomského arcibiskupstva a dömöšského prepoštstva. Táto listina obsahuje viaceré toponymá v domácich ľudových jazykoch a medzi inými aj názov "Dolnapatakateu" vo význame "hlava, ústie potoka Dolná alebo Dolného potoka". Listina pomáha datovať začiatok procesu prevzatia názvu "Dolná" zo slovenčiny do maďarčiny a jeho modifikáciu do podoby "Dóna" pred rok 1262; zároveň podoba názvu "Dolnapatak" v listine je svedectvom toho, že s prevzatím slovenského názvu do maďarčiny spojená prirodzená hláskoslovná adaptácia nebola ešte úplne dokončená. Existencia vodného toku "Dolná" (alebo "Dolná voda", resp. "Dolný potok") bola známa z historického listinného dokumentu z roka 1262, ale jeho lokalizácia bola do 2010 iba približne známa (niekde v dolnej časti povodia rieky Ipeľ v oblasti obce Chľaba). Presná lokalizácia bola sťažená tým, že po realizácii protipovodňových úprav v 17. až 19. storočí na dolnom toku Ipľa pred jeho ústím a na priľahlom toku Dunaja bol umelo zmenený priebeh toku Dolnej pred jej zaústením. Kým pred realizáciou protipovodňových úprav Dolná ústila do niektorého z meandrujúcich ramien Ipľa, po uskutočnení týchto úprav bol vodný tok Dolná kanalizovaný, napriamený a zaústený rovno do Dunaja. Odborníci sa bezvýsledne do 2010 snažili zidentifikovať vodný tok Dolná s niektorým zo súčasných alebo zaniknutých prítokov Ipľa; úspech prinieslo až rozšírenie priestoru hľadania o priľahlý úsek Dunaja. Dnes je vzdialenosť medzi ústím vodného toku Dolná do Dunaja a nižšie položeným ústím rieky Ipeľ do Dunaja cca 2,5 km. 

</doc>
<doc id="151304" title="Adriano Leite Ribeiro" url="https://sk.wikipedia.org/wiki?curid=151304">
Adriano Leite Ribeiro

Adriano Leite Ribeiro (* 17. február 1982, Rio de Janeiro, Brazília), známy jednoducho ako Adriano, je brazílsky futbalista, ktorý je kmeňovým hráčom Interu Miláno v talianskej Serii A.
V decembri 2007 sa dohodol s brazílskym klubom São Paulo na hosťovaní.
V októbri 2008 ho José Mourinho, tréner Interu Miláno, dočasne vyhodil z A-mužstva, po tom ako meškal na tréning. O pár dní na to, sa tento spor medzi nimi vyjasnil. O mesiac na to dal svojmu klubu ultimátum. Buď bude hrávať, alebo z klubu odíde. V decembri ho tréner vyhodil z tréningu, po tom, ako prišiel opitý. Nebolo to prvýkrát. Začiatkom apríla 2009 si Adriano vyžiadal voľno, vzhľadom na jeho problémy s alkoholom. José Mourinho to pochopil.
15. februára v milánskom derby v zápase proti AC strelil gól na 1:0. Tento gól dosiahol rukou. Inter Miláno nakoniec zápas vyhralo 2:1.
Je trojnásobným držiteľom ocenenia Zlatý smetiak. Vyhral ho v rokoch 2006, 2007 a 2010.

</doc>
<doc id="151335" title="Hrdza (hudobná skupina)" url="https://sk.wikipedia.org/wiki?curid=151335">
Hrdza (hudobná skupina)

Hrdza je slovenská hudobná skupina z Prešova, ktorá hrá autorské piesne Slavomíra Gibartiho inšpirované slovenským folklórom s prvkami folku, rocku, a vplyvov world music. Vokály a melódie skupiny evokujú odozvu u akéhokoľvek publika. Hrdza koncertuje hlavne na Slovensku, ale je častým hosťom festivalov v Česku a Poľsku. Navštívila aj Nemecko, Rakúsko, Maďarsko a Slovinsko. 
História.
Hudobná skupina Hrdza vznikla v Prešove v roku 1999 stretnutím Slavomíra Gibartiho a Jaroslavy Sisákovej, ku ktorým sa neskôr pribrali Tóno Potočňák, Lukáš Maťufka a Róbert "Skippy" Hatala. V roku 2002 Hrdza vydala debutový album "Muzička", o ktorom sa písalo, že je tu kapela s vlastným názorom, jednoznačne vychádzajúca z ľudovej melodiky; skupina, v ktorej sa talent spája s perfekcionizmom. Na jeseň roku 2002 Jaroslavu Sisákovú vystriedala Veronika Šoltýsová Rabadová. V tejto zostave sa skupina stala obľúbená na festivaloch a získala vyše 20 ocenení na súťažiach na Slovensku ale aj v Česku. Druhý album s názvom "Pod božími oknami" bol vydaný v roku 2006, pričom bol pozitívne hodnotený hudobnými kritikmi i verejnosťou ako vrchol žánru world music na Slovensku. V lete roku 2006 prerazil singel „Na horách býva“ do prvej tridsiatky hranosti v slovenských rádiách (Slovak Airplay Top 50). Tretí album "Hajnajnanyja" bol vydaný na konci novembra 2009. Koncom roka 2015 opustila skupinu speváčka Veronika Šoltýsová Rabadová a na jej miesto prichádza Susanna Jara. Výberový album "Hrdzavá osemnástka" bol vydaný v roku 2016. V roku 2016 sa skupina úspešne prebojovala do finále súťaže "Česko Slovensko má talent". 
Eurovision Song Contest 2010.
V roku 2010 sa Hrdza zúčastnila slovenského národného kola "Eurosong 2010" do súťaže Eurovision Song Contest 2010 s piesňou "Taká sa mi páči". Skupina kolo vyhrala s 19.5% hlasov. Avšak 28. januára bola diskvalifikovaná, keď vyšlo najavo, že pieseň prezentovali pred 1. októbrom 2009, čím porušili základné pravidlo Eurovision Song Contest.

</doc>
<doc id="151374" title="A Saucerful of Secrets" url="https://sk.wikipedia.org/wiki?curid=151374">
A Saucerful of Secrets

A Saucerful of Secrets je druhý štúdiový album britskej rockovej skupiny Pink Floyd. Je pravdepodobne prvým albumom na svete, ktorý bol nahratý v štýle progresívneho rocku. Nahrával sa priebežne od augusta 1967 do apríla 1968 v Abbey Road Studios vydavateľstva EMI. Tento album bol posledný, na ktorom aktívne spolupracoval aj Syd Barrett. Počas neustálych komplikácií počas nahrávania (vzhľadom na Sydove psychické problémy), bol do štúdia prizvaný David Gilmour. Album vydali v júni 1968 ako mono aj stereo LP v Spojenom kráľovstve, kde dosiahol deviatu priečku rebríčkov popularity. 
Mixované stereo CD albumu bolo prvý raz vydané roku 1987. Roku 1992 bolo toto CD obnovené a digitálne remastrované ako súčasť súboru nazvaného "Shine On". Reamastrované CD bolo samostatne vydané roku 1994 v UK a v apríli 1995 v USA.
Nahrávanie albumu.
Tento album by sa dal nazvať prechodom od jednej etapy vývoja skupiny do ďalšej. Svojím významom v histórii skupiny sa dá prirovnať k "Dark Side of the Moon" ako hudobný dokument skupiny Pink Floyd. V tomto období nikto nemohol tušiť, čo môže očakávať počas nahrávacích dní. V štúdiu bol obrovský stres. Bolo potrebné udržať pokope skupinu, ktorá slávila prvé úspechy a nahrať album, ktorým by obhájila svoje vtedajšie postavenie. Ich producent chcel, aby vznikla kapela, ktorá by bola nasledovníkom, konkurentom Beatles. 
K problémom sa pridružila neschopnosť Syda Barretta, jeho drogové a zároveň aj psychické problémy. Začiatkom roku 1967 sa LSD stalo zmyslom jeho života. Preto ho pri nahrávaní v januári 1968 vystriedal gitarista David Gilmour. Priniesol so sebou nový pohľad, bol významnou oporou, pomohol zachrániť vychádzajúcu hviezdu skupiny pred zánikom. Syd Barrett krátko na to, začiatkom marca 1968, opustil skupinu. Album "A Saucerful of Secrets" sa tak stal zároveň jediným štúdiovým albumom, ktorý nahrávali piati riadni členovia skupiny Pink Floyd.
Obal albumu.
Pri vydaní tohto albumu skupina Pink Floyd sa stala druhou skupinou po The Beatles, ktorá mala povolenie od EMI na oslovenie nezávislých výtvarníkov na návrh jeho obalu. Obal "A Saucerful of Secrets" bol prvým dielom od Storma Thorgersona a dizajnérskeho štúdia Hipgnosis pre skupinu Pink Floyd. Je na ňom navrstvených trinásť obrázkov vrátane skoro neviditeľného záberu skupiny. Je to druhý a posledný album, kde je na jeho čelnej strane spoločné vyobrazenie členov.

</doc>
<doc id="151375" title="Slaný potok (prítok Ondavy)" url="https://sk.wikipedia.org/wiki?curid=151375">
Slaný potok (prítok Ondavy)

Slaný potok je krátky potok v regióne Horného Zemplína, na území okresu Stropkov. Pôvodne bol ľavostranným prítokom Ondavy, po výstavbe vodnej nádrže Veľká Domaša ústi do nej. Má dĺžku 1,5 km a je tokom V. rádu.
Prameň.
Pramení v Ondavskej vrchovine na severozápadnom svahu Hrabovskej hory (297,8 m n. m.) v nadmorskej výške cca 225 m n. m. 
Opis toku.
Najprv tečie juhozápadným smerom, zľava priberá prítok prameniaci severozápadne od kóty 253 m a stáča sa na západ. Preteká južne od obce Turany nad Ondavou, cez areál autokempingu a juhojuhozápadne od obce ústi v nadmorskej výške 162,4 m n. m. do vodnej nádrže Veľká Domaša.

</doc>
<doc id="151391" title="Kyjevské listy" url="https://sk.wikipedia.org/wiki?curid=151391">
Kyjevské listy

Kyjevské listy alebo Kyjevské zlomky je najstaršia zachovaná pamiatka celá napísaná v slovanskom jazyku. Je to starosloviensky hlaholský text na 7 pergamenových obojstranne popísaných listoch malého formátu s 38 modlitebnými formulkami, ktoré pravdepodobne dopĺňali liturgické texty latinského obradu. Na prvej strane prvého listu je neskôr dopísaný text, takisto hlaholský - List apoštola Pavla Rímskym.
Keďže sa v texte vyskytujú chyby, ide pravdepodobne len o odpis hlaholského originálu niektorého zo žiakov cyrilometodskej školy (autorstvo sa najčastejšie pripisuje svätému Gorazdovi) alebo priamo Konštantína Filozofa.
Kyjevské listy našiel roku 1874 v Kyjeve v knižnici Duchovnej akadémie I. I. Sreznevskij. Do Kyjeva sa dostali z Jeruzalema v polovici 19. storočia. V súčasnosti sú uložené v knižnici AV na Ukrajine.
Písané sú hlaholikou najstaršieho typu (stará, okrúhla hlaholika). Jazyk je veľmi archaický, obsahuje významné veľkomoravské črty, tzv. veľkomoravizmy (vo svete nepresne nazývané moravizmy alebo dokonca bohemizmy). Modlitby náležia k latinskému (nie byzantskému) obradu, preto niektorí usudzujú, že text vznikol na Veľkej Morave resp. na území nitrianskych Slovenov na prelome 9.-10. storočia a je veľmi pravdepodobné, že text priamo reprezentuje veľkomoravský variant staroslovienčiny. Vyskytujú sa ale aj názory, že text vznikol niekde v oblasti Blatenského kniežatstva alebo trocha neskôr v Bulharsku.

</doc>
<doc id="151393" title="Lomnianka" url="https://sk.wikipedia.org/wiki?curid=151393">
Lomnianka

Lomnianka je potok v regióne Horného Zemplína, na území okresu Stropkov. Pôvodne bol pravostranným prítokom Ondavy, po vybudovaní vodnej nádrže Veľká Domaša ústi do nej. Meria 3,2 km a je tokom V. rádu.
Prameň.
Pramení v Ondavskej vrchovine na juhovýchodnom úpätí Vlčej hôrky (), medzi obcami Kručov a Ruská Voľa, v nadmorskej výške približne 
Opis toku.
Tečie prevažne východným smerom, na hornom toku priberá dva krátke pravostranné prítoky vznikajúce severne, resp. severovýchodne od kóty 260 m. Na dolnom toku preteká obcou Lomné, kde priberá ďalší pravostranný prítok (0,9 km) prameniaci západne od kóty 262,3 m. Za obcou už pokračuje výraznejšie rozšíreným korytom a východne od obce ústi v nadmorskej výške do vodnej nádrže Veľká Domaša.

</doc>
<doc id="151396" title="Teemu Selänne" url="https://sk.wikipedia.org/wiki?curid=151396">
Teemu Selänne

Teemu Selänne (* 3. júl 1970, Helsinki, Fínsko) je fínsky hokejový útočník. Patrí k najlepším európskym strelcom NHL v histórii a je držiteľom rekordu v počte gólov (76) nováčika NHL.
Klubový hokej.
Je odchovancom klubu Jokerit Helsinki. Jeho strelecký potenciál a talent si všimli aj skauti NHL a v drafte v roku 1988 patril k jedným z vyhľadávaných hráčov. Nakoniec si ho z 10. miesta vybral Winnipeg Jets. V NHL debutoval v ročníku 1991/92 a okamžite sa presadil, keď dokázal streliť 76 gólov. V Winnipegu hral spolu s Alexejom Žamnovom a Keithom Tkachukom. 7. februára 1996 prestúpil do Anaheimu, kde vytvoril údernú útočnú dvojicu s Paulom Kariyom.
V priebehu ročníka 2000/01 prestúpil do San José Sharks, kde hrával aj ďalšie dve sezóny. Pred nasledujúcou uzavrel kontrakt s Coloradom, kde sa stal opäť spoluhráčom Paula Karyiu, obaja však dostávali pomerne málo priestoru vzhľadom na hviezdnu zostavu tímu. Po ročnom lockoute sa vrátil do Anaheimu. V ročníku 2006/07 strelil v základnej časti 48 gólov, pridal 46 asistencií. Dôležitou súčasťou tímu bol aj v play-off, úspešné účinkovanie klubu bolo zavŕšené prvým ziskom Stanley Cupu v histórii. Selänne po tomto úspechu zvažoval ukončenie kariéry, uvádzal stratu motivácie. Nehral niekoľko mesiacov, koncom januára 2008 opäť posilnil Anaheim Ducks, klub vypadol v prvom kole play-off.
V lete 2009 oznámil, že po konci sezóny 2009/2010 ukončí aktívnu kariéru. Nestalo sa tak, Teemu pokračoval vo svojej kariére v tíme Anaheim Ducks v sezónach 2010/11 a 2011/12.
Reprezentácia.
Reprezentoval Fínsko na MS 1991, 1996, 1999 (striebro), 2003, 2008 (bronz), ZOH 1992, 1998 (bronz), 2002 a ZOH 2006 (striebro).

</doc>
<doc id="151524" title="Loja (Ekvádor)" url="https://sk.wikipedia.org/wiki?curid=151524">
Loja (Ekvádor)

Loja je hlavné mesto provincie Loja v Ekvádore. Založil ho Alonso de Mercadillo v roku 1548 a bolo to prvé mestom v krajine, ktoré bolo pripojené na elektrickú sieť napájanú vodnou elektrárňou, ktorá bola dokončená v roku 1896.
Loja je známa tým, že ju navštívil Simón Bolívar v rámci jeho kampane za zjednotenie Veľkej Kolumbie.
V súčasnosti počet obyvateľov dosahuje približne 140 tisíc. Mesto leží na Panamerickej diaľnici.
Loja sa stalo turistickou atrakciou pre peknú architektúru svojho historického centra, s úzkymi uličkami, domami, ktorých fasády sú pomaľované sýtymi farbami, ktoré pútajú pozornosť návštevníkov.
Južne od mesta, ale stále ešte na území provincie, sa vo výške , nachádza dedina Vilcabamba, kde počas celého roka prevládajú teploty od 18 do 22 °C.
Loja je známa ako Capital Musical del Ecuador (Hudobné hlavné mesto Ekvádora) a „Ciudad doblemente universitaria“ (Dvojnásobne univerzitné mesto).
Loja je mestom kultúry. Miestne porekadlo znie: „Ten, kto nehrá na gitaru, môže spievať pieseň; ten, kto nespieva pieseň, môže napísať verš; ten, kto nepíše verše, číta knihu.“

</doc>
<doc id="151740" title="Bradlový potok" url="https://sk.wikipedia.org/wiki?curid=151740">
Bradlový potok

Bradlový potok (pred 2012 aj "Bradlá" alebo " Bradla") je potok v Above, v juhovýchodnej časti okresu Košice-okolie. Je to pravostranný prítok Slančíka, má dĺžku 4,2 km a je tokom VI. rádu.
Pramení v Slanských vrchoch, v podcelku Milič, na severovýchodnom úpätí vrchu Bradlo (840,0 m n. m.) v nadmorskej výške cca 439 m n. m., západojuhozápadne od obce Slanec. Od prameňa tečie na krátkom úseku najprv na severovýchod, následne sa stáča viac-menej východným smerom, pričom z juhu obteká spomenutú obec. Potom sa stáča opäť na severovýchod, podteká tri koľaje železničnej trate Košice – Čierna nad Tisou, zľava priberá svoj jediný prítok prameniaci na východnom okraji intravilánu obce Slanec a napokon sa stáča na východ. Koryto sa na záverečnom úseku mierne vlní, podteká cestu II. triedy č. II/552 a západne od obce Slanské Nové Mesto ústi v nadmorskej výške 202,7 m n. m. do Slančíka.
Pôvod názvu.
Toponymum Bradlový potok (pred 2012 aj Bradlá alebo Bradla) je odvodené z názvu vrchu Bradlo (840 m n. m.), na SV úpätí ktorého pramení. Podobne sú z názvu vrchu Bradlo odvodené aj staršie alternatívne názvy vodného toku Bradlá a Bradla. 
Na SZ úpätí vrchu Bradlo (840 m n. m.) pramení v nadmorskej výške 650 m n. m. iný vodný tok s názvom Bradliansky potok (prítok Hrabovca) s hydrologickým poradím 4-32-05-031; názov tohto ľavostranného prítoku vodného toku Hrabovec, ktorý ďalej ústi do Olšavy v povodí Hornádu, je tiež odvodený z tohto toponyma Bradlo (840 m n. m.). Priama vzdialenosť prameňa Bradlového potoka (súčasť povodia Bodroga) a prameňa Bradlianskeho potoka (súčasť povodia Hornádu) je iba 2,8 km, ale každý z týchto dvoch vodných tokov tečie z vrchu Bradlo (840 m n. m.) na inú stranu a teda do iného povodia. Oba geografické názvy sú jazykovo pravidelne utvorené ako dvojčlenné determinované názvy so zhodou z adjektíva a zo substantíva, každý ale inou príponou prídavného mena.

</doc>
<doc id="152024" title="Pravica (politika)" url="https://sk.wikipedia.org/wiki?curid=152024">
Pravica (politika)

Pravica je vágne označenie politických skupín, najmä politických strán a politických smerov. Ide o protiklad pojmu ľavica. Vzhľadom na nejasnú definíciu pojmu pravica, na veľa politických názorov a odlišností v programoch jednotlivých politických strán môže byť označenie strany za pravicovú, či ľavicovú predmetom sporov. 
Termín prešiel od svojho vzniku vývojom a v rozličných obdobiach označoval rozličné politické smery (skupiny). 
Vznik a vývoj pojmu.
Označenie vzniklo na konci 18. storočia v období Francúzskej revolúcie podľa toho, že takto označovaná skupina poslancov sedela v parlamente vpravo. Vpravo sedela najprv aristokracia a monarchisti a teda za daných okolností zástancovia starého poriadku, v neskoršom priebehu revolúcie vpravo sedeli zástancovia bohatého meštianstva a slobodného trhu (takisto teda skôr zástancovia vyšších vrstiev). Vľavo sedeli zástancovia ľudu (spočiatku vrátane meštianstva, neskôr bez meštianstva), a tým pádom za daných okolností zástancovia stále väčších zmien. 
V súčasnosti sa často stierajú rozdiely medzi pravicovými a ľavicovými stranami. Veľmi často vládnuce ľavicové strany z dôvodov zabezpečenia ekonomického rastu zavádzajú opatrenia typické skôr pre pravicu a naopak pravicové vlády, hlavne z populistických dôvodov, zavádzajú opatrenia typické skôr pre ľavicu.
Pravicové strany na Slovensku.
Mimoparlamentné strany.
Uvedené strany niekedy kritériá pravicových strán nespĺňajú a bývajú označované tiež ako stredové či ľavicové strany.

</doc>
<doc id="152074" title="Povojník batatový" url="https://sk.wikipedia.org/wiki?curid=152074">
Povojník batatový

Povojník batatový (iné názvy: povojník batátový, povojnica batatová, povojnica batátová, batata, batáta; staršie: "zemiak sladký", "indický zemiak"; lat. "Ipomoea batatas") je druh tropickej rastliny z čeľade pupencovité (lat. "Convolvulaceae").
Hľuza povojníka sa nazýva batat (-toto je od roku 2020 aj kodifikovaný tvar) alebo batát alebo sladký zemiak a konzumuje sa ako zelenina.
Hľuza.
Hľuza povojníka batatového, čiže batat, obsahuje cukor a škrob. V tropických oblastiach nahrádza zemiaky. Pochádza, rovnako ako zemiak, zo strednej Ameriky. Bataty dorazili do Európy skôr ako zemiaky a v tom čase mali aj omnoho vyššiu hodnotu. 
Zloženie.
Batat býva zväčša nepravidelného tvaru, patrí medzi najvýživnejšiu zeleninu vďaka vysokému obsahu nasledujúcich látok:

</doc>
<doc id="152092" title="Ľavica (politika)" url="https://sk.wikipedia.org/wiki?curid=152092">
Ľavica (politika)

Ľavica je vágne označenie pre politickú skupinu alebo skupiny, najmä politické strany, a príslušné politické smery. Ide o protiklad pojmu pravica. Vzhľadom na nejasnú definíciu pojmu ľavica, k veľkému množstvu politických názorov a odlišností v programoch jednotlivých politických strán môže byť označenie strany za pravicovú či ľavicovú predmetom sporov.
Termín prešiel od svojho vzniku vývojom a v rozličných dobách označoval rôzne politické smery (skupiny). 
V súčasnosti sa často stierajú rozdiely medzi pravicovými a ľavicovými stranami. Veľmi často vládnuce ľavicové strany z dôvodov zabezpečenia ekonomického rastu zavádzajú opatrenia typické skôr pre pravicu a naopak pravicové vlády, hlavne z populistických dôvodov, zavádzajú opatrenia typické skôr pre ľavicu.
Vznik pojmu.
Označenie vzniklo na konci 18. storočia v období Francúzskej revolúcie podľa toho, že takto označovaná skupina poslancov sedela v parlamente vľavo. Vľavo sedeli zástancovia ľudu (spočiatku vrátane meštianstva, neskôr bez meštianstva), a tým pádom za daných okolností zástancovia stále väčších zmien. Vpravo sedela najprv aristokracia a monarchisti a teda za daných okolností zástancovia starého poriadku, v neskoršom priebehu revolúcie vpravo sedeli zástancovia bohatého meštianstva a slobodného trhu (takisto teda skôr zástancovia vyšších vrstiev).
Základné rysy ľavicovej politiky.
Niektoré časti ľavicovej ideológie sú vzájomne v rozpore. Požiadavka štátnej kontroly spoločnosti sa stavia proti prirodzeným právam človeka, sociálna rovnosť sa nezlučuje s triednym prístupom, a podobne. Jednotlivé ľavicové strany si preto vyberajú iba časti ľavicových myšlienok, alebo sa vnútri štiepia na názorové prúdy, či krídla, takže sa niekedy hovorí o ľavicovej či pravicovej orientácii i v rámci jednej strany.
Za ľavicové sa pokladajú sociálnodemokratické, socialistické, eurokomunistické a radikálne politické strany, väčšinou i strany zelených. Za krajnú ľavicu sa označujú komunistické strany, predovšetkým nereformované. Výnimočne sa k ľavici radia nacionalistické subjekty, väčšinou so separistickým programom. Vzhľadom na veľké množstvo politických názorov a odlišností v programoch jednotlivých politických strán môže byť označenie strany za ľavicovú či pravicovú predmetom sporov. Chápanie obsahu pojmov "ľavica" a "pravica" sa v rôznych spoločnostiach časom rôzne vyvíja, v niektorých bodoch ľavicové a pravicové programy úplne splývajú.

</doc>
<doc id="152096" title="Relatívne predĺženie" url="https://sk.wikipedia.org/wiki?curid=152096">
Relatívne predĺženie

Relatívne predĺženie (iné názvy: relatívna elongácia, pomerné predĺženie) je bezrozmerná fyzikálna veličina. Je to pomer medzi zmenou dĺžky a pôvodnou dĺžkou. Zmena dĺžky je hodnota o ktorú sa daný materiál natiahne buď zmenou teploty alebo pôsobením normálovej sily. Zmena dĺžky je rozdiel medzi novou dĺžkou a pôvodnou dĺžkou. Predĺženie môže byť teda spôsobené pôsobiacou silou alebo zmenou teploty. Relatívne predĺženie sa označuje symbolom formula_1.
Výpočet.
formula_2 
kde:

</doc>
<doc id="152303" title="In the Court of the Crimson King" url="https://sk.wikipedia.org/wiki?curid=152303">
In the Court of the Crimson King

In the Court of the Crimson King je debutový štúdiový album britskej progresívnej rockovej skupiny King Crimson. Album dosiahol No.3 v britskom rebríčku. Bol remastrovaný a znovu vydaný na konci deväťdesiatych rokov.
Album je mnohými považovaný za štartovný bod progresívneho rocku, keď bluesovo orientovaný rock je kompletne prebudovaný začlenenými elementami jazzu a európskej vážnej hudby. Pete Townsend, gitarista The Who nazval tento album "tajuplným majstrovským kúskom".
Barry Godber (1946–1970), programátor, namaľoval malbu na obale, ale zomrel vo februári 1970 na srdcový infarkt, krátko po vydaní albumu. Bola to jeho jediná maľba, v súčasnosti ju vlastní Robert Fripp.
Verzie albumu.
Existuje niekoľko verzií albumu. Okrem pôvodného vinylu (Island Records – ILPS 9111) je to napr.
King Crimson - In The Court Of The Crimson King - (Deluxe 2CD), remastrovaná verzia s doposiaľ nevydanymi skladbami. Alebo King Crimson - In The Court Of The Crimson King - 40th Anniversary Series (CD/DVD-A)s 5.1 Surround Sound mix &amp; a novým stereo mixom (CD) z originalnych štúdiových pásov realizovaných Stevenom Wilsonom a upravených Robertom Frippom. 
Fanúšikovia, no hlavne zberatelia, si môžu tieto verzie i odlišnosti pozrieť i porovnať mapr. na americkom internetovom portáli Discogs.com.
Informácie o niektorých skladbách.
„21st Century Schizoid Man“ Je to jedna z najznámejších piesní od King Crimson. Text piesne pozostáva z krátkych básní s jednou alebo viacerými metaforami v každom verši. Mnoho ľudí verí, že text je veštba, ktorá vraví o tom aký bude svet v 21. storočí.
Skladba má silné puto k vojne vo Vietname čoho príkladom je napr. „innocents raped with napalm fire“ (nevinní zničení ohňom napalmu) a „politicians' funeral pyre“. Pred jej premierou naživo 14. decembra 1969 Robert Fripp uviedol, že skladba je venovaná Spiro Agnewovi, 39. viceprezidentovi USA za prezidentovania R. Nixona. Ak je niekto označený za "schiozida", tak trpí poruchou osobnosti. 
Hudobne, skladba je pozoruhodná silno skresleným vokálom spievaným Gregom Lakem, ženúcim sa mechanickým rytmom a prenikavo hlasno znejúcim saxofónom a gitarou, spoločne s inštrumentálnou strednou šasťou, nazvanou "Mirrors". Väčšina skladby je buď 4/4 alebo 3/4 takte, okrem jednej časti hranej na bicích v "Mirrors" ktorá strieda 1/4, 2/4 a 5/4 takty.
Aj po tom čo Greg Lake odišiel z King Crimson v roku 1970 do práve vznikajúcej skupiny Emerson, Lake &amp; Palmer, skladba sa udržala na koncertoch. Nachádza sa na troch živých albumoch, vždy s kapelou s inej zostave, prvá na "Earthbound" (1972), spieva Boz Burrell potom na "USA" (1974), spieva John Wetton, a nakoniec na "VROOOM VROOOM" (2001, nahratý v roku 1996), spieva Adrian Belew. 
„I Talk to the Wind“ začína okamžite po kakofónii ktorou končí „21st Century Schizoid Man“, atmosféra tejto skladby je s predošlou v silnom kontraste, je vyrovnaná, jednoduchá a pokojná. Flautou Iana McDonalda začína a po celú dobu je jedným z hlavných nástrojov, taktiež hrá dlhé sólo na jej konci.
Tieto témy neskôr znovu použité, najmä na ich druhom "In the Wake of Poseidon". „Pictures of a City“ s podobnou atmosférou ako „21st Century Schizoid Man“, je nasledovaná „Cadence And Cascade“ ďalšou pokojnou skladbou.
Skoršia verzia tejto skladby sa nachádza na LP "Young Person's Guide to King Crimson", hrajú na nej Robert Fripp (gitara), Peter Giles (basová gitara), Michael Giles (bicie), a Ian McDonald (flauta), spoločne s Judym Dyble ako spevákom.
Ďalšia verzia tejto skladby sa nachádza na albume "Mind Fruit" od Opus III z roku 1992.
„Epitaph“ je skladba charakteristická intenzívnym použitím melotrónu a podobne ako prvá skladba, „21st Century Schizoid Man“, má nesporne antiutopický text, ktorý speiva Greg Lake. Autorom textu je Peter Sinfield.
Názov piesne bol použitý pre názov živého albumu zahŕňajúceho nahrávky pôvodnej zostavy King Crimson - "Epitaph". Je to o hladaní zmysluplnosti vo svete plnom zmätkov a odkazuje priamo na text, ktorý je na náhrobnom kameni.
„Moonchild“ začína melotrónom, ktorý tejto skladbe dodáva baladický charakter, ale po dva a pol minúte sa mení na úplne voľnú inštrumuntálnu improvizáciu ktorá trvá až do konca skladby.

</doc>
<doc id="152345" title="Zoologická záhrada Bratislava" url="https://sk.wikipedia.org/wiki?curid=152345">
Zoologická záhrada Bratislava

Zoologická záhrada Bratislava (iné názvy: ZOO Bratislava, Zoo Bratislava, bratislavská zoologická záhrada) je zoologická záhrada, ktorá sa rozkladá na ploche 35 ha v Mlynskej doline v bratislavskej mestskej časti Karlova Ves. ZOO je mestská príspevková organizácia hlavného mesta SR Bratislava.
Prvé plány na založenie zoo v Bratislave začali ešte v roku 1948. V roku 1949 bola z dvoch miest na založenie, Železná studnička a Mlynská dolina, vybraná Mlynská dolina ako miesto budúcej zoo, najprv s 9 ha, s možnosťou rozšírenia až na 90 ha. V roku 1959 sa začalo s výstavbou. Zoo bola oficiálne otvorená 9. mája 1960.
Zoo neskôr zažila dva veľké problémy: prvý v rokoch 1981 – 1985, keď dve tretiny areálu boli zničené pre výstavbu kanalizačného zberača a diaľničnej prípojky a druhý v roku 2003, keď sa začalo s výstavbou posledného úseku diaľnice D2 s tunelom Sitiny, čo vyústilo napr. do preloženia vstupu do areálu.
Zoo v súčasnosti chová 169 druhov zvierat s celkovým počtom 1154 jedincov (k 31. 12. 2020). Jej súčasná rozloha je 96 hektárov (0,96 km²), pričom časť prístupná verejnosti má rozlohu 35 ha (0,35 km²). Obľúbené druhy zvierat v Zoo Bratislava: panda červená, leopard cejlónsky, medveď hnedý, lev juhoafrický, jaguár americký, žirafa núbijská Rotschildova, hrošík liberíjsky, šimpanz učenlivý, orangutan sumatrianský, lemur kata a mnohé iné...

</doc>
<doc id="152405" title="Mária Ďurišinová" url="https://sk.wikipedia.org/wiki?curid=152405">
Mária Ďurišinová

 
 
 
Mária Ďurišinová (* 17. júl 1960, Košice) je bývalá slovenská hádzanárka, reprezentantka Česko-Slovenska.
Kariéra.
Hádzanej sa začala venovať na základnej škole v Trebišove. Ako 16-ročnú si ju všimol na turnaji krajských výberov tréner Ján Kecskeméthy, ktorý ju zlanáril do klubu Štart Bratislava, kde hrávala 12 rokov. S družstvom vyhrala dvakrát česko-slovenskú ligu a v roku 1987 sa prebojovala do semifinále Pohára IHF. Počas pôsobenia v klube Belinka Olimpija Ľubľana (1989 – 1991) sa stala dvakrát najlepšou strelkyňou juhoslovanskej ligy. Po návrate domov získala tretí federálny titul s Duslom Šaľa. V závere kariéry hrala v rakúskych kluboch Hollabrunn a WAT Fünfhaus Viedeň.
V reprezentácii Česko-Slovenska debutovala v roku 1978 na turnaji "Štít Vítězného února" v Chebe. V osemdesiatych rokoch 20. storočia sa stala výraznou osobnosťou reprezentačného tímu, ktorý tvorili prevažne slovenské hádzanárky. Bola členkou piateho družstva na majstrovstvách sveta 1982, o štyri roky neskôr získala striebro na MS 1986. Česko-Slovensko prehralo vo finále so Sovietskym zväzom 22:30, Mária Ďurišinová bola so 48 gólmi našou najlepšou strelkyňou. Družstvo malo medailové ambície aj na olympijských hrách 1988 v Soule, k postupu do finálovej skupiny však chýbal jeden strelený gól v stretnutí s Juhosláviou, piate miesto bolo viac sklamaním ako úspechom . O ďalšiu účasť pod olympijskými kruhmi pripravil Ďurišinovú a družstvo ČSSR bojkot OH 1984 v Los Angeles. Športovci socialistických krajín sa zúčastnili akejsi „náhradnej olympiády“ pod názvom "Družba 1984". Turnaj v hádzanej žien sa konal v Trenčíne , Československo obsadilo v kvalitnej konkurencii druhé miesto za Sovietskym zväzom.
V reprezentácii odohrala 285 zápasov, strelila 1557 gólov. Patrí medzi najlepšie kanonierky v histórii svetovej hádzanej. Hráčka s výborným streleckým inštinktom, vynikala v streľbe ľavačkou, výborná exekútorka sedemmetrových hodov .
Politická činnosť.
V rokoch 19921994 bola poslankyňou Národnej rady SR za Stranu demokratickej ľavice, v rokoch 19941998 za Spoločnú voľbu. Pôsobila aj na ministerstvo školstva ako generálna riaditeľka sekcie telesnej kultúry a mládeže .

</doc>
<doc id="152640" title="Tatran (spevokol, Liptovský Mikuláš)" url="https://sk.wikipedia.org/wiki?curid=152640">
Tatran (spevokol, Liptovský Mikuláš)

Tatran je názov spevokolu sídliacom v meste Liptovský Mikuláš.
V roku 1873 založil Karol Ruppeldt v Liptovskom Mikuláši spevokol Tatran. Zbor pod jeho vedením, neskôr pod vedením dirigentov Miloša Ruppeldta a Pavla Gallu, dosahoval vysokú umeleckú úroveň. Počas I. svetovej vojny sa však odmlčal a po roku 1918 zanikol. Po II. svetovej vojne sa o jeho oživenie pokúšal MUDr. Karol Wurm. V školskom roku 1954 - 1955 zanietení učitelia Ondrej Ševčík a Jozef Macko činnosť spevokolu znovu obnovili. Svoju činnosť pod názvom Okresný učiteľský spevokol vykonával až od roku 1967. Pri príležitosti 100. výročia založenia pôvodného liptovsko – svätomikulášskeho spevokolu Tatran mu bol v roku 1973 udelený čestný názov TATRAN. Jeho dirigentmi sa stali Ján Klaučo a Martin Žákovič. V rokoch 1976 – 1978 viedol spevokol Alfonz Juriga, v rokoch 1978 - 1993 stál za dirigentským pultom Jaroslav Lauko, po jeho odchode prevzal vedenie spevokolu Štefan Jakoby. V rokoch 1996 - 2001 viedla spevokol Mgr. Viera Bystrická a od roku 2001 je jeho dirigentom PhDr. Ľubomír Raši, PhD. Počet členov spevokolu kolíše od 25 do 40.
Repertoár volili dirigenti tak, aby obsahoval skladby slovenských hudobných skladateľov, ale aj skladby svetovej zborovej tvorby. Od svojho založenia absolvoval spevokol okolo 500 vystúpení a nacvičil približne 250 zborových skladieb. Činnosť je zaznamenaná v kronike založenej v roku 1955. Za 25 rokov svojej činnosti bol najlepším speváckym zborom okresu vo svojej kategórii. V 90-tych rokoch dvakrát úspešne absolvoval zájazd do Grécka - mesta Solún, v roku 1993 sa zúčastnil na oslavách Slovenských národných dní v maďarskom meste Kiskőrös. Pod dirigentskou taktovkou Ľubomíra Rašiho spevokol reprezentoval mesto v Opave na „Dni družobných miest“ v septembri 2004 a v novembri 2004 sa podieľal na veľkej udalosti akou bolo hudobné dielo Ľubomíra Rašiho „Requiem“ pre sólistov, zbor, orchester a rockovú skupinu. Spolu s členmi evanjelického cirkevného zboru naštudoval „Českú omšu vianočnú“ od Jakuba Jána Rybu a „Pašie podľa sv. Matúša“ od Melchiora Vulpiusa. Melchior Vulpius: Pašie podľa sv. Matúša Pôvodne latinské pašie s "turba" zbormi a textom v kralickej češtine doplnil Dr. Karol Wurm. Na základe jeho práce transkripciu do slovenčiny a s použitím ekumenického prekladu urobil Ľubomír Raši a so spevokolom Tatran premiéroval a nahral pre rádio Lumen v roku 2002Všetky tieto diela vyšli aj na CD.

</doc>
<doc id="152750" title="Syseľ pasienkový" url="https://sk.wikipedia.org/wiki?curid=152750">
Syseľ pasienkový

Syseľ pasienkový alebo syseľ obyčajný ( alebo nesprávne "Citellus citellus") je poľný hlodavec žijúci v strednej, juhovýchodnej Európe aj na území Slovenska. Výskyt na Slovensku bol doložený na 42,3 % územia. Bežne sa s ním môžeme stretnúť v okolí letiska M. R. Štefánika neďaleko Ivanky pri Dunaji. Udomácnil sa takisto aj na Dolnom nádvorí Spišského hradu a na lúkach pod ním. Sysle sú priateľské, návštevníci hradu ich kŕmia niekedy aj z ruky. Je to chránené zviera. Žije pri poliach a lúkach. Podľa Medzinárodnej únie na ochranu prírody a prírodných zdrojov syseľ pasienkový patrí medzi zraniteľné druhy, trend celkovej populácie je klesajúci.
Opis sysľa.
Syseľ pasienkový dosahuje dĺžku 20 – , chvost 3.8 –  a patrí do skupiny zvierat označovaných ako hlodavce. Výrazným znakom tejto skupiny sú predné zuby (z vrchnej a spodnej čeľuste), ktoré si musia neustále obrusovať o rôzne predmety. Telo má pretiahnutý tvar a na konci každej končatiny má pazúriky, ktoré slúžia na vyhrabávanie podzemných skrýš. Farba je rôzna, závisí od ročného obdobia. Najčastejšie sú však kombinácie hnedej, hrdzavohnedej, sivej až po odtiene červenej. Na chrbtovej strane ma biele a tmavé škvrny. Syseľ má veľmi dobrý zrak.
Výskyt.
Žije v Strednej a Východnej Európe, na Slovensku sa vyskytuje už len v niektorých lokalitách. Obýva najmä stepné oblasti nížin a predhorí. Najradšej má pasienky s nízkou vegetáciou.
Rozšírenie na Slovensku.
Zo 429 mapovaných kvadrátoch DFS sa celkovo vyskytol v 182 (42,3 % rozlohy Slovenska, do roku 1964 len v 60, 15,3 %) v súčasnosti v nadmorských výškach 100 (Strážne) – (Pri Kríži, pri obci Telgárt v Nízkych Tatrách).
Spôsob života.
Žije v kolóniách, ktoré môžu mať niekoľko desiatok, až stoviek jedincov. Až šesť mesiacov v roku, od októbra do marca, prežije v zimnom spánku. Sysle sú lúčne a poľné hlodavce, ktoré žijú v poľných dierach. Hrabe prechodné a trvalé nory. Má dva vchody, jeden šikmý a jeden kolmý. Vchod meria 7. Rozmnožuje sa len jedenkrát za rok, od mája do júna rodia samičky po 25 dňoch gravidity 38 mláďat. Premnožujú sa v cykloch 79 rokov.
Potrava.
Živí sa steblami tráv, kvetmi, semenami rastlín a hmyzom. Sysle si na Slovensku nerobia zásoby.
Ochrana.
Je zákonom chránený, spoločenská hodnota je 497.90 € (Vyhláška MŽP č. 579/2008 Z. z.) a prísne chránený aj podľa Bernského dohovoru, príloha II.
Podľa smernice Európskej únie o biotopoch voľne žijúcich živočíchov a voľne rastúcich rastlín patrí medzi druhy, pre ktoré je potrebné vyhlasovať osobitné územia ochrany – územia európskeho významu. Na Slovensku je predmetom ochrany v 18 územiach európskeho významu.

</doc>
<doc id="152770" title="Malé Spišské pleso" url="https://sk.wikipedia.org/wiki?curid=152770">
Malé Spišské pleso

Malé Spišské pleso () je pleso patriace do skupiny Päť Spišských plies v Malej Studenej doline vo Vysokých Tatrách v nadmorskej výške . Leží trochu bokom na severovýchod od Téryho chaty nad prahom doliny. Je najvýchodnejším jazerom skupiny plies.
Názov.
Názov Päť Spišských plies, do skupiny, ktorých patrí toto pleso, vystihuje počet plies, ktoré vytvárajú výraznú skupinu a určujú ich polohu na území historickej Spišskej župy.
Rozmery.
Plochou , zo všetkých Päť Spišských plies, je najmenšie. Podľa meraní pracovníkov TANAPu má rozmer 54 × 54 m a hĺbku približne 

</doc>
<doc id="152834" title="Sivé plesá" url="https://sk.wikipedia.org/wiki?curid=152834">
Sivé plesá

Sivé plesá sú skupinou troch plies nachádzajúcich sa vo Vysokých Tatrách v Ostrom kotle Veľkej Studenej doliny pod Javorovým štítom vo výške asi 
Prostredné sivé pleso je najväčšie z troch Sivých plies. Leží uprostred medzi Nižným a Vyšným sivým plesom. Jeho názov je v .
Nižné sivé pleso je najjužnejšie a najnižšie ležiace. Poliaci ho pomenovali "Niźni Siwy Staw".
Vyšné sivé pleso je najvyššie ležiace a najmenšie z plies tejto skupiny. Poľský názov je "Wyźni Siwy Staw".
Nemecký a maďarský názov jednotlivé plesá nemajú. Používa sa skupinový názov v a v . Pomenovanie plies vyplýva zo zdanlivého zafarbenia plies, ktoré vyvoláva zrkadlový obraz okolitých štítov. 

</doc>
<doc id="152971" title="Robert Trujillo" url="https://sk.wikipedia.org/wiki?curid=152971">
Robert Trujillo

Robert Trujillo (* 23. október 1964, Santa Monica, Kalifornia, USA) je americký basgitarista. Bol členom skupín Suicidal Tendencies, Infectious Grooves, Black Label Society, Jerry Cantrell a skupiny Ozzyho Osbourna. Od roku 2003 hrá v skupine Metallica.
Kariéra.
Robert Trujillo vyrastal v Culver City v Kalifornii. Predtým ako sa pridal v roku 1989 ku skupine Suicidal Tendencies hral v niekoľkých lokálnych kapelách. Trujillo priniesol do skupiny funkové tóny, viditeľné najmä na albumoch "Lights...Camera...Revolution! " a "Art of Rebelion".
Trujillo sa však vážnejšie zviditeľnil až spoluprácou s Metallicou, keď sa 24. februára 2003 stal jej riadnym členom – basgitaristom. Členovia kapely Metallica mu pri zmluve zabezpečili jednorazový príjem 1 milión dolárov. Záznam o tom sa objavil aj vo filme "Some Kind of Monster".
Pri hre na basgitaru Trujillo používa prevažne prsty, ako jeho dávnejší predchodca Cliff Burton, na rozdiel od Jasona Newsteda, ktorý skoro výhradne používal strunovú pomôcku na hranie. 

</doc>
<doc id="153078" title="Zelený štvrtok" url="https://sk.wikipedia.org/wiki?curid=153078">
Zelený štvrtok

Zelený štvrtok alebo Veľký štvrtok je v kresťanskom kalendári štvrtok pred Veľkou nocou, je súčasťou Svätého týždňa, resp. Veľkého týždňa.
Zelený štvrtok v rímskokatolíckej cirkvi.
Pri dopoludňajšej liturgii (ktorá sa koná iba v katedrálach) biskup žehná oleje katechumenov, chorých a krizmu. Večernou liturgiou sa začína veľkonočné trojdnie. Pripomína sa pri nej posledná Ježišova večera, ustanovenie eucharistie a Ježišovo umývanie nôh jeho učeníkov.
Naposledy pred Veľkou nocou pri večernej omši zaznejú zvony. Zvuk zvonov až do Veľkej noci nahrádzajú rapkáče a klapačky.
Názov vznikol prešmyčkou nemeckého názvu "Greindonnerstag" (plačlivý štvrtok) na Gründonnerstag (Zelený štvrtok), pretože niekedy sa v tento deň konalo zmierenie kajúcnikov. Biskup ich rozhrešil a prijal do spoločenstva veriacich.
V tento deň na niektorých miestach sa používalo rúcho zelenej farby a aj zvyk požívať v tento deň veľa zeleniny podporovali názov tohto dňa.
Missa chrismatis.
Biskupi na pamiatku ustanovenia sviatosti kňazstva slúžia svätú omšu so všetkými kňazmi svojej diecézy. Pri tejto omši nazývanej "Missa chrismatis" - Omša svätenia olejov, biskup svätí tri druhy oleja: krizmu, olej katechumenov a olej chorých. Táto omša je prejavom jednoty kňazov s biskupom. Po homílii nasleduje obnovenie kňazských sľubov.
Pamiatka Pánovej večere.
Večerná omša sa slávi na pamiatku Pánovej večere. V liturgii Zeleného štvrtka sa už začína akoby slávenie Veľkého piatku. Ustanovenie Eucharistie predstavuje pre veriace zhromaždenie takú radosť, že na chvíľu zabúdajú na smútok a vážnosť Veľkého týždňa a spievajú slávnostné Glória. Od tohto chválospevu organ i zvony utíchnu až do Vigílie zmŕtvychvstania Pána. Umývanie nôh učeníkom, ustanovenie Eucharistie pri Poslednej večeri, Ježišova modlitba na Olivovej hore v Getsemanskej záhrade a napokon jeho zajatie, sú hlavnými témami večera a noci. V slávení večere je zjavné, čo znamená Ježišovo utrpenie, smrť a zmŕtvychvstanie pre neho samého i pre veriacich. Ježiš ohlasuje svoju smrť a vysvetľuje jej zmysel.
Obnažovanie oltárov.
Kňaz v tichosti po večernej sv. omši obnažuje oltár. Pripomína to, že Ježiš v Getsemanskej záhrade bdel v modlitbe. Apoštoli od únavy zaspali. Ježiš ostáva sám. Túto opustenosť symbolizuje nielen otvorený prázdny svätostánok a zhasnuté večné svetlo pred ním, ale aj obnažovanie oltárov a odnášanie všetkých predmetov z nich.
Veľký štvrtok v gréckokatolíckej cirkvi.
Na Veľký štvrtok sa sprítomňuje Ježišova tajomná (tzv. posledná) večera a s ňou súvisiace udalosti – umytie nôh učeníkom, Judášova zrada a Ježišova veľkňazská modlitba. Oslavuje sa ustanovenie eucharistie a kňazstva.
Ráno sa slúži utiereň (väčšinou len v monastieroch). Už na utierni sa číta evanjelium o tajomnej večeri (Lk 22, 1 – 39).
Najdôležitejšou bohoslužbou dňa je večiereň s liturgiou svätého Bazila Veľkého. Tá je sprítomnením Ježišovej večere s apoštolmi, keď bola ustanovená eucharistia. Na túto udalosť a následnú Judášovu zradu sa sústreďujú aj menlivé časti bohoslužby (stichiry) a čítania. Evanjelium na liturgii (Mt 26, 1 – 20 + Jn 13, 3 – 17 + Mt 26, 21 – 39 + Lk 22, 43 – 44 + Mt 26,40 – 27,2) zachytáva nasledovné udalosti:
Namiesto hymnu "My cherubínov…", pričastenu a spevu "Nech sa naplnia…" sa spieva hymnus "Prijmi ma dnes, Boží Synu, za spoločníka na svojej tajomnej večeri…" ("Véčeri tvojejá tajnýja…") Počas tejto liturgie sa v byzantskom obrade zvykne posvätiť myro (krizma) a antimenziony (posvätiť ich môže len biskup). Po jej skončení sa koná obrad umývania nôh. 
V Gréckokatolíckej cirkvi na Slovensku je ale zvykom, že biskupi v katedrále ráno slávia liturgiu svätého Jána Zlatoústeho spolu so všetkými kňazmi svojej eparchie. Počas nej sa posviaca myro (krizma) a antimenziony. V jej závere (po zaambónnej modlitbe) sa koná obrad umývania nôh. Diakon alebo jeden z kňazov číta evanjelium (Jn 13, 1–17), biskup si počas toho vyzlieka sakos a omofor, opáše sa plátenou zásterou a postupne umýva nohy 12 kňazom.
Neskoro večer sa zvyknú slúžiť ešte tzv. "Strasti" – utiereň s čítaním dvanástich evanjelií o utrpení Ježiša Krista. Táto bohoslužba už liturgicky patrí do Veľkého piatku.

</doc>
<doc id="153106" title="Čmeľ" url="https://sk.wikipedia.org/wiki?curid=153106">
Čmeľ

Čmeľ (; hovorovo "čmeliak") je rod lietajúceho hmyzu, ktorý patrí pod čeľaď včelovité ("Apidae"). 
Tak ako jeho príbuzné včely medonosné, živí sa nektárom a nazhromaždeným peľom, ktorý zbiera aj pre svoje larvy. Väčšina druhov čmeliakov je mierumilovná. Žije v spoločenstvách. Charakteristický je tým, že má na mohutnom tele dlhšie štetinaté ochlpenie najčastejšie čiernej a žltej, prípadne oranžovej, alebo červenej farby. Niektoré druhy sú úplne čierne, niektoré majú zakončenie zadnej časti tela biele.
Čmele nezimujú v kolóniách, nevytvárajú si zásoby medu na prežitie a nie sú preto využiteľné pre jeho výrobu.
Kráľovná a robotnice čmeliaka dokážu viackrát pichnúť žihadlom, ktoré nemá spätný tŕň ako žihadlo včely medonosnej. 
Čmeľ má veľký význam pre ľudí a rastlinstvo. Patrí medzi dôležitých opeľovačov pre hospodárske plodiny ako aj pre voľne žijúce rastliny. Je čoraz viacej využívaný pre opeľovanie poľnohospodárskych plodín, nakoľko vzhľadom na množstvo peľu na bohatom ochlpení tela a svojim intenzívnejším bzučaním počas preberania kalichov kvetov, dokáže kvalitnejšie opeliť aj ťažšie opeliteľné súkvetia. Osvedčil sa napríklad aj pri zefektívnení pestovania skleníkových paradajok v rastlinných veľkovýrobách.
V rozvinutých krajinách vplyvom vedľajšieho účinku používania pesticídnych prípravkov dochádza k tomu, že čmele sa postupne dostávajú medzi ohrozené druhy.

</doc>
<doc id="153160" title="AK-74" url="https://sk.wikipedia.org/wiki?curid=153160">
AK-74

AK-74 je útočná puška sovietskej resp. ruskej výroby. Modernizovaná verzia AK-47, od ktorej sa líši tým, že je ľahšia, dlhšia a používa iný typ streliva. AK-47 používa kaliber 7,62 × 39 mm, kým AK-74 (iné variácie AK-47 používajú i kaliber 5,56 × 45 mm) používajú kaliber 5,45 × 39 mm. Zásobník je vyrobený z plastu a je menej zakrivený ako u AK-47. Má odlišnú úsťovú brzdu, ktorá znižuje spätný ráz. Pažba je vyrobená z laminátového dreva. Zbraň je možné rôzne modifikovať, napríklad môže mať podvesený granátomet GP-25, môže používať bajonet, rôzne optiky a puškohľady atď.
Navrhnutá bola v roku 1974, masovo sa začala vyrábať v roku 1976. Je niekoľko variácii tejto pušky. Základný model je služobná puška v ruskej armáde. Jej variácie AKS-74U a AKS-74 sú kompaktnejšie a prispôsobené pre výsadkárov, vodičov atď. Od roku 1985 sa vyrába model, ktorý nemal určité časti z dreva, ale z plastu. Potom existuje ešte guľomet odvodený od AK-74, nazývaný RPK-74.
Okrem Ruska ho používa mnoho iných krajín, najmä krajiny tretieho sveta a východného bloku, a aj rôzne teroristické skupiny, napr. Al-Kaida, Taliban, Hizballah a iné. Mimo Ruska bol licenčne vyrábaný v NDR, Bulharsku, Rumunsku a Poľsku.
Verzie.
AK-74M.
AK–74M je modernizovaná verzia AK-74. Pažba, rukoväť a predpažbie je vyrobené z plastu vystuženého skleným vláknom. Pažba je sklopná, na ľavej strane je montáž optiky. Zbraň pracuje na princípe odberu prachových plynov z hlavne. Je ľahko ovládateľná a veľmi odolná. Má chrómovanú hlaveň, čo zvyšuje jej životnosť. Na jej konci je úsťová brzda, ktorá znižuje spätný ráz. 50% dielov je zhodných s AKM.
Zbraň sa rôzne modifikovať, môže mať napríklad podvesné granátomety GP-25, GP-30 a GP-34. Taktiež sa na ňu dá pripevniť optika, kolimátory, laserové zameriavače a bajonet, ktorý môže byť v kombinácii s puzdrom použitý na strihanie ostnatého drôtu. Je to momentálne najpoužívanejšia zbraň v ruskej armáde.
Od AK–74M je odvodený ľahký podporný guľomet RPK–74M. Ten má na rozdiel od staršej verzie plastové pažbenie. Rovnako ako AK–74M má sklopnú pažbu a montáž optiky.
AKS-74U.
AKS-74U je kompaktná (skrátená) verzia AK-74, ktorá má veľkosť samopalu. Na rozdiel od AK-74 má kratšiu hlaveň a nemôže mať nasadený bajonet. Môže byť rôzne modifikovaný, napr. môže mať pripevnenú optiku, tlmič alebo granátomet model BS-1. Tento model je určený pre výsadkárov, tankistov, špeciálne komandá, ako napr. Specnaz a pod.
Navrhnutý bol v roku 1974, o rok neskôr bol zaradený do služby. Okrem Ruska ho používa mnoho iných armád. Bol používaný v krajinách Varšavského paktu. Vyrábaný bol aj v Bulharsku, Číne a Juhoslávii.

</doc>
<doc id="153183" title="Rovaniemi" url="https://sk.wikipedia.org/wiki?curid=153183">
Rovaniemi

Rovaniemi (po fínsky) alebo Roavenjárga (v severnej saamčine) a Ruä'vnjargg (v skoltskej saamčine) je mesto na severe Fínska. Je administratívnym a obchodným centrom fínskej najsevernejšej provincie Laponska. Leží neďaleko severného polárneho kruhu medzi vrchmi Ounas a Korkalo na sútoku riek Kemi a Ounas. 
Na začiatku roku 2006 sa mesto zlúčilo so svojim dedinským okolím do jedinej obce, čím sa stalo rozlohou jedným z najväčších miest na svete a najväčším v Európe, hoci v ňom žije asi len 63 000 ľudí.

</doc>
<doc id="153244" title="Dušan Fabian" url="https://sk.wikipedia.org/wiki?curid=153244">
Dušan Fabian

Dušan 'Duke' Fabian, MVDr., PhD. (* 10. november 1975, Košice) je slovenský spisovateľ fantasy a hororovej literatúry a publicista. V jeho doterajšej tvorbe dominujú poviedky, zaraďované väčšinou do žánrov horor a temná fantasy. V roku 2006 publikoval román Invocatio Elementalium.
Životopis.
Dušan Fabian sa narodil 10. novembra 1975 v Košiciach, kde žije dodnes. Vyštudoval veterinárne lekárstvo na Univerzite veterinárneho lekárstva a farmácie v Košiciach. Pracuje ako vedecký výskumník v "Ústave fyziológie hospodárskych zvierat" Slovenskej akadémie vied. Mnohými je označovaný ako slovenský Stephen King.
Tvorba.
Fabian do povedomia čitateľskej verejnosti prenikol poviedkou "Migréna", ktorá vyhrala literárnu súťaž Béla 2001, organizovanú internetovým magazínom Hlboký hrob; zároveň sa dostala do finále súťaže o Cenu Gustáva Reussa a bola zaradená do zborníka "Krutohlav 2001".
V tomto a ďalších raných dielach Fabian kombinuje verný opis reálií východného Slovenska s prvkami Lovecraftovského hororu; postup, ktorý neskôr zdokonalil v poviedkach ako "Tri čierne utorky" a "V predvečer prvého mája" (ohodnotené cenami Béla 2002, resp. Istron 2006), kde sa už k hororu pridávajú aj prvky mestskej či temnej fantasy.
Paralelne s touto líniou tvorby vznikol komediálny hororový cyklus o "nemŕtvom Marvinovi", pozostávajúci z poviedok "Ži a nenechaj žiť", "Trampoty jednej mŕtvoly" a "Agent jeho veličenstva zasahuje".
V roku 2006 Fabian publikoval svoj románový debut, Invocatio Elementalium, paralelne knižne v českom preklade Roberta Pilcha a ako román na pokračovanie v číslach 36 až 39 časopisu Fantázia.
Kritická odozva.
V roku 2009 bola v čísle 3 časopisu Fantázia publikovaná negatívna recenzia literárneho kritika Petra F. 'Ria Jílka na román Pestis Draconum, ktorá zároveň rozpútala diskusiu o úrovni slovenskej fantastickej literatúry.

</doc>
<doc id="153288" title="M14 (puška)" url="https://sk.wikipedia.org/wiki?curid=153288">
M14 (puška)

M14 je útočná puška americkej výroby.
M14 bola vytvorená ako experimentálna zbraň vychádzajúca z pušky M1 Garand. Puška M1 Garand bola základnou zbraňou americkej pechoty v 2. svetovej vojne, mala však veľa nedostatkov. Preto neskôr po vojne padlo rozhodnutie vytvoriť nový typ útočnej pušky. M14 bola navrhnutá v roku 1954. V roku 1957 bola určená ako náhrada za zbrane M1 Garand a automatickej pušky M1918 Browning Automatic Rifle. Vyrábala sa do roku 1964. Dokopy bolo vyrobených približne 1 300 000 kusov. Prvýkrát bola použitá vo vietnamskej vojne, používa sa však dodnes, najmä ako ostreľovačská puška. Nahradená bola modernejšou útočnou puškou M16.

</doc>
<doc id="153317" title="Harry Potter a Kameň mudrcov (film)" url="https://sk.wikipedia.org/wiki?curid=153317">
Harry Potter a Kameň mudrcov (film)

Harry Potter a Kameň mudrcov je prvým fantasticko-dobrodružným filmom z populárnej série filmov o Harry Potterovi. Film je nakrútený podľa rovnomennej knihy J.K. Rowlingovej. Je režírovaný tvorcom filmov Sám doma 1,2 - Chrisom Columbusom. Hudbu k filmu tvoril John Williams, ktorý tiež pracoval na hudbe k filmu Sám doma.
Dej.
Po prvýkrát sa zoznamujeme s rodinou Dursleyovcov, ktorí majú syna Dudleyho. Pán Dursley pracuje v spoločnosti Vrtamex, no keď jedného dňa odchádza do práce, pozoruje mačku s mapou na múriku, ľudí oblečených v čudných plášťoch, no začuje aj meno Harry Potter. 
Vie, že Lily Potterová, sestra Petunie Dursleyovej, má syna Harryho Pottera. V noci pri návrate domov, opäť vidí čudnú mačku. Keď všetci na Privátnej ulici číslo 4 zaspia, objaví sa veľmi starý pán. Pre nás známejší ako čarodejník Albus Dumbledore, riaditeľ Rokfortskej strednej školy čarodejníckej. Ukáže sa, že mačka je v skutočnosti Rokfortská profesorka Minerva McGonagallová. Dumbledore jej porozpráva o Harrym Potterovi, o chlapcovi, ktorý porazil Lorda Voldemorta. No Dumbledore neverí, že Voldemort zomrel. Prichádza Rokfortský hájnik a správca Hagrid a prináša malého Harryho a spoločne ho všetci traja položia pred dom Dursleyovcv, kde pri jeho deke v ktorej bol zabalený zanechal Dumbledore list. Malý Harry si však ani neuvedomuje, že celý čarodejnícky svet, práve dvíha čaše a pripíja si na jeho meno. "Na chlapca, ktorý prežil." A tak Harry 11 rokov musí žiť so svojím strýkom Vernonom, tetou Petúniou a bratancom Dudleym, ktorý sa k nemu nesprávajú príliš prívetivo. Pred jeho 11-timi narodeninami mu začnú chodiť neznáme listy ktoré Harryho strýko spáli. V deň jeho 11. narodenín ho navštívi milý poloobor Hagrid a Harry sa dozvedá to,že je čarodejník. Nastupuje teda na Rokfortskú strednú školu čarodejnícku, kde vo svojom 1.ročníku zažije veľa dobrodružstiev. Najväčšie ho však čaká na konci školského roka, keď sa mu úspešne podarí zachrániť kameň mudrcov pred chamtivým Voldemortom a jeho sluhom, učiteľom obrany proti čiernej mágii Quiriusom Quirellom. Keď mal Harry jeden rok, Voldemort ho chcel z neznámych príčin zabiť. Bol pre neho hrozbou. Tak sa rozhodol, že ho zlikviduje, kým je ešte dieťa. Zabil jeho otca (Jamesa) a keď chcel zabiť malého Harryho, jeho matka (Lilly) mu vbehla do cesty aby ho zastavila a obetovala sa za svojho syna. Potom, čo Voldemort vyslovil smrtiace zaklínadlo (Avada kedavra) mieriac prútikom na Harryho, kliatba sa obrátila a zasiahla Voldemorta. To všetko pre lásku a obetu jeho matky. Harry ako jediný prežil smrtiacu kliatbu. Ešte nikomu sa ju nepodarilo prežiť. Stal sa z neho veľmi slávny čarodejník, známy ako "chlapec, ktorý prežil". Voldemort stratil moc a časť jeho schopností sa preniesla na Harryho. Po tomto incidente utiekol a nikto ho viac nevidel. 10 rokov sa Voldemort skrýval vytrhnutý z vlastného tela a čakal, kým nenadíde tá správna chvíľa. Až keď naňho natrafil učiteľ Obrany proti čiernej mágii Quirell, usadil sa do jeho tela a spoločne hľadali "Kameň mudrcov" - legendárnu látku s neuveriteľnou mocou, vďaka ktorej by Voldemort získal späť svoje telo a získal nesmrteľnosť.

</doc>
<doc id="153469" title="Peter Kosťov" url="https://sk.wikipedia.org/wiki?curid=153469">
Peter Kosťov

Peter Kosťov (* 26. marec 1911, Župkov – † 30. október 1987, Beckov) bol slovenský rímskokatolícky kňaz, teológ, filozof, profesor na bohosloveckej fakulte v Štrasburgu.
Životopis.
Absolvent seminára a štúdia teológie v Štrasburgu, vysvätený za kňaza (1935). Kaplán v Starých Horách (1935). Archivár Biskupského archívu v Žiari nad Hronom (19361938). Profesor náboženstva a filozofie na gymnáziu v Banskej Bystrici (od 1938). Kaplán v Handlovej (19401942). Profesor filozofie a fundamentálnej teológie na teologickom učilišti v Banskej Bystrici (1942), študijný prefekt seminára (1946). Od roku 1950 väznený, lebo nesúhlasil s neoprávneným dosadením Jána Decheta komunistickou štátnou mocou do vedenia Banskobystrickej diecézy, od 1953 vo výrobe od 1965 v pastorácii. Autor prác o duševných prejavoch človeka, o podstate duše.

</doc>
<doc id="153488" title="Pank" url="https://sk.wikipedia.org/wiki?curid=153488">
Pank

Pank alebo (pôvodné písané) punk je hudobný a životný štýl. V angličtine slovo punk znamená „výtržník“. Pank ako hnutie vznikal postupne v druhej polovici sedemdesiatych rokov hlavne v Anglicku. Pank nemá žiadny jednotný ideový smer, najrozšírenejšie postoje sú odpor voči nacizmu, rasovej diskriminácii, politike, bojovaniu, globalizácii, konvenciám alebo komercii. Mnoho punkerov má blízko k anarchokomunizmu. Tiež je možné stretnúť sa s tvrdením, že základom panku je provokácia. Hnutie je všeobecne veľmi tolerantné k mäkkým drogám, hlavne marihuane. Subkultúra pank vychádza zo subkultúry skinhead. (Stotožňovania sa s robotníckou triedou, „ťažké topánky“) a subkultúry glam (očarujúci, šokujúci a provokatívny zjav).

</doc>
<doc id="153600" title="Francisco Goya" url="https://sk.wikipedia.org/wiki?curid=153600">
Francisco Goya

Francisco Goya, celým menom Francisco José de Goya y Lucientes (* 30. marec 1746, Fuendetodos, Španielsko – † 16. apríl 1828, Bordeaux, Francúzsko) bol španielsky grafik a maliar. 
Goya nadviazal na tvorbu Velázqueza a maľoval výlučne ľudí a ich správanie. V jeho obrazoch takmer nenájdeme zátišie. V roku 1792 nastúpil na kráľovský dvor, kde žil ako dvorný maliar. Maľoval kráľovnú, politikov, inkvizítorov. Vynikal psychologickým pozorovacím talentom. Nepatrí už do obdobia baroka, ale tvorí prechod ku klasicizmu. Jeho obrazy vynikajú sviežosťou podania. Vysmieval sa v nich kráľovi a Márii Lujze a bojoval nimi proti ľudskej zvrhlosti.
Známe sú jeho diela "Mária Lujza", "Mladosť-staroba", "Karol IV. s rodinou", "Oblečená Maja" a "Nahá Maja", "Inkvizícia", "3. máj 1808".

</doc>
<doc id="153772" title="Ch (písmeno)" url="https://sk.wikipedia.org/wiki?curid=153772">
Ch (písmeno)

CH ch je digraf, ktorý sa vyskytuje v mnohých jazykoch, napr. v nemčine (výslovnosť približne ako v slovenčine), v španielčine a angličtine (výslovnosť najčastejšie ako slovenské č) atď. Tento digraf sa formálne považuje za samostatné písmeno v češtine, slovenčine, waleštine, kečuánčine, bretónčine a v bieloruskej latinke. Do reformy pravopisu v roku 1994 bolo "ch" samostatným písmenom aj v španielčine.
CH v slovenčine.
V slovenčine (a v češtine) písmeno "ch" označuje hlásku ( v znelej pozícii). Je to 16. písmeno slovenskej abecedy.
Veľké písmeno sa používa v dvoch rôznych variantoch, „CH“ alebo „Ch“. Pravidlá slovenského pravopisu majú v zozname písmen slovenskej abecedy uvedené iba „CH“ a „ch“.
V abecednom poradí patrí za „h“.
Reprezentácia v unicode.
"CH" nemá vlastnú pozíciu a je teda reprezentované iba postupnosťou ASCII znakov „c“ a „h“ („C“ a „h“, „C“ a „H“), aj napriek tomu, že v znakovej sade KOI-8 ČS2 sa "ch" nachádzalo – 0xE7 pre veľké "CH", 0xC7 pre malé „ch“.

</doc>
<doc id="153788" title="Štefánia Amália Votrubová" url="https://sk.wikipedia.org/wiki?curid=153788">
Štefánia Amália Votrubová

Štefánia Amália Votrubová (* 12. jún 1890, Ružomberok – † 31. marec 1968, Bratislava), bola slovenská publicistka a aktivistka v ženskom hnutí Živena.
Životopis.
Narodila sa v zemianskej rodine MUDr. Jozefa Burjana, matka Amália Kunay-Makovická pochádzala z vplyvnej podnikateľskej a aktivistickej rodiny Daniela Makovického. Vyštudovala nemeckú meštianku v Tešíne v Sliezsku. Bola zakladajúca členka a organizátorka ženského hnutia Živena. S manželom Františkom Votrubom v rokoch 19181929 redigovala a vydávala populárny detský časopis Oriešky. Na 80. narodeniny Eleny Šoltésovej vydala roku 1931 knihu "Živena, jej osudy a práca". Ako autorka literárnych čŕt okrem iného prispela roku 1954 do zborníka "Hviezdoslav v kritike a spomienkach". Prekladala z francúzštiny a nemčiny. Pomáhala manželovi v redaktorskej a literárno-kritickej práci, roku 1961 bola spoluredaktorka vydania súboru "Korešpondencia Františka Votrubu (19021944)".

</doc>
<doc id="153821" title="Aix-en-Provence" url="https://sk.wikipedia.org/wiki?curid=153821">
Aix-en-Provence

Aix-en-Provence [eksɑ̃proˈvɑ̃:s] je mesto na juhu Francúzska v 
departemente Bouches-du-Rhône a regióne Provence-Alpes-Côte d'Azur. Nachádza sa asi severne od Marseille. Je to typické univerzitné mesto, zo 143 404 obyvateľov je asi 30 000 študentov.
Poloha.
Mesto má rozlohu . Najvyšší bod je položený a najnižší bod 
Dejiny.
Na mieste dnešného mesta bolo už pred naším letopočtom keltské a ligurské osídlenie, neskoršie tu vzniklo prvé rímske mesto v Galii ("Aquae Sextiae Salluvorum"), o niekoľko storočí neskoršie sa z neho stalo politické centrum celej provincie, na konci 4. storočia tu vzniklo sídlo diecézy. Od roku 1182 vládla v Aix provensálska šľachta, medzi rokmi 1501 – 1789 tu sídlil provensálsky parlament. So vzostupom Marseille však Aix stratil svoj politický vplyv, situácia sa znovu zlepšila až od 70. rokov 20. storočia, keď tu začalo vznikať hlavne pomocou modernej univerzity výpočtové centrum.
Obyvateľstvo.
Počet obyvateľov je 141895 obyvateľov (2009).
Nasledujúci graf zobrazuje vývoj počtu obyvateľov.
Externé odkazy.
Oficiálna stránka

</doc>
<doc id="153855" title="IJ (písmeno)" url="https://sk.wikipedia.org/wiki?curid=153855">
IJ (písmeno)

IJ a "ij" je digraf v holandčine.
Holandčina.
V holandčine kombinácia „ij“ označuje diftong alebo . Táto dvojica písmen je často označovaná ako ligatúra, hoci z typografického hľadiska sú to dva rôzne znaky.
„IJ“ býva väčšinou považované za samostatné písmeno, často na rovnakej pozícii abecedy ako písmeno „y“. Charakter jedného písmena má „ij“ až do takej miery, že v krížovkách, scrabble, vertikálnych nadpisoch a podobne má svoju vlastnú, nedeliteľnú pozíciu. Podobne aj veľké písmeno má tvar takmer výlučne „IJ“, nie „Ij“.
Niekedy sa v zahraničných textoch omylom namiesto „ij“ používa písmeno „ÿ“, čo vyplýva z podobnosti týchto znakov v rukou písaných textoch.
Afrikánčina.
V afrikánčine sa na mieste digrafu „ij“ používa písmeno „y“.
Reprezentácia v Unicode.
V Unicode je veľké Ĳ reprezentované ako U+0132 LATIN CAPITAL LIGATURE IJ, a malé ĳ ako U+0133 LATIN SMALL LIGATURE IJ. Tieto znaky sú do Unicode zahrnuté iba kvôli kompatibilite s existujúcimi znakovými sadami a ich použitie nie je odporúčané, „IJ“ by malo byť zapisované kombináciou ASCII znakov „i“ a „j“ („I“ a „J“).

</doc>
<doc id="153882" title="Edward Norton" url="https://sk.wikipedia.org/wiki?curid=153882">
Edward Norton

Edward H. Norton (* 18. august, 1969, Boston, Massachusetts, USA) je americký herec a režisér, ktorý bol dva razy nominovaný na Oscara a získal ocenenie Zlatý glóbus.
Životopis.
Narodil v Bostone v Massachusetts, a vyrastal v meste Columbia v štáte Maryland. Jeho matka Robin zomrela na nádor mozgu v roku 1997. Jeho otec Edward je právnik a pracoval ako federálny prokurátor ešte počas vlády Jimmyho Cartera. Norton je vnuk Jamesa Rousa, známeho dizajnéra nehnuteľností. Má dvoch mladších súrodencov, sestru Molly, ktorá ukončila "Washington and Lee University" a brata Jima, s ktorým aj profesionálne spolupracoval. V roku 1987 ukončil strednú školu "Wilde Lake High School" a neskôr univerzitu Yale ako bakalár v odbore história. Práve tu na univerzite sa stretol prvýkrát s divadlom. Po škole pracoval v Osake v Japonsku ako konzultant pre spoločnosť jeho starého otca ("Enterprise Foundation").
Kariéra.
Norton sa presťahoval do New Yorku a začal tu svoju kariéru v Off-Broadway divadle. Na filmovom plátne začínal ako herec hrávať temné, groteskné postavy, vďaka ním sa stal stredom pozornosti. Jeho prvým veľkým filmom bol "Prvotný strach" v roku 1996. V tomto filme hral rolu Aarona Stamplera, silne narušeného mladého muža obvineného zo spáchania brutálnej vraždy. Za túto rolu bol nominovaný na Oscara (ako najlepšia vedľajšia herecká rola) a získal za ňu ocenenie Zlatý glóbus.
V roku 1998 bol za stvárnenie neonacistu vo filme "Kult hákového kríža" nominovaný na Oscara. Úspech u kritiky mal aj film "Hráči" v ktorom si s Mattom Damonom zahrali dvoch kamarátov, ktorí potrebujú zarobiť veľa peňazí hraním pokru, aby mohli splatiť obrovský dlh.
Jedna z jeho známejších rolí je vo filmovej adaptácii kultovej novely "Klub bitkárov" v rovnomennom filme režiséra Davida Finchera, kde hral aj Brad Pitt a Helena Bonham Carterová.
V roku 2003 hral vo filme "Lúpež po taliansky". kde stvárnil zápornú postavu Stevea Frazelliho, ktorý okradne svojicich kamarátov o ukradnuté zlato a jedného z nich zabije. Vo filme hral aj Mark Wahlberg a Charlize Theron. Hral aj vo filme "Kráľovstvo nebeské".

</doc>
<doc id="153965" title="Clive Owen" url="https://sk.wikipedia.org/wiki?curid=153965">
Clive Owen

Clive Owen (* 3. október 1964, Coventry, Spojené kráľovstvo) je britský filmový herec. 
Životopis.
Narodil sa v Coventry. Otec opustil rodinu keď mal tri roky, otcovskú lásku mu nahrádzali štyria bratia. Od malička túžil byť hercom a tak sa rozhodol venovať tomuto povolaniu celý život. Všetko to začalo štúdiom hereckého umenia na "Royal Academy of Dramatic Arts". A hneď po skončení školy sa dostal do divadelného združenia "Young Old Vic Theatre Company". Na rozdiel od svojho otca je veľmi vzorným otcom. So svojou manželkou sa zoznámil na doskách, ktoré znamenajú svet, a ich vzťah funguje doteraz, majú tri dcéry.
Prvé filmové úlohy.
Prvé filmové úlohy sa objavili už v 80. rokoch - "Burácanie mora", neskôr dráma o inceste "Zatvor moje oči". Do povedomia anglických divákov sa dostal až v koprodukčnom televíznom filme "Krupiér", kde hral neúspešného spisovateľa, ktorý si privyrábal ako krupiér. Hlavnú úlohu tiež hral vo filme "Gosford Park". Stvárnil aj hlavnú úlohu v komédii "Zamrežovaná záhrada" (Greenfingers). Je to príbeh o väzňovi, ktorého preradia do zvláštneho nápravného centra bez ciel a strážnikov. Postava Cliva začne pestovať kvety a dotiahne to až tak ďaleko, že ho k sebe pozve kráľovná. Ďalším počinom vo filmografii Cliva Owena je "Agent bez minulosti", kde sa objavil po boku Matta Damona.
Filmové hity.
Do povedomia amerických divákov sa dostal vďaka Angeline Jolie, keď si po jej boku zahral v romantickej dráme "Hranice zlomu". A neskôr sa tiež objavil v nie príliš úspešnom filme "Kráľ Artuš", kde si opäť zahral hlavnú úlohu. Veľký americký úspech sa dostavil až vďaka sfilmovanej divadelnej hre "Na dotyk", kde Clive prepožičal svoju tvár arogantnému Larrymu. Vďaka tejto úlohe dostal nomináciu na Academy Award a vyhral Golden Globe. Po tomto úspechu sa mu začalo naozaj dariť a režiséri Quentin Tarantino a Robert Rodriguez ho obsadili do jednej z hlavných postáv kultového komiksu Franka Millera Sin City - Mesto hriechu. Jedným z jeho najnovších filmov je futuristická snímka "Potomkovia ľudí", ktorá sa odohráva v roku 2027. V pláne je pokračovanie filmu "Inside Man 2", v ktorom bude hrať hlavnú úlohu.

</doc>
<doc id="153973" title="Rozhovory a výroky" url="https://sk.wikipedia.org/wiki?curid=153973">
Rozhovory a výroky

Rozhovory a výroky (-názov slov. knižného prekladu; iné názvy: Lun-jü, Rozhovory, Rozpravy, Hovory, Analektá, Konfuciove rozhovory a výroky; , - slov. prepis Lun-jü - dosl. "Rozhovory o slovách"; angl. a nem. preklad:" Analects/Analekten") je kniha rozhovorov s Konfuciom. Ich dnešná podoba bola zostavená v 2. storočí po Kr. z viacerých prameňov. Dielo malo zásadný a dlhotrvajúci vplyv na formovanie čínskeho myslenia a svetonázoru počas nasledujúcich storočí.
Charakteristika.
Dielo je kompiláciou výrokov a myšlienok čínskeho filozofa Konfucia, ktoré adresoval svojím žiakom počas vlastných prednášok. Dielo nenapísal Konfucius, ale jeho žiaci, ktorí boli prítomný na jeho prednáškach a neskôr po Konfuciovej smrti zapísali jeho výroky a tvrdenia do ucelenej podoby. Dielo vzniklo v období bojujúcich štátov.
Ide o tematicky usporiadanú zbierku výrokov a anekdot Konfucia. Skladá sa z dvadsiatich častí, jednotlivé tituly nedávajú zmysel, sú to len začiatky textov, slúžia ako pomôcka pri memorovaní.
Pan Ku (historik dynastie Chan) tvrdí, že v jeho časoch existovali tri verzie "Rozhovorov a výrokov". Z nich sa zachovala iba jedna a tá je základom súčasného textu.
Text je napísaný neformálnym spôsobom, jazyk je blízky hovorovej reči. Z básnických figúr sa tam nachádzajú emotívne výroky, zvolania, rečnícke otázky a metafory. Početné sú aj citácie z kánonických spisov. Dôraz je kladený na názornosť a didaktickosť.
Význam.
Dielo je jedným z najdôležitejších kanonických textov konfucianizmu a dielom, ktoré inšpirovalo nasledujúce generácie čínskych a nečínskych konfuciánskych vzdelancov pri svojich vlastných filozofických záveroch. Ako najzásadnejší text čínskeho filozofického bádania, ovplyvňoval čínske myslenie a svetonázor po celé nasledujúce storočia. Dielo Rozpravy (Lun-jü), okrem Konfuciových výrokov a tvrdení zaznamenáva aj Konfuciov život a pôsobenie na kráľovských a kniežacích dvoroch vtedajšej Číny, ale najmä boj za šírenie jeho náuky.
Hoci bol text kanonizovaný až pomerne neskoro, bol veľmi známy a ovplyvnil vznik viacerých žánrov, napríklad esejistiky. Dodnes funguje ako zdroj prísloví a narážok.
Filozofia.
Konfucius veril, že moc a vyspelosť krajiny spočíva v morálnej dobrote jej obyvateľov. Aby sa však ľud mohol morálne obrodiť a zušľachtiť potrebuje mať silný morálny vzor vo vláde a panovníkovi krajiny, ktorý má predstavovať vzor morálnych cností.
Na úrovni bezprostredných medziľudských vzťahov učil, že na skutočné zušľachtenie vlastnej osobnosti je najdôležitejšie prejavovať úprimnú úctu svojim rodičom, starším súrodencom, starším vo všeobecnosti a vyššie spoločensky postaveným. Konfuciová filozofia obsiahnutá v diele Lun-jü neodmieta individualizmus, pretože hlása, že individuálne túžby by nemali byť potlačené, ale mali by byť kontrolované a umiestnené do prijateľného rámca rituálov a foriem správania, prostredníctvom ktorých môžu ľudia preukazovať svoj rešpekt a úctu voči iným a zodpovedné správanie voči spoločnosti.

</doc>
<doc id="154255" title="Modranka" url="https://sk.wikipedia.org/wiki?curid=154255">
Modranka

Modranka je mestská časť Trnavy s bývaním vidieckeho charakteru a s vlastným katastrálnym územím s rozlohou . V mestskom zastupiteľstve Trnava reprezentuje Modranku, vzhľadom na počet obyvateľov, jeden poslanec.
"Základné údaje:"
Nachádza sa v južnej časti mesta a má vlastné katastrálne územie. Leží v geomorfologickej časti Trnavská tabuľa, medzi ľavým brehom riečky Trnávky a cestou I. triedy č. 51. Je jedinou vidieckou mestskou časťou Trnavy.
Obyvateľom slúži rímskokatolícky kostol Najsvätejšej Trojice z roku 1657, Základná škola so škôlkou, kultúrny dom a pošta. Nachádza sa tam tiež kaplnka sv. Márie Magdalény z roku 1630.
Doprava.
Cestná doprava.
Na území mestskej časti sa nachádzajú dve cesty diaľničného typu, diaľnica D1 v južnej časti a rýchlostná cesta R1 vo východnej časti, a niekoľko miestnych komunikácií. Do mestskej časti nezasahujú cesty I.triedy, cesty II.triedy ani cesty III.triedy.
Významnejšie miestne komunikácie sú vedené na uliciach Dedinská, Hraničná, Seredská a Ivana Krasku.
Mestská hromadná doprava.
Služby MHD v mestskej časti sú poskytované na jednej štandardnej autobusovej linke, linka 14, a na jednej školskej linke, linka 21. Premávka linky 14 funguje každý deň približne od 4:30 do 23:00. V nočných hodinách od 23:00 do 4:30 MHD nepremáva. Premávka školskej linky 21 funguje každý pracovný deň s jedným párom školských autobusov - ráno z Modranky smer Sibírska a popoludní zo Sibírskej smer Modranka.

</doc>
<doc id="154325" title="Trnava-sever" url="https://sk.wikipedia.org/wiki?curid=154325">
Trnava-sever

Trnava-sever je jedna z mestských častí mesta Trnava s rozlohou .
"Základné údaje:"
Zaberá severnú časť kompaktného intravilánu mesta. Jej súčasťou je obytná štvrť Kopánka, sídliská Vodáreň a Zátvor, areál Trnavského cukrovaru a priemyselná zóna na Trstínskej ceste. Hranica prechádza na juhu po línii Piešťanská ulica, Bučianska ulica, Rybníková ulica, Trstínska cesta. Súčasťou mestskej časti je starý cintorín, rozsiahly športový areál so štadiónom AŠK Slávia OC Galéria Tesco, a OC Arkádia
Územie severne od obytných štvrtí zaberajú rozsiahle poľnohospodárske plochy s poľnohospodárskym družstvom a agroletiskom. Je naplánované vybudovanie severného obchvatu mesta, ktorý by sa napojil na už existujúcu východnú vetvu.
V mestskej časti stojí mestská športová hala, letné kúpalisko, Stredná odborná škola Elektrotechnická, obchodná akadémia, dve základné školy. Obyvateľom ďalej slúži kostol Panny Márie Pomocnice kresťanov a kultúrny dom v Kopánke, pošta na sídlisku Zátvor. Stojí tu tiež Univerzita svätého Cyrila a Metoda (na Rybníkovej a Skladovej).
Doprava.
Cestná doprava.
Do mestskej časti zasahujú dve cesty I.triedy, dve cesty II.triedy a jedna cesta III.triedy 1299, ktorá je vedená na ulici Krupská. Cesta I. triedy I/51 je tvorená Juhovýchodným a Severným obchvatom mesta Trnava a cesta I. triedy I/61 sa nachádza na ulici Piešťanská, ktorá rozdeľuje mestskú časť od mestskej časti Trnava-východ. Cesta II. triedy II/504 je vedená úsekom Trstínskej ulice, ktorá rozdeľuje mestskú časť od mestskej časti Trnava-západ a cesta II. triedy II/560 sa nachádza na ulici Špačinská. Na území mestskej časti sa nenachádzajú cesty diaľničného typu.
V mestskej časti je niekoľko miestnych komunikácií, najvýznamnejšie sú vedené na uliciach: 
Tieto miestne komunikácie významom prevyšujú väčšinu ciest III. triedy. Dĺžka tohto základného skeletu miestnych komunikácií je približne 4 km.
Mestská hromadná doprava.
Služby MHD v mestskej časti sú poskytované na deviatich štandardných autobusových linkách, linky 1, 2, 3, 4, 6, 12, 13, 14 a 16, a na troch školských linkách, linka 21, 22 a 23. Premávka štandardných autobusových linkiek funguje každý deň približne od 4:30 do 23:00. V nočných hodinách od 23:00 do 4:30 MHD nepremáva. Premávka školskej linky 21 funguje každý pracovný deň s jedným párom školských autobusov - ráno z Modranky smer Sibírska a popoludní zo Sibírskej smer Modranka. Premávka školskej linky 22 funguje každý pracovný deň s jedným párom školských autobusov - ráno z Linčianskej smer Vozovka a popoludní z Vozovky smer Linčianska. Premávka školskej linky 23 funguje každý pracovný deň s jedným párom školských autobusov - ráno z Vozovky smer Sibírska a popoludní zo Sibírskej smer Vozovka.
Letecká doprava.
V mestskej štvrti Kopánka sa nachádza neverejné vnútroštátne letisko Letisko Trnava Kopánka.

</doc>
<doc id="154330" title="Trnava-východ" url="https://sk.wikipedia.org/wiki?curid=154330">
Trnava-východ

Trnava-východ je jedna zo šiestich mestských častí Trnavy s rozlohou .
Poloha.
Mestská časť zaberá východnú časť kompaktného mestského intravilánu, ktorý na západe nadväzuje na mestskú časť Trnava-stred, na severe na Trnavu-sever, kým na juhu územne nenadväzuje na zastavané územie. Hranica mestskej časti prechádza po línii Piešťanská, Bučianska, Hlboká a Sladovnícka, na juhu je oddelená železničnou traťou Bratislava – Žilina. 
Súčasťou sú dve sídliská Družba a Vozovka so zástavbou rodinných domov. Nachádza sa tu aj areál Železničných opravovní a strojární a rozsiahle nezastavané územie medzi Družbou a východným cestným obchvatom mesta v lokalitách "Nad starým cukrovarom" a "Nad starou fabrikou".
Významné objekty a inštitúcie.
Stojí tu Poliklinika Družba, mestský zimný štadión, letné kúpalisko, tri základné školy, Stredná zdravotnícka škola, Stredné odborné učilište železničiarske a Stredná poľnohospodárska škola. 
Obyvateľom ďalej slúži pošta, obchodné domy Billa, Lidl, Kaufland, Nay, reštaurácia McDonald’s, motoristom tri čerpacie stanice, ubytovanie poskytuje hotel Inka. Sídli tu Ústredné daňové riaditeľstvo, okresné riaditeľstvo PZ v Trnave a Trnavský samosprávny kraj.
Doprava.
Cestná doprava.
Na území mestskej časti sa nenachádzajú cesty diaľničného typu ani cesty II.triedy, avšak do mestskej časti zasahujú dve cesty I.triedy a cesta III.triedy 1279, ktorá je vedená ulicami Zavarská, Koniarekova, Bernolákova a úsekom Sladovníckej ulice. Cesta I. triedy I/51 je tvorená Juhovýchodným obchvatom mesta Trnava a cesta I. triedy I/61 sa nachádza na ulici Piešťanská, ktorá rozdeľuje mestskú časť od mestskej časti Trnava-sever.
V mestskej časti je niekoľko miestnych komunikácií, najvýznamnejšie sú vedené na uliciach:
Tieto miestne komunikácie významom prevyšujú väčšinu ciest III. triedy. Dĺžka tohto základného skeletu miestnych komunikácií je približne 3 km.
Mestská hromadná doprava.
Služby MHD v mestskej časti sú poskytované na piatich štandardných autobusových linkách, linky 3, 4, 12, 13 a 14, a na dvoch školských linkách, linka 22 a 23. Premávka štandardných autobusových linkiek funguje každý deň približne od 4:30 do 23:00. V nočných hodinách od 23:00 do 4:30 MHD nepremáva. Premávka školskej linky 22 funguje každý pracovný deň s jedným párom školských autobusov - ráno z Linčianskej smer Vozovka a popoludní z Vozovky smer Linčianska. Premávka školskej linky 23 funguje každý pracovný deň s jedným párom školských autobusov - ráno z Vozovky smer Sibírska a popoludní zo Sibírskej smer Vozovka.

</doc>
<doc id="154332" title="Trnava-západ" url="https://sk.wikipedia.org/wiki?curid=154332">
Trnava-západ

Trnava-západ je jedna z mestských častí mesta Trnava s rozlohou .
"Základné údaje:"
Mestská časť sa nachádza v západnej časti kompaktného intravilánu mesta, je zároveň najkompaktnejšou obytnou zónou mesta. Z urbanistického hľadiska priamo nadväzuje iba na mestskú časť Trnava-stred na východe, na severovýchode nadväzuje na priemyselnú zónu mestskej časti Trnava-sever, na juhu jej hranicu tvorí Park Janka Kráľa.
Obytné štvrte sú v súčasnosti ohraničené na východe Bottovou ulicou, na severovýchode Trstínskou cestou a ulicou Terézie Vansovej, na juhu spomenutým parkom a na západe železničnou traťou č. 116. Rozsiahle územia na západ od železničnej trate sú využívané prevažne pre poľnohospodársku výrobu, nachádza sa tam tiež rekreačná oblasť Kamenný mlyn, cintorín Na Kamennej ceste, areál pivovaru a poľnohospodárske družstvo.
Severne od obytnej zóny (severne od Ružindolskej ulice) sa nachádza priemyselná zóna s menšími prevádzkami. 
Obytnú funkciu plní tzv. Nové mesto, ktoré zahŕňa sídlisko Prednádražie I, II a nadväzujúce štvrte so zástavbou rodinných domov.
Na území mestskej časti stoja: areál Materiálovotechnologickej fakulty STU, Športové gymnázium Jozefa Herdu, Stredná priemyselná škola stavebná, Stredné odborné učilište stavebné, štyri základné školy. Obyvateľom slúžia dve pošty, predajňa Mountfield, obchodné centrum Cassalle. Sú tu umiestnené niektoré inštitúcie (napr. Krajské oddelenie Štatistického úradu).
Doprava.
Cestná doprava.
Do mestskej časti zasahuje cesta I.triedy I/51, ktorá je vedená úsekom na ulici Trstínska cesta. V mestskej časti sa nachádza aj cesta II.triedy II/504, ktorá je vedená na ulici Ružindolská cesta a úsekom zasahuje aj na ulicu Trstínska cesta, ktorá rozdeľuje mestskú časť od mestskej časti Trnava-sever. Do mestskej časti zasahuje aj cesta III.triedy 1295, ktorá je vedená na ulici Suchovská cesta. Na území mestskej časti sa nenachádzajú cesty diaľničného typu.
V mestskej časti je niekoľko miestnych komunikácií, najvýznamnejšie sú vedené na uliciach: 
Tieto miestne komunikácie významom prevyšujú väčšinu ciest III. triedy, ich spoločná dĺžka v mestskej časti je približne jeden kilometer.
Mestská hromadná doprava.
Služby mestskej hromadnej dopravy v mestskej časti sú poskytované na šiestich štandardných autobusových linkách, nosné linky 2, 3, 5, 6 a doplnkové linky 13 a 16, a na troch školských linkách, linky 21, 22 a 23. Premávka štandardných autobusových linkiek funguje každý deň približne od 4:30 do 23:00. V nočných hodinách od 23:00 do 4:30 MHD nepremáva. Premávka školskej linky 21 funguje každý pracovný deň s jedným párom školských autobusov – ráno z Modranky smer Sibírska a popoludní zo Sibírskej smer Modranka. Premávka školskej linky 22 funguje každý pracovný deň s jedným párom školských autobusov – ráno z Linčianskej smer Vozovka a popoludní z Vozovky smer Linčianska. Premávka školskej linky 23 funguje každý pracovný deň s jedným párom školských autobusov – ráno z Vozovky smer Sibírska a popoludní zo Sibírskej smer Vozovka.

</doc>
<doc id="154333" title="Manehto" url="https://sk.wikipedia.org/wiki?curid=154333">
Manehto

Manehto alebo Manetó(n) alebo Manéthó ( alebo , ďalšie alteranatívy "Manethós", "Manethó", "Manethón") bol staroegyptský dejepisec a kňaz zo Sebennyty (, dnes Samanúd) v Egypte. Žil v ptolemaiovskom období, približne v 3. storočí pred Kr. Okrem iného napísal dielo "Aigyptiaka" (), ktoré sa zaoberalo históriou starovekého Egypta. Aj napriek tomu, že sa zachovalo len vo forme opisov výťahu pôvodnej práce, má veľký význam pre egyptológiu a často sa k nemu aj dnes obracajú odborníci ako na relevantný zdroj informácií o chronológii staroegyptských dejín.
Meno.
Originálny tvar mena v starej egyptčine je dnes neznámy, mohlo snáď znieť "Manehto". Existuje niekoľko jeho hypotetických významov, pôvodne mohlo znamenať „Pasák koní“, „Dar Thovta“, „Milovaný Thovtom“, „Pravda Thovta“, „Milovaný Neitou“ alebo „Milenec Neity“. Prvý výskyt v gréckom texte má tvar , u Flavia Iosepha; meno sa gramaticky správa podobne ako meno Platón. Nasledne sa vyskytujú ďalšie mutácie vrátane tvarov v Synkellovych opisoch verzií Africana a Eusebia, u Plutarcha a Eusébia, u Claudia Aeliana a v byzantskej encyklopédii z 10. storočia Sude. Ďalej sa vyskytujú tvary "Manéthós", "Manéthón" a "Manethóth". V latinských textoch môžeme nájsť tvary "Manethon", "Manethos", "Manethonus" a "Manetos".
Život a dielo.
Hoci sa nám nezachovali žiadne záznamy o dátume narodenia alebo úmrtia Manehta, jeho dielo je najčastejšie spájané s obdobím vlády Ptolemaia I. Sotéra (323 – 283 pred Kr.) a Ptolemaia II. Filadelfa (285 – 246 pred Kr.), viac detailov o jeho živote nepoznáme. Ak je Manetho spomenutý na "Hibehskom papyruse" (pHibeh 1.72) datovanom do rokov 241/0 pred Kr. autorom spisu Aigyptiaka, mohol pôsobiť aj počas vlády Ptolemaia III. Euergeta (246 – 222 pred Kr.). Napriek tomu, že bol rodeným Egypťanom, svoje práce písal v koiné (helenistickej gréčtine). Manethovi sa pripisujú nasledujúce diela:
Autorstvo astrologického spisu "Kniha Sothis" je tiež pripisované jemu. Ako prvý vo svojej práci "Aigyptiaka" zaviedol pojem „dynastia“ (), ktorým označoval skupinu vládcov s určitými spoločnými znakmi.
Bol pravdepodobne kňazom slnečného božstva Rea v Héliopole (podľa byzantského historika Georgia Synkella bol hlavným kňazom) a významnou osobnosťou Serapidovho kultu. Serapis bolo božstvo, ktoré vzniklo v grécko-macedónskom období transformáciou pôvodného egyptského kultu býka Hapiho (etym. Usir-Hapi → Osiris-Ápis → Serapis), pravdepodobne po založení Alexandrie Alexandrom Veľkým. Socha boha Serapida bola dovezená v rokoch 286 – 278 pred Kr. Ptolemaiom (asi I. Sóterom, ako potvrdzuje Ploutarchos a Tacitus). Na túto operáciu dohliadal Timotheos z Atén (autorita eleusínskeho kultu Démétér) a Manehto.

</doc>
<doc id="154341" title="Saverio Mercadante" url="https://sk.wikipedia.org/wiki?curid=154341">
Saverio Mercadante

Giuseppe Saverio Raffaele Mercadante (* 16. september 1795, Altamura, Taliansko† 12. december 1870, Neapol, Taliansko) bol taliansky, prevažne operný, hudobný skladateľ.
Život.
Narodil sa v Altamure v Apúlii, mestečku blízko Bari. V rokoch 1816 až 1820 študoval v Neapole u Niccolò Zingarelliho. Začínal ako skladateľ symfonickej a inštrumentálnej hudby, ale Gioacchino Rossini vycítil jeho operný talent a priviedol ho ku kompozícii opier. Pozornosť talianskeho publika na seba upútal najmä svojou siedmou operou "Elisa e Claudio" (1820), ktorú napísal v Rossiniho štýle.
V rokoch 1829 a 1830 žil vo Viedni, Madride, Cádize a Lisabone. Nezískal však trvalý angažmán, preto sa vrátil do Talianska. Stal sa kapelníkom katedrály v Novare, a toto postavenie zastával až do roku 1839. Na Rossiniho pozvanie strávil krátky čas aj v Paríži, kde uviedol niekoľko svojich opier. Tam spoznal diela Giacoma Meyerbeera a Halévyho, čo podnietilo jeho úvahy o zmysle opery. Na základe týchto úvah celkom zmenil svoj kompozičný štýl. Rozhodol sa zbaviť operu veľkooperných manierov a sústrediť sa viac na dramatickú zložku operného diela. Prvou operou, ktorú napísal v tomto „reformovanom“ štýle bola opera "Il giurnamento" uvedená roku 1837 vo vychýrenom Teatro alla Scala v Miláne. Tomuto spôsobu opernej skladby zostal verný až do konca svojho života.
V roku 1839 sa Mercadante stal riaditeľom "Liceo musicale" v Bologni a o rok neskôr vystriedal svojho učiteľa Zingarelliho vo funkcii riaditeľa konzervatória v Neapole, ktorú zastával až do konca svojej životnej dráhy.
V priebehu šesťdesiatych rokov mu postupne slabol zrak a roku 1863 celkom oslepol. Jeho opery, ktoré v čase svojho vzniku úspešne súťažili s operami Gaetana Donizettiho, Vincenza Belliniho a Giuseppe Verdiho sú dnes takmer zabudnuté. Občasné realizácie alebo nahrávky sú však veľmi úspešné. 
Mercadante bol aj plodný skladateľ chrámovej hudby a jeho skladby boli veľmi obľúbené kvôli svojmu jemnému a elegantnému štýlu.

</doc>
<doc id="154374" title="Slnečná energia" url="https://sk.wikipedia.org/wiki?curid=154374">
Slnečná energia

Slnečná energia alebo solárna energia je energia získaná zo Slnka. Na Zem dopadá vo forme žiarenia. Skladá sa z tepelnej a svetelnej energie. Prichádza vo forme elektromagnetických vĺn.
Prejavy slnečnej energie na Zemi.
Podľa zákona o zachovaní energie sa energia dopadajúca na planétu Zem premieňa bezo zvyšku na iné formy.
Medzi prejavy slnečnej energie na Zemi patria:
Medzi prejavy slnečnej energie na Zemi nepatria:
Premena na tepelnú energiu.
Solárny kolektor.
Zariadenie na premenu slnečnej energie na tepelnú. Slnečné teplo tu ohrieva čierny povrch kolektora. Prenos energie do rúrky s kvapalinou prebieha na veľmi veľkú vzdialenosť, následkom čoho sú problémy s výmenou tepla pri nízkych a premenlivých hustotách toku energie. Pre oblasť Slovenskej republiky je celková doba slnečného svitu, t. j. bez oblačnosti, 1600 – 2001
Slnečná pec.
Slnečná pec je technologické zariadenie pracujúce na princípe sústreďovania slnečnej energie pomocou sústavy zrkadiel do jedného bodu. Teplota, ktorú možno takýmto spôsobom dosiahnuť je okolo 3 000 °C.
Slnečný varič.
Slnečný varič môže pracovať na podobnom princípe ako slnečná pec, no v oveľa menšej mierke. Slúži na bežné varenie v miestach s nedostatočnou dostupnosťou palív.
Premena na elektrickú energiu.
Fotovoltický článok.
Zariadenie, ktoré premieňa slnečnú energiu priamo na elektrickú. Fotovoltický článok je vlastne veľkoplošná polovodičová dióda, na ktorej vzniká napätie. Podstatou celej premeny slnečného žiarenia na elektrickú energiu je vnútorný fotoelektrický jav. Svetlo dopadajúce na polovodičový materiál v ňom zvyšuje koncentráciu nosičov náboja oproti stavu bez osvetlenia. Dopadajúce fotóny, ktoré sú polovodičovým materiálom prijaté, odovzdaním svojej energie vytvárajú elektróny a diery. Elektróny a diery separované PN prechodom sú potom zberané do vonkajšieho obvodu, kde je ich prítomnosť registrovaná ako elektrické napätie alebo jednosmerný prúd. 
Fotovoltické články sa nachádzajú v kalkulačkách, hodinkách, solárnych nabíjačkách, či vo vesmírnych sondách. Avšak sú tiež zakladným komponentom fotovoltických elekrární. Vďaka masívnemu použitiu v energetike prechádzajú fotovoltické články nevídaným technologickým vývojom. S novými výrobnými procesmi výrazne klesá aj ich kúpna cena. Fotovoltika je ambiciózne odvetvie, ktoré má potenciál pomôcť ľudstvu nahradiť v energetike nežiadúce spaľovanie fosílnych palív.
Slnečná prúdová veža.
Slnečná prúdová veža pracuje na princípe kombinácie troch zložiek. Efektu komína, skleníkového efektu a veternej turbíny.
Vzduch nahromadený v priestore podobnému obrovskému skleníku, ktorý je umiestnený dookola základne vysokého komína je ohrievaný slnečným žiarením, následkom čoho zohriaty vzduch uniká hore komínom. Vzniknuté prúdenie vzduchu poháňa turbíny produkujúce elektrickú energiu. Úspešný 50 kW výskumný prototyp pracoval v španielskom Ciudad Real v rokoch 1980 – 89. Od roku 2001 sa pracuje na projekte vysokej veže v Austrálii.
Koncetračné technológie.
Spoločným menovateľom týchto technológií je koncentrácia slnečného žiarenia do média. V súčasnosti má energetický význam najmä CSP (Concentrated Solar Power) segment. Na rozľahlých plochách sú inštalované reflexné povrchy (zrkadlá), ktoré natáčaním pomocou 1-osových alebo 2-osových konštrukcíí (trackerov) sledujú slnko na oblohe, a tak systémy maximalizujú využitie priameho slnečného žiarenia počas celého dňa. Odrazená energia je nasmerovaná do média, ktoré má vysokú absorpčnú schopnosť a dosahuje v prevádzke vysoké teploty (podľa typu niekoľko 100 až 1000°C). Výroba elektrickej energie ďalej v princípe sleduje koncept tepelnej elektrárne. 
V praxi sa používajú solárne veže, kde je energia všetkých zrkadiel koncetrovaná do jedného priestoru alebo parabolické systémy s koncentráciou do líniových trubíc.
V porovnaní s elektrinou z fotovoltiky je elektrina z CSP drahšia. Avšak výhodou je, že energiu možno efektívne skladovať (ekonomický je napr. 1-dňový cyklus) a využiť v čase špičkovej spotreby elektriny (napr. vo večerných hodinách). Preto v adekvátnych lokalitách je zmysluplné kombinovať obe technológie.
Na Slovensku zatiaľ CSP technológie nie sú ekonomicky zaujímavé. V súčasnosti sú väčšie projekty realizované v oblastiach, kde priame normálové žiarenie (DNI) presahuje najmenej 1600 kWh/m2, jeho distribúcia čo najrovnomernejšia počas celého roka a nepredpokladá sa znečistenie atmosféry aerosólmi. Realizácie nájdeme v strednej Číne, Maroku, juhozápad USA, Španielsku a iných krajinách s podobnou klimatickou charakteristikou.

</doc>
<doc id="154473" title="Gyula Dahlström" url="https://sk.wikipedia.org/wiki?curid=154473">
Gyula Dahlström

Gyula Eduard Dahlström , známy aj ako Július Dahlström = Julius Dahlström, (* 23. január 1834, Vranov nad Topľou – † 13. august 1907, Solivar) bol slovenský entomológ – lepidopterológ maďarského pôvodu, významný hlavne ako prieskumník fauny motýľov niektorých oblastí východného Slovenska, hlavne okolia Prešova.
Životopis.
Narodil sa vo Vranove nad Topľou lekárnikovi Eduardovi Dahlströmovi a jeho manželke Juliane rod. Krajčinovej. Po skončení základnej školy sa vyučil za obchodníka a pôsobil ako pokladník a neskôr ako riaditeľ sporiteľne v Prešove. Tento entomológ je za Rakúsko–Uhorsko uvedený tiež v knihe Wilhelma Junka „Entomologen Adressbuch“ z roku 1905.
Počas svojho života sa zaoberal faunistikou a tiež výskumom niektorých druhov hmyzu.
Pre entomológiu územia Slovenska majú význam hlavne jeho práce, ktoré publikoval prevažne v maďarskom časopise "Rovartani lapok" a ktoré pojednávajú o prieskume fauny motýľov východného Slovenska, hlavne okolia Prešova. Časť svojich prác publikoval i v Lipsku v časopise "Insektenbörse". 
Zomrel na exkurzii v okolí Solivaru pri Prešove 13. augusta 1907.
Jeho zbierka hmyzu (hlavne palearktické druhy motýľov zo skupiny "Macrolepidoptera") je uložená čiastočne v "Maďarskom národnom múzeu" v Budapešti a druhá časť je uložená v Rákocziho múzeu v Košiciach.
Okrem neho je známy i jeho syn Gyula Dahlström, ktorý okrem svojej profesie pôsobil tiež ako obchodník s hmyzom a s entomologickými pomôckami v Prešove – hlavne pre potreby regionálnej entomologickej komunity. Robil entomologický výskum hlavne v okolí Prešova. Zaoberal sa výskumom druhu "mlynárika hrachorového" ("Leptidea sinapis" L.). 

</doc>
<doc id="154563" title="Savana" url="https://sk.wikipedia.org/wiki?curid=154563">
Savana

Savana je v tropických a subtropických oblastiach s prevládajúcími porastmi vysokých tráv a bylín a s riedko roztrúsenými drevinami. 
Savany vznikli na miestach, kde na Zemi ubúda zrážok, ale je tam stále dostatok svetla a tepla. Lemujú ich dažďové lesy, v ktorých prší každý deň. V savanách sa striedajú výrazné obdobia dažďov a sucha. Práve obdobie sucha spôsobuje, že tam nie je dosť vlahy pre rast súvislého lesa a stromy rastú len miestami. V savanách je teplo, preto sa vlaha rýchlo vyparuje.
Rieky majú dosť vody len počas obdobia dažďov. Väčšinou tam nevznikajú veľké vodné toky. Hladina vody v jazerách klesá a stúpa podľa ročných období – množstva zrážok. Savany majú úrodné, hlboké pôdy, železo ich sfarbuje do červena. Keď majú dostatok vlahy sú úrodné.
Fauna.
V savane žijú stáda žiráf, slonov, antilop a zebier. Stáda kopytníkov sprevádzajú dravce ako gepardy, levy a leopardy. Zvyšky mršín odstraňujú šakaly a supy. 
V savanách sa vyskytujú ideálne podmienky pre bylinožravce. Sú to zvieratá schopné rýchleho behu, vďaka čomu môžu utekať pred dravcami. Sfarbenie srsti sa zvyčajne prispôsobuje okoliu. Tento spôsob ochrany (zhoda medzi farbou povrchu pôdy a sfarbením zvierat) sa nazýva krypsis. Ďalším typom fauny je hrabavá zver a množstvo hmyzu (mravce, termity…).
V africkej savane žijú zebry, žirafy, mnoho druhov antilop, pakôň, nosorožec, slon africký, byvol kaferský. Zo šeliem sú to levy, leopard, gepard, pes hyenovitý, z vtákov napríklad bocian, pštros, marabu.
V Južnej Amerike sa vyskytuje mravčiar alebo pásavec. Zo šeliem tu nájdeme pumu, jaguára a vlka hrivnatého.
V austrálskych savanách žije kengura, koala, mravčiar, pes dingo alebo pes hnedý.
Flóra.
Savany pokrývajú zlatisté trávy dorastajúce až do výšky . Dažde prichádzajú iba raz za rok, takže trávy sa snažia zužitkovať všetku dostupnú vodu svojimi koreňmi, ktoré rozprestrú do veľkej hĺbky. Ihliciam podobné listy akácií znižujú straty vody, kým baobaby uskladňujú vodu vo svojich dužinatých kmeňoch. Aby sa táto krajina a jej divá zver zachovali, boli obrovské plochy vyhlásené za prírodné rezervácie, ako napríklad Národný park Serengeti v Tanzánii a Masai Mara v Keni.
Druhy saván.
Vlhké savany.
Savany tohto typu vznikli dôsledkom opakovaného rúbania a vypaľovania tropických lesov. Prevládajúce vegetačné formácie sú 2 – 4 metre vysoké trávy, v ktorých sa vyskytujú ojedinelé stromy. Vlhké savany sa vyskytujú v Afrike v oblasti guinejskej savanovej zóny, severne od tropického dažďového lesa. Tento pás sa tiahne až do južného Sudánu. Ďalej sa vlhké savany vyskytujú v južnej Amerike. Ide orinocké Ilanos, brazílske campos a oblasť guyanskej náhornej savany. Orinocké Ilanos (šp. Ilano = rovina) sú pokryté asi vysokými trávami. Stromy sa tu vyskytujú len v malých ostrovčekoch, ktoré nazývame „matas“. Brazílske campos sa rozprestierajú v Brazílskej vysočine. Campos cerrados predstavujú akýsi prechod medzi lesom a savanou. Campos abiertos predstavujú savanovú formáciu bez stromov. Vznikli v dôsledku požiaru v campos cerrados.
Oblasť guyanskej náhornej plošiny sa rozprestiera v nadmorskej výške 1 500 až Vynára sa z dažďového pralesa. 
Zaplavované savany vznikajú v dôsledku stagnácie dažďovej vody na nepriepustnom povrchu. Často sa vyskytujú v Južnej Amerike, kde sa nazývajú „palmares“. Známou zaplavovanou savanou je Pantanal v juhozápadnej Brazílii. V zime je toto územie suché a počas letného obdobia dažďov je úplne zaplavené a má močaristý charakter.
Suché savany.
Rozkladajú sa v Afrike, predovšetkým v sudánskej zóne a vo východnej Afrike. Ich podstatu tvoria 1 – 2 metre vysoké trávy a roztrúsene sa vyskytujúce stromy, ktoré dosahujú výšku max. 10 metrov. Typickým stromom je baobab. Africké suché savany sa využívajú pre pastvu dobytka. 
Tŕnité savany.
Vyskytujú sa v arídnych oblastiach striedavo s vlhkými trópami s množstvom 300 za rok. V Afrike sú tŕnité savany rozšírené na južnom okraji Sahary a v oblasti juhozápadnej Afriky v oblasti Kalahari. Dreviny môžu v tŕnitej savane úplne chýbať, niekde sa môžu vyskytovať akácie. Dominujúce vegetačné formácie sú 30 vysoké trávy.

</doc>
<doc id="154767" title="Chakasko" url="https://sk.wikipedia.org/wiki?curid=154767">
Chakasko

Chakasko, oficiálnym názvom Chakaská republika (rusky "Республика Хакасия, Respublika Chakasija"; chakasky "Хакас Республиказы, Chakas Respublikazy") je republikou Ruskej federácie ležiaca na južnej Sibíri, v povodí rieky Jeniseje, ktorá tvorí východnú hranicu tejto krajiny. V rámci sibirských republík Ruska je rozlohou najmenšia.
Hlavným mestom je Abakan. Rozloha je ; žije tu približne 580 000 obyvateľov. Na západe susedí s Kemerovskou oblasťou, na juhozápade s Altajskom, na juhovýchode s Tuvianskom, na severe a východe s Krasnojarským krajom.
Priemysel.
V oblasti sa ťaží čierne uhlie, železná ruda a farebné kovy. Priemysel je energetický (Sajanská hydroelektráreň na Jeniseji), hutnícky (hliník), drevospracujúci a spotrebný.
Obyvateľstvo.
Z celkového počtu je pôvodných Chakasov len asi 12 %, Rusov je až 80 % (z hľadiska domáceho etnika vôbec najhorší pomer zo všetkých federálnych republík Ruska). Zaujímavosťou je zvyšok (zhruba 1,7 %) Povolžských Nemcov, vysídlených sem ako „podozrivé elementy“ počas 2. sv. vojny na príkaz Stalina.
Z náboženstva prevažuje pravoslávna cirkev (a to i u Chakasov, ktorým bola vnútené) a sčasti prežíva starý šamanizmus.
Zdroje.
Celý článok je založený na preklade z českej Wikipédie – Chakasko.

</doc>
<doc id="154815" title="Boris Fiodorovič Godunov" url="https://sk.wikipedia.org/wiki?curid=154815">
Boris Fiodorovič Godunov

Boris Fiodorovič Godunov (cyrilikou: Бори́с Фёдорович Годуно́в; * cca 1552/1553 – †13. apríl 1605) bol ruský šľachtic a od 17. februára 1598 do svojej smrti imperátor (ľudovo cár) Ruska.
Bol synom bojara a švagrom imperátora Fiodora Ivanoviča (vládol 1557 – 1598). Pôvodne blízky poradca Ivana IV., ktorý ho vybral za regenta a poradcu jeho slabého syna Fiodora Ivanoviča.
Od roku 1587 sa postupne zmocnil vlády v Rusku. Bol energický, ambiciózny a schopný štátnik, posilnil ústrednú moc a zlepšil medzinárodné postavenie Ruska. Začiatok, resp. koniec jeho vlády je (rôznymi autormi) považovaný za začiatok tzv. obdobia zmätkov (tzv. smuta) v dejinách Ruska.

</doc>
<doc id="154831" title="Motorola" url="https://sk.wikipedia.org/wiki?curid=154831">
Motorola

Motorola je americká nadnárodná spoločnosť, ktorá podniká v oblasti telekomunikácií. Bola založená v roku 1928 a ústredie má v Illinois.
História.
Motorola začala svoje pôsobenie ako Galvinova výrobná spoločnosť v roku 1928. Názov Motorola bol prisvojený až v roku 1947, ale ako obchodná značka sa používal už od tridsiatych rokov. Zakladatelia Paul Galvin, Joseph E. Galvin a Sawn Hamme prišli s názvom "Motorola", keď ich firma začala vyrábať rádiá do áut. Na začiatku 20. storočia vznikol v USA veľký počet spoločností vyrábajúcich gramofóny, rádiá a ostatné zvukové vybavenia ktoré používali príponu "-ola", z nich najznámejšie sú Victrola, RCA, ktorá vyrábala "radiolu"; taktiež spoločnosť, ktorá vyrábala hracie skrine (jukeboxy) nazývané "Rock-ola", a zariadenie na úpravu filmu "Moviola". Predpona Motoroly "motor-" bola vybraná, pretože prvotné zameranie spoločnosti bolo v automobilovej elektronike.
Veľa produktov Motoroly boli príbuzné rádiám, začínali s eliminátormi batérií, cez prvú vysielačku na svete, bunkové infraštruktúrne zariadenia a mobilné telefóny. Silná stránka spoločnosti bola tiež technológia polovodičov, vrátane integrovaných obvodov používaných v počítačoch. Motorola bola hlavným dodávateľom mikroprocesorov používaných v Commodore Amiga, Apple Macintosh a v osobných počítačoch Power Macintosh. Čip používaný v neskorších počítačoch, z rodiny PowerPC, bol vyvinutý firmou IBM a v spolupráci s firmou Apple (známa ako AIM alliance)
Rozdelenie spoločnosti.
Motorola vyvinula prvú ozajstnú svetovú komunikačnú sieť, ktorá používala 66 satelitov. Ambície obchodu za týmto projektom a potreba zvyšovania rizikového kapitálu na financovanie projektu viedlo k tvorbe spoločnosti Iridium company v neskorých 90. rokoch. Zatiaľ čo technológia dokázala pracovať, Iridium zlyhalo v priťahovaní dostatku zákazníkov a práve oni podali žiadosť na likvidáciu v roku 1999. Záväzky k Motorole a strata predpokladaného príjmu zapríčinila, aby sa Motorola oddelila od spoločnost ON Semiconductor (ONNN) 4. augusta 1999.
Kvalita systémov.
Kvalita systému riadenia Six Sigma

</doc>
<doc id="154906" title="Republika (Rusko)" url="https://sk.wikipedia.org/wiki?curid=154906">
Republika (Rusko)

Republika je typ subjektu Ruskej federácie. V súčasnosti má 21 subjektov Federácie podobu republík (od 18. marca 2014 po medzinárodne neuznanom pričlenení Krymu je podľa ruských zákonov republík 22, pričom novou republikou je Krymská republika).
Republiky Ruskej federácie sa od druhých subjektov Ruskej federácie líši predovšetkým svojím národno-štátnym základom (subjekty totiž vznikli na územno-štátnom základe).
Republiky majú zo všetkých subjektov federácie najvyšší stupeň autonómie. Podľa článku 5 Ústavy Ruskej federácie sú charakterizované ako štáty Ruskej federácie, ktoré majú vlastnú ústavu, prezidenta, parlament, právo vydávať zákony a stanoviť úradný jazyk republiky (článok 68). Nie sú však subjektom z hľadiska medzinárodného práva, tým je iba Ruská federácia.
Republiky sú založené na etnickom základe, teda predstavujú oblasti obývané niektorým z neruských etník federácie. Vzhľadom na internú migráciu obyvateľstva v Rusku tieto národnosti netvoria vždy väčšinovú skupinu obyvateľstva daných republík.
Poznámka k počtu subjektov Federácie.
 Od 18. marca 2014 sa na základe medzinárodne neuznaného referenda pripojili k Rusku dva nové subjekty Federácie, Krymská republika a mesto federálneho významu Sevastopoľ. Aj keď Rusko uvedené subjekty vo svojej ústave a zákonoch považuje sa legitímnu súčasť svojho územia, prevažná väčšina štátov sveta (vrátane Slovenska) považuje tieto územia naďalej za súčasť Ukrajiny.

</doc>
<doc id="154914" title="Mesto federálneho významu" url="https://sk.wikipedia.org/wiki?curid=154914">
Mesto federálneho významu

Mesto federálneho významu je typ subjektu Ruskej federácie - sú to mestá Moskva Petrohrad a Sevastopoľ.
V sovietskej ére mali osobitný štatút mestá Moskva a Leningrad - od roku 1931 boli označené ako "mestá republikovej podriadenosti" čo znamenalo, že tieto mestá boli postavené na roveň zväzovým republikám Sovietskeho zväzu. Tento štatút postupne získali aj ďalšie veľké mestá v ZSSR, Sevastopol získal tento štatút v roku 1948. 
Sevastopoľ má podľa ruských zákonov štatút mesta federálneho významu od 21. marca 2014. K Rusku bol pričlenený na základe medzinárodne neuznaného referenda.
Dve nové sumbjekty Federácie, Krymská republika a mesto federálneho významu Sevastopoľ, boli k Rusku pripojené 18. marca 2014. Aj keď Rusko uvedené subjekty vo svojej ústave a zákonoch považuje sa legitímnu súčasť svojho územia, prevažná väčšina štátov sveta (vrátane Slovenska) považuje tieto územia naďalej za súčasť Ukrajiny.

</doc>
<doc id="154943" title="Subjekt Federácie" url="https://sk.wikipedia.org/wiki?curid=154943">
Subjekt Federácie

Podľa platnej ústavy z roku 1993 (článok 65) sa Rusko skladá z 83 subjektov Federácie/subjektov Ruskej federácie, ktoré sa delia na 6 kategórií obdarených rôznym stupňom politickej autonómie; v Rade federácie (hornej komore Federálneho zhromaždenia) majú ale všetky subjekty rovnaké zastúpenie dvomi poslancami. Subjekty Federácie sa delia na: republiky, kraje, oblasti, mestá federálneho významu, autonómne oblasti a autonómne okruhy. Všetky subjekty Ruskej federácie môžu mať vlastnú vlajku a znak. 
Od 18. marca 2014, po medzinárodne neuznanom pričlenení Krymu, má podľa ruských zákonov Rusko 85 subjektov Federácie (vrátane Krymskej republiky a mesta federálneho významu Sevastopoľ).
Základná charakteristika subjektov.
Ruskú federáciu tvoria rôzne typy subjektov Federácie. Charakter jednotlivých typov je uvedený priamo v "Ústave Ruskej federácie", základné rozdiely sú zhrnuté v nasledovnej tabuľke:
Prehľad subjektov Ruskej federácie.
V nasledujúcej tabuľke je uvedený prehľad subjektov Ruskej federácie. Jednotlivé typy subjektov sú uvedené v rovnakom poradí, v akom sú uvedené v "Ústave Ruskej federácie" v článku 65 (republiky, kraje, oblasti, mestá federálneho významu, autonómne oblasti a autonómne okruhy). V rámci jednotlivých skupín sú subjekty zoradené podľa slovenského abecedného poradia.
Aktuálne zmeny.
Súčasné územnosprávne členenie Ruskej federácie platí od roku 1993, kedy bola uzákonená "Ústava Ruskej federácie". Odvtedy došlo k niekoľkým zmenám:

</doc>
<doc id="155036" title="Himarë" url="https://sk.wikipedia.org/wiki?curid=155036">
Himarë

Himarë alebo Himara, grécky Χειμάρρα (Chimarra), je malé mestečko na pobreží Iónskeho mora na juhu Albánska v okrese Vlorë v kraji Epirus s veľkým podielom gréckeho obyvateľstva. 
Mesto bolo v staroveku známe ako "Chimera", žili tu grécke kmene Epirótov. V 18. storočí tu vznikla prvá grécka škola.
Nachádza sa medzi mestami Sarandë a Vlorë a je osídlené prevažne Grékmi. Mnohí Gréci v 90. rokoch minulého storočia odišli hľadať prácu do susedného Grécka a preto bolo mesto ešte nedávno vyľudnené. Až v posledných rokoch sa z neho stalo pokojnejšie letovisko. Pochádza odtiaľto grécky futbalista Sotirios Ninnis.

</doc>
<doc id="155198" title="Lipecká oblasť" url="https://sk.wikipedia.org/wiki?curid=155198">
Lipecká oblasť

Lipecká oblasť je oblasť a federálny subjekt Ruskej federácie. Nachádza sa v Centrálnom federálnom okruhu.
Má rozlohu 24 100 km² a žije tu 1,21 milióna obyvateľov (podľa sčítania z roku 2002). Hlavným mestom oblasti je Lipeck.
Charakteristika oblasti.
Územie Lipeckej oblasti je mierne pahorkaté. Vo východnej časti sa nachádza viac nížin, a preto je aj poľnohospodársky využívané. 
Druhé najznámejšie mesto je Jelec. 
Hranice.
Oblasť hraničí:
Národnostné zloženie.
Národnostné zloženie v Lipeckej oblasti roku 2010:
Náboženstvo.
Z roku 2012 mal ľud Lipeckej oblasti nasledovné vierovyznanie: 

</doc>
<doc id="155203" title="Sachalinská oblasť" url="https://sk.wikipedia.org/wiki?curid=155203">
Sachalinská oblasť

Sachalinská oblasť je oblasť a federálny subjekt Ruskej federácie. Rozkladá sa na ostrove Sachalin a Kurilskom archipelágu. Nachádza sa v Ďalekovýchodnom federálnom okruhu.
Má rozlohu 87 100 km² a žije tu 0,55 milióna obyvateľov (podľa sčítania z roku 2002). Hlavným mestom oblasti je Južno-Sachalinsk. Oblasť zažíva v súčasnosti veľký rozvoj vďaka zahraničným investíciam do ťažby ropy a zemného plynu, ktorý sa v okolitých vodách hojne vyskytuje. Oblasť má najnižšiu mieru nezamestnanosti v Rusku (1,2 % v roku 2007).

</doc>
