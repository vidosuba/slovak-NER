<doc id="658963" title="Machovka obyčajná" url="https://sk.wikipedia.org/wiki?curid=658963">
Machovka obyčajná

 Machovka obyčajná () je jedlá huba z čeľade hodvábnicovitých ("Entolomataceae").
Opis.
Plodnica machovky obyčajnej má 310 cm široký klobúk, najprv polguľovitý, neskôr vankúšikovito klenutý s podvihnutým okrajom, napokon plochý, v strede často prehĺbený, hladký, jemne plstnatý, matný, suchý, biely alebo bledosivý. Lupene sú 24 mm široké, husté, zbiehavé, najprv biele, neskôr s mäsovoružovkastým odtieňom. Hlúbik je 36 cm dlhý, 0,72 cm hrubý, takmer valcovitý, dolu zúžený, plný, často trochu excentrický, belavý. Dužina je biela, mäkká, na reze intenzívne vonia po surových uhorkách a čerstvej múke, aj chuť má podobnú. Výtrusy sú vretenovité, so šiestimi pozdĺžnymi rebierkami, bledožltkasté, s ružovým odtieňom, 814 × 56 μm veľké. Výtrusný prach je ružovkastý.
Výskyt.
Machovka obyčajná rastie od júla do novembra, v ihličnatých aj listnatých lesoch a na lesných lúčkach. Najčastejšie ju hubári nachádzajú v mladých trávnatých či machnatých smrečinách a na ich okrajoch. Na miestach, kde sa vyskytujú machovky, často rastú aj hríby.
Praktický význam.
Je to dobrá jedlá huba, vhodná na úpravu začerstva. 
Možnosť zámeny.
Zámena je možná s jedovatými belavými druhmi strmuliek, ktoré sa však dajú odlíšiť podľa tuhej dužiny a neružovejúcich lupeňov. 

</doc>
<doc id="659006" title="Leopold I. (Rakúsko, Babenberg)" url="https://sk.wikipedia.org/wiki?curid=659006">
Leopold I. (Rakúsko, Babenberg)

Leopold I. (iné mená: Luitpold I. či Liutpold I., Liutpald; * okolo 940† 10. júl 994, Würzburg) bol prvý markgróf Východnej marky (vlastného Rakúska) v rokoch 976 až 994. Leopoldovou vládou sa začalo 270-ročné obdobie vlády Babenbergovcov v Rakúsku.
Životopis.
Leopoldov pôvod je neistý. Neskorší príslušník rodu Babenbergovcov Otto z Freisingu ho vo svojej "Babenberskej kronike" nespomína, keďže sa začína až vládou Adalberta. Je však isté, že Babenbergovci patrili k poprednej cisárskej aristokracii a zastávali dôležité svetské i cirkevné úrady. Leopoldov brat alebo blízky príbuzný Berthold bol markgróf bavorskej Severnej marky. Rané zmienky o Leopoldovi sú strohé. Prvé zmienky o ňom pochádzajú z roku 962/3, keď ho v jednom privilégiu pre cirkev zmieňuje cisár Otto II. Pred rokom 976 sa tiež spomína ako gróf v bavorskom Donaugau východne od Regensburgu.
Prvý markgróf.
Leopold stál na cisárovej strane pri vzbure bavorského vojvodu Henricha II. v roku 975/976, za čo Leopold dostal bohatú odmenu. Okrem iného mu bol udelený hrad v Melku a okolité krajiny. Podľa miestnej kroniky bol pred tým pánom na tamojšom hrade gróf Sizo, ktorého Leopold vyhnal. Melk sa následne stal rezidenciou. Leopold v Melku založil kanonickú nadáciu, ktorá sa stala miestom posledného odpočinku Babenbergovcov.
Za markgrófa ("marchio Liutpalus") je Leopold po prvý krát označený 21. júla 976, keď mu bola cisárom Ottom II. udelená v léno bavorská Východná marka. Tento dátum býva označovaný významný medzník v dejinách Rakúska. Marka spočiatku pozostávala z úzkeho pásu územia pozdĺž Dunaja medzi lesom východne od mesta Enns. Podľa istých zmienok v rokoch 977 alebo 979 tiež pôsobil ako gróf v pohraničných Traungau a Sundergau. Leopoldovou hospodárskou základňou tak boli stále prevažne bavorské a nie rakúske majetky. Na území dnešného Rakúska však započal dlhý a náročný proces integrácie prerušený niekoľkými pohraničnými konfliktami so starými Maďarmi. Za jeho života došlo k prieniku cez Viedenský les, svoje územie tak s pomocou Henricha II. posunul ďalej na východ až k rieke Fische v Dolnom Rakúsku.
8. júla sa Leopold zúčastnil omše na počesť svätého Kiliána vo Würzburgu, kam ho pozval tamojší biskup. Počas omše bol Leopold tragicky zavraždený strelou z luku. Útok bol o to nešťastnejší, že cieľom útoku bol pravdepodobne Heinrich von Scfaweinfurt a nie Leopold. Malo ísť o pomstu za oslepenie Eberharda, biskupovho bojovníka. Leopold sa stačil vyspovedať a zomrel o dva dni neskôr. V 15. storočí mu bola udelená prezývka Slávny ().

</doc>
<doc id="659032" title="Ióannes Moschos" url="https://sk.wikipedia.org/wiki?curid=659032">
Ióannes Moschos

Svätý Ióannes Moschos (iné mená mená pozri nižšie; * v rokoch 540550, asi Damask/Kilíkia† september 619/634, Rím/Konštantínopol) bol byzantský mních a spisovateľ. Jeho dielo "Duchovná lúka" (iné názvy pozri nižšie), popisuje duchovné zážitky východných mníchov a bolo obľúbeným príkladom asketickej stredovekej byzantskej literatúry. Pravoslávnou cirkvou je uctievaný ako svätý, jeho sviatok sa slávi spolu s jeho priateľom, jeruzalemským patriarchom Sofroniom 11. marca.
Životopis.
Moschos sa narodil niekedy v polovici 6. storočia v sýrskom Damasku alebo v Kilíkii/Isaurii. Niekedy po roku 565 vstúpil do Kláštora svätého Theodosia pri Jeruzaleme. Jeho dobrým priateľom bol neskorší jeruzalemský patriarcha Sofronius. Ovplyvnený životom palestínskych asketikov navštívil spolu so Sofroniom kláštorné komunity v egyptských oázach. V kláštore na Sinaji následne strávil desať rokov. V roku 594 strávil krátky čas v Jeruzaleme, kde sa zúčastnil intronizácie Sofronia na stolec miestneho patriarchu. Žil zrejme v Kláštore svätého Sábu. Navštívil tiež Antiochiu, odkiaľ však po vpáde Peržanov do Byzancie odišiel. Začiatkom 7. storočia pomáhal svojmu priateľovi, alexandrijskému patriarchovi Jánovi Almužníkovi zachovať chalcedónske dogmy v Egypte. Po vyplienení Jeruzalema Peržanmi v roku 614 po a vzniku perzskej hrozby okupácie Egypta odišiel na Cyprus. Následne istý čas žil aj v Ríme, kde asi aj zomrel. Jeho pôsobenie v Konštantínopole (t.j. v "Novom Ríme") je stále sporné, no podporujú ho viacerí moderní učenci. Svoje zážitky spracoval vo svojom diele "Duchovná lúka". Na smrteľnej posteli požiadal patriarchu Sofronia, aby ho pochoval, pokiaľ je to možné, na Sinaji alebo v Kláštore svätého Theodosia v Jeruzaleme. Keď Sinaj napadli Arabi, Sofronius nechal Moscha pochovať práve v Jeruzaleme, v jaskyni, v ktorej sa podľa tradície mali ukrývať biblickí mudrci pred kráľom Herodom.
Dielo.
Iné názvy: , "Leimón" (, iný prepis: "Leimon"), "Leimónarion" (, iný prepis: "Leimonarion") či "Neos Paradeisos" ( v preklade "Nový raj"). V slovenskom preklade známe aj ako "Lúka" či "Kvetinová záhrada". 
Duchovná lúka obsahuje viac ako 300 príbehov či anekdot napísaných v jednoduchom jazyku v gréčtine. Nesú sa v duchu tradície zbierok apofthegmata tón hagión paterón. Popísané náboženské praktiky sú plné podrobností o živote a viere palestínskych a sýrskych mníchov vtedajšej doby. Obsahuje množstvo správ o zázrakoch a duchovných extázach, pričom však akékoľvek kritické stanoviská. Popisuje rozdelenie kresťanského sveta medzi prívržencov Chalcedónskeho koncilu a miafyzitov (a najmä severiánov). Samotný Moschos sa pri tom pridržiava striktne chalcedónskej náuky a mnohé z príbehov sú jej propagandou. Dielo poskytuje jedinečné údaje o spôsoboch uctievania a obradov v mníšstve v 6. a 7. storočí, o úcte k Panne Márii. Pojednáva tiež o politických okolnostiach, popisuje byzantsko-perzské vzťahy a prevládajúce herézy. Dielo Moschos venoval patriarchovi Sofroniovi, napísané bolo v Ríme. Výslovne ho odobril Druhý nicejský koncil. Preložené bolo do arabčiny, latinčiny a cirkevnej slovančiny a predstavuje významný zdroj pre lingvistiku. V minulosti bolo dielo často pripisované známejšiemu Sofroniovi, niektoré zdroje mu pripisujú aspoň spoluautorstvo.
Referencie.
 

</doc>
<doc id="659036" title="Vladimír Ledecký" url="https://sk.wikipedia.org/wiki?curid=659036">
Vladimír Ledecký

PhDr. Vladimír Ledecký (* 14. február 1966, Levoča) je slovenský politik, poslanec Národnej rady SR a bývalý štátny tajomník na Ministerstve investícií, regionálneho rozvoja a informatizácie Slovenskej republiky. Je členom predsedníctva strany ZA ĽUDÍ, kde pôsobí ako garant pre oblasť regionálneho rozvoja. Od roku 1998 do roku 2020 bol starostom Spišského Hrhova, taktiež je od roku 2005 poslancom Prešovského samosprávneho kraja.
Životopis.
Ledecký sa narodil v roku 1966 v Levoči a pochádza zo Spišského Hrhova, aktuálne pôsobí v Bratislave. 21 rokov bol starostom Spišského Hrhova. Vyštudoval sociálnu prácu na Univerzite Konštantína Filozofa v Nitre. Je tiež poslancom Vyššieho územného celku v Prešove. Napísal tri knihy a je tiež spoluautorom desiatich publikácií o sociálnom podnikaní v znevýhodnených skupinách. 
Politická kariéra.
Komunálna a regionálna politika.
Ledeckého pôsobenie v komunálnej politike je spojené primárne s obcou Spišský Hrhov v okrese Levoča. Starostom obce sa stal v roku 1998 a mandát zastával v šiestich po sebe nasledujúcich volebných obdobiach. 
V komunálnych voľbách v roku 1998 kandidoval s podporou strán KDH, SOP a SDĽ ako jediný kandidát. V roku 2002 bol zvolený opäť ako jediný kandidát, tento raz s podporou koalície strán KDH, SDKÚ, SDĽ a ANO. V roku 2006 kandidoval opäť bez protikandidáta a získal 401 hlasov, s podporou strán ĽS-HZDS, SDKÚ-DS a SMER-SD. 
V roku 2010 mal vo voľbách starostu prvý raz protikandidáta, avšak ako nezávislý kandidát presvedčivo zvíťazil so 428 hlasmi (79,9 %). V voľbách v roku 2014 opäť bez protikandidáta zvíťazil, keď získal ako nominant strán KDH, SDKÚ-DS a SMER-SD 450 hlasov.
Ledeckého posledné volebné víťazstvo v Spišskom Hrhove nastalo v roku 2018, kedy vo voľbách kandidoval ako nezávislý a jediný kandidát a získal 490 hlasov. V súvislosti s kandidatúrou v parlamentných voľbách v roku 2020 ohlásil v januári 2020 Ledecký, že sa vzdá mandátu starostu Spišského Hrhova. V prípade neúspechu po voľbách plánoval založiť sociálny podnik. Na poste starostu ho nahradila poslankyňa Zuzana Kučerová.
Ledecký sa stal známym na Slovensku i v zahraničí najmä vďaka príkladnej práci s rómskou komunitou. O práci starostu Ledeckého v Spišskom Hrhove písali aj v The New York Times na titulnej strane. Americké noviny písali, že obec je príkladom prosperity aj vďaka integrácii Rómov a vyzdvihli najmä dostupnosť tečúcej vody a elektrickej energie, na rozdiel od iných východoslovenských obcí. Počas 21 rokov v úrade sa mu podarilo sfunkčniť všetky obecné budovy, školy a zároveň naštartovať viaceré úspešné projekty. Obec pod jeho vedením získala mnoho ocenení, akými sú napríklad Starosta roka, Dedina roka alebo Cena EÚ za rómsku inklúziu a mnohé ďalšie.
Okrem funkcie starostu je Ledecký tiež od roku 2005 štvrté volebné obdobie poslancom zastupiteľstva Prešovského samosprávneho kraja. V roku 2005 bol zvolený ako nominant strán SMER-SD, HZD a ANO, keď získal v okrese Levoča 1 376 hlasov. V roku 2009 mandát za okres Levoča obhájil s 1 620 hlasmi ako nominant strán SMER-SD a ĽS-HZDS. V roku 2013 bol zvolený za poslanca za okres Levoča za stranu SMER-SD. Získal 2 034 hlasov. V roku 2017 bol opätovne zvolený, tentoraz ako nezávislý kandidát, keď získal 2 489 hlasov.
Poslanec a štátny tajomník (20202021).
V roku 2019 bol Ledecký jedným zo zakladajúcich členov novovznikajúcej strany bývalého prezidenta Andreja Kisku, ZA ĽUDÍ. Na jej ustanovujúcom sneme (28. septembra 2019 v Košiciach) bol zvolený za podpredsedu strany. V parlamentných voľbách v roku 2020 kandidoval z 5. miesta kandidátky ZA ĽUDÍ a dostal sa do parlamentu ako poslanec tejto strany. Vo voľbách získal 24 422 preferenčných hlasov a po zohľadnení prednostného hlasovania skončil na 5. mieste v strane. Od júla 2020 bol štátnym tajomníkom pre regionálny rozvoj na novovzniknutom Ministerstve investícií, regionálneho rozvoja a informatizácie SR. Začiatkom apríla 2021 Ledecký z postu štátneho tajomníka odstúpil na vlastnú žiadosť, "„pretože nenašiel vo vedení ministerstva podporu pre svoje zámery“" a uplatil si späť mandát poslanca Národnej rady. 
Osobný život.
Ledecký je otcom poslankyne Národnej rady SR Vladimíry Marcinkovej a svokrom hokejistu Tomáša Marcinka. Jeho brat Miroslav Ledecký je od roku 2018 starostom v obci Drahovce v okrese Piešťany.
Dokument.
Časozberný dokument "To ta monarchia" režisérky Vladislavy Sárkány o aktivitách Vladimíra Ledeckého v Spišskom Hrhove mal na Slovensku online premiéru na festivale Jeden svet v roku 2020. Režísérka o dokumente hovorí ako o "„sonde do príbehu obce, ktorá dosiahla svoj vrchol vďaka silnej komunite zaujímavých ľudí na čele so starostom“".

</doc>
<doc id="659053" title="The Prom (film)" url="https://sk.wikipedia.org/wiki?curid=659053">
The Prom (film)

The Prom je americký hudobný komediálny film z roku 2020. Je inšpirovaný rovnomennou knihou, pričom dvaja z troch autorov knihy napísali aj scenár k filmu. Na Slovensku bol vydaný len digitálne a to 11. decembra 2020.
Dej filmu.
Dee Dee Allen (Meryl Streep), dvojnásobná držiteľka ceny Tony, spolupracuje s Barrym Glickmanem (James Corden) na muzikále o prvej žene Eleanor Rooseveltovej. Dee Dee a Barry sa rozhodnú zlepšiť svoj mediálny obraz tým, že sa budú venovať charite. Čoskoro sa stretnú s nešťastnou zboristkou z Broadwaya, Angie Dickinson (Nicole Kidman) a neúspešným hercom Trentom Oliverom (Andrew Rannells). Spolu sa rozhodnú s pomocou stredoškoláčky Emmy Nolan (Jo Ellen Pellman), ktorá nesmie ísť na školský ples, pretože na neho chce prísť so svojou partnerkou Alyssou (Ariana DeBose).
Hudba.
Soundtrack vyšiel digitálne 4. decembra 2020:
Premiéra filmu.
Film "The Prom" mal premiéru 4. decembra 2020 len v niektorých vybraných kinách v USA, vo Spojenom kráľovstve, v Írsku a v južnej Kórei. O týždeň neskôr, 11. decembra mal film digitálnu premiéru na streamovacej službe Netflix.
Produkcia.
Film bol natočený podľa rovnomennej knihy od autorov Chada Beguelina, Boba Martina a Matthewa Sklara, pričom Chad Beguelin a Bob Martin napísali aj scenár k filmu. V hlavných úlohách účinkujú Jo Ellen Pellman, Meryl Streep, James Corden, Nicole Kidman, Keegan-Michael Key, Andrew Rannells, Ariana DeBose a Kerry Washington.
25. júna 2019 boli vybraní Meryl Streep, James Corden, Andrew Rannells a Nicole Kidman do 4 hlavných úloh. O Kerry Washington sa rozhodlo v októbri, v novembri nastúpila Ariana DeBose, ktorá nahradila Grande v úlohe Alyssy.

</doc>
<doc id="659091" title="Andrea Karnasová" url="https://sk.wikipedia.org/wiki?curid=659091">
Andrea Karnasová

Andrea „Karny“ Karnasová (* 29. január 1974, Bratislava, ČSSR) je slovenská televízna a dabingová herečka.
Kariéra.
Študovala na konzervatóriu v Bratislave. Už počas posledných dvoch rokov štúdia na konzervatóriu hosťovala spolu so Zuzanou Fialovou vo Vojenskom umeleckom súbore. A hoci si podala prihlášku na VŠMU na skúšky neprišla, v ten deň mali predstavenie v Prahe.
K dabingu sa dostala v šestnástich rokoch. Pod prezývkou „Karny“ ju pozná najviac ľudí a pochádza zo seriálu "Priatelia", kde dabovala perfekcionistku Monicu. Dnes má za sebou desiatky filmových postáv, jej hlas mohli počuť v seriáloch ako "", "Monk", "Zúfalé manželky" alebo "JAG". Filmový priaznivci rozpoznajú jej hlas v trilógii "Matrix", kde nadabovala Trinity.
Viac priestoru na obrazovke dostala až nedávno. Hrala v "Ordinácii v ružovej záhrade" aj v "Odsúdených". Pomerne pokojnú hladinu slovenských seriálov rozvírila postavou lesbičky Denisy, ktorú stvárnila v seriáli "Panelák".
Osobný život.
Karnasovej stroskotalo manželstvo s Ladislavom Hrušovským, ktorý bol ústrednou postavou televízneho seriálu "Aféry". Majú spolu dcéru Lujzu.
V súčasnosti študuje estetiku na Filozofickej fakulte Univerzity Komenského v Bratislave.

</doc>
<doc id="659104" title="Catedral Metropolitana de la Ciudad de México" url="https://sk.wikipedia.org/wiki?curid=659104">
Catedral Metropolitana de la Ciudad de México

Metropolitná katedrála Nanebovzatia Panny Márie na nebesiach v Mexico City (špan. "Catedral Metropolitana de la Asunción de la Santísima Virgen María a los cielos de la Ciudad de México") je sídlom arcidiecézy Primada de México a nachádza sa na severnej strane námestia Plaza de la Constitución v historickom centre mesta Mexico City, vo vymedzení Cuauhtémoc. Je súčasťou spomenutého architektonického komplexu v tejto časti mesta a od roku 1987 je teda miestom svetového dedičstva.

</doc>
<doc id="659120" title="Peter Sakmár" url="https://sk.wikipedia.org/wiki?curid=659120">
Peter Sakmár

Mgr. Peter Sakmár (* 12. október 1978, Levoča) je rímskokatolícky kňaz Spišskej diecézy a apoštolský administrátor "ad nutum Sanctae Sedis" Apoštolskej administratúry v Atyrau v Kazachstane.
Životopis.
Po kňazskej formácií a teologických štúdiách v Kňazskom seminára biskupa Jána Vojtaššáka v Spišskej Kapitule bol 17. júna 2006 vysvätený za kňaza spišským diecéznym biskupom Františkom Tondrom v Katedrále sv. Martina v Spišskej Kapitule. V rokoch 20062008 pôsobil ako kaplán v Oravskej Polhore.
Vo farnosti Uralsk v Kazachstane pôsobil od 5. júla 2008 do 19. júna 2011 ako kaplán, neskôr od 20. júna 2011 do 30. júna 2017 ako farár.
Od 1. júla 2017 pôsobil ako špirituál v interdiecéznom Kňazskom seminári v Karagande v Kazachstane.
Pápež František ho dňa 8. decembra 2020 vymenoval za apoštolského administrátora "ad nutum Sanctae Sedis" Apoštolskej administratúry pre katolíkov latinského obradu v Atyrau v Kazachstane. Na Slávnosť Zjavenia Pána 6. januára 2021 kánonický prevzal úrad apoštolského administrátora pri slávnostnej svätej omši v Chráme Premenenia Pána v Atyrau v Kazachstane.

</doc>
<doc id="659145" title="Nickelodeon" url="https://sk.wikipedia.org/wiki?curid=659145">
Nickelodeon

Nickelodeon (často skracované na Nick) je americká káblová televízna stanica, ktorú vlastní spoločnosť ViacomCBS. Sídlo spoločnosti sa nachádza v New Yorku. Stanica je programovo zameraná prevažne na divákov vo veku 5 až 10 rokov a v ranných hodinách cez víkend na divákov vo veku 2 až 5 rokov. Stanica vysiela televízne seriály a niekedy aj filmy zo svojej vlastnej či cudzej produkcie.
História.
Stanica vznikla 1. decembra 1977 pod názvom Pinwheel a od 1. apríla 1979 používa názov Nickelodeon. Počas 90. rokov 20. storočia expandovala stanica Nickelodeon do Európy a Ázie.

</doc>
<doc id="659224" title="Nektár" url="https://sk.wikipedia.org/wiki?curid=659224">
Nektár

Nektár je cukornatá tekutina, ktorú vytvárajú niektoré rastliny. Medník (alebo tiež nektárium) je miesto na rastline, odkiaľ vyteká nektár. 
Nektár.
Nektár vzniká buď v kvetoch, kde láka opeľovačov, či mimo kvet, kde predstavuje zdroj živín pre mutualistické živočíchy, ktorí za odplatu chránia rastlinu. Vytvára sa prevažne len u krytosemenných rastlín opeľovaných hmyzom. Je to roztok sacharózy, glukózy resp. fruktózy a v malých množstvách obsahuje alkoholy, aminokyseliny, organické kyseliny, fosfáty a iné.
Nektár všetkých rastlín nemáva vždy rovnaké zloženie, môže v ňom byť dominantná buď sacharóza alebo glukóza/fruktóza alebo môžu byť obe zložky v rovnováhe. Nektár je nutné chápať aj ako ekonomicky dôležitú surovinu, ako zdroj potravy pre včely, ktoré vyrábajú med a zaisťujú opelenie entomogamických rastlín.
Nektárium.
Nektárium je miestom, z ktorého je vonkajším rastlinným pletivom (žľazami) nektár vylučuje, vyteká na princípe difúzie. Zvyšujúca sa koncentrácia cukru v nektáre vysychajúcom na vzduchu, napr. počas silného slnka, zvyšuje osmotickú silu a tá z pletiva vyťahuje novú a novú vodu, takže aj u zvädnutých rastlín je nektárium stále vlhké.
Ak nektárium opláchneme vodou, zmyje sa cukor, osmóza zanikne a nektárium zostane ďalej suché. Ak priložíme k jeho ústiu zrniečko cukru osmóza opäť začne a na nektáriu zase zostane nevysychajúca kvapôčka sladkého roztoku. Aby sa toto nestalo, sú rozmanitým spôsobom kryté proti vode, napr. postavením kvetu, šupinkami alebo rozličnými strieškami či pohybmi okvetia.
Florálne nektárium.
Florálne nektárium je umiestnené vo kvetoch alebo na ich častiach. Tvar i skladba nektárií sú pre každý druh rastliny typické. Nektária bývajú uložené tak, aby sa hmyz idúci za nektárom musel telom dotknúť peľníc, ktoré ho poprášia peľom, a pri predieraní sa k nektáru dotknúť stigmy, čím sa nalepia peľové zrná na stigmu.
Často sú to žľazy na povrchu znateľne oddelené, napr. priehlbiny alebo hrboľky, niekedy sú žlté alebo nápadné leskom a vlhkosťou od nektáru. Vylučovacie žliazky môžu byť umiestnené na kvetnom lôžku, na boku alebo vo väčšom počte v kruhu okolo piestika, niekedy tiež tvoria okolo piestika kruhovitý val. Inokedy môžu byť k vylučovaniu nektáru prispôsobené kvetné obaly; buď sú redukované a úplne premenené v nektárium (napr. ostrohy u orchideí), alebo len ich časť (napr. malé jamky pri báze okvetia ľaliovitých). U niektorých semeníkov vykonávajú funkciu nektária aj septálne žliazky z jeho prepážok, ktoré svoj obsah vylučujú štrbinami na povrch. Ako nektárium slúžia aj viacbunkové žľaznaté trichómy. Veľakrát sú nektáriom zhrubnuté spodné časti čnelky alebo prispôsobené patyčinky.
Niektoré druhy nektária, hlavne extraflorálne, majú na vylučovanie nektáru vlastné cievne zväzky kryté silnou vrstvou kutikuly, ktorá ich chráni pred vyschnutím. Inokedy sú nektária tvorené niekoľkými radmi nektárových buniek umiestnených tesne pod pokožkou a krytých vypuklými papilami vylučujúcimi nektár.
Extraflorálne nektárium.
Vylučuje nektár mimo kvet, býva najčastejšie na listovej stopke, okraji listu alebo jeho strednej žilnatine; v podstate však môže byť na takmer všetkých možných miestach rastliny, na gemách, kvetných stopkách, prílistkoch, v pazuchách listov alebo odbočujúcich stoniek. Ich nektár nie je určené pre opeľovačov, jeho význam je iný. Jednak láka niektorých hmyzožravých predátorov aby rastline pomohli v súperení s bylinožravcami a potom aby sa prítomný hmyz, väčšinou slabý opeľovači, nedostali k nektáru v kvete. Často sa to stopercentne nepodarí, mravce síce likvidujú húsenice ale zase roznášajú po rastline vošky.

</doc>
<doc id="659228" title="LocoMania" url="https://sk.wikipedia.org/wiki?curid=659228">
LocoMania

LocoMania je unikátna logicko-počítačová hra z českého štúdia 7FX, ktorá vyžaduje rýchly a bystrý úsudok. Vašou úlohou je riadiť a organizovať prevádzku kompletnej železničnej siete. Cieľom hry pomocou výhybiek, semafórov a nastavenia smeru jazdy vlakov prehnať súpravy celou sieťou čo najrýchlejšie a čo najefektívnejšie.
Hra ponúka:
Hra bola vydaná 24. februára v roku 2006 pre krajiny nachádzajúce sa v regióne PAL. O jeden rok neskôr, 8. mája 2007 bola hra vydaná aj do Severnej Ameriky (tzv. regiónu NA).

</doc>
<doc id="659376" title="Kristína Mésároš" url="https://sk.wikipedia.org/wiki?curid=659376">
Kristína Mésároš

Mgr. art. Kristína Mésároš, ArtD. (* 3. február 1981, Šaľa) je slovenská maliarka a výtvarníčka, žije a pracuje v obci Scharndorf v Rakúsku.
Vo svojej tvorbe naratívnym spôsobom vykresľuje vnímanie okolitého sveta. Často je označovaná ako protagonistka magického realizmu, resp. neoromantizmu.
Vyštudovala Vysokú školu výtvarných umení v Bratislave, kde absolvovala aj doktorandské štúdium na katedre grafiky a iných médií v ateliéri prof. Vojtecha Kolenčíka.
Kurátorka Miroslava Urbanová opisuje jej tvorbu nasledovne:
Maľby Kristíny Mésároš bývajú častokrát vágne charakterizované ako imaginatívne, či invenčnejšie prirovnávané k (predovšetkým literárnemu) žánru magického realizmu. Špecifické kódovanie jej obrazov v symbolickej rovine prináša dojem tajuplnosti, pálčivej, či pre niekoho uspokojivej nemožnosti presne lokalizovať dané výjavy v čase a v priestore.
Umelkyňa nevytvára žiadne nové mytológie, no operuje s istým repertoárom symbolov a asociácií – aj pomocou názvov obrazov, v ktorých počíta s vkladom predošlej skúsenosti diváka. Pre tento účel s radosťou preberá názvy filmov a zasadzuje ich do nových kontextov krajiny osvetlenej pozoruhodnou explóziou svietivých farieb a figúr – figúrok v nejasných situáciách. Príbehy, ktoré sa dajú odčítať z jej malieb neuzatvára posledný ťah štetca maliarky. Jej obrazy nezostávajú mimo denného chodu vecí. Východiskovým bodom pre ich vznik je vždy skúsenosť autorky s novým prostredím, či novými životnými situáciami – návštevy nových miest, krajín, materstvo… Dajú sa v nich objaviť malé i veľké naratívy, osobné spomienky, či archetypálne scény žitej kolektívnej skúsenosti."

</doc>
<doc id="659418" title="Wolfwalkers" url="https://sk.wikipedia.org/wiki?curid=659418">
Wolfwalkers

Wolfwalkers je animovaný fantasy dobrodružný film z roku 2020. Film režírovali Tomm Moore a Ross Stewart.
Dej filmu.
Mladá lovkyňa a jej otec idú do Írska, aby pomohli zabiť poslednú vlčiu svorku. Lenže ona stretne záhadné dievča, ktoré sa premieňa na vlka keď spí, a vie aj hovoriť s vlkmi. Takýmto ľuďom sa podľa legendy hovorí Wolfwalkers.
Produkcia.
8. septembra 2018, Apple získala režisérov Tomma Moorea and Rossa Stewarta a scenáristu Willa Collinsa. Je to ich vlastný koncept.
Dátum premiéry.
Film mal svetovú premiéru na 2020 filmovom festivale Toronto Internationa 12 Septembra 2020.
Film mal premiéru 26. októbra 2020 v Spojenom Kráľovstve, distribuovala spoločnosť Wildcard Distribution a 13. novembra GKIDS v Amerike a v Kanade.
Premiéra v Írskych kinách bola najprv naplánovaná v ten istý deň, ako v Spojenom krľovstve, ale nakoniec bola premiéra odložená, kvôli vynútenému zatvoreniu kín, kvôli pandémii koronavírusu. Nakoniec bola odložená premiéra v Írsku na 2. december 2020.
Neskôr mal film premiéru 11. decembra na streamovacej službe Apple TV+, ale film mal premiéru vo Francúzkych kinách až 16. decembra, distribuovala spoločnosť Haut et Court.

</doc>
<doc id="659469" title="Heinrich Klinger" url="https://sk.wikipedia.org/wiki?curid=659469">
Heinrich Klinger

Heinrich Klinger (* 1. október 1832, Bratislava – † 12. január 1905, Viedeň) bol rakúsky priemyselník.
Život.
Heinrich Klinger bol synom židovského obchodníka v meste Preßburg, ktoré bolo súčasťou Rakúskeho cisárstva. V roku 1846 prišiel do neďalekej Viedne, kde ho od roku 1848 zamestnal podnik „Josef und Markus Weiß“. O desať rokov neskôr, v roku 1858, založil vo Viedni obchod s plátnom a v roku 1866 založil fabriku na tkanie vo Zwittau. V rokoch 1868 a 1869 nasledovali pobočky vo Viedni Leopoldstadt a v Budapešti. V roku 1888 nasledovala ďalšia pobočka v jeho rodnom meste Pressburg, známa ako „Klingerka“. Táto továreň zamestnávala až 500 ľudí, a preto ešte v roku 1894 postavil Klingerovu kolóniu, ktorá nestála v jej bezprostrednej blízkosti, ale na Plátenníckej, Súkenníckej a Valchárskej ulici, v blízkosti ktorých, o čosi neskôr, vznikla továreň Gumon. V roku 1898 Heinrich Klinger, ktorý vo svojich továrňach používal mechanické tkacie stroje od roku 1875, dočasne zamestnával viac ako 3 000 pracovníkov. Ako člen Viedenskej obchodnej komory sa Klinger podieľal na príprave obchodných predpisov z roku 1883 a mnoho rokov bol členom predstavenstva Israelitische Kultusgemeinde Wien, ktorej prezidentom bol v rokoch 1897 až 1903. V priebehu rokov odovzdal svoju prosperujúcu spoločnosť svojmu synovi Ernstovi Klingerovi (18621928), ktorý už v mladom veku pôsobil v spoločnosti svojho otca.

</doc>
<doc id="659475" title="King's College London" url="https://sk.wikipedia.org/wiki?curid=659475">
King's College London

King’s College London (neformálne aj King’s alebo KCL) je výskumná univerzita nachádzajúca sa v Londýne. Univerzita bola založená v roku 1829 kráľom Jurajom IV. a Arthurom Wellesley, 1. vojvodom z Wellingtonu, čím sa radí k najstarším univerzitám v Anglicku. King’s je súčasťou tzv. zlatého trojuholníka elitných univerzít nachádzajúcich sa v Londýne, Oxforde a Cambridgi. V rámci medzinárodných rebríčkov akademických inštitúcií sa KCL každoročne radí k najvyššie hodnotením univerzitám sveta.
Medzi zamestnancov a absolventov univerzity patrí 14 nositeľov Nobelovej ceny; spoluobjavitelia štruktúry DNA, Highsovho bozónu, priekopníci in-vitro fertilizácie, klonovania a moderného hospicového hnutia, rovnako ako kľúčový vedci stojaci za rozvojom radaru, rozhlasu, televízie a mobilných telefónov. Medzi absolventov univerzity tiež patria viaceré hlavy štátov, premiéri a predstavitelia medzinárodných organizácií. Z titulu svojho založenia King’s požíva kráľovský patronát. Súčasným patrónom univerzity je kráľovná Alžbeta II.

</doc>
<doc id="659506" title="Správa (film)" url="https://sk.wikipedia.org/wiki?curid=659506">
Správa (film)

Správa, v anglickej produkcii ako The Auschwitz Report, je slovensko-česko-nemecký historický dramatický film režiséra Petra Bebjaka z roku 2021. Film sa venuje príbehu Rudolfa Vrbu a Alfréda Wetzlera, slovenských židov, ktorí utiekli z Koncentračného tábora Auschwitz-Birkenau. Film mal naplánovanú premiéru na Slovensku 28. januára 2021, deň po Medzinárodnom dni pamiatky obetí holokaustu, ktorá bola pre pandémiu ochorenia COVID-19 presunutá. Tvorcovia v deň plánovanej premiéry zverejnili trailer filmu. Premiéru mal v Spojených štátoch v Los Angeles 27. januára 2021 prostredníctvom medzinárodnej židovskej organizácie pre ľudské práva.
Hudba.
Hudbu k filmu zložil Mario Schneider. Titulnú skladbu "Červené polia" naspievala speváčka Sima Martausová, singel s videoklipom vyšiel 11. novembra 2020.
Ocenenia.
6. novembra 2020 nominovala Slovenská filmová a televízna akadémia (SFTA) film "Správa" ako slovenského národného kandidáta na cenu americkej Akadémie filmových umení a vied (AMPAS) v kategórii najlepší medzinárodný celovečerný film.

</doc>
<doc id="659523" title="Collegium Humanum – Varšavská univerzita manažmentu" url="https://sk.wikipedia.org/wiki?curid=659523">
Collegium Humanum – Varšavská univerzita manažmentu

Collegium Humanum – Varšavská univerzita manažmentu je medzinárodná, súkromná vysoká škola so sídlom vo Varšave a detašovanými pracoviskami v Rzeszówe, Poznani, v Česku (Praha, Frýdek-Místek), na Slovensku (Bratislava) a v Uzbekistane (Andižan).
História.
Vysoká škola bola zriadená rozhodnutím Ministra vedy a vysokého školstva na žiadosť Inštitútu medzinárodných štúdií a vzdelávania Humanum s.r.o. so sídlom vo Varšave a bola zapísaná do Zoznamu súkromných vysokých škôl Ministerstva vedy a vysokého školstva v Poľsku pod č. 383.
Collegium Humanum je členom Business Graduates Association.
Collegium Humanum získalo v roku 2020 Pamätnú medailu „Pro Masovia” za prínos pre hospodársky, spoločenský a kultúrny rozvoj Mazovského regiónu.
Od roku 2020 je Collegium Humanum signatárom PRME (the Principles for Responsible Management Education), fóra prestížnych manažérskych a marketingových univerzít na svete, pôsobiaceho pod záštitou OSN, ktorého cieľom je formovanie postoja spoločenskej zodpovednosti medzi budúcimi lídrami v biznise, politike a iných rozmeroch verejného života.
Odbor postgraduálneho štúdia Executive Master of Business Administration (MBA) na Collegium Humanum získal Profesionálnu triedu v ratingu programov MBA Asociácie manažérskeho vzdelávania Fórum 2020.
Od roku 2020 je Collegium Humanum členom CEEMAN, the International Association for Management Development in Dynamic Societies.
Vydavateľstvá.
Univerzita vydáva vedecké časopisy:

</doc>
<doc id="659524" title="Oslobodená" url="https://sk.wikipedia.org/wiki?curid=659524">
Oslobodená

Oslobodená je šiesty štúdiový album slovenskej speváčky Simy Martausovej. Album vyšiel 3. decembra 2020 v Martausovej vlastnom vydavateľstve Moja Muzika. Speváčka album predstavila kvôli pandémii koronavírusu iba online na svojej facebookovej stránke.
Vydanie albumu a single.
Album oficiálne v predpredaji vyšiel 3. decembra 2020. Spolu s ním odpremiérovala 1. decembra 2020 vianočnú pieseň a už siedmy singel z albumu, „Tancujú zvony“. Martausová k novému albumu povedala: „V mnohých piesňach počuť nielen môj hlas, ale aj hlasy mojich priateľov. O to viac je pre mňa tento album vzácny a osobný, a práve obsadením bude pestrejší ako predošlé. Vložila som doň nielen svoje piesne, ale aj kúsok svojho srdca. Keďže sme za posledné mesiace mali menej koncertov, chceli sme potešiť našich fanúšikov a aspoň takýmto spôsobom byť s nimi.“
Skladby „Len ma ľúb, „Zachovám si svoju tvár“, „Srdce nepokojné“, „Zore“, „Láska vyháňa strach“ a „Červené polia“ vydala speváčka ako single s videoklipmi ešte pred vydaním samotného albumu v priebehu obdobia od septembra 2019 do novembra 2020. Skladby „Zachovám si svoju tvár“ a „Červené polia“ boli vydané ako titulné skladby k slovenským filmom "Malá ríša", resp. "Správa".
Zoznam skladieb.
Pri všetkých skladbách okrem Otcovej role je autorkou hudby aj textov Sima Martausová.

</doc>
<doc id="659567" title="Malé mačky" url="https://sk.wikipedia.org/wiki?curid=659567">
Malé mačky

Malé mačky alebo mačky (lat. "Felinae") je podčeľaď čeľade mačkovité. 
V niektorých starších systémoch jej zodpovedá rod "Felis" v širšom zmysle (čiže všetky druhy z tejto podčeľade patria do rodu "Felis").
Charakteristika.
Rod rys žije v Ázii, Európe a Severnej Amerike, karakal v Afrike a juhozápadnej Ázii a ostatné rody spravidla žijú na všetkých kontinentoch.
Charakteristiku pozri v článku mačkovité.
Systematika.
podčeľaď malé mačky/mačky ("Felinae") = rod "Felis" v širšom zmysle:
Poznámky:

</doc>
<doc id="659587" title="Suchoj S-70 Ochotnik" url="https://sk.wikipedia.org/wiki?curid=659587">
Suchoj S-70 Ochotnik

S-70 Ochotnik je ruské bojové bezpilotné lietadlo, ktoré ktoré vyvinula spoločnosť Suchoj.
Vznik a vývoj.
Plány ruského ministerstva obrany zaviesť do výzbroje bojové bezpilotné lietadlo boli prvýkrát zverejnené v auguste 2009 na leteckej výstave MAKS-2009. Podľa slov Michaila Pogosiana malo byť toto bezposádkové lietadlo naprojektované v konštrukčnej kancelárii Suchoj v spolupráci s kanceláriou MiG, ktorá už v minulosti rozpracovala podobný projekt s označením Skat. Zmluva na realizáciu výskumu a vývoja dronu Ochotnik bola so spoločnosťou Suchoj podpísaná 12. júla 2011. Technické zadanie na tento stroj schválilo ruské ministerstvo obrany v apríli 2012. 
V roku 2013 boli zverejnené plány, podľa ktorých sa prvý let Ochotniku mal uskutočniť v roku 2018. Maketa dronu bola vytvorená v roku 2014. Správy z roku 2017 sa uvádzali, že v závode NAPO v Novosibirsku bol vyrobený prvý letuschopný prototyp. Dňa 28. júna 2018 médiá informovali, že záverečná fáza pozemných skúšok tohto lietadla sa chýli ku koncu. V novembri toho istého roku absolvovalo lietadlo testy rolovania a rozbehu po vzletovej dráhe, počas čoho zrýchlilo na /h.
Dňa 3. augusta 2019 sa S-70 Ochotnik prvýkrát vyniesol k oblohe a absolvoval let dlhý viac ako 20 minút. Lietadlo sa vznieslo do nadmorskej výšky asi a následne úspešne pristálo. Podľa vtedajších plánov mali letové skúšky trvať jeden až tri roky a následne sa mala spustiť sériová výroba. 
V septembri 2019 boli zverejnené zábery z prvého spoločného letu dronu S-70 Ochotnik a stíhačky piatej generácie Su-57. Let údajne prebiehal v automatickom režime a v rámci tejto skúšky sa overovala interakcia medzi Su-57 a S-70. Ochotnik demonštroval predĺženie dosahu radaru a zameranie cieľov pre rakety dlhého dosahu nesené stíhačkou Su-57, ktorá sa tak mohla držať mimo dosah nepriateľskej protivzdušnej obrany. Tieto letové skúšky jasne naznačujú možné využitie budúceho bezpilotného lietadla.
Koncom roku 2019 objednalo ruské ministerstvo obrany u firmy Suchoj ďalšie tri prototypy. Výrobný harmonogram ďalšej trojice dronov počíta, že dva z týchto prototypov by mali byť dodané v polovici roku 2021 a tretí v januári 2022. Úvodná fáza štátnych skúšok bola naplánovaná na koniec roku 2023 a k úplnému ukončeniu testovania má dôjsť až v októbri 2025. S plánovaním sériovej výroby sa má začať až v nasledujúcom období. Dva z týchto troch prototypov budú letuschopné a tretí bude slúžiť len na pozemné skúšky. Zdroje z ruského vojensko-priemyselného komplexu uvádzajú, že táto trojica bezposádkových lietadiel sa bude líšiť od prvého prototypu. Ich konštrukcia musí byť upravená tak, aby sa znížila ich efektívna odrazová plocha, čím sa zlepšia ich stealth vlastnosti. Sadu dielcov z polymérnych kompozitných materiálov pre drak prvého z trojice prototypov by mal montážny závod Suchoja dostať v poslednom štvrťroku roku 2020.
Z dokumentov na webovom serveri štátneho obstarávania vyplýva, že na ďalší vývoj útočného dronu Ochotnik sa vynaloží viac ako 4 miliardy rubľov. Spoločnosť Suchoj vyhlásila tender na vytvorenie pozemného riadiaceho centra dronu S-70, pričom na realizáciu týchto prác plánuje do 30. septembra 2025 vyčleniť 2,25 miliárd rubľov. Ako už minulosti informoval ruský denník Izvestija, Suchoj poistil prvý prototyp S-70 na sumu 1,3 miliardy rubľov. Predpokladá sa, že po spustení sériovej výroby sa suma jedného bezposádkového lietadla zníži zhruba na 1 miliardu.
Konštrukcia.
S-70 Ochotnik má konštrukciu lietajúceho krídla a je bez akýchkoľvek zvislých chvostových plôch. Toto bezposádkové lietadlo je dlhé asi a má rozpätie krídel približne . Maximálna vzletová hmotnosť lietadla by mala byť 20 ton, pričom užitočné zaťaženie dosahuje 6 ton.
Ochotnik má mať údajne nižšiu efektívnu odrazovú plochu ako Su-57. Dron je vybavený celou škálou prieskumných systémov vrátane elektro-optických a rádiotechnických senzorov. Mal by byť vyzbrojený raketami vzduch-zem schopnými zasahovať pozemné ciele na veľké vzdialenosti.
Poháňa ho jeden prúdový motor AL-41F1 (izdelie 117BD), ktorý bol pre S-70 špeciálne vyvinutý spoločnosťou ODK UMPO so sídlom v meste Ufa. Dron by mal byť schopný vyvinúť rýchlosť približne /h. Jeho dostup má byť a dolet .
Ovládanie S-70 z pozemnej riadiacej stanice sa bude realizovať pomocou satelitu. Do budúcna sa však počíta s tým, že Ochotnik bude schopný fungovať aj v plne autonómnom režime bez zásahu pozemného personálu.

</doc>
<doc id="659610" title="Linda Cardelliniová" url="https://sk.wikipedia.org/wiki?curid=659610">
Linda Cardelliniová

Linda Cardelliniová (; * 25. jún 1975, Redwood City, Kalifornia, USA) je americká herečka. Hrala vo filmoch ako "Scooby-Doo" (2002), "" (2004), "Skrotená hora" (2005), "Return" (2011), "Avengers: Age of Ultron" (2015), "Greenbook" (2018), "The Curse of La Llorona" (2019) a tiež je známa aj z televíznych seriálov ako "Pohotovosť" (20032009), "Bloodline" (20152017) a "Dead to Me" (2019súčasnosť).
Životopis.
Cardelliniová sa narodila v Redwood City, v Kalifornii. Je najmladšou zo štyroch detí a je talianskeho, írskeho, nemeckého a škótskeho pôvodu. Bola vychovaná v katolíckej viere. Jej prvé verejné vystúpenie mala ako desaťročná keď spievala v školskej hre. Následne pôsobila v niekoľkých školských inscenáciách a začala navštevovať hodiny drámy.
Kariéra.
Svoju hereckú kariéru zahájila v roku 1996. Zo začiatkov sa objavovala v menších rolách v televíznych seriáloch. Prielom v jej kariére nastal v roku 1999 v televíznom seriály "Freaks and Geeks". Jej herecký výkon získal pozitívne ohlasy.
V roku 2002 stvárnila kreslenú postavu Velmu Dinkley v dobrodružnej adaptácii "Scooby Doo". Postavu Velmy si zopakovala aj v roku 2004, v druhej časti s názvom "". V roku 2003 sa pripojila k obsadeniu dramatického seriálu "Pohotovosť". Cardellinová hrala v seriály až do jeho záverečnej časti.
V roku 2005 hrala po boku Heatha Ledgera, Jakea Gyllenhaala vo filme "Skrotená hora". Za jej filmovú postavu získala nomináciu na Screen Actors Guild Awards. V roku 2011 stvárnila hlavnú postavu vo filme "Return".
V roku 2013, získala postavu Sylvia Rosen, v televíznom seriáli "Mad Men". Za svoj herecký výkon v "Mad Men", získala nomináciu na Primetime Emmy Award za vynikajúcu hosťujúcu herečku v dramatickom seriáli. Od roku 2015 sa pripojila k hereckému obsadeniu televízneho seriálu "Bloodline". V rovnakom roku stvárnila jednu z vedľajších postav vo filme "Avengers: Age of Ultron". Postavu Laury Barton si zopakovala aj v roku 2019, vo filme "".
V roku 2018 stvárnila vedľajšiu postavu v trilery "A Simple Favor". V auguste rovnakého roku, potvrdila Cardelliniová účasť vo filme "Dead to Me", kde účinkuje po boku herečky Christiny Applegatovej. Televízny seriál mal premiéru 3. mája 2019. Cardelliniová za svoj herecký výkon, získala kritické uznanie a nomináciu na Primetime Emmy Award za vynikajúcu hlavnú herečku v komediálnom seriáli. V roku 2019 stvárnila postavu Anny v mysterióznom filme "The Curse of La Llorona". V roku 2020 stvárnila postavu Mae Capone, v životopisnom filme "Capone", po boku hercov ako Tom Hardy a Kyle MacLachlan.
Osobný život.
Cardelliniová sa počas natáčania televízneho seriálu "Freaks and Geeks", spoznala s hercom Jasonom Segelom, s ktorým chodila päť rokov. Od roku 2009 chodí so Stevenom Rodriguezom, ktorému vo februári 2012 porodila dcéru.

</doc>
<doc id="659640" title="Majstrovstvá sveta v ľadovom hokeji hráčov do 20 rokov 2021" url="https://sk.wikipedia.org/wiki?curid=659640">
Majstrovstvá sveta v ľadovom hokeji hráčov do 20 rokov 2021

Majstrovstvá sveta v ľadovom hokeji hráčov do 20 rokov 2021 boli 45. juniorským svetovým šampionátom. Konali sa od 25. decembra 2020 do 5. januára 2021 v kanadskom meste Edmonton. O víťazstvo bojovalo 10 tímov a špecifické boli tým, že žiaden tím nevypadne. Titul obhajovala Kanada. Kvôli pandémii koronavírusu sa zápasy odohrali bez účasti divákov.
Rozhodcovia.
IIHF nominovala 14 hlavných a 12 čiarových rozhodcov (keďže sa hrá v bubline, všetci rozhodcovia sú Kanaďania.)
Adam Bloski, Michael Campbell, Alexandre Garon, Olivier Gouin, Kyle Kowalski, Guillaume Labonté, Mike Langin, Fraser Lawrence, Kevin Maille, Mathieu Menniti, Mark Pearce, Brett Roeland, Carter Sandlak, Tyson Stewart
Guillaume Brunelle, Maxime Chaput, Jonathan Deschamps, Deion Foster, Adam Harris, Brett Mackey, Kelsey Mahoney, Matthew Mannella, Michael McGowan, Ben O'Quinn, Nathan Vanoosten, Tarrington Wyonzek
Základné skupiny.
(Q)kvalifikované tímy do play-off.
Skupina A
Všetky časy sú uvedené v Stredoeurópskom čase. 
Zápasy
Skupina B
Zápasy

</doc>
<doc id="659655" title="Basketbalová extraliga žien 2020/21" url="https://sk.wikipedia.org/wiki?curid=659655">
Basketbalová extraliga žien 2020/21

Basketbalová extraliga žien v sezóne 2020/21 je 29. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). V súťaži účinkuje 8 družstiev, o dve viac ako v minulej sezóne. Titul obhajuje družstvo MBK Ružomberok. Sezóna bola odštartovaná v prostredí narastajúcej druhej vlny pandémie koronavírusu, pre ktorú sa súťaž od druhého kola až po posledné dva finálové zápasy konala bez divákov.
Účastníci.
Tím Dubček Bratislava sa do súťaže neprihlásil.
Priebeh súťaže.
Súťaž začala 30. septembra 2020, prvé kolo bolo tiež jediné, na ktoré mohli bez obmedzení prísť diváci. Od začiatku októbra začali pre extraligu platiť obmedzenia spojené s pandémiou koronavírusu, v dôsledku čoho sa celý zvyšok základnej časti, celá nadstavbová časť, Slovenský pohár a okrem dvoch posledných zápasov finále tiež všetky zápasy vyraďovacej časti museli odohrať bez divákov. Základnú časť s bilanciou zápasov 13:1 vyhral prvý raz tím Piešťanské Čajky. Do nadstavbovej skupiny 1-4 s ním postúpili kluby MBK Ružomberok, Young Angels Košice a ŠBK Šamorín, zvyšné štyri tímy hrali nadstavbu o 5-8. Viacero zápasov sezóny muselo byť preložených z dôvodu výskytu koronavírusu u niektorých tímov. Najciteľnejšie pandémia zasiahla do nadstavby 1-4, kde sa po zápase Šamorín-Piešťany 20. februára 2021 rozšíril koronavírus u oboch tímov, v dôsledku čoho museli oba kluby v marci vynechať zápasy s Ružomberkom, resp. Košicami, ktoré boli skontumované 0:20 v neprospech Piešťan a Šamorínu. Aj následkom tohto získal najlepšiu pozíciu pred vyraďovacou časťou MBK Ružomberok.
V play-off zvíťazili vo štvrťfinále všetci favoriti až na prekvapivý postup BK ŠKP 08 Banská Bystrica cez ŠBK Šamorín. V semifinále si Ružomberok aj Piešťany hladko poradili s Banskou Bystricou, resp. s Košicami. Bronz získali po víťazstve v sérii v pomere 2:1 nad ŠKP 08 Banskou Bystricou Young Angels Košice. Majstrom ligy sa po tretí raz v rade stal Ružomberok, keď v najvyrovnanejšom finále od sezóny 2012/13 porazil Piešťany v pomere 3:2 na zápasy.
Ocenenia hráčok.
Ocenenia Hráčka týždňa.
Ocenenie hráčka týždňa extraligy podľa portálu Interperformances získali:

</doc>
<doc id="659687" title="Freddie Prinze Jr." url="https://sk.wikipedia.org/wiki?curid=659687">
Freddie Prinze Jr.

Frederick James Prinze Jr. (* 8. marec 1976, Los Angeles, Kalifornia, USA) je americký herec, producent a spisovateľ. Jeho otcom bol herec Freddie Prinze.
Životopis.
Prinze Jr. sa narodil v Los Angeles v Kalifornii, ako jediné dieťa herca a komika Freddie Prinze a realitnej agentky Katherine Elaine Barber. Dňa 29. januára 1977 jeho otec zomrel. Prinze Jr. vyrastal v Albuquerque v Novom Mexiku a bol vychovaný ako katolík.
Kariéra.
Jeho prvá úloha bola v televíznom seriáli "Family Matters" v roku 1995. V roku 1997 sa objavil v hlavnej úlohe hororu "Viem čo ste robili minulé leto" a jeho pokračovaní v roku 1998, "Viem čo ste robili minulé leto 2". V roku 1999 sa objavil po boku herečky Rachael Leigh Cook v romantickom filme "She's All That".
V roku 2001 získal hlavnú rolu v romantickej komédii "Summer Catch", po boku Jessicy Biel, Matthewa Lillarda a Brittany Murphy. Film nemal úspech u filmových kritikov ale stal sa obľúbeným u divákov.
V roku 2002 stvárnil postavu Freda Jonesa, vo filme "Scooby Doo". Vo filme si zahral po boku Sarah Michelle Gellar, Lindy Cardellini a Matthewa Lillarda. Film bol natoľko úspešný, že v roku 2004 malo premiéru pokračovanie, s názvom "".
Objavil sa tiež v 200 časti seriálu "Priatelia", ako citlivý pestún menom Sandy.
V roku 2007 prepožičal svoj hlas animovanej postavičke menom Rick, v animovanom filme "Happily N'Ever After".
Osobný život.
Prinze Jr. si 1. septembra 2002 vzal za svoju ženu herečku Sarah Michelle Gellar. Začal a ňou chodiť v roku 2000 a zasnúbili sa v apríli 2001. Majú spolu dve deti: dcéru Charlotte, ktorá sa narodila v septembri 2009, a syna Rockyho, ktorý sa narodil v septembri 2012.

</doc>
<doc id="659689" title="Evanjelicko-luteránska cirkev Fínska" url="https://sk.wikipedia.org/wiki?curid=659689">
Evanjelicko-luteránska cirkev Fínska

Evanjelicko-luteránska cirkev Fínska alebo Evanjelická luteránska cirkev Fínska (po fínsky: "Suomen evankelis-luterilainen kirkko", po švédsky: "Evangelisk-lutherska kyrkan i Finland)" je luteránska cirkev ktorá má vo Fínsku spolu s Fínskou pravoslávnou cirkvou status národnej cirkvi. V roku 2019 mala 3 796 918 členov. Arcibiskupom v Turku a primasom cirkvi je v súčastnosti Tapio Luoma. 
Fínska cirkev za prameň viery považuje Bibliu a za jej správne vysvetlenie Augsburské vyznanie. Vyznáva Apoštolské, Nicejsko-carihradské a Atanaziánske vyznanie. Duchovní pri bohoslužbe nosia ornát alebo albu so štólou. Fínska cirkev sa hlási k "luteránskej katolicite" (používa kadidlo, biskupské insígnie, bohoslužby a interiére kostolov sú podobné katolíckym, hierarchické usporiadanie a podobne). Fínska cirkev verí že aj cez reformáciu zachovala apoštolskú postupnosť vďaka tomu že sa od Ríma oddelila s katolíckymi biskupmi, no situáciu dnes komplikuje ordinácia žien zavedená v roku 1988. 
Pred reformáciou bolo Fínsko katolícka krajina. Vtedajší švédsky kráľ prijal reformáciu ako reakciu na svoj konflikt s pápežom. Keďže Fínsko bolo súčasťou Švédskeho impéria, reformácia prenikla aj tam. Samostatná Fínska cirkev v roku 1809 oddelením sa od Švédskej cirkvi. 

</doc>
<doc id="659725" title="Luke Evans" url="https://sk.wikipedia.org/wiki?curid=659725">
Luke Evans

Luke George Evans (* 15. apríl 1979, Pontypool, Spojené kráľovstvo) je waleský herec a spevák.
Životopis.
Evans sa narodil v apríli 1979 v meste Pontypool vo Walese. Bol vychovaný ako Jehovista ale náboženstva sa zriekol keď mal šestnásť rokov.
Študoval spev a promoval v roku 2000.
Kariéra.
Od roku 2000 do roku 2008 hral Evans v niekoľkých londýnskych predstaveniach.
V roku 2010 stvárnil vo filme "Súboj Titánov" gréckeho Boha Apolla. V roku 2013 prijal úlohu Barda vo fantasy filme "The Hobbit: The Desolation of Smaug". Svoju úlohu si zopakoval aj v roku 2014, v časti "The Hobbit: The Battle of the Five Armies". V rovnakom roku, stvárnil Draculu vo filme "Dracula Untold".
V roku 2016 si zahral v trileri "Dievča vo vlaku", po boku Emily Bluntovej a Hayley Bennettovej. O rok neskôr (2017) stvárnil zápornú postavu vo filmovej adaptácii "Kráska a zviera", kde si zahral po boku Emmy Watsonovej a Dana Stevensa. Za svoj herecký výkon získal ocenenie Teen Choice Awards.
V roku 2018 sa pripojil k natáčaniu televízneho seriálu "The Alienist", kde hrá po boku Daniela Brühla a Dakoty Fanningovej. O rok neskôr (2019) hral vo vojnovom filme "Midway", akčnom filme "Anna" a komédii "Murder Myster".
Osobný život.
Evans si chráni svoje súkromie. Priznáva sa k homosexuálnej orientácii.

</doc>
<doc id="659736" title="Pavel Bujnák" url="https://sk.wikipedia.org/wiki?curid=659736">
Pavel Bujnák

Pavel Bujnák alebo Pavol Bujnák (* 23. apríl 1882, Dolný Kubín – † 13. november 1933, Praha) bol slovenský literárny kritik a historik, estetik, jazykovedec, prekladateľ a univerzitný profesor. Zostavovateľ prvej slovenskej všeobecnej encyklopédie "Slovenský náučný slovník" (tri diely) z roku 1932.
Životopis.
Ľudovú školu navštevoval v Dolnom Kubíne, meštiansku školu v Liptovskom Mikuláši, gymnázium v Banskej Bystrici. Maturoval v roku 1900. Pokračoval štúdiom evanjelickej teológie v Bratislave (19001904), ďalej nasledovala orientálna filológia v Lipsku (19041905) a hungaristika a slavistika u Oszkára Asbótha v Budapešti.
Od roku 1906 pôsobil ako kaplán slovenskej evanjelickej cirkvi v Budapešti, od roku 1909 ako farár v Krupine. Po vzniku Česko-Slovenska redigoval časopis "Hontiansky Slovák" (19191922), v roku 1919 získal titul PhDr. na UK v Prahe. Od roku 1922 pôsobil ako hlavný knihovník Verejnej a univerzitnej knižnice v Prahe, v roku 1925 habilitoval (Ján Arány v literatúre slovenskej) a získal titul docent. Založil katedru maďarského jazyka a literatúry na FF UK. V roku 1926 absolvoval študijný pobyt vo Fínsku. Dňa 30. júna 1929 sa stal mimoriadnym profesorom UK v Prahe. Od roku 30. marca 1931 bol riadnym profesorom maďarskej a ugrofínskej filológie na Univerzite Komenského v Bratislave.
Zomrel v Prahe 13. novembra 1933, pochovaný je v Dolnom Kubíne.
Tvorba, pôsobenie.
Do roku 1918 sa venoval prevažne literárnej kritike a estetike. Kladne hodnotil tvorbu Janka Jesenského, kriticky sa postavil k Hájomilovi (epigón Hviezdoslava). Nesprávne posúdil Kraskovu debutovú zbierku "Nox et solitudo" v čom s ním polemizoval František Votruba. V článku „O novšej slovenskej dráme“ vyzdvihol "Herodes a Herodias" od Hviezdoslava, "Matku" a "Statky-zmätky" od Tajovského. U literátov svojej generácie (Tajovský, Jesenský, Timrava) „‚postrádal umeleckosť‘“, v tomto bode sa dostával do polemík s F. Votrubom a Elenou Šoltésovou.
Po vzniku Česko-Slovenska „sa sústredil na štúdium a prednášanie hungaristiky na Karlovej univerzite, na oblasť literárnych vzťahov a porovnávacej lingvistiky.“
Pôsobil ako hlavný redaktor prvej slovenskej všeobecnej encyklopédie "Slovenský náučný slovník : príručná encyklopedia vedomostí v troch dieloch", ktorá vyšla v roku 1932 v pražskom vydavateľstve Litevna, v nej sa „pokúsil o základný náčrt slovenskej duchovnej tvorby s výhľadmi na svetovú kultúru.“ Nedokončený zostal slovník Hviezdoslavovej básnickej reči a miestopisný slovník Slovenska do roku 1525.
Jeho učebnice "Slovenská poetika", 1921 (spolu s Janom Menšíkom) a "Stručné dejiny literatúry československej po Štúra", 1923 „boli najpoužívanejšími učebnicami literatúry na stredných školách za prvej Česko-slovenskej republiky“.
Hodnotenie (z hľadiska slovenskej lieratúry): „Celým svojim dielom, ale najmä ako literárny historik, kritik a estetik pozitívne zasiahol do slovenských literárnych pomerov. Jeho účinkovanie zvlášť pred prevratom [vznikom ČSR], bolo pridaté kladne, po prevrate, uplatňujúc teóriu o jednotnom československom národe, skôr protirečivé, niekedy i retardačné, a preto sa stretávalo s polemikou.“ Podobne: „Napriek širokému rozhľadu, vzdelanie a prínosu k vývinu slovenskej estetiky svojím konzervativizmom pôsobil v slovenskej literatúre skôr retardujúco.“ Celkovo „Ako reprezetant tzv. pozitívnej metódy reprezentuje v dejinách výskumu slovenskej literatúry, najmä v literárnej histórii, významný vývojový fenomén.“

</doc>
<doc id="659738" title="Ashley Judd" url="https://sk.wikipedia.org/wiki?curid=659738">
Ashley Judd

Ashley Juddová (rod. "Ashley Tyler Ciminella"; * 19. apríl 1968, Los Angeles, Kalifornia, USA) je americká filmová a televízna herečka a politická aktivistka. Je známa z filmov ako "Ruby in Paradise" (1993), "Heat" (1995), "Kiss the Girls" (1997), "Double Jeopardy" (1999), "Frida" (2002), "De-Lovely" (2004), "Bug" (2006), "Olympus Has Fallen" (2013), "Divergencia" (2014), "Trafficked" (2017) a "A Dog's Way Home" (2019).
Životopis.
Je dcérou country speváčky Naomi Judd a Michaela Charlesa Ciminella, ktorí sa v roku 1972 rozviedli. Má jednu staršiu sestru Wynonnu. Jej matka so sestrou sa živili ako country speváčky, vystupujúce pod názvom "The Judds". Juddová študovala francúzsky jazyk na University of Kentucky, kde hrala v miestnom divadelnom spolku.
Po vysokej škole odišla do Hollywoodu, kde študovala herectvo.
Kariéra.
Jej herecká kariéra začala v roku 1991, ako Ashley Judd, kedy začala používať priezvisko jej matky. Objavila sa v dvoch častiach televízneho seriálu "". V roku 1993 získala hlavnú úlohu v dráme "Ruby in Paradise". Jej herecký výkon ocenili filmový kritici a získala nomináciu na New York Film Critics Circle.
V roku 1995 prijala úlohu vo filme "Heat", kde si zahrala po boku hercov ako Al Pacino, Val Kilmer či Robert De Niro. O rok neskôr hrala vo filme "Norma Jean &amp; Marilyn", kde stvárnila mladú Marilyn Monroe predtým ako sa z nej stala hviezda. O túto rolu sa podelila s herečkou Mirou Sorvino, ktorá stvárnila Monroe v dobe jej najväčšej slávy. Obe herečky získali nomináciu na Zlatý glóbus. V rovnakom roku hrala po boku hviezd ako Sandra Bullock, Kevin Spacey, Samuel L. Jacskon a Matthew McConaughey v thrileri "A Time to Kill".
V roku 1997 hrala po boku Morgana Freemana vo filme "Kiss the Girls", kde stvárnila šarmantnú lekárku ktorá pomáha vystopovať vraha žien. Film bol úspešná a Juddová získala pozitívne ohlasy na jej herecký výkon. V roku 1999 hrala v kriminálnom thrilleri "Double Jeopardy", ktorý získal zmiešané recenzie od filmových kritikov. 
V roku 2002 sa pred kamerami stretla znovu s Morganom Freemanom, tento krát vo filme "High Crimes". Objavila sa tiež v komédii "Divine Secrets of the Ya-Ya Sisterhood" z roku 2004. V rovnakom roku získala pozitívne uznanie a nomináciu na Zlatý glóbus, za jej herecký výkon vo filme "De-Lovely".
Po trojročnej hereckej pauze si v roku 2009 zahrala v dráme "Helen", kde stvárnila hlavnú postavu, ktorá bojuje s depresiami a bipolárnou poruchou. Bola prvotnou voľbou pre vyšetrovateľku Jane Rizzoli z televízneho seriálu "Rizzoli a Isles" ale odmietla túto ponuku a nahradila ju Angie Harmon.
V roku 2012 stvárnila hlavnú postavu v televíznom seriály "Missing". O dva roky (2014) neskôr stvárnila postavu Natalie Prior v sci-fi filme "Divergencia". Postavu Natalie Prior si zopakovala aj v ďalšej časti, "Rezistencia" z roku 2015.
V roku 2017 sa objavila v televíznom seriály Davida Lyncha, "Twin Peaks" kde hrala v štyroch epizódach. V rovnakom roku sa objavila aj vo filme "Trafficked", ktorí hovorí príbeh o obchode s bielym mäsom.
V roku 2019 si zahrala vo filme "A Dog's Way Home". Od roku 2017 do roku 2019 účinkovala v dvadsiatich epizódach televízneho seriálu "Berlin Station".
Osobný život.
V decembri 1999 sa zasnúbila so škótom Dariom Franchittim. Svadbu mali na škótskom zámku Skibo. Rozviedli sa v roku 2013. Juddová nemá žiadne deti nakoľko seba vníma ako antinatalistku.
Venuje sa niekoľkým bojovým umeniam ako kickbox, džudo, taekwondo či kung-fu.
Vo februári 2006 nastúpila do liečebného centra v Buffale, v štáte Texas na liečbu depresií a nespavosti. V roku 2011 vydala knihu s názvom "All That is Bitter and Sweet".
V auguste 2016 získala titul PhD. v odbore verejná politika.
V októbri 2015 priznala, že má skúsenosti so sexuálnym obťažovaním počas natáčania filmu. Osobu ani film nemenovala. V roku 2017 priznala že išlo o režiséra Harveya Wensteina a že k incidentu došlo v roku 1997, počas natáčania "Kiss the Girls". V apríli 2018 podala žalobu za sexuálne obťažovanie a ohováranie ktoré Wenstein šíril po Hollywoode po tom, čo odmietla jeho sexuálne návrhy.
Juddová sa venuje na rodovú rovnosť a za práva dievčat a žien. V roku 2016 bola vymenovaná veľvyslankyňou dobrej vôle pre UNFPA. Podporila tiež niekoľko charitatívnych organizácii a nadácii.
Podporovala tiež Baracka Obamu v jeho prezidentskej kampani. Aktívne sa venuje humanitárnym a politickým záležitostiam. Bola vymenovaná za globálnu veľvyslankyňu pre program YouthAIDS.

</doc>
<doc id="659769" title="Miroslava Praženicová" url="https://sk.wikipedia.org/wiki?curid=659769">
Miroslava Praženicová

Miroslava Praženicová (rod. Mištinová, * 2. jún 1997, Handlová) je slovenská basketbalistka, hrajúca na pozície krídelníčky. Od roku 2016 Praženicová pôsobí v slovenskej extralige v tíme MBK Ružomberok, v súčasnosti ako jeho kapitánka. Hrá tiež za slovenskú basketbalovú ženskú reprezentáciu.
Životopis.
Miroslava Mištinová sa narodila 2. júna 1997 v Handlovej. Už od kategórie starších žiačok začala hrať basketbal v klube BK ŠKP 08 Banská Bystrica. V Banskej Bystrici tiež chodila na strednú školu na Športovom gymnáziu.
Basketbalová kariéra.
V sezóne 2014/15 v juniorskej kategórii s tímom ŠKP 08 vyhrala titul majsteriek Slovenska, zároveň nastupovala tiež so seniorským tímom bystrických Púm, kde dosiahla priemer 23 minút a 8,2 bodu na zápas. V sezóne 2015/16 sa vypracovala na líderku bystrického klubu. V štatistike bodov bola treťou najlepšou hráčkou ligy so 492 bodmi. Dosahovala priemer 31 minút na zápas a 12,3 bodu na zápas (ôsma najlepšia v lige). 
Po úspešnej sezóne Mištinová v lete roku 2016 prestúpila do klubu MBK Ružomberok. S klubom uzavrela zmluvu na päť rokov. V sezóne 2016/17 dosahovala priemerne 24 minút a 7,7 bodu na zápas. V sezóne 2017/18 opäť v priemere 24 minút a 8,0 bodu na zápas.
V sezóne 2018/19 dosiahla s Ružomberkom svoj prvý majstrovský titul a spolu s víťazstvom v Slovenskom pohári tiež double, keď Ružomberok v oboch finále porazil Piešťanské Čajky. V sezóne 2019/20, ktorá bola skončená predčasne ešte pred ukončením základnej časti pre pandémiu koronavírusu, Mištinová double s Ružomberkom obhájila.
Reprezentácia.
Mištinová bola súčasťou viacerých slovenských juniorských basketbalových reprezentácií. Debut za seniorské národné družstvo absolvovala v zápase proti Islandu 19. novembra 2016.
Osobný život.
18. júla 2020 sa vydala za trénera Jaroslava Praženicu.

</doc>
<doc id="659819" title="Filovírusy" url="https://sk.wikipedia.org/wiki?curid=659819">
Filovírusy

Filovírusy (lat. "Filoviridae") je čeľaď vírusov z radu Mononegavirales. Táto čeľaď v minulosti pozostávala len z jedného rodu filovírus (lat. "Filovirus"), ktorý bol neskôr rozdelený na viacero rodov.
Systematika.
Čeľaď pôvodne pozostávala len z jedného rodu - filovírus (lat. "Filovirus"). Tento bol neskôr rozdelený na dva rody "Marburgvirus" a "Ebolavirus". K týmto rodom neskôr (presnejšie: od roku 2011) pribudli ďalšie 4 rody, takže dnešná systematika (stav december 2020) vyzerá takto:
čeľaď filovírusy ("Filoviridae"):
Charakteristika.
Telá (t.j. tzv. virióny alebo vírusové častice) filovírusov sú obalené a vyzerajú ako rôzne dlhé vlákna s dĺžkou 650 - 1 400 nm a priemerom okolo 80 nm. Majú premenlivý tvar. Obsahujú helické nukleokapsidy, ktoré pozostávajú z proteinového obalu (kapsidu) a obsahujú vírusové nukleové kyseliny. Genóm filovírusu tvorí jednovláknová, negatívne polarizovaná RNA a endogénna RNA polymeráza. Lipoproteín obaľujúci virión obsahuje jeden glykoproteín, ktorý vyčnieva z povrchu viriónu a funguje ako antigén, ktorý sa viaže na receptory hostiteľskej bunky pri infekcii. 
Filovírusy z rodov "Marburgvirus" a "Ebolavirus" sa vyskytujú primárne v strednej, východnej a západnej Afrike, rod "Cuevavirus" bol objavený v Európe. Filovírusy patria medzi najnebezpečnejšie známe ľudské patogény, ale vyskytujú sa aj u iných živočíchov.

</doc>
<doc id="659830" title="Ukajlovci" url="https://sk.wikipedia.org/wiki?curid=659830">
Ukajlovci

Ukajlovci () bola šiitska arabská vládnuca dynastia vládnuca v na území dnešného Iraku a na území al-Džazíry. Hlavná vetva vládnuca v Mosule držala moc nad miestnym emirátom približne v rokoch 9901096. Za vlády najmocnejšieho panovníka Muslima sa panstvo rodu rozprestieralo na území od severného Iraku po Stredozemné more v Sýrii. Druhá vetva rodu v Takríte vládla v rokoch 10361057. Najdlhšie sa udržala vedľajšia vetva v Kal'at Dža'bar a v Rakke, kde ich moc ukončili Zengíovci v roku 1169.
História.
Ukajlovci pochádzali z beduínskeho kmeňa Ukajl, ktorý sa usadil poblíž miest Nisibis a Balad na konci 10. storočia. Kmeň na čele s Ukajlovcami spočiatku podliehal Hamdánovcom.
Prvým vládcom z rodu Ukajlovcov bol Abú ad-Dhawwúd Muhammad ibn al-Musajjab (990996), ktorý využil spory Hamdánovcov a Marvánovcov o mesto Mosul. Prevzal od Hamdánovcov nadvládu nad mestom, no podobne ako jeho predchodcovia, i on zostal vazalom bagdadských Bújovcov (Bahá’ ad Daulu).
Po Muhammadovej smrti dynastiu zasiahli rozpory medzi jeho synmi, ktoré sa podarilo vyriešiť až začiatkom nového tisícročia. Nový vládca Kirwáš ibn al-Mukallad ibn al-Musajjab (10011050) bol synovcom starého panovníka. Jeho vláda sa niesla v znamení bojov s oguzskými Turkami, ktorí napádali jeho panstvá z Iraku a Iránu, kde slabla moc Bújovcov. Uzavrel preto spojenectvo s Mazjadovcami z irakskej al-Hilly a Oguzov v roku 1044 porazil. Kirwášovu moc však zlomili spory v rámci dynastie. 
Najväčšiu moc dosiahol Muslim ibn Kurajš (10611085), ktorý sa spojil so Seldžukmi. S ich pomocou následne obsadil časť severnej Sýrie, mestá Harrán, Edessa a v roku 1079 aj Aleppo. Ním spravované územie sa tiahlo od predmestia Bagdadu na východe až po Aleppo na západe. Muslimove ambície však boli väčšie a ukajlovský panovník tužil ovládnuť aj Damask.
Po tom, čo sa Muslim spojil so šíitskymi Fátimovcami, vtrhol seldžucký sultán Malikšáh do Mosulu. Samotný Muslim bol v roku 1085 Sulejmanom ibn Kutulmišom porazený v bitke pri Antiochii a následne zabitý. Moc dynastie upadla a ich panstvo sa zredukovalo len na Mosul, kde vládli ako seldžuckí správcovia. Následné spory medzi členmi rodu viedli k ďalším bratovražedným bojom. Muslimov brat Ibráhím bol zabitý v roku 1093 a moci sa ujal Muslimov syn Alí. Definitívny zánik dynastie nastal v roku 1096 po tom, čo bolo ich panstvo integrované do Seldžuckej ríše za vlády Tutuša.
Okrem hlavnej vetvy rodu existovalo aj niekoľko vedľajších vetiev. Jedna z nich vládla v približne rokoch 1036 až 1057 v meste Takrít na rieke Tigris. Táto vetva prišla o moc krátko po tom, čo Seldžukovec Tugril Beg I. odstránil moc Bújovcov v roku 1055. Najdlhšie si moc udržala vetva vládnuca ako seldžucký vazal v Kal'at Dža'bar a v Rakke. Ich moc zlomili Zengíovci v roku 1169. Integrácia ukajlovských uzemí do panstva Seldžukov znamenala zánik arabskej kontroly nad územím severného Iraku a al-Džazíry, ako aj nárast vplyvu tureckého a kurdského elementu v daných oblastiach.
Podľa niektorých náznakov zaviedli Ukajlovci do miestnej správy niektoré nové administratívne techniky. Za panovania Muslima ibn Kurajša vznikol úrad "sáhiba al-chabara", akéhosi spravodajského agenta, ktorý sídlil v každej obci ukajlovského emirátu. Niektorí príslušníci rodu vynikli ako skvelí poeti.

</doc>
<doc id="659857" title="IPhone 12" url="https://sk.wikipedia.org/wiki?curid=659857">
IPhone 12

iPhone 12 a 12 Mini sú smartfóny, ktoré boli navrhnuté, vyvinuté a sú predávané spoločnosťou Apple. V súčasnosti sú jednými z modelov štrnástej generácie telefónov iPhone. Ide o nástupcu iPhone 11. Model bol oznámený spolu s drahším modelom iPhone 12 Pro a Pro Max 13. októbra 2020 v Divadle Steva Jobsa v Apple Parku výkonným riaditeľom spoločnosti Apple, Timom Cookom. Predobjednávky na iPhone 12 sa začali 16. októbra 2020 a telefón bol vo väčšine krajín k dispozícii 23. októbra 2020. Predobjednávky na iPhone 12 Mini sa začali 6. novembra 2020 a telefón bol k dispozícii od 13. novembra 2020.
Charakteristika.
Medzi hlavné vylepšenia oproti iPhone 11 patrí pridanie Super Retina XDR OLED displeja, na rozdiel od Liquid Retina LED-podsvieteného LCD IPS panelu na iPhone 11 a XR, podpora 5G, zavedenie systému MagSafe, Apple A14 Bionic čip, video s vysokým dynamickým rozsahom Dolby Vision 4K až 30 snímok za sekundu a nový model telefónu s názvom Mini. iPhone 12 a iPhone 12 Mini, rovnako ako iPhone 12 Pro a iPhone 12 Pro Max, sú prvými modelmi iPhone od spoločnosti Apple, ktoré už neobsahujú napájací adaptér ani slúchadlá EarPods v balení. Kábel USB-C do Lightning je však stále zahrnutý.
iPhone 12 a iPhone 12 Mini používajú šesťjadrový procesor A14 Bionic od spoločnosti Apple, ktorý obsahuje neurálny procesor novej generácie. Oba majú tri možnosti interného úložiska: 64 GB, 128 GB a 256 GB. Oba tiež obsahujú odolnosť proti vode a prachu s klasifikáciou IP68. Sú vodeodolné do hĺbky šesť metrov po dobu 30 minút. Záruka výrobcu sa však nevzťahuje na poškodenie telefónu tekutinami.
iPhone 12 a 12 Mini sú k dispozícii v 5 farbách: čierna, biela, červená, zelená a modrá.

</doc>
<doc id="659891" title="Vlajka Juhoslávie" url="https://sk.wikipedia.org/wiki?curid=659891">
Vlajka Juhoslávie

Vlajka Juhoslávie mala tri vodorovné pruhy: modrý, biely a červený. Uprostred bieleho pruhu bola umiestnená červená, žlto lemovaná päťcípa hviezda, zasahujúca svojimi lúčmi do polovice horného a dolného pruhu. Vlajka nadväzuje na vlajku, ktorá bola prijatá na Slovanskom zjazde v roku 1848 v Prahe. Trikolóra vznikla z farieb Srbska, Chorvátska, Slovinska a Čiernej Hory a jej slovanské farby tak vlastne nadväzujú na starú ruskú vlajku. Po skončení prvej svetovej vojny v roku 1918 sa južní Slovania zjednotili do jedného unitárneho štátu Kráľovstva Srbov, Chorvátov a Slovincov, neskôr známeho ako Juhoslávia. Monarchia zvolila všeslovanský dizajn, ktorý symbolizuje novo nájdenú jednotu medzi južnými Slovanmi. Vlajka bola oficiálne prijatá v roku 1921. Päťcípa hviezda bola doplnená podľa ústavy v roku 1946, ale takto upravenú vlajku používali juhoslovanskí partizáni už od roku 1941.
Od roku 1992 sa vlajka používala bez päťcípej hviezdy. Po rozpade federácie Srbska a Čiernej Hory v roku 2006 vlajka zanikla 
Galéria.
&lt;/div align="center"&gt;

</doc>
<doc id="659900" title="Amaro Averna" url="https://sk.wikipedia.org/wiki?curid=659900">
Amaro Averna

Amaro Averna () je taliansky alkoholický likér. Vyrába sa v Caltanissette na Sicílii, Nápoj patrí medzi korenené bittery Amaro. Vyrába ho už štvrtá generácia sicílskej rodiny Averneových. Je pomenovaná po Salvatoreovi Avernovi, obchodníkovy, ktorému recept dali v roku 1859 bendiktínski mnísi, ako poďakovanie za jeho snahy v kláštore a regióne. V roku 1868 začal Salvatore Averne vyrábať likér pre svojich hostí. Neskôr odovzdal recept svojmu synovi Francescovi a ten začal s výrobou a predajom. Spoločnosť Averna získala v roku 2014 spoločnosť Gruppo Campari.
Receptúra je prísne tajná a obsahuje výťažky z bylín a sladkého drievka. Obsahuje 32 % alkoholu . V kláštore sa pestovalo tradičné bylinné liečivo, takže podľa výrobcu je pre recept typické použitie stredomorských bylín. Bylinky, korene a korenie, granátové jablká a éterické oleje z horkých pomarančov a citrónov sa zmiešajú a nasekajú. V následnej macerácii sú ingrediencie zaliate čistým alkoholom a vydávajú svoje arómy. Ak je chuť a vôňa správna, do zmesi sa pridá pitná voda a plní sa do fliaš. Podľa výrobcu zostáva receptúra ​​od roku 1868 nezmenená.

</doc>
<doc id="659901" title="Saúdovci" url="https://sk.wikipedia.org/wiki?curid=659901">
Saúdovci

Saúdovci (iné názvy pozri nižšie) je panovnícka dynastia v Saudskej Arábii. Panovník z tejto dynastie je zároveň vodcom wahhábovcov.
Názov.
Slovenské mená tohto rodu sú: Saúdovci, Sa’údovci, Saudovci, saudská dynastia. Nevhodné slovenské mená tohto rodu sú: "Saudi", "Saudovia", "Saúdovia" (nevhodné sú z dôvodu absencie koncovky -ovci a preto, lebo primárne znamenajú obyvateľstvo Saudskej Arábie)..
Arabské meno znie بيت) آل سعود) - prepis:
Občas uvádzaný prepis ál-Saúd (či dokonca as-Saúd) nie je správny - ide tu o zámenu určitého člena „al“, nasledovaného v prepisoch spojovníkom, so slovom „ál“, znamenajúcim príbuzenstvo, klan, rodina a písaným bez spojovníka.
Staršie sa Saúdovci označovali aj ako (rod či dynastia) Ibn Saúd (prepisové varianty slova Saúd pozri hore).
Vetva Saúdovcov, ktorá dnes vládne v Saudskej Arábii, sa presnejšie označuje aj ako Ál Fajsal Ál Saúd (t.j. sú potomkami Saúda a v rámci jeho potomkov sú potomkami Fajsala).
Prehľad.
Za zakladateľa rodu Saúdovcov sa považuje Saúd (iné mená: Saúd I., Saúd ibn Muhammad ibn Mukrin), ktorý bol v rokoch 17201725 emirom emirátu Dir′íja, t.j. mesta Dir′íja (dnes predmestie Rijádu) a jeho bezprostredného okolia, čiže bol emirom malého územia uprostred regiónu Nadžd (=Nedžd). Jeho syn Muhammad ibn Saúd (vládol 17351765) v roku 1744 urobil z Emirátu Dirʿíja wahhábovský štát (tzv. prvý saudský štát). Do začiatku 19. storočia sa emirát Dirʿíja pod vládou Saúdovcov postupne rozšíril zhruba na územie dnešnej Saudskej Arábie. V roku 1818 územie emirátu obsadil Egypt. V roku 1822/1824 bol saudský emirát obnovený, tentokrát s hlavným mestom v Rijáde; tento emirát dnes voláme druhý saudský štát či [prvý] Emirát Nadžd či [prvý] Emirát Rijád a rozkladal sa na území dnešnej strednej a severovýchodnej Saudskej Arábie. V roku 1891 bol tento emirát dobytý susedným arabským štátom. V roku 1902 vznikol súčasný saudský štát (tzv. tretí saudský štát). Vznikol tak, že Saúdovec Ibn Saúd (vládol 19021953) znovu dobyl Rijád s okolím a obnovil tam emirát (neskôr sultanát, neskôr kráľovstvo), ktorého územie resp. územie vplyvu postupne rástlo, takže okolo roku 1925 už dosiahol zhruba svoju dnešnú rozlohu. Tento tretí saudský štát sa najprv volal [druhý] Emirát Nadžd (neoficiálne: [druhý] Emirát Rijád), od roku 1921 Sultanát Nadžd, od roku 1927 Kráľovstvo Nadžd a od roku 1932 má svoje dnešné meno, teda Saudskoarabské kráľovstvo. Po Ibnovi Saúdovi v Saudskej Arábii vládli postupne Saúdovci Saúd (IV.), Fajsal (II.), Chalíd (II.), Fahd, Abd Alláh a súčasný kráľ sa volá Salmán. Všetci králi Saudskej Arábie od Saúda IV. dodnes sú synmi Ibn Saúda. 

</doc>
<doc id="659903" title="The Midnight Sky" url="https://sk.wikipedia.org/wiki?curid=659903">
The Midnight Sky

The Midnight Sky je americký sci-fi film z roku 2020 od režiséra Georga Clooneyho podľa románu "Dobré ráno, polnoc" (Good Morning, Midnight) od Lily Brooks-Daltonovej z roku 2016.
V hlavnej úlohe je Clooney ako vedec, ktorý sa musí vydať na polárny kruh s mladým dievčaťom, aby varoval vracajúcu sa vesmírnu loď pred globálnou katastrofou. Ďalej hrajú Felicity Jones, David Oyelowo, Tiffany Boone, Demián Bichir, Kyle Chandler, Caoilinn Springall či Sophie Rundle.
Film "The Midnight Sky" začal s obmedzeným uvedením v kinách 11. decembra 2020, predtým ako sa začal streamovať na Netflixe 23. decembra. Film dostal od kritikov zmiešané recenzie, pričom niektorí chválili „ambície a emocionálne vyznenie“, ako aj jeho vizuál, iní ho nepriaznivo porovnávali s predchádzajúcimi sci-fi filmami.

</doc>
<doc id="659905" title="Tozinameran" url="https://sk.wikipedia.org/wiki?curid=659905">
Tozinameran

Tozinameran (-medzinárodný nechránený názov; kódové označenie BNT162b2, obchodná značka: Comirnaty) je vakcína proti ochoreniu COVID-19. Vakcínu vyvinula spoločnosť BioNTech v spolupráci so spoločnosťou Pfizer. 
Podáva sa intramuskulárnou injekciou v hornej časti ramena u osôb starších ako 16 rokov. Očkovanie vyžaduje dve dávky podané s odstupom 21 až 42 dní. Vakcína Comirnaty neobsahuje na tvorbu imunity živý vírus, takže nemôže u očkovaného spôsobiť ochorenie COVID-19. Vakcína mRNA proti COVID-19 obsahuje „stavebné pokyny“ pre jednu zložku vírusu, takzvaný spike proteín, ktorý sa nachádza na povrchu vírusu. Tento spike (hrotový) proteín je sám o sebe neškodný, vakcína preto nie je infekčná. mRNA obsiahnutá vo vakcíne nie je inkorporovateľná do ľudského genómu, ale v tele sa rozloží po niekoľkých dňoch. Spike proteíny, ktoré si telo po vakcinácii vytvorí vo svalových bunkách v mieste vakcinácie a v určitých obranných bunkách, imunitný systém rozpozná ako cudzie proteíny, ktoré aktivujú obrannú reakciu. Touto reakciou sa vytvoria protilátky a obranné bunky, tzv. T-lymfocyty, proti vírusu. Tak sa vytvorí ochranná imunitná odpoveď. Ak sa následne ľudský organizmus stretne s vírusom SARS-CoV-2, jeho imunitný systém ho rozpozná a dokáže proti nemu bojovať pomocou vytvorených protilátok a T-buniek, ktoré vírus zabijú, zabránia jeho vstupu do ľudských buniek a zničia infikované bunky. 
Štúdie preukázali účinnosť a bezpečnosť a jej použitie bolo schválené Európskou liekovou agentúrou (EMA) a Štátnym ústavom pre kontrolu liečiv (ŠUKL).
Výsledky tretieho kola klinického skúšania vakcíny publikované vo vedeckom časopise New England Journal ukázali účinnosť 95 % po podaní druhej dávky vakcíny u ľudí starších ako 16 rokov. Medzi najčastejšie vedľajšie účinky patrí mierna až stredne silná bolesť a začervenanie v mieste vpichu, únava, bolesť hlavy, svalov a kĺbov, zimnica a horúčka. Od decembra 2020 sú správy o závažných vedľajších účinkoch, ako sú alergické reakcie, veľmi zriedkavé a nie sú hlásené žiadne dlhodobé komplikácie.
Každý zaočkovaný človek bude mať vydanú Informačnú kartičku sledovateľnosti a očkovania s dátumom, kedy sa má vrátiť pre druhú dávku, tzv. očkovací certifikát.

</doc>
<doc id="659924" title="Rallye Dakar 2021" url="https://sk.wikipedia.org/wiki?curid=659924">
Rallye Dakar 2021

Rallye Dakar 2021 bol 43. ročník prestížneho podujatia, ktoré sa konalo v Saudskej Arábii.
Vytrvalostné preteky začali prológom 2. januára v Džidde, kde sa po 12. etapách a 7646 kilometroch 15. januára aj skončili. Trať viedla opäť len územím Saudskej Arábie, pričom zastúpené boli etapy tak horské s kamenistým povrchom, ako aj so sypkým povrchom púšte Rub al Chálí. Na štart sa postavilo 312 jazdcov motocyklov, štvorkoliek, automobilov, špeciálov, prototypov a kamiónov. 
Slovensko zastupovala dakarská legenda Štefan Svitko, debutanti Martin Benko a Erik Vlčák na motocykloch a Marek Sýkora v posádke Fordu F150 EVO Miroslava Zapletala z Česka ako navigátor. Ivan Jakeš, ktorý mal absolvovať už svoj 13. Dakar, bol nútený kvôli pozitívnemu testu na Covid-19 svoju účasť tesne pred štartom zrušiť. Podobne dopadol aj Jaroslav Miškolci, ktorý mal byť v posádke kamiónu Iveco Jaroslava Valtra a Radima Kaplánka a aj jeho z účasti vyradil pozitívny covid test.
Dĺžka trate.
Pre účastníkov bol pripravený prológ a dvanásť etáp s celkovou dĺžkou 7 646 kilometrov. Rýchlostné skúšky z toho tvorili 4767 km, pričom najdlhšia v 11. etape presiahla .
Slovenskí účastníci.
Slovensko v tomto ročníku reprezentoval Štefan Svitko ml. (KTM 450 Rally Replica, Slovnaft Rally Team), Martin Benko (KTM, Norwit Racing) a Erik Vlčák (Husqvarna, Slovnaft Rally Team) v kategórii motocyklov. Marek Sýkora išiel v kategórii automobilov v posádke Fordu F150 EVO (Offroadsport Team) Miroslava Zapletala z Česka. Ivan Jakeš a Jaroslav Miškolci boli kvôli pozitívnemu testu na covid-19 nútení svoju účasť tesne pred štartom zrušiť.

</doc>
<doc id="660012" title="Kim Carnesová" url="https://sk.wikipedia.org/wiki?curid=660012">
Kim Carnesová

Kim Carnesová (* 20. júl, 1945, Los Angeles, Kalifornia, USA) je americká speváčka a skladateľka. Narodila sa a vyrastala v kalifornskom meste Los Angeles. Svoju kariéru začala v 60. rokoch, kedy písala piesne pre iných hudobníkov, vystupovala v lokálnych hudobných kluboch a naspievala niekoľko sprievodných vokálov pre iných umelcov. V roku 1972, potom ako podpísala zmluvu s nezávislou hudobnou značkou Jimmyho Bowena vydala svoj debutový album "Rest on Me". V roku 1975 na jej druhom albume, ktorý vyšiel pod jej menom boli primárne jej vlastné skladby, vrátane jej prvého singla, ktorý sa dostal na 35. miesto hudobného rebríčka "Billboardu". Bola to pieseň „You're a Part of Me“. V nasledujúcom roku vydala album "Sailin"', na ktorom je nahrávka „Love Comes from Unexpected Places“. Táto pieseň vyhrala v roku 1976 v súťaži American Song Festival a dostala cenu za najlepšiu skladbu aj v roku 1976 v Tokiu na hudobnej súťaži Tokyo Song Festival.
Jej prelomovým rokom bol 1980, kedy ju Kenny Rogers prizval k spolupráci na jeho konceptuálnom albume, "Gideon" (1980), kde spolu naspievali duet v piesni „Don't Fall in Love with a Dreamer“ (v ČSSR bol známy v coververzii: Marie Rottrová &amp; Pavel Bobek – „S tím bláznem si nic nezačínej“), ktorý bol na štvrtom mieste rebríčka "Billboard" Hot 100, získal cenu Grammy. Neskôr v tom istom roku bola jej coververzia piesne Smokeya Robinsona, „More Love“, z jej albumu "Romance Dance" (1980) v rebríčku desiata. V nasledujúcom roku Carnes vydala album "Mistaken Identity", na ktorom mala svoj celosvetový hit „Bette Davis Eyes“. V USA bol singel v rebríčku Billboard Hot 100 deväť týždňov na prvej priečke a stal sa najpredávanejším singlom roka 1981. RIAA ho certifikovala na Zlato a vyhral dve ceny Grammy: ako nahrávka roka a aj ako pieseň roka. Album "Mistaken Identity" bol prvým v rebríčku "Billboard" 200, dostal od RIAA Platinovú certifikáciu a bol nominovaný na cenu Cenu Grammy za album roka. 
Carnes mala aj ďalšie úspešné single: „Draw of the Cards“ (#28), „Does It Make You Remember“ (#36), „Crazy in the Night“ (#15), s Barbrou Streisandovou „Make No Mistake, He's Mine“ (#51), s Kenny Rogersom a Jamesom Ingramom „What About Me?“, na soundtracku k filmu "Flashdance" boli jej na cenu Grammy nominované single, „Voyeur“ (#29) a „Invisible Hands“ (#40). Mala úspech aj ako spoluautorka (#1) duetu „The Heart Won't Lie“, ktorý naspievali Vince Gill a Reba McEntire.
Osobitý, chrapľavý hlasový štýl Kim Carnes je porovnávaný so spevom Roda Stewarta. Výrazne sa to prejavilo aj v jej najväčšom hite, „Bette Davis Eyes“. Najnovším štúdiovým projektom Kim Carnes je album "Chasin' Wild Trains" (2004). Momentálne speváčka žije v Nashville, Tennessee, kde naďalej pokračuje v svojej piesňovej tvorbe.
Ocenenia.
Ceny Grammy

</doc>
<doc id="660018" title="Kerestešovci" url="https://sk.wikipedia.org/wiki?curid=660018">
Kerestešovci

Kerestešovci (lat. a maď. "Keresztes de Döbréte et Nimnica") bol starý uhorský šľachtický rod s koreňmi v 13. storočí v obci Döbréte (dnes Babosdöbréte) v Zalianskej župe v Maďarsku. Rod má spoločný pôvod (aj erb) s rodom Telekešiovcov (Thelekessy) z Döbréte. V roku 1579 získali príslušníci rodu donáciu na majetky v obci Nimnica v Trenčianskej stolici, ktorá sa stala druhým prídomkom rodu. Na začiatku 18. storočia vznikla vetva v Nitrianskej župe, ktorej potomkovia žijú dodnes na Slovensku (Ivanka pri Nitre, Nitra, Považská Bystrica). Pokračovatelia trenčianskej vetvy nosia od roku 1929 priezvisko v tvare Keresztes-Fischer, potomkovia tejto línie žijú v USA a Maďarsku.
Pôvod.
Pôvod rodu je v obci Döbréte (v stredoveku Debrethe, dnes Babosdöbréte) ležiacej južne od mesta Zalaegerszeg v Zalianskej župe na juhovýchode dnešného Maďarska. Najstarší príslušníci boli pôvodne hradčanmi hradu Zalavár. Hodnoverne sa po prvýkrát spomínajú v roku 1274, a to Chynd so synmi, Sikul, Kostatun (Konštantín), Šimon, Juraj, Damián a Bank. Ich potomkovia boli v závere 13. storočia povýšení do šľachtického stavu. 
V roku 1366 došlo medzi členmi k rozsiahlej majetkovej deľbe, pretože rod bol už rozvetvený v troch rodových líniách. Táto majetková deľba viedla k rozpadu ich pôvodného majetku na tri sídliskové celky - Alső Döbréte (neskôr aj Bankydöbréte alebo Farkasfalva inak Rám, dnes Rám), Felső Döbréte a Sáros Döbréte. V 15. a 16. storočí používali príslušníci rodu aj prímeno Farkas.
Rod sa od začiatku 15. storočia vyvíjal v dvoch hlavných líniách, z ktorých sa vyvinuli rody Farkas (vymrel v 17. storočí) a Keresteš. Okolo roku 1500 sa viacerí členovia rodu dostali do tureckého zajatia. Na konci 15. storočia sa do rodu priženil Michal Telekeši, ktorému sa v roku 1497 v manželstve s Alžbetou z Döbréte narodil syn Imrich Telekeši z Döbréte (1497 - 1560), významný uhorský vojenský veliteľ 16. storočia, kapitán Horného Uhorska. Priezvisko Keresteš (maď. Keresztes, dosl. križiak) začal ako prvý používať Ján Keresteš z Döbréte (1520 - 1593), syn Jána z Döbréte (dol. 1503 - 1524). Pôsobil ako prokurátor a právny zástupca Imricha Telekešiho, ktorého sprevádzal na jeho cestách od roku 1558, neskôr pôsobil ako kastelán hradu Lednica. Po jeho smrti v roku 1560, keď mu v testamente odkázal všetky svoje majetky v obci Döbréte, bol zároveň aj kurátorom majetkov a vychovávateľom jeho syna Štefana Telekešiho na hrade Lednica v Trenčianskej župe. V roku 1564 uhorský panovník Maximilián II. potvrdil Jánovi Kerestešovi z Döbréte za jeho verné zásluhy všetky dedičné, získané i kúpené majetky v obciach Alsó Döbréte, Felső Dőbréte, Sáros Dőbréte, Kasaháza a Szentjakabfalva v Zalianskej a Vašskej župe. Majetky v obci Döbréte vlastnili príslušníci rodu, napriek osmanskej okupácii, až do roku 1728, keď ich členovia trenčianskej a nitrianskej vetvy spoločne odpredali šľachtickému rodu Rósas de Milej.
Erb.
Erb rodu je spoločný s erbom vymretého a spríbuzneného rodu Telekeši z Döbréte, resp. je variantom erbu udeleného Imrichovi Telekešimu v roku 1550. Tvorí ho štiepený štít, v jeho ľavej polovici sa nachádza doľava obrátený lev držiaci v ľavej labe meč, v pravej nastoknutú hlavu Turka. V pravej polovici štítu je orol. Klenotom je od pol pása doprava obrátený lev zo štítu držiaci meč s nastoknutou hlavou Turka. V 19. storočí vzniká nový variant rodového erbu. Tvorí ho štiepený štít. V jeho pravej polovici sú tri vodorovné brvná, v ľavej doprava obrátený dvojchvostý lev. Klenotom erbu je od pása vyrastajúci doprava obrátený lev držiaci pred sebou meč. Aj tento variant rodového erbu rodu Keresteš vychádza z erbu vymretého rodu Telekešiovcov.

</doc>
<doc id="660029" title="Svätožizňa" url="https://sk.wikipedia.org/wiki?curid=660029">
Svätožizňa

Svätožizňa (iné mená:Svätožízna, Svätožízňa; 9. storočie) bola veľkomoravská kňažná, pravdepodobne manželka Svätopluka I.
Primárne pramene, ktoré o Svätožizni informujú sú Cividalský evanjeliár (vo forme „Szuentezizna“) a Kniha salzburskej fraternity (staršia), lat. Liber confraternitatum Salisburgensis vetustior (vo forme „uuengizigna“/„wengizigna“). Fuldské anály (píšu k roku 871): „V tom čase moravskí Slovieni konali svadbu, privedúc dcéru akéhosi vojvodu z Čiech…“:, „O neveste panuje domnienka, že sa nazývala Svętožiznь“, podobne.
Jej synovia boli (pravdepodobne) Mojmír II., Svätopluk II. a Predslav. Existuje domienka o vzťahu Svätožizne k českým Přemyslovcom.

</doc>
<doc id="660035" title="Economic Cooperation Administration" url="https://sk.wikipedia.org/wiki?curid=660035">
Economic Cooperation Administration

Economic Cooperation Administration (akronym ECA; dosl. „Administratíva pre hospodársku spoluprácu“) bola vládna agentúra Spojených štátov založená na základe zákona Kongresu Spojených štátov o zahraničnej pomoci z 3. apríla 1948 za účelom koadministrácie Marshallovho plánu, ktorá pôsobila od 3. apríla 1948 do 31. októbra 1951. Vznikla ako partnerská organizácia k Organizácii pre európsku hospodársku spoluprácu ("Organization for European Economic Cooperation"), roku 1961 transformovanú na Organizáciu pre hospodársku spoluprácu a rozvoj (OECD).
Agentúru riadil administrátor pre hospodársku spoluprácu menovaný prezidentom Spojených štátov so súhlasom Senátu Spojených štátov, a to:
ECA mala zastúpenie v hlavnom meste každého štátu, ktorý bol prijímateľom hospodárskej pomoci, vedené takou osobu, aby bolo možné skrze ňu viesť rokovania na najvyššej úrovni s vládou príslušného štátu.
1. novembra 1951 agentúru nahradila Mutual Security Agency (MSA, dosl. „Agentúra pre vzájomnú bezpečnosť“).

</doc>
<doc id="660042" title="Saoirse Ronanová" url="https://sk.wikipedia.org/wiki?curid=660042">
Saoirse Ronanová

Saoirse Una Ronanová (* 12. apríl 1994, Bronx, New York, USA) je írsko-americká herečka. Je držiteľkou viacerých filmových ocenení a v roku 2020 ju časopis The New York Times zaradil na desiate miesto "najväčších" hercov 21 storočia.
Životopis.
Ronanová je jedinou dcérou írskych rodičov Moniky a Paula Ronanových. Jej rodičia sa nelegálne presťahovali do Spojených štátov v 80. rokoch 20 storočia. Keď mala Ronanová tri roky, spolu s rodičmi sa presťahovali späť do Dublinu. Mala katolícku výchovu. Nastúpila do národnej školy v meste Ardattine, neskôr sa vyučovala súkromne doma. 
Kariéra.
V roku 2003 debutovala v írskom televíznom seriály "The Clinic". Usilovala sa v roku 2007 o rolu Luny Lovegood v piatej časti Harry Potter. Jej prvým filmom bol "Could Never Be Your Woman", ktorý režírovala Amy Heckerling. Vo filme stvárnila dcéru Michelle Pfeiffer. 
V roku 2007 sa zúčastnila konkurzu na rolu Briony Tallis, vo filme "Pokánie". Rolu získala a zahrala si po boku Keiry Knightley a Jamesa McAvoya. Ronanová získala uznanie od filmových kritikov a nominácie na filmové ceny ako napríklad Academy Awards, Zlatý glóbus, BAFTA či iné. 
V roku 2009 prijala úlohu štrnásťročnej Susie, z filmu "The Lovely Bones" ktorú zavraždí becitný sused, ktorého stvárnil Stanley Tucci. Ronanová spočiatku nechcela prijať ale neskôr úlohu s prijala s podmienkou, že film nebude obsahovať drastické scény znásilnenia a vraždy. 
Vo filme "Violet &amp; Daisy" z roku 2011 stvárnila vrahyňu Daisy. Vo filme stvárnila duo s Alexis Bledel. Jej herecký výkon bol filmovými kritikmi pozitívne prijatý. O rok neskôr (2012) sa objavila v gotickom horore "Byzantium".
V roku 2014 sa pripojila k hereckému obsadeniu filmu "Grand Hotel Budapest". Objavila sa tiež po boku Cynthie Nixon, v psychologickej dráme "Stockholm, Pennsylvania" z roku 2015. V rovnakom roku jej vyniesol úspech aj írsky film "Brooklyn". Film získal tri nominácie na Academy Awards, z toho jedna patrila Ronanovej. 
V roku 2017 stvárnila hlavnú postavu vo filme "Lady Bird". Film patrí medzi najlepšie recenzované filmy všetkých čias. Jej herecký výkon bol pozitívne prijatý kritikmi a tiež získala aj niekoľko nominácii na filmové ocenenia, z ktorých získala Zlatý glóbus či cenu New Yorských kritikov. Stvárnila kráľovnú Mary vo filme "Mary Queen of Scots", kde hrala po boku Margot Robbie. Film mal premiéru 7. decembra 2018. Kvôli autentickosti filmu, Robbiová a Ronanová sa spolu nemohli stretnúť. 
V roku 2019 získala svoju štvrtú nomináciu na Academy Awards, za jej herecký výkon vo filme "Little Women". O rok neskôr (2020) stvárnila po boku Kate Winslet, britskú geologičku Charlotte Murchison vo filme "Ammonite". Film hovorí príbeh o romantickom vzťahu medzi dvoma ženami. V rovnakom roku pracovala na filme "The French Dispatch of the Liberty, Kansas Evening Sun", ktorý by mal mať premiéru v roku 2021. 
Osobný život.
Ronanová má dvojité občianstvo - írske a americké. Má blízky vzťah s jej rodičmi. Jej matka s ňou často chodila na natáčanie. Ronanová podporuje manželstvá rovnakých pohlaví a tiež je veľvyslankyňou Írskej spoločnosti pre prevenciu týrania detí a veľvyslankyňou Írskeho filmového inštitútu.

</doc>
<doc id="660047" title="Adulské Alpy" url="https://sk.wikipedia.org/wiki?curid=660047">
Adulské Alpy

Adulské Alpy (taliansky "Adula") je pohorie ležiace vo Švajčiarsku v kantóne Ticino. Pohorie je medzi turistami pomerne málo známe a v odbornej literatúre je udávané ako najvýchodnejší masív Západných Álp. Najvyšším vrcholom je monumentálny, zaľadnený vrchol Rheinwaldhorn (3 402 m). V Taliansku sa názov Adula používa iba pre samotný vrchol Rheinwaldhorn a pohorie sa pripisuje k Lepontským Alpám.
Poloha.
Pohorie má plochu 2 100 km². Na severe a východe je pohorie ohraničené prítokmi Rýnu (Zadný Rýn, Predný Rýn). Pozdĺž toku rieky Moesa sa tiahne na juh cez sedlo Splügenpass (2 113 m) až do hlavného mesta kantónu Ticino - Bellinzony. Západnú hranicu masívu tvorí údolie rieky Brenno a sedlo Lukmanierpass (1 914 m), ktoré ho oddeluje od pohoria Gotthard.
Členenie.
Pohorie sa rozdeľuje do deviatich samostatných skupín, ktoré sú dané väčšinou len samostatnými vrcholmi alebo ich blízkym okolím.

</doc>
<doc id="660052" title="ShopBox" url="https://sk.wikipedia.org/wiki?curid=660052">
ShopBox

ShopBox je nákupné centrum v Košiciach. Nachádza sa v mestskej časti Košická Nová Ves a bolo postavené v rozmedzí februára až októbra 2019, jeho otvorenie sa konalo v novembri 2019.
Poloha.
Nákupné centrum má 7 000 m² a je postavené na ulici Herlianska, v tesnej blízkosti novších obytných projektov Panoráma a Zelená stráň na ploche zhruba 39-tisíc m². Celkové náklady investor odhadol na 3 milióny €. Obchodné centrum je dostupné mestskou hromadnou dopravou - autobusom a to linkou . V areáli nákupného centra sa nachádza supermarket Lidl s plochou 1400 m² (otvorený 11. júla 2019), aj čerpacia stanica Slovnaft.
Obchody.
Prvotným zámerom investora bolo vybudovanie 3 samostatných objektov: "ShopBox" ako obchodné centrum, "FoodBox" ako reštauráciu typu fast-food a "FitBox" so športovými a rekreačnými funkciami. No z tohto návrhu sa upustilo a postavilo sa len obchodné centrum so supermarketom.
V nákupnom centre sa celkovo nachádza 14 nájomných jednotiek, týchto predajcov: 1. day, PressCafé, Flor Plus, dm, KiK, Pepco, Váš dom farieb &amp; hobby, Sportisimo, TEDi, Planeo Elektro, Vaša lekáreň, Super ZOO, Jysk, Merkur Spielo. Ďalej sa na parkovisku centra nachádza AlzaBox spoločnosti Alza.sk aj nabíjacia stanica pre elektromobily spoločnosti ZSE.

</doc>
<doc id="660081" title="Gotthardský masív" url="https://sk.wikipedia.org/wiki?curid=660081">
Gotthardský masív

Gotthardský masív je horská skupina ležiaca na území troch kantónov: Uri, Valais a Ticino vo Švajčiarsku. Jedná sa o plošne malé (1 100 km²) a turistami menej vyhľadávané pohorie. Názov skupiny je spätý s menom sedla Gotthardpass (2 108 m), ktoré prechádza naprieč pohorím a spojuje tak sever Švajčiarska s južnými oblasťami krajiny a Talianskom. Najvyšším vrcholom pohoria je ostrý dvojvrchol Pizzo Rotondo (3 192 m).
Poloha.
Pohorie zaberá priestor medzi Glarnskými Alpami, ktoré ležia severne, kde ich oddeľuje významné sedlo Furkapass, Ticinskými Alpami ležiacimi na juhu, kde tvoria hranicu tok rieky Ticino a masívom Adula Alpen na východe územia.
Členenie.
Horstvo sa delí na niekoľko menších častí, ktoré sú určené väčšinou samotnými vrcholmi, alebo ich blízkym okolím. Sú to Rotondo, Lucendro, Pizzo Centrale, Maighels, Curnera, Sole Gruppe.
Geológia.
Hlavným stavebným kameňom pohoria je rula. Geologickým vrásnením je rula v masíve Gotthard nasunutá cez mladšie vrstvy, podobne ako pri pohorí Vysoké a Nízke Taury. Hĺbkový geologický prieskum horského masívu urobil Karl von Fritsch v roku 1870, ešte než ukončil docentúru v Zurichu. Jeho prvá geologická mapa pohoria Gotthard (vydaná v r. 1873) a jeho dielo "Gotthardgebiet" tvorili základy pre neskoršiu stavbu Gotthardského tunelu.
Vodný režim.
Súčasne prebieha cez Gotthardský masív rozvodie medzi Stredozemným a Severným morom. V blízkosti tu pramenia dva významné európske prítoky Rýnu s prítokmi Predný Rýn a Zadný Rýn, rieky Rhôna, Reuss a Ticino.

</doc>
<doc id="660096" title="Východoslovenský ústav srdcových a cievnych chorôb" url="https://sk.wikipedia.org/wiki?curid=660096">
Východoslovenský ústav srdcových a cievnych chorôb

Východoslovenský ústav srdcových a cievnych chorôb (skrátene VÚSCH) je zdravotníckym zariadením poskytujúcim zdravotnú starostlivosť a služby s tým súvisiace v špecializovanej nemocnici a v špecializovaných ambulanciách a zariadeniach spoločných vyšetrovacích a liečebných zložiek. Poskytuje špecializovanú zdravotnú starostlivosť pre zhruba 1,5 milióna obyvateľov Košického a Prešovského kraja. Ročne to predstavuje zhruba 80-tisíc pacientov.
História.
Východoslovenský ústav srdcových a cievnych chorôb bol zriadený Ministerstvom zdravotníctva SR s účinnosťou od 1. januára 2003. Ústav vznikol delimitáciou kardiocentra vtedajšej Fakultnej nemocnice s poliklinikou na Triede SNP 1 v Košiciach, ktoré pozostávalo z kardiologického a kardiochirurgického oddelenia. V januári 2006 vznikla akciová spoločnosť "VÚSCH Košice, a.s", ktorá neskôr zmenila názov na "Východoslovenský ústav srdcových a cievnych chorôb, a.s." Aktuálne je tento ústav štátnou akciovou spoločnosťou, ktorej jediným akcionárom je Ministerstvo zdravotníctva SR.
Dňa 26. júna 2009 boli otvorené nové priestory VÚSCH na Ondavskej ulici 8. Východoslovenský ústav srdcových a cievnych chorôb, a.s. do vtedy pôsobil iba v zmienených prenajatých priestoroch Univerzitnej nemocnice L. Pasteura, ktoré sa nachádzali na piatich rôznych poschodiach sedemnásťposchodovej budovy. Presťahovanie do nových priestorov umožnilo aj zvýšenie počtu lôžok zo 129 na 170 a operačných sál z troch na päť.
Poskytovanie služieb.
VÚSCH je zároveň poskytovateľom lekárenskej starostlivosti vo verejnej lekárni pod názvom "Lekáreň VÚSCH". Taktiež je na základe povolenia Ministerstva zdravotníctva Slovenskej republiky č. 08471-2/2010-OP zo dňa 01.02.2010, ktoré nadobudlo právoplatnosť dňa 02.03.2010, oprávnená prevádzkovať zariadenie biomedicínskeho výskumu. Zároveň je ústav aj výučbovou základňou Lekárskej fakulty Univerzity P. J. Šafárika v Košiciach.
Najnovšie centrum.
Dňa 13. júna 2019 sa uskutočnilo otvorenie najnovšieho pracoviska ústavu, a to "Diagnostické, preventívne a výskumné centrum". Celkové náklady, vrátane prístrojového vybavenia boli odhadnuté na 14,8 milióna €.

</doc>
<doc id="660100" title="Ticinské Alpy" url="https://sk.wikipedia.org/wiki?curid=660100">
Ticinské Alpy

Ticinské Alpy (, ) je pohorie ležiace takpovediac rovnomerne na území Talianska (oblasť Piemont) a Švajčiarska v kantóne Ticino. Tvorí časť Lepontských Álp. Táto horská skupina patrí medzi menej vyhľadávané pohoria. Vzhľadom k polohe na juhu Švajčiarska tu prevláda pekné, slnečné počasie, sprevádzané zrejmým vplyvom stredozemného teplejšieho podnebia. Geologicky sa radí do Vnútorných kryštalických Álp. Najvyšším vrcholom je Basòdino (3 274 m).
Poloha.
Južnú hranicu vymedzuje jazero Lago Maggiore. Západný okraj pohoria je vymedzený štátnou hranicou Švajčiarska a Talianska, východ oddeľuje od susedných skupín Tambo a Gotthard rieka Ticino. Na severe tvoria okraj pohoria doliny Valle Leventina a Val Bedretto až po sedlo Neufenpass (2 478 m).
Geografia.
Aj cez pomerne teplé podnebie je pohorie zaľadnené. Delí sa na niekoľko skupín. Na severe je to masív najvyššieho vechu Basodino na ktorý na východe nadväzuje nižšia skupina Cristallina. Na severovýchode sa nachádza trojtisícova skupina Campo Tencia. Na juhu švajčiarskej časti sú to potom masívy Maggia a Verzascas, pomenované po údoliach zasahujúcich do pohoria na juhu krajiny. Úplne na západe pohoria na talianskej strane leží skupina Pioda di Crana, ktorej už chýba severný, veľhorský charakter. Skupinu Laurasca (tiež "Lonrasca") nájdeme južne od deliaceho údolia Val Vigezzo, pretínajúce pohorie v smere západ–východ. Leží na území národného parku Valgrande.
Vodstvo.
Ticinské Alpy sú veľmi bohaté na vodu, a preto tu nájdeme mnoho jazier, riek, prameňov atď. Medzi najvýznamnejšie vodné plochy patria: Lago Maggiore (212 km²), Lago di Vogorno (1,68 km²), Lago del Sambuco (1,11 km²), Lago del Narét, Lago del Cavagnöö, Lago Tremórgio a Lago di Robei. Medzi významné rieky pohoria sa radia: Ticino, Maggia, Melezza, Verzasca a Cannobino.
Členenie.
Ticinské Alpy tvoria jednu zo 4 častí Lepontských Álp. Ďalšími horskými skupinami Lepontských Álp sú Monte Leone, Gotthardský masív a Adula.

</doc>
<doc id="660103" title="Budova Magistrátu mesta Košice" url="https://sk.wikipedia.org/wiki?curid=660103">
Budova Magistrátu mesta Košice

Magistrát mesta Košice (prezývaný Biely dom) je administratívna budova v Košiciach, v mestskej časti Západ. Nachádza sa na ulici Trieda SNP oproti obchodnému centru Galéria. Magistrát slúži ako sídlo mestského zastupiteľstva a primátora mesta Košice.
História a použité materiály.
Magistrát vznikol dňa 25. januára 1985. Pôvodne to bola budova orgánov Komunistickej strany Slovenska. Spoluautorom a hlavným projektantom „"bieleho domu"“ bol architekt Milan Motýľ. Na výstavbu boli použité kamenné dlažby a schodištia v exteriéri zo žuly z Příbrami pri Prahe. Na fasáde je použitý slovenský travertín z Dreveníka. Obklad budovy je tvorený z panelov z glazovaného hliníkového plechu. Pod plechom je vzduchová medzera a prefabrikovaný keramický panel. Pred budovou sa ďalej nachádza polemické výtvarné dielo, fontána a symbolický stred mesta Košice. Priamo v objekte sa nachádza aj pobočka Slovenskej pošty aj pobočka Verejnej knižnice Jána Bocatia.

</doc>
<doc id="660129" title="Trieda SNP (Košice)" url="https://sk.wikipedia.org/wiki?curid=660129">
Trieda SNP (Košice)

Trieda SNP je ulica Košíc, nachádzajúca sa v mestskej časti Západ. Jej severný koniec začína na Festivalovom námestí a južný končí na Moldavskej ceste. Do Triedy SNP sa napája množstvo ulíc ako: Račí potok, Popradská, Ipeľská, Ondavská, Kysucká, Hronská, Ružínska, Laborecká, Toryská, Šafárikova trieda, Bernolákova a Bardejovská. V súčasnosti je ulica dlhá 2,8 kilometra a je súčasťou Mestského okruhu č. II.
Významné objekty.
Ulica je v celom profile dostupná autom aj električkovou dopravou. Na križovatke s Moldavskou cestou sa nachádza Stredná športová škola. Na križovatke s Bardejovskou ulicou je vybudovaný Spoločenský pavilón slúžiaci na rôzne kultúrne podujatia. Takmer v polovici ulice, na križovatke z Toryskou sa nachádza budova Magistrátu mesta Košice a obchodné centrum Galéria. Na križovatke z Hronskou ulicou sa nachádza bývalé kino Družba. V časti kde sa na triedu napája Ondavská ulica je Univerzitná nemocnica Louisa Pasteura aj Lekárska fakulta Univerzity Pavla Jozefa Šafárika. Na severnom konci ulice pri Festivalovom námestí je areál košického Amfiteátra.
Názov ulice.
Trieda SNP dostala svoje meno podľa Slovenského národného povstania.

</doc>
<doc id="660134" title="Forchheimský mier" url="https://sk.wikipedia.org/wiki?curid=660134">
Forchheimský mier

Forchheimský mier alebo mier vo Forchheime bola mierová zmluva medzi Východofranskou a Veľkomoravskou ríšou, ktorú (po vzájomných vojnách v rokoch 871873) v roku 874 uzavrel Svätopluk I. (v zastúpení Jána z Benátok) a Ľudovít II. Nemec vo Forchheime.
Primárne pramene.
Najstarší prameň, ktorý informuje o mieri sú Fuldské anály, konkrétne záznam k roku 874:
Ďalší prameň je Herimannus Augiensis a jeho dielo "Chronicon de sex aetatibus mundi" z 11. storočia (záznam k roku 874):
Výrazne neskoršia (1517) je správa Johannesa Aventina v jeho diele "Annales ducum Boiariae".
Význam.
Mierová zmluva znamenala úplnú nezávislosť Veľkej Moravy, spomínaný poplatok bol pravdepodobne „jednorazový výkup mierového spolužitia“. Mier pre obe strany pravdepodobne nemal väčšiu záväznosť, šlo o to „… aby obaja [Svätopluk I. a Ľudovít II.] mohli vo svojich štátoch nerušene vládnuť“, Svätopluk I. mal uvoľnené možnosti pre upevnenie vlastnej moci a pravdepodobne i pre zdokonalenie organizácie a výzbroje vojsk. Prešiel do diplomatickej ofenzívy voči Frankom a začal uskutočnovať vlastné výboje. Silné postavenie Svätopluka I. naznačuje fakt, že vyjednával prostredníctvom vyslanca. Prísaha bola iba sľub zanechania nepriateľstva a platenie poplatku bola bola odplata (náhrada) za zachovanie mieru druhej strany, čo bolo priamo jeho podmienkou; zabezpečovala mier platiacej strane. Spomínaný poplatok niektorí historici považujú za jednorazový, iní za každoročný. Podobné platby sa vyskytovali v ranostredovekej Európe aj v iných štátoch (Byzancia, Východofranská ríša, Západofranská ríša). Mier platil do roku 882.
Hodnotenia historikov.
František Dvorník: „… Svätopluk uznal formálnu zvrchovanosť ríše a Ľudovít Nemec mu ponechal vládu nad Moravou.“
Matúš Kučera: „… týmto mierom Svätopluk zabezpečil pre svoju vyčerpanú krajinu svet bez vojen. Dosiahol to najcennejšie čo sa dalo. Nastúpila doba, keď Veľká Morava osem až desať rokov nebojovala s nemeckými vojskami. Tým si panovník uvoľnil ruky, aby mohol vnútorne prestavať a upevniť vlastný štát.“
Richard Marsina: „Je nesprávne chápať Forchheimský mier ako Svätoplukovu kapituláciu. Správu o jeho uzavretí zachoval iba východofranský analista, ktorý však formuláciu upravil tak, aby z nej vyplývali iba výhody, ktoré dosiahla jeho strana. Treba ale uznať, že v podstate nezamlčal to, že Svätopluk neprijal vo Forchheime záväzky pasívne, ale že ich bol ochotný prijať len v prípade splnenia svojich požiadaviek. Čiže nielen dal, ale aj dostával. Preto je správnejšie charakterizovať Forchheimský mier ako uznanie zvrchovanosti Východofranskej ríše, ak sa nebude usilovať otvorene zasahovať do vnútorných pomerov na Veľkej Morave. Uzavretie tohto mieru Svätoplukovi vlastne umožnilo expanziu do oblastí, ktoré Východofranská ríša nepokladala za bezprostrednú sféru svojho záujmu. Z tohto hľadiska možno Forchheimský mier hodnotiť ako premyslený štátnický, významný a úspešný štátnický čin. Umožnil nielen spomínanú expanziu, ale poskytol aj potrebný čas na vnútornú konsolidáciu a upevnenie Veľkej Moravy.“
Peter Ratkoš: „O úplnej nezávislosti Veľkej Moravy po vyhnaní bavorských votrelcov roku 871 nemožno pochybovať napriek tomu, že fuldský letopisec v zázname k roku 874 zámerne skreslene informuje o priebehu rokovania Svätoplukovho posla kňaza Jána z Benátok s kráľom Ľudovítom Nemcom. Rokovania vo dvorci vo Forchheime o uzavretí trvalého mieru komentoval tak, akoby sa Svätopluk opätovne podrobil Ľudovítovi Nemcovi. Letopisec spomína povinnosť platiť ‚cenzus‘, avšak bez konkrétneho popisu. Z nasledujúcich udalostí však vyplýva, že nešlo o trvalý vazalský tribút, ale pravdepodobnejšie o jednorazové vykúpenie mierového spolužitia“.

</doc>
<doc id="660146" title="Alanya" url="https://sk.wikipedia.org/wiki?curid=660146">
Alanya

Alanya je mesto v Turecku, ktoré sa nachádza pri pobreží Stredozemného mora. Nachádza sa 138 kilometrov východne od mesta Antalya. V roku 2012 malo mesto 104 573 obyvateľov.
Pamiatky.
Na polostrove stojí hrad Alanya, citadela seldžuckej éry z roku 1226. Súčasný hrad bol postavený nad existujúcim opevnením a slúžil dvojakému účelu ako palác miestnej samosprávy a ako obranná stavba v prípade útoku.
Geografia.
Podnebie.
Alanya má typické horúce letné stredomorské podnebie. Subtropické pásmo vysokého tlaku, ktoré sa nachádza v oblasti Stredozemného mora, zaisťuje, že najviac dažďov bude prichádzať počas zimy, takže leto bude dlhé, horúce a suché.
Demografia.
Z iba 87 080 v roku 1985 sa v okrese prudko zvýšil počet obyvateľov na 384 949 v roku 2007. V roku 2007 malo samotné mesto 134 396 obyvateľov, z toho 9 789 bolo emigrantov z Európy, asi polovica z nich z Nemecka a Dánska. Celkovo vlastní nehnuteľnosť v Alanyi 17 850 cudzincov. Počas leta počet obyvateľov stúpa kvôli veľkému počtu turistov.

</doc>
<doc id="660147" title="Mako (japonská princezná)" url="https://sk.wikipedia.org/wiki?curid=660147">
Mako (japonská princezná)

Mako (; * 23. október 1991, Cisársky palác, Tokio) je japonská princezná, je najstaršou dcérou nasledovníka japonského cisárskeho trónu.
Život.
Narodila sa 23. októbra 1991. Jej otcom je korunný princ Fumihito, matkou korunná princezná Kiko.
Počas svojich teenagerských rokov sa stalo kontroverzné video Mako v školskom oblečení námorného štýlu.
Štúdium.
Mako študovala na tokijskej International Christian University. V lete 2010 mala Mako študovať angličtinu na University College Dublin. Počas akademického roku 2012/13 strávila deväť mesiacov ako študentka na Edinburgh University v Škótsku. O rok neskôr žila na internáte University of Leicester v Anglicku počas štúdia na Master's in Art Museum and Gallery Studies. Počas štúdia praxovala v Coventry Museums a New Walk Museum v Leicestri. Magisterský titul získala v januári 2016. Magisterský titul získala v januári 2016.
Práca.
V apríli 2016 začala pracovať ako výskumníčka v univerzitnom múzeu na Tokijskej univerzite a od septembra 2016 je doktorandkou v odbore muzeológia na ICU.
Verejné funkcie.
V roku 2017 bola patrónkou dvoch organizácií. Vykonávala tiež verejné funkcie a cestovala do zahraničia ako reprezentantka cisárskej rodiny. Od októbra 2015 je patrónkou japonskej tenisovej asociácie a od júna 2016 patrónkou organizácie japonských kógei (japonských umení). Medzi krajiny navštívené na oficiálnych cestách patria: Salvádor a Honduras (2015); Paraguaj (2016); Bhután (2017); Brazília, Peru a Bolívia (2019). Keďže v Japonsku nemôžu ženy vládnuť, jej mladší brat Hisahito je v poradí na trón po svojom otcovi Fumihitovi, bratovi Naruhita.
Manželstvo.
Makin priateľ je Kei Komuro, nekráľovského pôvodu. Zoznámili sa na International Christian University v Tokiu. Obaja boli v prvom ročníku a chceli študovať v zahraničí. Kumuro študoval na UCLA. Komuro študuje právo na Fordham University v Spojených štátoch. V máji 2017 oznámili, že sa chcú ten rok zasnúbiť a v novembri 2018 uzavrieť sobáš. Vo februári 2018 však cisárska agentúra oznámila, že sobáš sa odkladá kvôli správam, že matka ženícha mala dĺžiť peniaze. Matka tvrdí, že šlo o dar na synove vzdelanie, jej bývalý snúbenec, že išlo o pôžičku. V decembri však získali požehnanie od korunného princa Akišira. Princ však upozornil, že snúbenci budú musieť o zväzku presvedčiť japonskú verejnosť. Mako po sobáši s neurodzeným mužom stratí svoje kráľovské výsady a bude žiť ako obyčajná žena mimo paláca. Ženy sa však nesmú zasadnúť na japonský cisársky trón. Formálne zásnuby, "nosai no gi" ani svadba ešte neprebehli. Korešpondent BBC Ruper Wingfield-Hayes poznamenal, že dôsledkom eliminácie japonských šľachtických rodín po druhej svetovej vojne japonské princezné nemajú inú voľbu ako vybrať si neurodzeného manžela.

</doc>
<doc id="660157" title="Amaterasu Ómikami" url="https://sk.wikipedia.org/wiki?curid=660157">
Amaterasu Ómikami

Amaterasu Ómikami alebo Amaterasu je bohyňa v šintoistickej, japonskej mytológii. Je považovaná za zakladateľku japonskej cisárskej línie. 
Mýtus o Amaterasu je jeden z najpopulárnejších mýtov o Slnku a reprezentuje víťazstvo svetla nad temnom. 
Pôvod.
Amaterasu Ómikami sa zrodila z oka Izanagiho potom, ako nemohol zachrániť svoju ženu Izanami. Jej bratmi boli boh Mesiaca Cukujomi a boh búrok Susanoo. Niektoré mýty vykresľujú Tsukuyomi ako mužskú a niektoré ako ženskú postavu. Spolu s Amaterasu Ómikami boli stvorení, keď Izanagi zo seba zmyl nečistoty Podsvetia. Izanagi dal Amaterasu Ómikami svoje posvätné korálky. Susanoo však po čase začal na Amaterasu Ómikami žiarliť a vyzval svoju sestru na súboj. Bohyňa zjedla bratov meč a z troch jeho úlomkov sa zrodili traja bohovia. On rozhryzol jej korálky a z nich vzniklo päť bohov. Vyhlásil sa za víťaza, ale Amaterasu Ómikami mu odpovedala, že sa bohovia narodili z jej korálok a vyhrala teda ona. Susanoo sa nahneval, Amaterasu Ómikami sa utiahla do jaskyne a nechcela vyjsť. Napokon sa zemskí bohovia rozhodli Amaterasu Ómikami z jaskyne vyvábiť. Podarilo sa to až, keď bohyňa Uzume začala tancovať pred jaskyňou, čo vytvorilo rámus. Amaterasu Ómikami sa chcela pozrieť, čo sa deje, vykukla von a uvidela sa v zrkadle. Ostatní bohovia jej povedali, že je to jej náhrada. Amaterasu Ómikami sa zadívala do svojej krásy, vyšla z jaskyne a Slnko začalo opäť svietiť vo svete.
Mýtus o nej mohol mať pôvod v pozorovaní zatmenia Slnka. Kultúry obyčajne uctievajú Slnko ako mužskú postavu a boha, niektoré uctievajú Slnko ako ženskú postavu či bohyňu. Japonsko je však výnimka, keďže slnečná bohyňa získala hlavnú dôležitosť.
Dejiny.
Zvýšenie dôrazu na Amaterasu Ómikami v "Kodžiki" v porovnaní s mierne neskorším dielom "Nihonšoki" je považované za priamy dôsledok viery a preferencie cisára Tenmu, ktorý nariadil kompilovať "Kodžiki". Vládcom sa stal v roku 672, potom ako zosadil svojho synovca po bratovej smrti, svoje víťazstvo pravdepodobne pripísal Amaterasu Ómikami. V rovnakom čase sa zvýšil tiež vplyv Veľkého chrámu v Ise.
Symboly.
Hlavným symbolom Amaterasu Ómikami je zrkadlo. Zrkadlo symbolizuje jasnosť a čistotu. Zrkadlo uložené vo Veľkom chráme v Ise nie je prístupné verejnosti. Zrkadlo Amaterasu Ómikami je symbolizované aj na vlajke Japonska. Ďalšie symboly sú náhrdelník a meč. Náhrdelník je spájaný so ženským umením pradenia a meč je spájaný s bojovými vlastnosťami Amaterasu Ómikami.
Spolu so zrkadlom sa vo Veľkom chráme v Ise nachádza drahokam z náhrdelníka. Sú považované za najdôležitejšie objekty náboženstva.
Spojenie s cisárstvom.
Amaterasu Ómikami chcela svoju vládu zveriť svojmu synovi. Ten odmietol a tak ju zverila svojmu vnukovi. Od neho odvádzajú svoju vládu japonskí cisári. Spojenie cisárstva s bohyňou Amaterasu Ómikami môže naznačovať, že pôvodne vládli ženy alebo, že kňažky mali dôležitú náboženskú alebo politickú úlohu. Do dnešných dní členovia cisárskej rodiny navštevujú Veľký chrám Amaterasu Ómikami v Ise pre konzultácie o dôležitých veciach týkajúcich sa národa. Do 19. storočia ich sprevádzali tisíce ľudí, v dnešnej dobe sú návštevy súkromné.
Uctievanie.
Najlepší čas pre púť do Veľkého chrámu Amaterasu Ómikami v Ise je stred februára a stred júna, v septembri a v apríli. Najdôležitejší festival sa koná každých 20 rokov, kedy je zrkadlo ceremoniálne prenesené do novo-vystavaného chrámu, identického s predchádzajúcim. Témou je opäť znovuzrodenie. Amaterasu Ómikami sa ako bohyňa Slnka môže tiež invokovať pri slnovrate a pri rovnodennosti.

</doc>
<doc id="660159" title="Manavgat" url="https://sk.wikipedia.org/wiki?curid=660159">
Manavgat

Manavgat je mesto a okres v provincii Antalya v Turecku, 72 km od mesta Antalya. Neďaleko mesta sa nachádza vodopád.
Turizmus.
So 64 kilometrami horúceho, slnečného pobrežia, väčšinou piesočnatými plážami, s dlhou riekou a vodopádom, dobre chránenou krajinou vrátane hôr a lesov, má Manavgat dôležitý turistický priemysel. Na pobreží je veľa ubytovania a veľa miest na preskúmanie, vrátane historických pamiatok, riek, potokov a jaskýň.
História.
Starobylé mestá Side a Selge pochádzajú zo 6. storočia pred naším letopočtom. Manavgat obsadili v roku 1220 seldžuckí Turci a v roku 1472 Osmanská ríša.

</doc>
<doc id="660169" title="Silvia Budayová" url="https://sk.wikipedia.org/wiki?curid=660169">
Silvia Budayová

Mgr. Silvia Budayová (* 28. apríl 1989, Nitra) je slovenská poetka.
Životopis.
O literatúru sa začala zaujímať počas štúdia na strednej škole (2005 – 2009), kde so svojimi krátkymi prácami prispievala do školského časopisu. Je absolventkou magisterského štúdia žurnalistiky na Univerzite Konštantína Filozofa v Nitre (2012 – 2017). V regionálnych a celoštátnych literárnych súťažiach získala celkom 10 ocenení. Pracuje ako jazyková korektorka , prekladateľka a lektorka anglického jazyka. Okrem literatúry sa tiež venuje umeleckej fotografii. 
 Žije a tvorí v Nitre.

</doc>
<doc id="660171" title="Chorvátska abeceda" url="https://sk.wikipedia.org/wiki?curid=660171">
Chorvátska abeceda

Chorvátska abeceda, chorvátska latinka alebo gajica (podľa jej reformátora) je abeceda, založená na latinskej abecede a slúži ako oficiálna abeceda na zápis chorvátčiny v Chorvátsku. Abeceda je zložená z 30 písmen a o dnešnú podobu sa zaslúžil najmä chorvátsky jazykovedec Ľudovít Gaj.
Použitie.
Okrem chorvátčiny sa rovnaké znaky používajú aj pre srbský, bosnianský a čiernohorský jazyk, či prepis (transkripciu) v macedónskom jazyku.
Znaky abecedy.
Chorvátska abeceda má nasledujúce písmená:
Z celkových 30 písmen chorvátskeho jazyka je 27 "jednoznakových" a tri sú "viacznakové" (dže, elj a enj). Dvojznakové písmená majú dve hlavné formy: Dž i DŽ, Lj a LJ, Nj a NJ. Prvé sa používa vtedy, keď je prvé písmeno slova napísané veľkým písmom (napr. na začiatku vety), druhá forma vtedy, keď je celé slovo napísané veľkými písmenami (napr. LJERKA, nie "LjERKA") alebo v zložených skratkách.
Výslovnosť.
Písmená sa čítajú tak ako v slovenčine s nasledujúcimi rozdielmi:
Čítanie skratiek.
Zložená skratka (odvodená zo začiatočných písmen slova v názve) napríklad SFRJ sa číta es-ef-er-je (bežný nesprávne čítane es-ef-er-jot, ktorá sa tak ale číta v nemčine a poľštine).
História pôvodu chorvátskej abecedy.
Ľudovít Gaj (Ljudevit Gaj) (1809 - 1872) sa pri vytváraní chorvátskej abecedy inšpiroval českou (latinskou) abecedou. Jeho abeceda obsahovala:
Rozmýšľal aj pridať písmeno É (podľa vzoru svojho predchodcu Ivana Belostenca) na rozlíšenie zvukových hlások pre "ije", "i" a "e", ktoré sa v chorvátčine zapisujú jedným písmenom, ale tento jeho návrh väčšina odmietla.
V roku 1830 zverejnil chorvátsky jazykovedec a reformátor Ľudovít Gaj v Budíne (dnešná Budapešť) zmenenú chorvátsku abecedu v brožúre „Kratka osnova horvatsko-slavenskog pravopisanja poleg mudroljubneh, narodneh i prigospodarneh temeljov i zrokov“.

</doc>
<doc id="660175" title="Majcherová" url="https://sk.wikipedia.org/wiki?curid=660175">
Majcherová

Majcherová (, ) je vrch v Kysuckých Beskydách. Leží približne východne od Čadce a prechádza ním štátna hranica s Poľskom. 
Poloha.
Nachádza sa vo východnej časti pohoria, v geomorfologickom podcelku Rača. Vrch leží na slovensko-poľskej hranici, na rozhraní Žilinského kraja a Sliezskeho vojvodstva. Vedie ním taktiež hranica okresu Čadca a Powiatu żywieckeho a zasahuje na územie obcí Nová Bystrica a Milówka. Masív sa nachádza v hlavnom hrebeni Kysuckých Beskýd, ktorým vedie rozvodnica povodí Dunaja a Visly. Slovenská, južná časť je odvodňovaná prítokmi Bystrice, poľská, severná časť odvádza vodu prítokmi rieky Sola. Susednými vrchmi sú na západe Priehybok (), na juhozápade Májov () a na východe Rycierova hora (). Vrch leží v CHKO Kysuce. 
Opis.
Čiastočne zalesnený vrch je súčasťou horského chrbta, ktorý sa tiahne od juhozápadu od vrchu Priehybok a Májov a pokračuje východným smerom na Rycierovu horu. Vedie ním štátna hranica i rozvodie Čierneho a Baltského mora. Vrchol leží zhruba severovýchodne od centra Novej Bystrice. Južnú časť masívu odvodňujú prítoky riečky Vychylovka, smerujúcej do Bystrice, severné svahy na poľskom území odvodňujú prítoky rieky Rycerka.
Výhľady.
Majcherová neposkytuje tak veľkolepé panorámy, ako iné vrchy hlavného hrebeňa. Veľkú časť horizontu zakrývajú okolité vyššie vrchy, na ktoré je z odlesnených častí zaujímavý výhľad. Okrem vrchov Kysuckých Beskýd je pri vhodných podmienkach pozorovateľná veľká časť Oravskej Magury, Sliezske Beskydy, Moravsko-sliezske Beskydy, no tiež Veľký Rozsutec, Veľký Choč či časť hrebeňa Nízkych Tatier.
Turizmus.
Majcherová leží v menej dostupnej východnej časti pohoria a hlavné turistické trasy vedú tak vrcholom, ako aj severným úpätím. Vystúpiť na vrchol sa tak dá neznačenými chodníkmi z Vychylovky, no tiež cez susedné vrchy v hrebeni.

</doc>
<doc id="660176" title="Bobo-Dioulasso" url="https://sk.wikipedia.org/wiki?curid=660176">
Bobo-Dioulasso

Bobo-Dioulasso je mesto v Burkine Faso s populáciou asi 903 887 (k roku 2019 ), je to druhé najväčšie mesto v krajine po Ouagadougou, hlavnom meste Burkiny Faso. Bobo-Dioulasso je významné z ekonomického hľadiska (textilný priemysel) aj kultúrne, pretože je hlavným centrom kultúry a hudby. Miestne obyvateľstvo hovoriace jazykom Bobo volá mesto Sia.
História.
Na konci devätnásteho storočia sa Sia skladala z dvoch veľkých dedín, Tunuma a Sia, ktoré sa nachádzali niekoľko sto metrov od seba. V roku 1897 mesto obsadili Francúzi, ktorí ho v roku 1904 začlenili do novej kolónie Francúzská západná Afrika. Od roku 1960 je súčasťou nového štátu Burkina Faso.
Doprava.
Bobo-Dioulasso leží na jedinej železničnej trati v Burkina Faso, vedúcej z mesta Ouagadougou do prístavu Abidžan. Od augusta 2015 malo letisko Bobo-Dioulasso priame lety dvakrát týždenne do miest Abidžan a Ouagadougou. Letisko v Bobo-Dioulasso má pristávaciu dráhu dlhú 3 300 metrov, čo je po Dakare v Senegale druhá najdlhšia v západnej Afrike. Mesto je dôležitým cestným uzlom spájajúcim celú juhozápadnú Burkinu Faso s hlavným mestom Ouagadougou cez cestu N-1.
Kultúra a turistický ruch.
Najznámejšou turistickou atrakciou mesta je Grande Mosquée (Veľká mešita). Záujem turistov má tiež trh "Grand Marché" zo širokou ponukou tradičných hrnčiarskych výrobkov, neveľké múzeum Musée Provincial du Houёt, a zoologická záhrada.
Hospodárstvo.
Najvýznamnejším priemyslovým odvetvím mesta je textílne, hlavne výroba bavlny, a potravinárstvo. Je tu tiež dôležitý trh s dobytkom.
Podnebie.
Bobo-Dioulasso má tropické vlhké a suché podnebie. Počas najteplejších mesiacov sú jeho teploty o niečo menej teplejšie ako v severnejšom hlavnom meste Ouagadougou. Mesto má obdobie sucha, ktoré trvá od októbra do apríla, zatiaľ čo obdobie dažďov trvá zvyšných päť mesiacov.

</doc>
<doc id="660178" title="Dachla (Západná Sahara)" url="https://sk.wikipedia.org/wiki?curid=660178">
Dachla (Západná Sahara)

Dachla (, berb. ⴷⴷⴰⵅⵍⴰ "Eddachla", ) je mesto v Západnej Sahare, ktoré v súčasnosti spravuje Maroko. Je hlavným mestom marockého administratívneho regiónu Dachla-Kued Ed-Dahab. V meste žije 106 277 ľudí. Nachádza sa asi 550 km na juh od El-Aaiún.
História.
Mesto založil v roku 1884 Emilio Bonelli y Hernando a pomenoval ho Villa Cisneros na počesť španielskeho kardinála Francisca Jiméneza de Cisneros. V koloniálnom období bolo hlavným mestom, oblasti Rio de Oro, ktorá bola jednou z dvoch častí kolónie. V tej dobe tu vzniklo celé nové mesto, t.j. prístav, pevnosť, kostol, letisko. Letisko malo veľký význam v 20. a 30. rokoch 20. storočia, kedy slúžilo k medzipristátiu pre lety do subsaharskej Afriky. Po rozdelení Španielskej Sahary v r. 1975 pripadlo mesto do časti anektovanej Mauritánií a do roku 1979 bolo strediskom mauritánskej provincie Tiris al-Gharbíjja. Od toho roku patrí do časti Západnej Sahary ovládanej Marokom. V roku 2005 prebehli v meste protesty proti marockej vláde.
Hospodárstvo.
V meste je významný rybársky prístav. Letisko má medzinárodný status a zaisťuje pravidelné spojenie s Casablancou. Významný je turistický ruch; v zime sa každoročne poriada zraz karavanov; za letného slnovratu sa poriadajú výlety na obratník Raka, ktorý leží 30 km južne od mesta.

</doc>
<doc id="660180" title="Madínat as-Sádis min Uktúbar" url="https://sk.wikipedia.org/wiki?curid=660180">
Madínat as-Sádis min Uktúbar

Madínat as-Sádis min Uktúbar (, v egyptskej výslovnosti: "es-Sádis min Októbar" alebo iba "Sitt Októbar", v doslovnom (neoficiálnom) slovenskom preklade: "Mesto 6. októbra") je mesto vybudované v púšti asi 32 km juhozápadne od centra Káhiry, v provincii Gíza.
Bolo založené v roku 1979 a pomenované podľa dňa, kedy egyptská armáda prekročila Bar Levovu líniu. Má okolo pol milióna obyvateľov, plánuje sa rozšírenie až na tri milióny. Mesto je dôležitým centrom automobilového priemyslu, nachádza sa tu sedem súkromných vysokých škôl, veľké nákupné centrum "Múl al- 'Arab" a sídlo Konfederácie afrického futbalu.

</doc>
<doc id="660218" title="Sanok SN2" url="https://sk.wikipedia.org/wiki?curid=660218">
Sanok SN2

Sanok SN2 je typ dvojnápravovej obojsmernej električky, vyrobenej v rokoch 1938 – 1939 pre poľské mesto Krakov podnikom Zjednoczone Fabryki Maszyn, Kotłów i Wagonów L. Zieleniewski-Fitzner i Gamper, Spółka Akcyjna v Sanoku. Spoločne s nimi boli vyrobené vlečné vozne typu PN2.
Konštrukcia.
Sanok SN2 je obojsmerný dvojnápravový motorový električkový vozeň s odporovou výzbrojou. Vozňová skriňa električiek je celokovová, zváraná. Vozeň je vybavený štyrmi dverami, vždy dvoma na jednej strane vozňovej skrine. Pojazd tvári podvozok s dvoma jednosmernými motormi o výkone 44 kW. Prúd je z trolejového vedenia odoberaný pantografom. V interiéri, ktorý je od plošín oddelený jednoduchými prepážkami s posuvnými dverami, sú umiestnené pozdĺžne drevené lavice.
Dodávky električiek.
V rokoch 1938 – 1939 bolo vyrobených celkom 18 vozňov tohto typu.

</doc>
<doc id="660228" title="Haley Joel Osment" url="https://sk.wikipedia.org/wiki?curid=660228">
Haley Joel Osment

Hayley Joel Osment (* 10. apríl 1988, Los Angeles, Kalifornia, USA) je americký herec, ktorý v roku 1999 stvárnil postavu Colea Seara vo filme "Šiesty zmysel".
Životopis.
Osment sa narodil v Los Angeles v Kalifornii. Je synom učiteľky Theresy a divadelného a filmového herca Michaela Eugena Osmenta. Má jednu sestru, Emily Osment. Bol vychovávaný v katolíckej viere.
Kariéra.
Jeho prvou úlohou v celovečernom filme bol syn Forresta Gumpa (Tom Hanks), ktorý sa tiež volal Forrest Gump, v rovnomennom filme z roku 1994. Počas zvyšku 90. rokov Osment hrával pravidelné alebo opakujúce sa úlohy v rôznych televíznych seriáloch ako napríklad v televíznom seriály "Murphy Brown".
V roku 1999 si zahral po boku Bruca Willisa, vo filme "Šiesty zmysel". Za svoj herecký výkon získal cenu Saturn za najlepší herecký výkon mladého herca. Bol tiež nominovaný na Academy Awards za najlepší herecký výkon vo vedľajšej úlohe a stal sa tak druhým najmladším umelcom, ktorý bol nominovaný.
V novembri 2008 debutoval na Broadwayi v divadle Belasco, v úlohe mladého Bobbyho, závislého na heroíne.
V roku 2010 hral v komediálnom filme "Sex Ed", kde si zahral absolventa vysokej školy, ktorý sa chce učiť geometriu, ale skončí ako učiteľ sexuálnej výchovy, zatiaľ čo on sám je neskúsený.
V roku 2019 hral vo vedľajšej úlohe vo filme "Extremely Wicked, Shockingly Evil and Vile", v ktorom hral po boku Lily Collinsovej a Zaca Efrona.
Osobný život.
Osment je vášnivým golfistom, ktorý začal hrať už ako sedemročný.
V roku 2006 mal autonehodu, pri ktorej si zlomil rebro a lopatku. Šoféroval pod vplyvom alkoholu a bol odsúdený na trojročný podmienečný trest, 60 hodín v rámci rehabilitačného a vzdelávacieho programu v oblasti alkoholu.
Vo voľnom čase hrá na gitaru a klavír. V súčasnosti (2020) žije v New Yorku a v roku 2011 absolvoval Tisch School of Arts na Newyorskej univerzite.

</doc>
<doc id="660236" title="Lesklokôrovka hnedočervená" url="https://sk.wikipedia.org/wiki?curid=660236">
Lesklokôrovka hnedočervená

Lesklokôrovka hnedočervená (iné názvy: lesklokôrovka obyčajná, lesklokôrovka lesklá,; , zastarano: "Fomes lucidus", "Phaeoporus lucidus", "Placodes lucidus", "Polyporus lucidus") je druh nejedlej huby z čeľade lesklokôrovkovité ("Ganodermataceae").. 
Druh prvýkrát opísal britský mykológ William Curtis v roku 1781 pod názvom "Boletus lucidus".
V súčasnosti je lesklokôrovka hnedočervená pomerne úzko vymedzený druh vyskytujúci sa len v Európe a čiastočne v Číne (prípadne štátoch južne od Číny); označuje sa aj ako lesklokôrovka hnedočervená v užšom zmysle ("Ganoderma lucidum" sensu stricto). Zhruba do 90. rokov 20. storočia (a mimo odborných textov sčasti dodnes) však bola lesklokôrovka hnedočervená definovaná oveľa širšie - zahŕňala aj viaceré dnes samostatné druhy na rôznych kontinentoch; takto definovaný druh sa označuje aj ako lesklokôrovka hnedočervená v širšom zmysle ("Ganoderma lucidum" sensu lato). Lesklokôrovka hnedočervená v širšom zmysle okrem iného zahŕňala aj známu liečivú hubu, ktorá sa tradične označuje ako (červené) reiši. Podľa súčasných vedomostí je červené reiši v skutočnosti samostatný druh "Ganoderma lingzhi" (vytvorený v roku 2012), ktorý s lesklokôrovkou hnedečervenou v užšom zmysle dokonca nie je ani fylogeneticky bezprostredne príbuzný. Jedna štúdia (Loyd-Richter 2018 et al.) toho, čo sa vo svete v obchodoch v súčasnosti predáva pod názvom "Ganoderma lucidum" ukázala, že v skutočnosti obal väčšinou obsahuje druh "Ganoderma lingzhi" a menšia časť výrobkov v skutočnosti obsahuje rôzne iné druhy z rodu lesklokôrovka ("Ganoderma"). 
Lesklokôrovka hnedočervená v širšom (teda staršom) zmysle.
Opis.
Plodnice sú väčšinou jednoročné, niekedy i dvojročné až trojročné, s polkruhovitým alebo obličkovitým klobúkom a excentrickým hlúbikom, zriedkavo i bez hlúbika, bokom prirastené na substrát. Klobúk je 325 cm široký a do 3 cm hrubý, polkruhovitý, vejárovitý alebo oválny, hladký, lesklý, hrboľatý, nie je zbrázdený, zamladi je špinavo žltkastý, neskôr červenohnedý až gaštanovohnedý, v starobe až takmer červenohnedý s tenkou kôrou na povrchu. Rúrky sú 530 mm dlhé, nevrstevnaté, s okrúhlymi, 0,15 až 0,25 mm veľkými, bielymi až krémovými, neskôr hnedastými pórmi. Hlúbik je väčšinou postranný, vzácnejšie stredový (niekedy aj chýba), nepravidelne valcovitý alebo bočne stlačený, hrbolčekovitý, pokrytý tvrdou lesklou purpurovočervenou kôrou. Dužina je mäkká a vláknitá, biela, krémová až svetlookrová so zatuchnutým zápachom. Výtrusy sú vajcovité, na vrchole ploché, bodkovito sieťkované, žltohnedé, 713 × 68 μm veľké. Výtrusný prach je svetlohnedý. 
Výskyt.
Lesklokôrovka hnedočervená rastie jednotlivo alebo v malých skupinách, zvyčajne od júna do októbra, na pňoch a koreňoch listnatých drevín (zvyčajne na duboch a hraboch), najmä v teplejších oblastiach. Je dosť vzácna, známa je z Európy, Ázie a Severnej Ameriky. U nás tiež nie je hojná.
Praktický význam.
V tradičnej čínskej medicíne má svoje nezastupiteľné miesto už štyritisíc rokov. 
Na stromoch zapríčiňuje belavú, avšak nie veľmi intenzívnu hnilobu dreva. Je nejedlá, ale patrí medzi najúčinnejšie liečivé huby. V Číne dostala rôzne synonymá, ako „"zázračná huba"“ či „"šťastná bylinka"“ alebo „"rastlina s duchovnou silou"“, symbolizujúca súčasne bohatstvo, dobré zdravie, dlhovekosť a dokonca nesmrteľnosť. Je považovaná za významnejšiu než ženšen. V ázijských krajinách sa v liečiteľstve užívala stovky rokov na široké spektrum chorob: na reguláciu krvného tlaku, pri cukrovke, reumatizme, srdcových chorobách, astme, hepatitíde A, B, C, sterilite, nespavosti, mumpse, epilepsii a psoriáze (lupienke). Moderné analytické techniky v jej plodniciach skutočne preukázali prítomnosť mnohých liečivých látok (napr. aj pre potlačenie rastu nádorových buniek rakoviny prsníka). Lesklokôrovka patrí medzi produkty obsahujúce najviac organického germánia. Jeho obsah v plodniciach kolíše medzi 800 až 2000 ppm (milióntin) v súvislosti od spôsobu pestovania (napr. cesnak obsahuje 754 ppm germánia, ženšen 250 až 320, kostihoj 152, aloa 77, riasa Chlorela 76 ppm). Prítomné organicky viazané germánium zvyšuje príjem kyslíka krvou až 1,5-krát.
Možnosť zámeny.
Zámena je možná s inými druhmi lesklokôroviek. 

</doc>
<doc id="660238" title="Formula 1 v roku 2021" url="https://sk.wikipedia.org/wiki?curid=660238">
Formula 1 v roku 2021

Sezóna 2021 Formuly 1 je 72. ročníkom svetového šampionátu jazdcov a 62. ročníkom pohára konštruktérov. Prebieha počas dvadsiatich troch závodných víkendov.
Kalendár.
Nasledovné zádovy boli z dôvodu pandémie koronavírusu buď zrušené alebo odložené:
Pneumatiky.
Výhradným dodávateľom pneumatík pre rok 2021 je Pirelli. Rovnako ako v roku 2020 existuje päť zmesí slick (bezdrážkových) pnematík, s označením od C1 (najtvrdšia zmes) do C5 (najmäkšia zmes). Pre mokré podmienky zostávajú taktiež k dispozícii prechodné (intermediate) pneumatiky a pneumatiky do dažďa (wet).
Alokácia.
Pirelli pre každé preteky vyberá tri zmesi (tvrdú "H", strednú "M" a mäkkú "S") z piatich dostupných tvrdostí (C1 je najtvrdšia, C5 najmäkšia). Na rozdiel od uplynulých rokov, kedy Pirelli vyberalo zmesi niekoľko týždňov pred Veľkou cenou, tento rok bola zverejnená alokácia pre všetky závodné víkendy ešte pred začiatkom sezóny z dôvodov spôsobených pandémiou koronavírusu. Tabuľka nižšie uvádza výber zmesí pneumatík a ich farebné označenie pre jednotlivé preteky. Pneumatiky do morka a prechodné pneumatiky sú dostupné počas všetkých Veľkých cien.

</doc>
<doc id="660241" title="Košická citadela" url="https://sk.wikipedia.org/wiki?curid=660241">
Košická citadela

Košická citadela bola baroková citadela, ktorá sa nachádzala na území Košíc od roku 1671 po rok 1713. Citadela bola jednou z postupne vybudovaných častí Košického mestského opevnenia. Postavená bola južne od hradieb mesta a jej časť bola odhalená pri archeologickom výskume, ktorý predbiehal pri výstavbe nákupného centra Aupark na Námestí osloboditeľov. Pozostatky citadely je možné nájsť pred hlavným vstupom do Auparku, ako aj v jeho podzemnom parkovisku.
Vznik a zánik.
V súvislosti s opakujúcimi protihabsburskými stavovskými povstaniami bolo rozhodnuté vybudovať predsunutú vojenskú pevnosť na južnom predbráni – päťramennú Košickú citadelu. Mala ochrániť mesto v prípade jeho prepadnutia nepriateľom a zároveň mimo neho sústrediť vojenskú posádku a delostrelectvo. Jej výstavba sa začala v lete 1671 po demolácii domov na južnom predmestí podľa plánu Jakuba von Holsta. Už v roku 1676, hoci bola nedostavaná, bola obranyschopná. Citadela bola samostatná pevnosť hviezdicového pôdorysu. Spolu s vonkajšími obrannými zariadeniami zaberala plochu približne 25 hektárov. Za Tököliho povstania (1682 – 1685) zbúrali jej kurtinu (stenu) obrátenú k mestu, čím sa stala nefunkčnou. Vodná priekopa, ktorá mala obklopovať citadelu, zostala nedokončená. V roku 1713 bola na príkaz cisára Karola III. citadela zbúraná.
Nález pozostatkov.
Archeologický výskum sa oficiálne začal 8. februára 2008. Na mieste výstavby košického Auparku na Námestí osloboditeľov v roku 2010 archeologóvia odhalili nález samotného bastiónu citadely. Vzhľadom na výnimočný charakter stavby sa Pamiatkový úrad SR rozhodol zachovať jej podstatu a umiestnenie. Výskum, ktorý na mieste prebiehal, zachytil líca a časť boku bastiónu, ktorý bol kedysi nazvaný "Leopold" zrejme podľa cisára Leopolda. Jej zvyšné štyri bastióny mali názvy "Claudia", "Montecuccoli", "Cintorínsky" a "Mlynský bastión". Severozápadné líce bastiónu má dĺžku zhruba 90 metrov. Výskumníci sa zhodli, že tento nález je jedinečný v celoštátnom kontexte.
Vo februári 2021 sa obchodné centrum a Východoslovenským múzeom dohodlo o priemiestení niektorých pozostatkov do areálu múzea.
Opis citadely.
Základný pôdorys citadely bol päťuholníkový a jeho každá strana mala 203 m. Z päťuholníka vyrastal z každého jedného rohu bastión s lícom 90,5 m a bokom vysadeným od vonkajšieho obvodu hradby 24,5 m. Hrúbka hlineno-murovaného valu obvodovej hradby bola 24,5 metra.

</doc>
<doc id="660245" title="Kopa (vrch vo Veľkej Fatre)" url="https://sk.wikipedia.org/wiki?curid=660245">
Kopa (vrch vo Veľkej Fatre)

Kopa () je vrch v severnej časti Veľkej Fatry. Nachádza sa približne severovýchodne od Martina.
Poloha.
Nachádza sa na severnom okraji pohoria, v geomorfologickom podcelku Šípska Fatra, nad sútokom Váhu a Oravy. Vrch leží v Žilinskom kraji, na hranici okresov Dolný Kubín a Martin a zasahuje na katastrálne územia obcí Kraľovany a Krpeľany. Kopa sa nachádza na severnom konci hlavného hrebeňa a jeho východným predvrcholom vedie Veľkofatranská magistrála. Najbližším sídlom sú severne ležiace Kraľovany a východne situovaná Ľubochňa. Susednými vrchmi sú na západ ležiaci "Sokol" (), severne ležiaci Šíp (), východne ležiace Ostré () a južne ležiaca Magura (). Južne od mohutného masívu sa nachádza Ľubochnianske sedlo, ktorým vedie hlavný hrebeň. 
Opis.
Vrch je súčasťou rozsiahleho masívu, ktorý na západe, severe i východe strmo padá do údolia Váhu. Najvyššiu časť tvorí horský hrebeň, ktorý vedie od východu západným smerom a zakončuje ho nevýrazný vrch "Sokol". Kolmo naň vedie južným smerom do Ľubochnianskeho sedla hlavný hrebeň, smerujúci cez Kľak a Ploskú na Ostredok. Masív odvodňujú kratšie potoky, ústiace priamo do Váhu. Hustý porast na svahoch i vrchole umožňuje len veľmi obmedzené výhľady. Južnou časťou masívu v budúcnosti povedie diaľničný tunel Korbeľka. 
Výhľady.
Hustý porast zamedzuje výhľadu z vrcholu Kopy, no z vhodných čistín je možné pozorovať množstvo okolitých vrchov. Pozorovať je možné napríklad časť Veľkej Fatry a Nízkych Tatier, Vysoké Tatry, Chočské vrchy, Oravskú Maguru, Malú Fatru, Žiar i Vtáčnik.
Prístup.
Vrchol je prístupný odbočením zo značenej trasy hrebeňovky, ktorá vedie predvrcholom Kopy.

</doc>
<doc id="660250" title="Hviezdoslavova ulica (Košice)" url="https://sk.wikipedia.org/wiki?curid=660250">
Hviezdoslavova ulica (Košice)

Hviezdoslavova ulica je ulica Košíc, nachádzajúca sa v mestskej časti Staré Mesto. Jej západný koniec začína na ulici Československej armády a východný končí na Gorkého ulici. Do ulice sa napájajú ulice ako: Moyzesova, Mäsiarska, Námestie Maratónu mieru, Hlavná a Železničná.
Celá ulica je dostupná autom a takmer po jej celej dĺžke aj električkovou dopravou. Pri križovatke s Moyzesovou ulicou sa tu nachádza Miestny úrad mestskej časti Staré Mesto. Hneď vedľa úradu sa na ulici nachádza Kancelária prezidenta SR. Ďalej je z ulice prístupná Verejná knižnica Jána Bocatia, Kostolík z obce Kožuchovce, Východoslovenské múzeum aj Pamätník maratónu mieru. Na ulici sídli aj košický týždenník .
Názov ulice.
Hviezdoslavova ulica dostala svoje meno podľa básnika Pavla Országha Hviezdoslava. Ulica za svojej existencie vystriedala viacero názvov. V nemčine mala názvy ako: "Vieh Marckt" (Dobytčí trh) a "Zimmer platz" (Tesársky pľac). V maďarčine "Épitészi tér" (Stavebné námestie), "Ferenc József tér" (Námestie Františka Jozefa), "Ferenc József körút" (Okružná Františka Jozefa). A v slovenčine mala názov "Hviezdoslavova okružná".

</doc>
<doc id="660254" title="Električková doprava v Berlíne" url="https://sk.wikipedia.org/wiki?curid=660254">
Električková doprava v Berlíne

Nemecké hlavné mesto Berlín obsluhuje rozsiahla električková sieť. Ide o druhú najrozsiahlejšiu a jednu z najstarších sietí v štáte; jej dĺžka je 193,6 km, cestujúcim slúžia dohromady 803 zastávky. Prevádzkovateľom je miestny dopravný podnik Berliner Verkehrsbetriebe (BVG), ktorý ju spravuje už od svojho založenia v roku 1929. Aj keď je Berlín najväčším mestom Nemecka, najdlhšou sieť má Kolín nad Rýnom.
Dejiny.
Predvojnový a medzivojnový rozvoj.
Už od roku 1865 existovala v Berlíne konská električka. Prvá elektrická trať bola sprevádzkovaná 16. mája 1881. V tejto dobe aj začalo budovať nové električkové trate i mnoho súkromných dopravcov. V medzivojnovom období tak vznikla ohromná sieť (podľa dnešných meradiel by bola najväčšou na svete a predbehla by aj dnes najrozsiahlejšiu melbournskú (256 km), a to hneď viac ako dvojnásobne).
Vtedy slúžilo 630 km koľají, na ktorých fungovalo celkom 93 liniek, ročne sa prepravilo cez 900 miliónov cestujúcich. Celkovo bolo v Berlíne okolo štyroch tisíc električiek, v električkovej doprave pracovalo okolo 14 000 ľudí. Niektoré trati boli úzkorozchodné s rozchodom 1000 mm, niektoré mali rozchod normálny. Revolúciou sa stal rok 1929, kedy mesto zjednotilo všetkých dopravcov; ustanovilo súčasný dopravný podnik Berliner Verkehrsbetriebe (BVG). Aj tento stav netrval dlho, druhá svetová vojna, ktorá navždy zmenila tvár nemeckej metropoly, zničila aj veľkú časť dopravnej infraštruktúry, a to aj vrátane tej električkovej.
Rozdelenie a znovuzjednotenie.
Jej obnova prebiehala úplne revolučným tempom; už 20. mája 1945 sa objavili prvé linky v prevádzke a do konca roka 1945 už fungovalo 328 km siete. Od 1. augusta 1949 bol dopravný podnik rozdelený, a to podľa vtedajších hraníc okupačnej správy; pripravovala sa pôda pre vznik východoeurópskej a západoberlínskej úplne oddelenej električkovej siete. Východ vtedy prevádzkoval trinásť liniek, západ tridsaťšesť.
14. októbra 1950 sa rozrástla električková sieť zo Západného Berlína cez hranice do Brandenburska, ktoré však bolo už pod sovietskou správou. Táto situácia sa objavila ako problematická, a tak od 15. januára 1953 boli tieto trate skrátené späť k hraniciam. Fyzicky bola sieť nakoniec rozdelená múrom, a to od roku 1961 (do tej doby boli linky prerušené). O osem rokov neskôr bol ustanovený dopravca s názvom BVB, ktorý fungoval vo Východnom Berlíne až do roku 1992.
Kým na západe mesta začali vplyv získavať autobusy a metro (rušenie začalo v roku 1954, posledný električkový úsek bol zrušený v roku 1967), na východe si električková doprava držala neotrasiteľnú pozíciu. Nové sídliska, ktoré boli vďaka vojnovým škodám vybudované aj v centre mesta, obslúžili práve električkové linky. Pribúdali tak i nové vozne, najskôr novostavby a rekonštrukcie dvojnápravových vozňov domácej výroby. Neskôr boli dodané štvornápravové električky radu T4-62 s vlečnými vozňami B4-62 a článkové vozne G4-61. Od 60. rokov 20. storočia boli vo veľkom rozsahu dodávané električky z Česko-Slovenska (išlo o električky typov Tatra KT4D a Tatra T6A2D).
Po znovuzjednotení Nemecka v októbri roku 1990 došlo síce k spojeniu východoeurópskeho aj západoberlínského dopravného podniku, nie však električkových sietí, keďže západoberlínská už dávno neexistovala. Vďaka podpore električkovej dopravy ako ekologického druhu MHD sa však začínajú na západ mesta koľaje navracať - prvá z tratí vedúcej na území bývalého Západného Berlína bola sprevádzkovaná v roku 1995. Od 90. rokov 20. storočia boli dodávané nízkopodlažné vozne typu GT6N a od roku 2008 sú dodávané električky Bombardier Flexity Berlin vyvinuté špeciálne pre tunajšie podmienky.

</doc>
<doc id="660258" title="Električková doprava v Segedíne" url="https://sk.wikipedia.org/wiki?curid=660258">
Električková doprava v Segedíne

Električková doprava sa nachádza aj v maďarskom Segedíne. Ide o malú sieť, ktorú dopĺňajú trolejbusy a autobusy. Električky obsluhujú severnú a juhozápadnú časť mesta, prevádzkovateľom siete je spoločnosť Szegedi Közlekedési Társaság, mestský dopravný podnik.
Dejiny.
Rovnako ako v iných mestách Európy, aj v Segedíne jazdili ako prvé omnibusy. Tie vystriedala od 1. júla 1884 konská električka, ktorá viac vyhovovala potrebám rastúceho mesta. Zániku omnibusov však pomohla aj veľká povodeň, ktorá je na konci 70. rokov 19. storočia ochromila.
1. októbra 1908 bola zahájená prevádzka elektrickej električky. Okrem normálnej prepravy cestujúcich, fungovala až do roku 1971 aj nákladná električková doprava. Dobre sa rozvíjajúcej prevádzke uštedrila ale ranu prvá svetová vojna; niektoré trate boli zrušené a počet cestujúcich využívajúcich elektrickú dráhu poklesol. O ďalších 20 rokov neskôr druhá svetová vojna síce aj donútila prerušiť električkovú prevádzku; škody na infraštruktúre však neboli také, ako za prvej vojny. Okamžite po ukončení bojov bola prevádzka obnovená.
V roku 1950 došlo k zmene dopravcu; toho pôvodného od 14. apríla 1950 vystriedala spoločnosť Szegedi Villamos Vasút Vállalat, ktorá od roku 1955 potom používala názov Szegedi Közlekedési Vállalat, súčasný názov je Szegedi Közlekedési. Od tejto doby aj začali električkovú dopravu dopĺňať i autobusy. Do prevádzky boli postupne zaradené aj električkové vozne typu FVV, článkové električky vyrobené v Budapešti. V roku 1997 bolo dodaných 13 električiek Tatra T6A2H. Potom obstaralo mesto ojazdené, ale modernizované česko-slovenské električky typu Tatra KT4D z prevádzok na východe Nemecka.
Dňa 3. marca 2012 bola v Segedíne sprevádzkovaná nová trať s dĺžkou 1,85 km, ktorá vedie z križovatky ulíc Kossuth Lajos sugárút × Vásárhelyi Pál utca × Rokus körút (blízko železničnej stanice) bulvárom Rokus körút na slučku Európa Liget. V súvislosti s tým dopravca zakúpil deväť nízkopodlažných električiek Pesa 120Nb Swing.
Linky.
Stav k 19. decembru 2019.
Vozňový park.
Stav k 2. januáru 2020.

</doc>
<doc id="660283" title="Patricia Heatonová" url="https://sk.wikipedia.org/wiki?curid=660283">
Patricia Heatonová

Patricia Helen Heatonová (* 4. marec 1958, Cleveland, Ohio, USA) je americká herečka a komička. Známa je vďaka postave Debry Barone z televízneho seriálu "Everybody Loves Raymond" (1996 - 2005) a Frankie Heck z televízneho seriálu "Taká obyčajná rodinka" (2009 - 2018). V roku 2012 získala svoju hviezdu na Hollywoodskom chodníku slávy.
Životopis.
Narodila sa ako štvrtá z piatich detí Patricii a Chuckovi Heatonovým. Jej matka zomrela, keď mala Heatonová 12 rokov na aneuryzmu. Bola vychovaná v katolíckej viere.
Kariéra.
V roku 1987 prvý raz účinkovala na Broadwayi. V roku 1992 stvárnila jednu z vedľajších úloh vo filme "Memoirs of an Invisible Man", kde hrala po boku Daryl Hannahovej a Chevyho Chasea.
Najväčší úspech získala účinkovaním v televíznom seriály "Everybody Loves Raymond", ktorý sa začal natáčať v roku 1996. Sedem krát bola nominovaná na cenu Emmy Award, ktorú získala v rokoch 2000 a 2001. Spoločne s jej hereckými kolegami z televízneho seriálu získala aj ocenenie SAG.
V januári 2007 účinkovala na Broadwayi po boku Tonyho Shalhouba v hre "Second Stage". Za svoj herecký výkon v divadelnej hre bola nominovaná na cenu Lucille Lortel.
Od septembra 2009 do mája 2018 účinkovala v televíznom seriály "Taká obyčajná rodinka".
Osobný život.
Od roku 1990 je vydatá za anglického herca Davida Hunta, s ktorým má štyroch synov. Heatonová podporuje práva homosexuálov a je feministkou a republikánkou.

</doc>
<doc id="660284" title="Majstrovstvá sveta v ľadovom hokeji hráčov do 18 rokov 2018" url="https://sk.wikipedia.org/wiki?curid=660284">
Majstrovstvá sveta v ľadovom hokeji hráčov do 18 rokov 2018

Majstrovstvá sveta v ľadovom hokeji hráčov do 18 rokov 2018 boli 20. MS v ľadovom hokeji hráčov do 18 rokov. Konali sa od 19. do 29. apríla 2018 v ruských mestách Čeľabinsk a Magnitogorsk.
Nižšie divízie.
I. A divízia.
Turnaj I. A divízie sa hral v Rige v Lotyšsku od 2. do 8. apríla 2018.
I. B divízia.
Turnaj I. B divízie sa hral v Kyjeve na Ukrajine od 14. do 20. apríla 2018.
II. A divízia.
Turnaj II. A divízie sa hral v Tallinne v Estónsku od 1. do 7. apríla 2018.
II. B divízia.
Turnaj II. B divízie sa hral v Záhrebe v Chorvátsku od 24. do 30. marca 2018.
III. A divízia.
Turnaj III. A divízie sa hral v Erzurume v Turecku od 26. marca do 1. apríla 2018.
III. B divízia.
Turnaj III. B divízie sa hral v Queenstowne na Novom Zélande od 26. do 28. apríla 2018.

</doc>
<doc id="660300" title="Majstrovstvá sveta v ľadovom hokeji hráčov do 18 rokov 2019" url="https://sk.wikipedia.org/wiki?curid=660300">
Majstrovstvá sveta v ľadovom hokeji hráčov do 18 rokov 2019

Majstrovstvá sveta v ľadovom hokeji hráčov do 18 rokov 2019 boli 21. MS v ľadovom hokeji hráčov do 18 rokov. Konali sa od 18. do 28. apríla 2019 vo švédskych mestách Örnsköldsvik a Umeå.
Nižšie divízie.
I. A divízia.
Turnaj I. A divízie sa hral v Grenobli vo Francúzsku od 14. do 20. apríla 2019.
I. B divízia.
Turnaj I. B divízie sa hral v Székesfehérvári v Maďarsku od 14. do 20. apríla 2019.
II. A divízia.
Turnaj II. A divízie sa hral v Elektrėnai v Litve od 7. do 13. apríla 2019.
II. B divízia.
Turnaj II. B divízie sa hral v Belehrade v Srbsku od 25. do 31. marca 2019.
III. A divízia.
Turnaj III. A divízie sa hral v Sofii v Bulharsku od 25. do 31. marca 2019.
III. B divízia.
Turnaj III. B divízie sa hral v Kapskom Meste v Južnej Afrike od 9. do 12. apríla 2019.

</doc>
<doc id="660305" title="Teofil III." url="https://sk.wikipedia.org/wiki?curid=660305">
Teofil III.

Teofil III. Jeruzalemský (; ), vlastným menom Ilias Giannopoulos, "Ηλίας Γιαννόπουλος", إلياس يانوبولوس, * 4. apríl 1952, Messinia) je súčasný grécky ortodoxný patriarcha Jeruzalemu. Jeho oficiálny titul znie "Jeho Najbožskejšia Blaženosť Patriarcha Svätého mesta Jeruzalem a celej Palestíny a Izraelu." 
Teofil bol 22. augusta 2005 jednomyseľne zvolený jeruzalemskou svätou synodou ako 141./142. prímas jeruzalemskej pravoslávnej cirkvi ako nástupca zosadeného Ireneja I. Jeho zvolenie potvrdila východná pravoslávna synoda v Konštantínopole, a bolo podporené Jordánskom 24. septembra 2005 ako jednou z troch vlád, ktorých schválenie je potrebné. [2] Napriek izraelskej námietke bol dosadený na trón 22. novembra 2005. Teofil predtým požiadal izraelskú vládu o uznanie volieb. [3] Izraelská vláda jeho voľbu oficiálne uznala 16. decembra 2007.
Teofil je považovaný za osobu, ktorá môže obnoviť stabilitu patriarchátu po Irenejovi I., keďže sa okolo neho môžu zjednodiť Irenejovi podporovatelia a uzavrieť tak mier so synodou. Teofil po svojom zvolení povedal: „Za posledných pár mesiacov sme mali veľa problémov, ale s pomocou Božou ich prekonáme.“ [4]
Teofil bol predtým pravoslávny arcibiskup v Tabore.

</doc>
<doc id="660308" title="Selecký potok (prírodná pamiatka)" url="https://sk.wikipedia.org/wiki?curid=660308">
Selecký potok (prírodná pamiatka)

Selecký potok je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obcí Selec a Trenčianske Stankovce, v okrese Trenčín v Trenčianskom kraji. Územie bolo vyhlásené v roku 1984 na rozlohe 4,5292 ha. Ochranné pásmo nebolo určené. Na území pamiatky platí 4. stupeň ochrany. 
Predmetom ochrany je: "Zachovalý fragment podhorského potoka, jeho prítokov a brehových porastov pre vedecké a výskumné ciele, ako aj významnú krajinotvornú a ekostabilizačnú funkciu."
Pozri aj.
Selecký potok (prítok Váhu)

</doc>
<doc id="660311" title="Poštová ulica (Košice)" url="https://sk.wikipedia.org/wiki?curid=660311">
Poštová ulica (Košice)

Poštová ulica je ulica Košíc, nachádzajúca sa v mestskej časti Staré Mesto. Jej západný koniec začína na Hlavnej ulici a východný končí na Kuzmányho a Vojenskej ulici. Ulicu križujú ulice Mäsiarska, Baštová, Hradbová a Moyzesova.
Vo svojej najužšej časti od Hlavnej po Mäsiarsku, má šírku len 4 metre. Medzi Mäsiarskou a Baštovou ulicou je široká 16 metrov a od Baštovej po Moyzesovu jej šírka činí 21 metrov. Celková dĺžka ulice je 540 metrov. Jedna tretina ulice je pešou zónou a zvyšná časť je dostupná aj autom. Na križovatke s Hlavnou ulicou sa po ľavej strane ulice nachádza Čákiho-Dezőfiho palác a neďaleko je aj Čermeľský potôčik. Ďalej sa za podchodom nachádza pamätná tabuľa Jánosa Esterházyho. Ďalej sa v budove s číslom 9 nachádza Gymnázium Poštová. Následne ulica vedie cez Park Moyzesova ku Budove hlavnej pošty až ku električkovej trati na Kuzmányho ulici.
Názov ulice.
Podľa viacerých stredovekých záznamov sa ulica pôvodne volala "„Krottengasse“", čiže Košová ulica. Dôvodom bolo zrejme to, že tu zrejme žili príslušníci cechu košikárov. Začiatkom 18. storočia niesla názov "„Rothe gasse“" – Červená ulica podľa "„Červenej veže“" tunajšieho cechu mäsiarov.
V prvej polovici 18. storočia bol úsek od Mäsiarskej po opevnenie nazvaný "„Brau gasse“" - Pivná ulica, podľa mestského pivovaru. Na pláne mesta z roku 1834 nesie názov Pivovarská ("Bräuhausgasse"). V roku 1867 sa objavil aj jeho maďarská verzia "Sörház utca". Po zániku pivovaru v roku 1879 ulicu v roku 1912 premenovali na Poštovú ("Posta utca") podľa inštitúcie, ktorá na ulici sídlila. V roku 1925 sa názov ulice zmenil na Rumanova ulica, podľa slovenského politika Jána Rumanna.
V roku 1939 sa znova volala "Posta utca" (Poštová). No v roku 1941 ju opäť premenovali na "„Teleki Pál utca“" podľa maďarského premiéra. Za ultrapravicovej vlády Strany šípových krížov na konci roka 1944 jej dali opäť názov "Posta utca" (Poštová). V roku 1945 ju znova nazvali Rumanova ulica. V roku 1949 bola podľa komunistického funkcionára Bohumila Šmerala premenovali na Šmeralovu ulicu. V roku 1990, jej bol na krátko vrátený názov Pivovarská, no následne ho nahradili názvom Poštová ulica.

</doc>
<doc id="660315" title="Električková doprava v Pchjongjangu" url="https://sk.wikipedia.org/wiki?curid=660315">
Električková doprava v Pchjongjangu

Električková doprava je takisto zastúpená aj v hlavnom meste KĽDR, Pchjongjangu.
Vzhľadom k tomu, že občania štátu nemôžu vlastniť automobilov, je mestská hromadná doprava ich jedinou možnosťou, ako cestovať po hlavnom meste. Električky obsluhujú tie časti metropoly, kde nie je zabezpečená doprava metrom či trolejbusmi.
Historický vývoj.
Prvá električková sieť vznikla v Pchjongjangu v časoch japonskej okupácie. Od roku 1910 sa mesto veľmi rýchlo rozvíjalo, elektrické električky prišli na scénu 23. mája 1923, kedy nahradili konské. Celý systém vydržal fungovať zhruba tridsať rokov, v časoch kórejskej vojny bol Pchjongjang ťažko poškodený a došlo zároveň k likvidácii siete.
Súčasný systém električkovej dopravy má krátku históriu. Slávnostné otvorenie sa konalo k 79. narodeninám hlavy štátu, Kim Il-Songa, 12. apríla 1991. O tri dni neskôr začal nový druh dopravy slúžiť cestujúcim. Prvá trať má dĺžku 20 km, je mestského charakteru, spája štvrte Songsan a Songsin, kde sa nachádzajú dve vo svojej dobe nové sídliská, ktoré potrebovali dopravnej obsluhy.
V rovnaký deň o rok neskôr nasledovalo otvorenie druhej trati, a o štyri roky neskôr sa objavila aj nová, zatiaľ posledná trať; táto je však technicky oddelená od ostatných a má rozchod koľají 1000 mm (zvyšok siete je klasického rozchodu). Spája stanicu metra Samhung s mauzóleom Kim Il-Songa. Trate sú na sídliskách vedené mimo hlavnú komunikáciu po vlastnom telese (každý smer sa nachádza na inej strane; vzdialené sú od seba až desiatky metrov), ukončené sú niekedy aj provizórnymi slučkami (počítalo sa s predlžovaním tratí v súvislosti s budovaním ďalších sídlisk).
Vozňový park.
K zahájeniu prevádzky boli dodané električky česko-slovenskej výroby typov T6B5K a KT8D5K (koncové písmeno K označuje, že ide o exportné vyhotovenie pre Severnú Kóreu) a nelicencované čínske kópie vozňov KT4. Hoci vozne typu KT4 sú kĺbové, vzhľadom k technickým problémom sa nakoniec kĺby odstránili.
Po vybudovaní tretej a poslednej trati sa vozňový park rozrástol o ďalšie ojazdené elektricky pôvodom zo švajčiarskeho Zürichu. Tie sú nasadené na úzkorozchodnej trati (celkom 18 motorových a 18 vlečných vozňov). Ich dodanie v roku 1995 bolo prísne utajené.
V rokoch 1996 a 1998 sa objavili ešte aj česko-slovenské električky, ojazdené z Nemecka (z Drážďan, Magdeburgu a Lipska), typu Tatra T4D s vlečnými vozňami Tatra B4D (celkom 100 vozňov).
V roku 2008 bol vozový park doplnený vyradenými električkami Tatra T3SU a T3SUCS z pražského dopravného podniku.
Električky sú spojené do dvojvozňových súprav, a vzhľadom k svojmu už uvedenému významu sú relatívne preplnené. Jednotný mestský náter v podstate neexistuje, električky jazdia vo farbách, v akých boli do mesta dodané.

</doc>
<doc id="660317" title="Pri Miklušovej väznici" url="https://sk.wikipedia.org/wiki?curid=660317">
Pri Miklušovej väznici

Ulica Pri Miklušovej väznici je ulica Košíc, nachádzajúca sa v mestskej časti Staré Mesto. Jej západný koniec začína na Kováčskej ulici a východný končí na Hrnčiarskej ulici. Celá ulica je pešou zónou.
Názov ulice.
Ulica Pri Miklušovej väznici dostala svoje meno podľa Miklušovej väznice. Aktuálny názov nesie od 60. rokov 20. storočia. V minulosti mala viacero názvom: v nem. – "Gemöllte Gasse" (Maľovaná ulica), "Büttlgass", "Püttlgass", "Büttelgasse" (vštky názvy znamenali Drábska, alebo Väzenská ulica) do roku 1909. V maďarskom jazyku – "Tömlőcz utca" (Väzenská ulica), "Calvin tér" v rokoch 1911 až 1912. Ďalej Kalvínovo/Kalvínske námestie v rokoch 1927 a 1936, "Kalvin tér" (Kalvínovo námestie) v roku 1941. A v slovenčine niesla názvy ako – Jezuitská, Kalvínova ulica, Kalvínovo námestie v rokoch 1947-48 a 1958 a potom aktuálny názov ulica Pri Miklušovej väznici.
Premenovanie.
Viaceré cirkevné organizácie usilujú o premenovanie tejto ulice na "Námestie Jána Kalvína", ktorý podľa záznamov ulica kedysi mala. V roku 2009 o premenovanie požiadal Slovenský cirkevný zbor a Maďarský cirkevný zbor Reformovanej kresťanskej cirkvi na Slovensku. Odôvodnenie obsahovalo informáciu o tom, že niekdajšie označenie tejto ulice bolo v maďarskom jazyku "Kálvin tér" a od roku 1920 do roku 1938 aj v slovenskom jazyku Kalvínovo námestie. Zo zmenou nesúhlasila "Názvoslovná komisia mesta".

</doc>
<doc id="660333" title="Katherine Heiglová" url="https://sk.wikipedia.org/wiki?curid=660333">
Katherine Heiglová

Katherine Marie Heiglová (* 24. november 1978, Washington, D.C., USA) je americká herečka a bývalá modelka spoločnosti Wilhelmina Models. Je známa z televízneho seriálu "Klinika Grace", kde stvárnila postavu Dr. Isobel „Izzie“ Stevensovú.
Životopis.
Heiglová sa narodila v Washingtone D.C a je najmladšou zo štyroch detí Nancy a Paula Heiglových. Jej rodičia sú nemeckého pôvodu. S rodinou žila v Severnej Virgínii a v Connecticute.
V roku 1986 zomrel jej najstarší brat Jason. S jeho smrťou sa jej rodičia nevedeli stotožniť a tak prestúpili jej rodičia (matka evanjelička a otec katolík) na Cirkev Ježiša Krista Svätých neskorších dní.
Kariéra.
Keď mala Heiglová deväť rokov, jej rodičia spoločne s tetou poslali jej fotky do modelingovej agentúry. V priebehu niekoľkých týždňov podpísala zmluvu so spoločnosťou Wilhelmina Models.
Heiglová prvý raz debutovala v roku 1992 vo filme "That Night" po boku Juliette Lewisovej a Elizy Dushkuovej. V roku 1995 hrala po boku Stevena Seagala vo filme "". Zahrala si tiež vo filme "Bride of Chucky" z roku 1998.
Stvárnila postavu Isabel Evans v sci-fi dráme "Roswell". Natáčanie prebiehalo od roku 1999 do roku 2002.
V roku 2001 stvárnila jednu z vedľajších úloh v trileri "Valentine", po boku Denise Richardsovej, Marley Shelton a Davida Boreanaza.
Od roku 2005 do roku 2010 hrala v televíznom seriály "Klinika Grace". Za jej herecký výkon získala nominácie na Zlatý glóbus či Emmy Award.
V roku 2007 stvárnila hlavnú rolu v komédii "Knocked Up". Film režíroval Judd Apatow a zahrala si po boku Setha Rogena, Leslie Mannovej a Paula Rudda. Film získal pozitívne ohlasy filmových kritikov a stal sa kasovým trhákom roku 2007. O rok neskôr (2008) hrala po boku Jamesa Marsdena v romantickej komédii "27 Dresses".
V roku 2013 v romantickej komédii "The Big Wedding". V roku 2015 stvárnila žiarlivú manželku Patricka Wilsona vo filme "Home Sweet Hell". Film získal prevažne negatívne ohlasy. V rovnakom roku hrala vo filme "Jenny's Wedding" po boku Alexis Bledelovej.
V roku 2017 si zahrala v dráme "Unforgettable" po boku Rosario Dawsonovej. Heiglová vo filme stvárnila rozvedenú manželku, ktorá sa nedokáže stotožniť že jej manžel si našiel novú priateľku, ktorej následne znepríjemňuje život. Pripojila sa v roku 2018 k hereckému obsadeniu televízneho seriálu "Kravaťáci", kde účinkovala posledné dve série.
V roku 2021 bude mať premiéru film "Fear of Rain".
Osobný život.
Od roku 2006 chodila so spevákom Joshom Kelleym, za ktorého sa v roku 2007 vydala. V júni 2009 si pár adoptoval dcérku z Južnej Kórei, v apríli 2012 si adoptovali druhú dcéru, tentokrát z USA a v júni 2016 pár oznámil že čakajú svoje tretie dieťa (prvé vlastné). V decembri 2016 sa im narodil syn.
V Hollywoode má povesť herečky, ktorá na pľaci spôsobuje zložité problémy nielen svojimi excentrickými požiadavkami či nevypočítateľným správaním.
Podporuje viaceré dobročinné organizácie, ako napríklad darovanie orgánov.

</doc>
<doc id="660338" title="János Áder" url="https://sk.wikipedia.org/wiki?curid=660338">
János Áder

János Áder (* 9. máj 1959, Csorna, Maďarsko) je maďarský právnik, politik a súčasný republikový prezident Maďarska. V treťom parlamentnom cykle (1998 až 2002) zastával post predsedu maďarského parlamentu. Vo voľbách do EP 2009 bol zvolený europoslancom za stranu Fidesz. Po abdikácií Pála Schmitta bol dňa 2. mája 2012 parlamentom zvolený republikovým prezidentom na prvé funkčné obdobie. Tohto postu sa oficiálne ujal 10. mája 2012. Dňa 13. marca 2017 bol poslancami zvolený aj na druhé funkčné obdobie, ktoré vyprší na jar 2022.
Životopis.
János Áder sa narodil v meste Csorna v Rábsko-mošonsko-šopronskej župe na západe Maďarska. Najprv vyštudoval tamojšiu základnú školu, potom bol prijatý na Révai Miklós Gimnázium v Győri, kde maturoval v roku 1977. Za rok bol prijatý na univerzitu Loránda Eötvösa, kde roku 1983 úspešne promoval. V rokoch 1985 až 1990 pracoval vo výskumnom sociologickom ústave pre Maďarskú akadémiu vied (MTA).
Politická kariéra.
V politike sa začal János Áder pohybovať ihneď od počiatku pádu komunizmu. V roku 1989 sa pripojil k zväzu mladých demokratov Fidesz. Spolu s Lázslom Kövérom a Viktorom Orbánom sa ako zástupca tejto opozičnej strany zúčastnil jednania, kde diskutovala demokratická opozícia s komunistickou MSZMP o prechode k demokratickému štátnemu zriadeniu.
Od prvých slobodných volieb v roku 1990 bol poslancom parlamentu, v každých nasledujúcich voľbách bol znovuzvolený. Po pre Fidesz víťazných voľbách 1998 sa stal predsedom maďarského parlamentu. Vo funkcii vystriedal Zoltána Gála (MSZP). Áder túto funkciu vykonával až do roku 2002, keď ho po menej úspešných voľbách nahradila Katalin Szili (MSZP).
Po rezignácii Zoltána Pokorniho v roku 2002 prevzal Áder funkciu predsedu strany Fidesz-MPP, ktorú vykonával len do nasledujúceho roka, keď sa voľbou predsedom strany znova stal Viktor Orbán.
V roku 2007 bolo oznámené, že János Áder bude kandidovať za svoju stranu do Európskeho parlamentu. V európskych voľbách 2009 bol zvolený, Fidesz získal dokonca 14 kresiel, a Áder mal mandát europoslanca do roku 2014.

</doc>
<doc id="660340" title="Svetozár Krno" url="https://sk.wikipedia.org/wiki?curid=660340">
Svetozár Krno

Svetozár Krno (* 21. október 1955, Bratislava) je slovenský vysokoškolský pedagóg, politológ, cestovateľ a spisovateľ, syn spisovateľa Miloša Krna (1922–2007) a prekladateľky Viery Krnovej (1925–2010).
Vyštudoval Filozofickú fakultu Univerzity Komenského v Bratislave. Dlhodobo prednáša na Univerzite Konštantína Filozofa v Nitre, kde je od roku 2011 profesorom.
V roku 1991 zostavil v spolupráci s Rastislavom Tóthom a Peterom Kulašikom "Stručný politologický slovník". Je autorom mnohých politologických kníh, vrátane učebníc pre vysoké školy. Od roku 2001 vydáva vo vlastnom nakladateľstve "Karpaty-Infopres" cestovateľskú edíciu "Hory, diaľavy" (k roku 2020 trinásť kníh a jedna z pera jeho otca). Zameriava sa prevažne na východnú a južnú Európu a Áziu.

</doc>
<doc id="660356" title="Čavka červenozobá" url="https://sk.wikipedia.org/wiki?curid=660356">
Čavka červenozobá

Čavka červenozobá () je druh spevavca z čeľade krkavcovité ("Corvidae"). Obýva skalnaté miesta teplejších oblastí južnej palearktídy a tiež jej Saharo-Arabskej podoblasti. Zo Slovenska stále chýba dostatočne dokladovaný výskyt, existuje pozorovanie z 10. februára 1953 od Bardejova, kde traja poľovníci videli jedného jedinca, ktorého správne opísali. Druhým výskytom je nález jednej zranenej čavky červenozobej pri obci Čalovec 12. júla 1990. Bola vypreparovaná a uložená v zbierkach múzea v Komárne. Ako druh nebol zaradený do zoznamu našich druhov, pretože sa odborníci domnievajú, že išlo o únik z chovu.
Pre tento druh neexistuje žiaden novší záznam ani v zozname vzácnych ornitologických pozorovaní podliehajúcich hláseniu Faunistickej komisii ani v zozname vzácnych a zriedkavých druhov vtákov databázového systému Birding Slovakia.
Podľa Medzinárodnej únie na ochranu prírody a prírodných zdrojov čavka červenozobá patrí medzi najmenej ohrozené druhy, celková populácia je klesajúca, stavy v Európe boli v rokoch 19802013 hodnotené ako stabilné ale v krátkodobom trende 20002012 boli takisto klesajúce.

</doc>
<doc id="660364" title="Kusttram" url="https://sk.wikipedia.org/wiki?curid=660364">
Kusttram

Belgická pobrežná električková sieť (holandský oficiálny názov Kusttram) zabezpečuje hromadnú dopravu na belgickom pobreží Severného mora medzi obcami De Panne u francúzskych hraníc a Knokke-Heist blízko hraníc s Holandskom. Ide o najdlhšiu električkovú trať na svete.
Linka má 70 zastávok a dĺžku 68 km. Rozchod koľaje je 1000 mm. Električky jazdia každých 20 minút mimo sezóny a každých 10 minút v letných mesiacoch, kedy pobrežná električková linka prepraví viac ako 3 milióny cestujúcich.
Prevádzka pobrežnej električky sa začala v roku 1885 na úseku medzi mestami Oostende a Nieuwpoort. Ďalšia časť trasy medzi Oostende a Knokke bola otvorená v roku 1890. V roku 1912 bola trať elektrifikovaná, do tej doby mali električky parný pohon.
Od začiatku prevádzky do roku 1991 bola pobrežná električka spravovaná spoločnosťou NMVB (Nationale Maatschappij van Buurtspoorwegen, francúzsky Société nationale des chemins de fer vicinaux) a bola súčasťou tzv. Vicinálnych dráh. V roku 1991 táto spoločnosť zanikla a odvtedy trasu prevádzkuje flámska spoločnosť De Lijn.
V rokoch 1994 až 2002 boli všetky električky modernizované. Modernizácia zahŕňala najmä vybavenie súprav nízkopodlažnom oddielom v prostrednej časti vozňa. Táto úprava uľahčila prepravu osobám so zníženou pohyblivosťou a zvýšila kapacitu vozňov.

</doc>
<doc id="660377" title="Konstal 14N" url="https://sk.wikipedia.org/wiki?curid=660377">
Konstal 14N

Konstal 14N je typ električky vyrobenej poľským podnikom Konstal v troch prototypoch v rokoch 1963 a 1967. Išlo o električku odvodenú zo štandardného vozňa Konstal 13N prevádzkovaného vo Varšave. Konstal 14N mal byť zjednodušenou verziou určenou pre ďalšie poľské mestá.
Konštrukcia.
14N vychádza zo svojho predchodcu, električky Konstal 13N, a je ďalším členom typového radu električiek zodpovedajúcich česko-slovenskej električke Tatra T1. To znamená, že ide o jednosmerný jednočlánkový motorový električkový vozeň s dvoma dvojnápravovými podvozkami a podlahou v jednej úrovni. Všetky dvojkolesia sú poháňané jednosmernými elektromotormi. Na pravej strane vozovej skrine má troje skladacie elektricky poháňané dvere. Oproti električkám 13N bolo využité priame štartovanie elektromotorov. Napájacie napätie činí pre výzbroj 600 V jednosmerného prúdu. Prúd je z trolejového vedenia odoberaný pantografom.
Prototypové motorové vozne sa vyznačovali niekoľkými konštrukčnými riešeniami. Prvý prototyp z roku 1963 nemohol byť prevádzkovaný v súprave s inou električkou, zatiaľ čo druhý prototyp z roku 1967 bol už vybavený zásuvkami mnohočlenného riadenia. Okrem motorových električiek v roku 1967 bol vyrobený prototyp vlečného vozňa typu 14ND.
Dodávky a prevádzka.
Prvý prototyp 14N bol dodaný do katovickej aglomerácie, kde dostal ev. č. 129. Bol vyradený z prevádzky v roku 1971 alebo v roku 1975 a zošrotovaný. Druhý prototyp a vlečný vozeň boli aj dodané do katovickej aglomerácie. Motorový vozeň 14N dostal číslo 140 a vlečný číslo 141. Vzhľadom k rôznym problémom (brzdy vlečného vozňa, elektrická výzbroj) boli prototypy 14N a 14ND rekonštruované na typy 13NS resp. 13NSD, a to nasadením elektrickej výzbroje s odporovou stýkačovou reguláciou.

</doc>
<doc id="660484" title="Rímska diecéza" url="https://sk.wikipedia.org/wiki?curid=660484">
Rímska diecéza

Rímska diecéza (; ) je cirkevná správna jednotka pod priamou jurisdikciou pápeža, ktorý je rímskym biskupom a patriarchom a najvyšším pontifikom a vodcom celosvetovej katolíckej cirkvi. Pápežstvo je ako Svätá stolica zvrchovaným subjektom s diplomatickými vzťahmi [3] a občianskou jurisdikciou nad mestským štátom Vatikán, ktorý sa nachádza geograficky v Ríme. Rímska diecéza zaberá územia Vatikánu a centrálne časti Rímu. Je metropolitnou diecézou Rímskej provincie, jednej zo 16 cirkevných provincií v Taliansku. Prvým rímskym biskupom bol v prvom storočí svätý Peter. Úradujúcim biskupom je od 13. marca 2013 pápež František.
Historicky slúžilo v úrade rímskych biskupov (t.j. rímskych pápežov) veľa rodených Rimanov alebo Talianov. Od roku 1900 bol však jediný rímsky biskup – Riman, Pius XII. (v rokoch 1939–1958). Od roku 1978, keď bol zvolený pápežom Ján Pavol II., pôsobia v diecéze netalianski rímski biskupi.
Diecéza je metropolitnou arcidiecézou Rímskej cirkevnej provincie a primaciálnou stolicou Talianska. Sídelná katedrála diecézy je arcibazilika svätého Jána v Lateráne. Prímasom Talianska je pápež, ktorý má prednosť pred talianskymi stolicami a tiež prednosť v jurisdikcii nad všetkými ostatnými biskupskými stolicami sveta podľa katolíckej tradície.

</doc>
<doc id="660494" title="Tanečnica (vrch vo Veľkej Fatre)" url="https://sk.wikipedia.org/wiki?curid=660494">
Tanečnica (vrch vo Veľkej Fatre)

Tanečnica () je vrch Veľkej Fatry. Leží v liptovskej vetve jej hlavného hrebeňa, medzi Rakytovom a Skalnou Alpou, približne juhozápadne od Ružomberka.
Poloha.
Nachádza sa v centrálnej časti pohoria, v geomorfologickom podcelku Hôľna Fatra, v tzv. liptovskej rázsoche. Vrch leží v Žilinskom kraji, v okrese Ružomberok a zasahuje na katastrálne územia obcí Liptovské Revúce a Ľubochňa. Tanečnica sa nachádza na hrebeňovke, ktorá vedie z Ružomberka na Ploskú a traverzuje vrchol západným svahom. Najbližším sídlom sú približne východne ležiace Liptovské Revúce. Susednými vrchmi sú severne ležiaca Skalná Alpa () a juhozápadne ležiaci Rakytov (). Vrch je súčasťou národného parku a národnej prírodnej rezervácie Skalná Alpa. 
Opis.
Vrch je súčasťou liptovského hrebeňa v centrálnej časti Veľkej Fatry a je severným susedom mohutného Rakytova. Vypína sa nad obcami Liptovské Revúce a Liptovská Osada, ležiacimi v Revúckej doline na východ a juhovýchod od hrebeňa, kam do rieky Revúca steká i prebytková voda. Západné svahy klesajú do Ľubochnianskej doliny, kam smerujú vodné toky zo západnej časti Tanečnice. Vrch je na východných svahoch výrazne menej zalesnený, než na opačnej, západnej časti hrebeňa. Vrchol však poskytuje kruhový výhľad.
Výhľady.
Hôľnatý vrchol bez vyššieho porastu a značná nadmorská výška umožňuje ďaleký rozhľad. Časť horizontu zatieňujú okolité velikány Veľkej Fatry, no pri vhodných podmienkach je veľmi dobre viditeľná Malá Fatra a časť Nízkych Tatier, no nezriedka sa na horizonte ukážu Vysoké Tatry, Poľana, Veľký Choč, hrebeň Oravskej Magury a Moravsko-sliezskych Beskýd.
Prístup.
Vrchol je prístupný odbočením zo značenej trasy:

</doc>
<doc id="660504" title="Diakonikon" url="https://sk.wikipedia.org/wiki?curid=660504">
Diakonikon

Diakonikon (, , , ) je postranná miestnosť spravidla pripojená k južnej strane apsidy kresťanského chrámu v ranokresťanskej, byzantskej a ruskej architektúre. Táto miestnosť slúžila ako šatňa pre obradné potreby (rúcha, knihy a antipendia použité pri bohoslužbách) diakonov podľa čoho je pomenovaná. Plnila funkciu neskoršej sakristie, kde sa vítal biskup, obliekali sa kňazi, diakoni a primalí sa dary. Symetricky zo severnej strane bol k apside pripojený prothesis (žertveník), kde boli uchované liturgické predmety. 
Diakonikon bol spolu s prothesis označovaný za pastorórium, ktoré v Starom zákone označoval pokladnicu alebo kňazskú časť v Šalamúnovom chráme. Pastofória sa prvýkrát písomne spomínajú v 4. storočí, ako schránky pozostávajúca z dvoch častí umiestnených vo východnej časti chrámu. Zvyčajne lemujú apsidu a niekedy s ňou tvoria trojapsidu (sanktuárium) typický prvok byzantskej architektúry. Vyskytuje sa v sýrskych, afrických, ruských chrámoch a často dokonca aj v iných regiónov. Pravdepodobne má toto usporiadanie pôvod v severnej Sýrii, kde majú obdĺžnikový tvar. Niekedy sa objavuje ako samostatne stojaca stavba. Za vlády Justína II. (565574) sa v dôsledku zmeny liturgie diakonikon a prothesis umiestnili do samostatných miestností po stranách apsidy. Pred tou to zmenou existovala iba samotná apsida. Názov diakonikon sa začal obmedzovať na zodpovedajúcu sakristiu južne od apsidy, ktorá sa niekedy používala na rôzne účely. Uličkami diakonikon komunikoval priamo s apsidou, svätyňou a bemou.

</doc>
<doc id="660514" title="Oliva (sieť čerpacích staníc)" url="https://sk.wikipedia.org/wiki?curid=660514">
Oliva (sieť čerpacích staníc)

Oliva group, s.r.o., je slovenská sieť čerpacích staníc. Spoločnosť bola založená 7. júna 2012. Sieť aktuálne disponuje 22 čerpacími stanicami.
Koncept čerpacích staníc Oliva bol navrhnutý tak, aby zapadol do okolitého prostredia. Aby nebola plocha čerpacej stanice veľká nie je na predaj doplnkový tovar. Pre zákazníkov je k dispozícii tankovanie samoobslužnou a bezkontaktnou formou. Čerpacie stanice fungujú nonstop 24 hodín. Vo vybraných hodinách je na čerpacích staniciach k dispozícii aj obsluha. 
Sieť čerpačiek Oliva je členom Slovenskej asociácie petrolejárskeho priemyslu a obchodu (SAPPO).

</doc>
<doc id="660515" title="Afirmatívna akcia" url="https://sk.wikipedia.org/wiki?curid=660515">
Afirmatívna akcia

Afirmatívna akcia (z anglického "affirmative action", iné názvy: vyrovnávacia akcia, pozitívna akcia, osobitné opatrenia alebo špeciálne opatrenia, posmešne aj pozitívna diskriminácia) je politika, pri ktorej sa v oblasti zamestnania, vzdelávania alebo podnikania zvýhodňujú ľudia patriaci k znevýhodneným skupinám na základe faktorov ako je rasa, farba kože, náboženstvo, pohlavie, sexuálna orientácia, zdravotné postihnutie alebo národnosť za účelom poskytnutia rovnakých príležitostí. Opatrenia afirmatívnej akcie boli najprv aplikované v Spojených štátoch ako odozva na Afroamerické hnutie za občianske práva. Niektorí kritici tejto politiky upozorňujú na fakt, že zvýhodňovanie určitej skupiny nutne diskriminuje ostatné skupiny obyvateľov, iní upozorňujú na nákladnosť, neefektívnosť a chybné východiská takejto politiky.
Kritika.
Kritici vyrovnávacej akcie tvrdia, že namiesto zabezpečenia rovnosti:
Naopak jej zástancovia tvrdia, že vyrovnávacia akcia má iba zaistiť diskriminovaným príslušníkom menšín rovnakú príležitosť k uplatneniu, akú majú príslušníci väčšinovej populácie. Znamená to vyrovnanie počiatočných znevýhodnení, za ktoré si daná osoba nemôže sama, teda vyrovnanie „štartovných pozícií“.
Príklady krajín uplatňujúcich afirmatívnu akciu.
Spojené štáty americké.
V USA sú cieľovými skupinami benefitujúcimi z afirmatívnej akcie historicky znevýhodnené etnické a rasové menšiny (najmä Afroameričania), ženy, ľudia so zdravotným postihnutím a vojnoví veteráni. Afirmatívna akcia tu bola predmetom častých súdnych sporov. V roku 2003 Najvyšší súd rozhodol, že vzdelávacie inštitúcie môžu uplatňovať rasu ako jeden z faktorov pri prijímaní študentov.
Voliči v niektorých štátoch Únie v referendách odhlasovali zákaz diskriminácie zo strany štátu vrátane afirmatívnej akcie. Stalo sa tak v Kalifornii (Proposition 209, 1996), štáte Washington (Initiative 200, 1998), Nevade (Initiative 424, 2008) a Michigane (Proposal 2, 2006). Naopak v Colorade tesným pomerom hlasov 50,8%:49,2% Amendment 46 v roku 2008 neprešiel.
V roku 2003 magistrát v New Havene v štáte Connecticut vyhlásil konkurz na obsadenie hasičských vyšších postov, ktorý vyhrali na základe výsledkov písomného testu prevažne bieli kandidáti (17 bielych Američanov a dvaja Hispánci). Žiadny z černochov v testoch neuspel. Magistrát sa z obavy z obvinenia z diskriminácie rozhodol pre afirmatívnu akciu a konkurz zrušil. Bieli a hispánski víťazní kandidáti dali vec na súd, kde v roku 2009 Najvyšší súd rozhodol v ich prospech. Sonia Sotomayorová, ktorá je v súčasnosti sudkyňou Najvyššieho súdu, dala na súde predošlej inštancie za pravdu magistrátu New Havenu.
Východzím predpokladom zástancov afirmatívnej akcie je, že rozdiely medzi úspechom jednotlivých rasových skupín sú spôsobené diskrimináciou (súčasnou i minulou) a sociálnym postavením. Pôvodne bola afirmatívna akcia deklarovaná ako dočasné opatrenie na narovnanie sociálnych rozdielov. Tento predpoklad býva spochybňovaný argumentom, že jednou z podstatných príčin rozdielneho postavenia jednotlivých rás nie je len minulá diskriminácia, sociálne postavenie a kultúra, ale aj údajné rasové rozdiely v inteligencii, ktoré vraj nemožno sociálnou intervenciou zmeniť.
Richard Herrnstein, profesor z Harvardovej univerzity a ďalší odborníci tvrdia, že afirmatívna akcia dokonca rasové rozdiely v inteligencii zväčšuje, pretože najinteligentnejší černosi pozdvihnutí do vyššieho socio-ekonomického postavenia majú potom menej potomkov, než tí menej inteligentní a chudobní.
Slovenská republika.
Na Slovensku, na základe Nálezu Ústavného súdu Slovenskej republiky z 18. októbra 2005 o protiústavnosti § 8 ods. 8 Antidiskriminačného zákona, časť antidiskriminačného zákona, ktorá mala zaviesť zvýhodňovanie alebo tzv. pozitívnu diskrimináciu príslušníkov národnostnej menšiny, bola označená za protiústavnú.
Opatrenia afirmatívnej akcie však v súčasnosti upravuje Antidiskriminačný zákon 365/2004 Z.z. v § 8a, ods. 1, 2 a 3 nasledovne:
"(1) Diskriminácia nie je prijatie dočasných vyrovnávacích opatrení orgánmi verejnej správy alebo inými právnickými osobami smerujúcich k odstráneniu znevýhodnení vyplývajúcich z dôvodov rasového alebo etnického pôvodu, príslušnosti k národnostnej menšine alebo etnickej skupine, rodu alebo pohlavia, veku alebo zdravotného postihnutia, ktorých cieľom je zabezpečiť rovnosť príležitostí v praxi. Dočasnými vyrovnávacími opatreniami sú najmä opatrenia"
"(2) Dočasné vyrovnávacie opatrenia uvedené v odseku 1 môžu byť prijaté, ak"
"(3) Dočasné vyrovnávacie opatrenia je možné prijímať len v oblastiach uvedených v tomto zákone. Tieto opatrenia môžu trvať len do doby odstránenia nerovnosti, ktorá viedla k ich prijatiu. Orgány podľa odseku 1 sú povinné ukončiť vykonávanie týchto opatrení po dosiahnutí stanoveného cieľa."

</doc>
<doc id="660530" title="Cnosti teologické" url="https://sk.wikipedia.org/wiki?curid=660530">
Cnosti teologické

Cnosti teologické alebo Tri hlavné cnosti (tal. "Virtù Cardinali e Teologali") je lunetová freska talianskeho renesančného maliara Raffaela Santiho z roku 1511 v miestnosti nazvanej "Stanza della Segnatura" v Apoštolskom paláci vo Vatikáne.
Úplný názov maľby "Kardinálske a teologické cnosti" poukazuje na mravné zásady, ktoré by mali charakterizovať každého duchovného - Statočnosť, Prezieravosť a Zdržanlivosť.
Vznik maľby.
Monumentálna maľba, zaberajúca priestor lunety južnej steny, je súčasťou Raffaelovho cyklu fresiek, ktorých vytvorením umelca poveril pápež Július II.. Vznikla ako posledná v tejto miestosti (po freskách "Aténska škola", "Dišputa o Sviatosti oltárnej" a "Parnas").
Opis fresky.
Plochu lunety vypĺňa maľba, na ktorej umelec zachytil tri ženské postavy a päť postáv putti v jednoduchej krajine. Postavy žien personifikujú hlavné kardinálske (ľudské) cnosti; putti zasa predstavujú tri hlavné teologické (Božské) cnosti: Charitu, Nádej a Vieru.
Ženská postava v brnení úplne vľavo predstavuje Udatnosť (lat. "Fortitudo"). Ľavou rukou hladi leva a pravou sa pridržiava kmeňa čierneho duba. Dub symbolizuje silu; súčasne je odkazom na rodinu Della Rovere, z ktorej pochádzal Július II. Putti zľava predstavujúci Charitu odtrháva žalude z dubovej vetvičky.
Do stredu maľby Raffael umiestnil na podstavci sediacu postavu ženy v šatách s okrídlenou hlavou Gorgony na hrudi. Žena personifikujúca Prezieravosť ("Prudentia") pohľad upiera do zrkadla, ktoré drží v pravej ruke. Z nej na ňu hľadí tvár predstavujúca rímskeho boha Janusa. Rimania ho zobrazovali s dvoma tvárami, lebo podľa ich predstáv videl dopredu i dozadu (alegorizoval minulosť i budúcnosť, múdrosť i poznanie súčasne; tvár starého muža pozerá do minulosti, z ktorej čerpá skúsenosti, mladá tvár hľadí do budúcnosti v očakávaní nových poznatkov). Putti s horiacou pochodňou predstavuje cnosť Nádej.
Vpravo sedí Striedmosť ("Temperantia"). Drží uzdu Zdržanlivosti a sprevádza ju putti predstavujúci Vieru, ktorý pravou rukou ukazuje hore do neba.
Podľa starogréckeho filozofa Platóna okrem Udatnosti, Prezieravosti a Striedmosti existovala štvrtá kardinálska cnosť - Spravodlivosť ("Iustitia"). Tú však Raffael do tejto scény nezahrnul. Spravodlivosť, ktorá je z hierarchického hľadiska považovaná za vyššiu ako ostatné cnosti, namaľoval osobitne v jednom z medailónov klenby. Odkazuje na ňu ženská postava držiaca váhy a meč priamo nad lunetou. 
Výmaľba steny.
Pod maľbou "Cnosti" je stena pri okne miestnosti pokrytá dvoma ďalšími freskami. Na maľbe vľavo, navrhnutej Raffaelom no prevedenej jeho maliarskou školou, vidíme byzantského cisára Justiniána ako z rúk právnika Flavia Triboniana berie knihu obsahujúcu spis "Digesta" (ide o jeden zo spisov cisárovho občianskeho zákonníka známeho ako "Corpus iuris civilis"). Pendantom tejto maľby je na pravej strane okna freska (autorom bol sám Raffael), na ktorej pápež Gregor IX. (s portrétnymi črtami Júliusa II.) prijíma od Raimunda de Peñafort, dominikánskeho mnícha, kódex kanonického práva známy ako "Liber extra". 

</doc>
<doc id="660536" title="Peter Žeňuch" url="https://sk.wikipedia.org/wiki?curid=660536">
Peter Žeňuch

Prof. PhDr. Peter Žeňuch, DrSc. (* 8. október 1971, Michalovce) je slovenský slavista, jazykovedec a kulturológ . Venuje sa výskumu cyrilských písomných prameňov, cirkevnej slovančine, byzantsko-slovanskej tradícii a kultúre na Slovensku a v karpatskom priestore. Skúma používanie ľudového, literárneho i sakrálneho jazyka ako identifikátora etnickej a konfesionálnej príslušnosti. Nepoznané cyrilské písomné pramene edične spracúva a sprístupňuje v rámci pramennej edície Monumenta byzantino-slavica et latina Slovaciae, ktorá vznikla zo spolupráce s prof. Cyrilom Vasiľom SJ a Pontificio Istituto Orientale v Ríme, a v rámci supplementa časopisu "Slavica Slovaca". 
Je vedúcim vedeckým pracovníkom v Slavistickom ústave Jána Stanislava SAV (riaditeľ v rokoch 2005 – 2019), predseda Slovenského komitétu slavistov, člen Medzinárodneho komitétu slavistov, hlavný redaktor časopisu Slavica Slovaca, člen redakčnej rady Krakowsko-Wileńskie Studia Slawistyczne, Славянский альманах, Проглас, zakladateľ a člen redakčnej rady časopisu Culturologica Slovaca. Pôsobil ako člen viacerých univerzitných a fakultných vedeckých rád na Slovensku. 
Životopis.
Ako vedecký ašpirant (doktorand) obhájil kandidátsku dizertačnú prácu v odbore jazykoveda konkrétnych jazykových skupín (CSc.) v roku 1998 v Slavistickom ústave Jána Stanislava SAV. V rokoch 2001 - 2010 pôsobil ako samostatný vedecký pracovník, od roku 2010 ako vedúci vedecký pracovník. Doktorskú dizertačnú prácu (DrSc.) na tému "Medzi Východom a Západom: cyrilské paraliturgické piesne" obhájil v roku 2008. Vedecká rada Slovenskej akadémie vied mu v roku 2009 udelila vedeckú hodnosť doktora filologických vied v odbore slovanské jazyky.
V rokoch 2002 - 2011 pôsobil v Ústave slavistiky Filozofickej fakulty Masarykovej univerzity v Brne ako docent pre slovanské jazyky a literatúry (habilitácia v odbore slavistika – slovanské literatúry v roku 2005 na Filozofickej fakulte Univerzity Konštantína Filozofa v Nitre). V rokoch 2008 - 2013 pôsobil ako docent na Katedre kulturológie Filozofickej fakulty Univerzity Konštantína Filozofa v Nitre a ako vysokoškolský profesor v rokoch 2013 - 2018 (inaugurácia v odbore kulturológia v roku 2013). Od 1. februára 2018 pôsobí ako vysokoškolský profesor na Katedre slovenského jazyka a literatúry Pedagogickej fakulty Univerzity Komenského v Bratislave.
Absolvoval štipendijný vedeckovýskumný pobyt podporený nadáciou Alexander von Humboldt Stiftung v Patristickej komisii Vestfálskej akadémie vied (Patristische Kommission der Akademie der Wissenschaften von Nordrhein-Westfalen) pod patronátom významného nemeckého slavistu prof. Hansa Rotheho v Bonne v rokoch 2003 - 2005 a 2010, Institut for Balkan Studies v Solúne v Grécku v roku 1996, výskumné a prednáškové pobyty v Bulharsku, Rusku, Česku, Srbsku, Poľsku, na Ukrajine.

</doc>
<doc id="660554" title="István Dobi" url="https://sk.wikipedia.org/wiki?curid=660554">
István Dobi

István Dobi () (* 31. december 1898, Szőny - † 24. november 1968, Budapest) bol maďarský politik a jeden z kľúčových predstaviteľov socialistického režimu v Maďarsku po druhej svetovej vojne. V rokoch 19481952 bol premiérom Maďarska. V rokoch 19521967 bol maďarským prezidentom, tá funkcia sa však od prijatia novej ústavy v roku 1949 nazývala predseda prezídia Maďarskej ľudovej republiky. V rokoch 19491952 bol predsedou Malorolnické strany.
Biografia.
Malorolnická strana bola po roku 1945 v Maďarsku najsilnejšiou stranou a vyhrala prvé povojnové voľby. Ich predseda Ferenc Nagy vytvoril vládu, v ktorej predsedal v rokoch 19461947. V roku 1947 však bola časť vedenia Malorolnickej strany pozatýkaná v rámci procesu s tzv. protištátnym spiknutím. Ferenc Nagy uprchol do USA a vpliv v strane prevzala ľavicová skupina načele s Istvánom Dobim, ktorý stranu potom priviedol do Národnej fronty nezávislosti. Od roku 1949 premenované na Maďarskú ľudovú frontu nezávislosti (obdoba českej Národnej fronty), ktorá vytvárala v ére komunistického režimu jednotnú volebnú kandidátku, už dominovala najskôr Komunistická strana (od roku 1948 po zlúčení so sociálnou demokraciou premenovaná na Maďarskú stranu pracujúcich, od roku 1956 na Maďarskú socialistickú robotnícku stranu). Dobiho ovládnutie populárnej Malorolnickej strany bolo kľúčovým taktickým manévrom pri nastolovaní režimu sovietskeho typu v povojnovom Maďarsku. Dobi bol za to odmenený funkciou predsedy vlády, v roku 1952 bol však nahradený komunistickým lídrom Mátyásom Rákosim. Dobi potom dostal funkciu prezidenta, tá bola v tej dobe avšak skôr symbolickou. Nakoniec Dobi v roku 1959 vstúpil do Maďarskej socialistickej robotníckej strany a stal sa členom ich ústredného výboru.

</doc>
<doc id="660559" title="Sfax" url="https://sk.wikipedia.org/wiki?curid=660559">
Sfax

Sfax () je prístav a druhé najväčšie mesto v Tunisku. Nachádza sa 240 km južne od Tunisu, na pobreží Stredozemného mora. V roku 2014 tu žilo 330 440 obyvateľov. Mesto založené v roku 849 je sídlom rovnomenného guvernorátu o rozlohe 7 545 km² s 945 000 obyvateľmi. V roku 1986 tu bola založená univerzita, ktorá má v súčasnosti 8 fakúlt.
Popis mesta.
Jadro mesta tvorí stará medina vo vnútri hradieb. V roku 1956 v nej žilo okolo 10 600 obyvateľov, v roku 1998 to bolo 3 800. Do mediny sa vstupuje bránou "Bab Diwan" s tromi oblúkmi zo 14. storočia. Počas francúzskeho protektorátu vzniklo vedľa nové mesto s radnicou a vlakovou stanicou. Centrom nového mesta je námestie "Place de la République" kde sa nachádza pomník prezidenta Habib Burgiba a radnica postavená Francúzmi na začiatku 20. storočia. V prízemí radnice je "Archeologické múzeum". V južnej časti mediny je pevnosť - "kasba" z 12. storočia s "Múzeom tradičnej architektúry".
História.
3 km severne od súčasného centra mesta stálo kedysi antické mesto "Taparura". Zachovalo sa z neho veľmi málo, od roku 849 jeho zvyšky slúžili ako stavebný materiál pre novo budovaný Sfax. Z Sfaxu sa stal dôležitý prístav pre vývoz olivového oleja a sušených rýb. V rokoch 1148-1156 mesto obsadil sicílsky kráľ Roger II. Po zriadení francúzskeho protektorátu v roku 1881 bolo pri dobývaní silne poškodené francúzskou armádou. Ďalšie škody utrpelo za druhej svetovej vojny v rokoch 1942-1943 pri bojoch medzi nemeckou armádou a Spojencami. Blízko mesta je vojenský cintorín vojakov z oboch svetových vojen. Z druhej svetovej vojny je tu pochovaných 1 253 zahraničných vojakov, z toho 52 neidentifikovaných.
Doprava.
Sfax je napojený na úzkorozchodnú železničnú sieť. Železnica odtiaľto vedie na sever do Tunisu, na juh do Gabes a na západ do vnútrozemskej Gafsy a Tozeuru. V druhom najväčšom tuniskom prístave kotví okolo 1 300 lodí ročne. Prístav slúži na prepravu priemyselného tovaru a vedie odtiaľto aj lodná linka na 20 km vzdialené ostrovy Kerkennah. V roku 1980 bolo 6 km juhozápadne od mesta vybudované medzinárodné letisko. Jeho súčasná kapacita je okolo 500 000 cestujúcich ročne. Má pravidelné spojenie s Parížom.
Ekonomika.
Ekonomika sfaxského regiónu bola vždy založená na výrobu olivového oleja a rybolovu. Je tu asi 6,1 milióna olivovníkov a 5 miliónov mandľovníkov , čo predstavuje 38,5% tuniskej výroby olivového oleja a 30% mandlí. Po hlavnom meste je najväčšou priemyselnou oblasťou v krajine a obchodným centrom. Turizmus sa sústreďuje skôr na iné tuniské miesta.

</doc>
<doc id="660568" title="Krivánsky potok (prírodná pamiatka)" url="https://sk.wikipedia.org/wiki?curid=660568">
Krivánsky potok (prírodná pamiatka)

Krivánsky potok je prírodná pamiatka v správe štátnej ochrany prírody Cerová vrchovina.
Nachádza sa v katastrálnom území obcí Podkriváň a Píla, v okresoch Detva a Lučenec v Banskobystrickom kraji. Územie bolo vyhlásené v roku 1999 na rozlohe 10,2341 ha. Ochranné pásmo nebolo určené. Na území pamiatky platí 4. stupeň ochrany. 
Predmetom ochrany je: "Horný tok Krivánskeho potoka v dĺžke cca 2,65 km s pobrežnou vegetáciou, s výskytom chráneného a ohrozeného druhu flóry - perovníka pštrosieho (Matteuccia struthiopteris). Pozornosť si zasluhuje výskyt nezábudky močiarnej a zubačky žľaznatej."

</doc>
<doc id="660617" title="Marley Sheltonová" url="https://sk.wikipedia.org/wiki?curid=660617">
Marley Sheltonová

Marley Sheltonová (; * 12. apríl 1974, Los Angeles, Kalifornia, Spojené štáty) je americká herečka, známa z filmov ako "Pleasentville" (1998), "Sugar and Spice" (2001), "Sin City: Mesto hriechu" (2005), "Planet Terror" (2007), "A Perfect Getaway" (2009), "Vreskot 4" (2011) či Solace (2015).
Životopis.
Sheltonová sa narodila v Los Angeles v Kalifornii ako dcéra učiteľky a bývalej speváčky Carol a režiséra a producenta Christiphera Sheltonovým. Je druhou najstaršou zo štyroch dcér. Vyrastala v Eagle Rock, kde navštevovala aj strednú školu. Neskôr navštevovala Kalifornskú univerzitu, kde vyštudovala film a divadlo.
Kariéra.
Jej prvou väčšou rolou bola Wendy Peffercon v komédii "Sandlot" z roku 1993. V roku 1998 hrala vo filme "Pleasentville", kde stvárnila postavu Margaret, do ktorej sa zaľúbi Tobey Maguire.
V roku 2001 si zahrala hlavnú rolu v čiernej komédii "Sugar and Spice". Vo filme sa predstavila po boku Jamesa Marsdena, Meny Suvari, Marly Sokoloff či Melissy George. Aj napriek zmiešaným recenziám od filmových kritikov, získala Sheltonová pozitívne ohlasy za svoj herecký výkon. V rovnakom roku hrala aj v horore "Valentine" po boku Denise Richards a Davida Boreanaza.
Menšiu rolu získala v romantickej komédii "Uptown Girls", po boku Dakoty Fanning a Brittany Murphy. Film mal premiéru v auguste 2003. V rovnakom roku hrala tiež vo filme "Dallas 362". Film získal cenu filmových kritikov na medzinárodnom filmovom festivale CineVegas 2003 v Las Vegas (Nevada). V rovnakom roku hrala vo filme "Grand Theft Parsons" ktorý získal zmiešané recenzie od filmových kritikov.
V roku 2005 stvárnila menšiu úlohu vo filme Sin-City: Mesto hriechu.
V roku 2007 ju obsadili režiséri Quentin Tarantino a Robert Rodriguez vo filme "Grindhouse", v časti "Planet Terror". Sheltonová stvárnila rolu Dr. Dakoty Block, manželku Jamesa Brolina. Od roku 2008 do roku 2009 účinkovala v televíznom seriály "Eleventh Hour". O rok neskôr (2009) hrala v psychologickom thrilleri "A Perfect Getaway" s Millou Jovovich, Timothym Olyphantom a Chrisom Hemsworthom.
V roku 2011 stvárnila policajtku Judy Hicks vo horore "Vreskot 4", ktorú mala pôvodne hrať Lake Bell. Postavu získala po tom, čo Bellová odmietla účasť vo filme.
Objavila sa tiež v desiatich epizódach televízneho seriálu "Rise", z roku 2018.
V roku 2020 sa pripojila k hereckému obsadeniu televízneho seriálu "Manhunt", kde sa objavila v troch epizódach. V septembri 2020 potvrdila, že si zopakuje rolu Judy Hicks v horore "Vreskot 5".
Osobný život.
Vo voľnom čase sa rada venuje joge a pilates. Tiež rada cestuje a navštívila niekoľko krajín v Južnej Amerike, Ázii a Afrike.
Počas jej štúdia chodila s Nicholasom Brendonom. Od roku 2001 je jej manželom producent Beau Flynn, s ktorým má dve dcéry.
V máji 2010 bola zatknutá, kvôli šoférovaniu pod vplyvom alkoholu. Bola prepustená na kauciu a musela zaplatiť pokuty a dostala podmienečný trest.

</doc>
<doc id="660627" title="Teodor Csontváry-Kostka" url="https://sk.wikipedia.org/wiki?curid=660627">
Teodor Csontváry-Kostka

Teodor Csontváry-Kostka alebo Michal Teodor Csontváry-Kostka, vlastným menom Michal Teodor Kostka (; * 5. júl 1853, Sabinov – † 20. jún 1919, Budapešť) bol „slovenský maliar symbolizmu a naivizujúceho magického realizmu“. 
Pôvodne pracoval ako lekárnik až neskôr sa z neho stal maliar. Za vrchol jeho umeleckej kariéry sa považuje rozmedzie rokov 19031910. Niekedy sa označuje za priekopníka expresionizmu, postexpresionizmu, symbolizmu či naivizujúceho magického realizmu. Niekedy sa jeho osobitý štýl nazýva aj mystickým realizmom. Prevažnú časť života strávil v Rakúsko-Uhorsku, v rámci ktorého podstatnú časť života strávil na Slovensku, a na študijných cestách po Európe a Blízkom východe.
Životopis.
Teodor Csontváry-Kostka sa narodil 5. júla 1853 v Sabinove v rodine poľského pôvodu z otcovej strany a slovenského pôvodu z matkinej strany, ktorá pochádzala zo Šarišských Draviec. Vyrastal prevažne v zmiešanom slovenskom prostredí. V roku 1859 ho otec viackrát poslal k príbuzným na Dolnú zem, aby sa naučil dobre po maďarsky. V roku 1861 študoval v Prešove, kde sa naučil dobre po nemecky. Neskôr študoval v Budapešti právo a ekonómiu. Aktívne sa zapájal do spoločenských debát a mal ambície zapojiť sa do verejného života. Počas svojho pobytu v Spišskej Novej Vsi v roku 1888 prevádzkoval lekáreň, kde údajne mal mystickú víziu. Počul hlas, ktorý mu hovoril že bude najväčším maliarom sveta, väčším ako Raffael. Na základe tejto vízie a pobytu vo Vysokých Tatrách sa rozhodol stať maliarom. Počas svojho pobytu sa pokúsil o obrazy s tatranskou tematikou. Medzi rokmi 18841891 v Haliči pri Lučenci si otvoril vlastnú lekáreň. Aktívne sa zapájal do kultúrneho života v Novohradskej župe. V roku 1891 sa rozhodol študovať maľbu u Simona Hollósyho a odišiel do Mníchova, potom do Karlsruhe ku Friedrichovi Kallmorgenovi. Neskôr absolvoval viacero ciest po Európe (Taliansko, Rím, Paríž, Dalmácia, Švajčiarsko, Bosna), severnej Afrike ale aj na Blízky východ (Libanon, Palestína, Egypt a Sýria), kde hľadal námety pre svoje diela. Prvú výstavu svojich diel mal v Paríži (1907). Svoje diela vystavoval hlavne v západnej Európe v rokoch 1908 a 1910, ale nepriniesli mu uznanie. V Rakúsko-Uhorsku nenašiel pochopenie pre jeho osobitý expresionistický štýl a vizionárske myšlienky vegetariánstva, abstinentizmu, pacifizmu a mnohé ďalšie. Niektorí historici to zdôvodňujú čoraz viac zhoršujúcim stavom jeho schizofrénie. V posledných rokoch svojho života sa venuje len stvárňovaniu svojich vízii. Umiera sklamaný a nepochopený, sužovaný schizofréniou 20. júna 1919 v Budapešti. Až dlho po jeho smrti mu bolo otvorené múzeum v Pécsi a niektoré maľby boli umiestnené v Maďarskej národnej galérii v Budapešti.
Dielo.
Raný štýl a diela Teodora Csontváryho ťažko zaradiť do slovenskej moderny spôsoboval fakt, že sa okrajovo venoval slovenskej tematike. Okrem raných pokusov s tatranskou tematiku. V roku 1902 namaľoval Pohľad na Banskú Štiavnicu a potom medzi rokmi 19041905 Studenovodskú dolinu. Za vrchol jeho umeleckej kariéry sa považuje rozmedzie rokov 19031910, pre ktoré sa zvykne sa označovať aj za priekopníka expresionizmu, či postexpresionizmu. Niekedy sa jeho osobitý štýl nazýva aj mystickým realizmom, kde znázornenie historických či biblických motívov je zasadené do magického prírodného či architektonického prostredia. Jeho tvorba pozostáva z asi sto obrazov a dvadsiatich kresieb. Medzi jeho najznámejšie obrazy patria "Osamelý céder", "Starý rybár", "Rímsky most v Mostare", "Vodopády v Jajce", "Baalbek", "Máriin prameň v Nazaret"e, "Púť k libanonským cédrom", "Grécky amfiteáter v Taormine", "Attilov kameň" a ďalšie. Jeho obrazy sú uložené v Maďarskej národnej galérii v Budapešti a v Csontváryho múzeu v Pécsi.

</doc>
<doc id="660629" title="Senný trh (Košice)" url="https://sk.wikipedia.org/wiki?curid=660629">
Senný trh (Košice)

Senný trh je ulica Košíc, nachádzajúca sa v mestskej časti Staré Mesto. Jej západný koniec začína na Námestí osloboditeľov a východný končí na ulici Protifašistických bojovníkov. Do ulice sa napájajú ulice ako: Drevný trh a Bottova.
Celá ulica je jednosmerne dostupná autom a po jej celej dĺžke aj električkovou dopravou. Pri križovatke s ulicou Drevný trh sa tu nachádza Feldov park a busta samotného Ľudovíta Felda. Ďalej sa na ulici nachádza budova Všeobecnej zdravotnej poisťovne a na križovatke s Bottovou Hotel Gloria Palac. Na strane kde vedie električková trať sa nachádza obchodné centrum Aupark a Aupark Tower.
Názov ulice.
Ulica Senný trh dostala svoje meno podľa trhu, ktorý sa tu kedysi nachádzal. Za svoju existenciu vystriedala názvy ako: a Námestie Janka Kráľa.

</doc>
<doc id="660645" title="Peter Bebjak" url="https://sk.wikipedia.org/wiki?curid=660645">
Peter Bebjak

Mgr. art. Peter Bebjak ArtD. (* 1. september 1970, Partizánske) je slovenský filmový herec, režisér, producent a scenárista. S Rastislavom Šestákom v roku 2001 založil produkčnú spoločnosť DNA Production. Je držiteľom ceny Slnko v sieti za Najlepšiu réžiu za film Čiara. Jeho filmy získali spolu 6 cien a 23 nominácií národných filmových cien Slnko v sieti.
Životopis.
Mladosť a štúdium.
Peter Bebjak sa narodil v Partizánskom a vyrastal v Chynoranoch ako najmladší z piatich súrodencov. Jeho otec pracoval v obuvníckej fabrike ZDA Partizánske, mama bola v domácnosti a zomrela, keď mal 12 rokov. Počas štúdií na Strednej priemyselnej škole strojníckej v Partizánskom hrával Bebjak v školskom divadelnom krúžku, spieval v spevokole a tiež neskôr založil s kamarátmi folklórny súbor, v ktorom tancoval.
Po skončení strednej školy sa chcel ísť študovať réžiu na Vysokej škole múzických umení v Bratislave. Keďže však odbor neotvorili, prihlášku poslal na herectvo. Neprijali ho, avšak neúspešných uchádzačov o štúdium herectva pozvali na konkurz do Krajského bábkového divadla v Banskej Bystrici. Na konkurze Bebjak uspel a v divadle pôsobil jeden rok. Od roku 1989 bol študentom bábkoherectva na VŠMU a v druhom ročníku dostal ponuku prestúpiť na herectvo. Po skončení herectva bol prijatý tiež na filmovú a televíznu réžiu na VŠMÚ, štúdium skončil v roku 1999.
Filmová kariéra.
Medzi prvé Bebjakove autorské počiny patria réžie krátkych filmov "Expetacio", "Miraculus" a absolventský film "Štefan", za ktorý získal Cenu študentskej poroty, na súťaži Igric (študentskú prémiu za hraný film) a v rámci festivalu Áčko cenu za najlepší hraný film a najlepšiu kameru. V roku 2007 natočil krátky tanečný film "Darkroom" a v roku 2010 film s rovnakou tematikou "Voices". 
Jeho celovečerným režisérskym debutom je snímka Marhuľový ostrov z roku 2011. Marhuľový ostrov získal cenu Grand Prix na filmovom festivale vo francúzskom Rouene. Režíroval tiež celovečerné filmy Zlo, Čistič, Čiara či Trhlina. Čistič mal v roku 2016 premiéru na festivale Panorama Europe v New Yorku, bol ocenený na festivale v talianskom Lecce za najlepšiu kameru a za strih získal strihač Marek Kráľovský filmovú cenu Slnko v sieti. Rozsiahla je tiež jeho televízna tvorba. V produkčnej spoločnosti DNA Production, ktorú vlastní od roku 2001 spolu s producentom Rastislavom Šestákom, vznikli televízne seriály Za sklom, Rex, Odsúdené, Dr. Ludsky, Nevinní či Vdova. Pre Českú televíziu Bebjak režíroval seriály Spravedlnost, Četníci z Luhačovic či Kriminálka Anděl.
Jeho film Správa je slovenskou nomináciu na najlepší medzinárodný film v rámci Academy Awards 2021.
Osobný život.
Peter Bebjak je homosexuál, žije s partnerom, výtvarníkom Andrejom Dúbravským.

</doc>
<doc id="660647" title="Štefánikova ulica (Košice)" url="https://sk.wikipedia.org/wiki?curid=660647">
Štefánikova ulica (Košice)

Štefánikova ulica je ulica Košíc, nachádzajúca sa v mestskej časti Staré Mesto. Ulica je rozdelená do dvoch samostatných ciest. Jej severný koniec začína na ulici Gorkého a Továrenská a južný končí na ulici Protifašistických bojovníkov a Mlynská. Do ulice sa napájajú ulice ako: Podtatranského, Stará baštová, Vodná, Rumanova, Kmeťova a Kasárenské námestie.
Obe časti ulice sú dostupné autom a časť na strane Mestského parku aj mestskou hromadnou dopravou. Ponad ulicu sú vybudované 3 mosty pre peších. Ulica je súčasťou mestského okruhu Košíc číslo 1. Pri križovatke s Mlynskou sa tu nachádza Jakabov palác, Jeneyho palác, Bývalý Hotel Palace a Divadlo Romathan. Ďalej sa pozdĺž ulice nachádzajú aj štátne obytné domy, ktoré sú vyhlásené za národnú kultúrnu pamiatku.
Názov ulice.
Štefánikova ulica dostala svoje meno podľa Milana Rastislava Štefánika. V rámci svojej histórie vystriedala názvy ako: "Hernád sor" (Hornádsky riadok), Hornádsky riadok, "Múzeum utca" (Múzejná ulica), Rašínova ulica (podľa predsedu vlády Československa), "Mátyás király körút" (Okružná kráľa Mateja), Ul. V. Širokého, Ulica Klementa Gottwalda a Gottwaldova ulica.

</doc>
<doc id="660651" title="Covid automat" url="https://sk.wikipedia.org/wiki?curid=660651">
Covid automat

Covid automat alebo Covid semafor, celým názvom Alert systém pre monitorovanie vývoja epidémie a prijímanie protiepidemických opatrení v závislosti od intenzity šírenia SARS-CoV-2 (COVID-19), je monitorovací a signalizačný systém vytvorený Ministerstvom zdravotníctva Slovenskej republiky, ktorý slúži na predvídateľné nastavovanie opatrení počas pandémie ochorenia COVID-19. Pomocou automatu ministerstvo zdravotníctva informuje o aktuálnej epidemiologickej situácii a uvoľňovaní, respektívne a sprísňovaní opatrení. Automat má 2 stupne - regionálny a celonárodný. Epidemiologická situácia sa podľa schváleného automatu riadi na regionálnej úrovni, pokiaľ sú splnené základné celonárodné kritéria.
Ak 2 z 3 celonárodných indikátorov dosiahnu stanovený limit na celonárodnej úrovni, tak sa celé Slovensko riadi opatreniami na celonárodnej úrovni a prechádza do vyššieho stupňa varovania. Prechod z jedného do nasledovného stupňa nastane ak sa dosiahnu 2 z 3 limitov. Prechod do vyššieho stupňa varovania je možný nasledujúci pondelok po prehodnotení indikátorov. Na prechod do nižšieho stupňa je nutné dosiahnuť počet hospitalizácií a aspoň jednu z ďalších dvoch kritérií, potom je možné až po 10 dňoch od prehodnotenia.
Pri regionálnej úrovni je pravidlo, že susediace okresy sa nesmú líšiť o viac ako tri stupne. Každý štvrtok sa podľa podrobnej epidemiologickej analýzy za ostatný týždeň. Ak situácia na celonárodnej úrovni spĺňa celonárodné indikátory prechádza sa na regionálnu úroveň a opatrenia sa riadia podľa aktuálnej epidemiologickej situácie v regióne.
Aktuálna situácia.
V týždni od pondelka 10.05.2021 je na celonárodnej úrovni Slovensko v I. stupni varovania (ružové). Ružových okresov je 44, červených 33 a bordové sú 2 okresy.

</doc>
<doc id="660655" title="Protifašistických bojovníkov (Košice)" url="https://sk.wikipedia.org/wiki?curid=660655">
Protifašistických bojovníkov (Košice)

Protifašistických bojovníkov je ulica Košíc, nachádzajúca sa v mestskej časti Staré Mesto. Jej severný koniec začína na ulici Štefánikova a južný končí na Palackého ulici. Do ulice sa napájajú ulice ako: Jantárova, Bajzova, Senný trh, Rooseveltova, Drevný trh a Staničné námestie.
Celá ulica je dostupná autom a mestskou hromadnou dopravou. Pri križovatke s Palackého ulicou sa nachádza obchodné centrum Aupark a Aupark Tower. Ďalej smerom na sever sa pri ulici nachádza Feldov park, Park na Drevnom trhu a Mestská krytá plaváreň. Na mieste kde ulica pokračuje ako Štefánikova sa nachádza sídlo spoločnosti Východoslovenská energetika.
Názov ulice.
Ulica Protifašistických bojovníkov sa viaže k národnooslobodzovaciemu boju počas druhej svetovej vojny. Svoje meno dostala podľa bojovníkov (Slovenský zväz protifašistických bojovníkov), ktorí bojovali proti samotnému fašizmu. Za svoju existenciu vystriedala názvy ako: "Barkóczi utca" (Barkóciho ulica), "Éder Ödön utca" (Ulica Edmunda Édera), Churchillova ulica, Širokého ulica a Ulica Viliama Širokého.

</doc>
<doc id="660660" title="Železničná (Košice)" url="https://sk.wikipedia.org/wiki?curid=660660">
Železničná (Košice)

Železničná ulica je ulica Košíc, nachádzajúca sa v mestskej časti Staré Mesto. Jej severný koniec začína na ulici Strojárenská a južný končí na ulici Hviezdoslavova. Celá ulica je jednosmerne dostupná autom a po jej celej dĺžke vedie aj električková trať.
Názov ulice.
Železničná ulica dostala svoj názov podľa budovy Železníc Slovenskej republiky v ktorej aktuálne sídli Daňový úrad Košice. Na jar v roku 1945 bolo v tejto budove sídlo prvej československej vlády na oslobodenom území. V minulosti mala ulica v maďarskom jazyku názvy ako: "Dohánygyár köz" (K tabakovej továrni) a "Pulszky Ferenc utca" (Ulica Františka Pulszkého).

</doc>
<doc id="660672" title="Martin Bukata" url="https://sk.wikipedia.org/wiki?curid=660672">
Martin Bukata

Martin Bukata (* 2. október 1993, Košice) je slovenský futbalový záložník, hrajúci za slovenský klub Spartak Trnava.
Kariéra.
MFK Košice.
Bukata debutoval v Corgoň lige 11. marca 2012, keď striedal Kamila Kuzmu v 84. minúte. V tomto zápase prehrali 0:1 so Slovanom. Prvý gól za Košice dal 2. marca 2013 proti najväčšiemu rivalovi Prešovu. V tomto zápase Košice vyhrali nad Prešovom 3:0. V sezóne 2013/2014 vyhral s Košicami Slovenský pohár, keď Bukata dal víťazný gól na 2:1 proti Slovanu. Bukata bol vyhlásený za najlepšieho hráča zápasu. Vďaka tomuto víťazstvu hrali FC VSS Košice Európsku ligu. Tam sa stretli v 2. predkole s českým prvoligistom Libercom.
Piast Gliwice.
V januári 2016 prestúpil do Piastu. Zmluvu podpísal na 3 sezóny. V poľskej Ekstraklase debutoval 13. februára 2016 proti Górniku Łęczna. V sezóne 2015/2016 dosiahol historické 2. miesto a prebojovali sa do Európskej ligy. S Piastom sa objavil v 2. predkole Európskej lige proti švédskemu tímu IFK Göteborg. Po prehre 3:0 a remíze 0:0 Piast vypadol.
Benevento.
Bukata 1. augusta 2018 podpísal zmluvu s talianskym druholigistom Beneventom. V tomto tíme neodohral ani jedno stretnutie, keďže bol zranený a neskôr sa nedokázal presadiť do zostavy. Po vzájomnej dohode s Beneventom ukončili spoluprácu 9. januára 2019.
Karviná.
Ako voľný hráč 21. januára 2019 prestúpil do Karvinej. Najskôr nastupoval v základnej zostave, neskôr sa z neho stal náhradník. V júni 2020 sa stal voľným hráčom.
Spartak Trnava.
Bukata 27. júla 2020 uzavrel zmluvu so slovenským prvoligistom Spartakom. A tak sa pripojil ku Dobrivojovi Rusovovi, ktorý je krstným otcom Bukatovho syna. Pripojil sa tiež aj k Erikovi Pačindovi, bývalému spoluhráčovi z Košíc, ktorý len pár dni pred Bukatom podpísal zmluvu s Trnavou. Trnava sa usilovala približne 1 rok o Bukatu.

</doc>
<doc id="660680" title="Zábleskový granát" url="https://sk.wikipedia.org/wiki?curid=660680">
Zábleskový granát

Zábleskový granát alebo omračujúci granát (po ang. "flashbang", "stun granate") je typ nesmrtiaceho granátu, ktorý sa používa na omráčenie a paralyzovanie nepriateľa. Prvý krát bol použitý v britskej armádnej jednotke Special Air Service v roku 1970. Zábleskové granáty zvyčajne používajú špeciálne zásahové či protiteroristické policajné jednotky na rýchle zneškodnenie nepriateľa.
Stavba a princíp fungovania granátu.
Zábleskový granát sa skladá z vonkajšej a vnútornej stavby. Vonkajšiu časť tvorí oceľové telo, ktoré aj po aktivácii granátu ostane celé a nepoškodené. Z granátu vyjde silný záblesk bleskového prášku spôsobujúci dočasnú slepotu, ktorý je založený na báze dusičanu amónneho. Ten sa nachádza vo vnútornej časti granátu uzavrený v hliníkovom obale, ktorý je hneď pri rozbuške. Pri odistení granátu sa objaví spomínaný silný záblesk, ktorý automaticky naruší všetky tyčinky a zornice v oku a spôsobí dočasnú, veľmi pomaly ustupujúcu slepotu. Záblesk je sprevádzaný silnou zvukovou ranou dosahujúcou 170-180 decibelov (dB). To naruší tekutinu v uchu, ktorá slúži na rovnováhu. Osoba, ktorá je omráčená zábleskovým granátom teda hneď stráca kontrolu, padá na zem a so zlým zrakom narušeným zábleskom je v priestore dezorientovaná a paralyzovaná.

</doc>
<doc id="660697" title="Rázcestie" url="https://sk.wikipedia.org/wiki?curid=660697">
Rázcestie

Rázcestie je konkrétne miesto, kde sa zbiehajú, rozbiehajú alebo križujú rôzne cesty. V prípade kríženia lesných alebo poľných ciest máva takéto rázcestie len obmedzený lokálny význam pre malé množstvo miestnych užívateľov. U turisticky značených ciest obvykle dochádza ku kríženiu alebo súbehu niekoľko turistických značiek rôznych farieb, z praktických dôvodov býva turistické rázcestie opatrené turistickým rozcestníkom.
V prípade ciest, ďiaľnic a daľších pozemných verejných komunikácií je v dnešnej dobe viac využívaný odborný termín križovatka, termín rázcestie sa v tomto kontexte obvykle používa len pre kríženie miestnych komunikácií alebo ciest nižších tried, ktoré môžu byť (ale nutne nemusia) označené cestným rozcestníkom alebo smerníkom.
Prenesený význam slova.
Slovo má aj svoj prenesený význam všade tam, kde používame v prenesenom význame slovo "cesta", "dráha", "púť" a pod. Rázcestie, kde sa krížia dobré a zlé cesty sa objavuje aj v niektorých rozprávkach a príbehoch pochádzajúcich z oblasti ľudovej slovesnosti.

</doc>
<doc id="660699" title="Deutsche Telekom IT Solutions Slovakia" url="https://sk.wikipedia.org/wiki?curid=660699">
Deutsche Telekom IT Solutions Slovakia

Deutsche Telekom IT Solutions Slovakia (pôvodne T-Systems Slovakia s.r.o.) je spoločnosť, ktorá bola založená spoločenskou zmluvou z 13. januára 2006 a do obchodného registra zapísaná 20. januára 2006. Dňa 1. júla 2020 sa názov spoločnosti zmenil na Deutsche Telekom IT Solutions Slovakia. Cieľom spoločnosti je poskytovať služby outsourcingu informačno-komunikačných riešení pre globálnu korporátnu klientelu koncernu Deutsche Telekom. Spoločnosť od svojho založenia pôsobí výlučne v Košiciach. Vznikla ako dcérska spoločnosť T-Systems International GmbH, ktorá patrí do globálnej skupiny Deutsche Telekom AG. Slovenský Deutsche Telekom IT sídli na Žriedlovej ulici v biznis centre Cassovar, no množstvo zamestnancov pôsobí aj v biznis centrách BCT-1 a BCT-2 na ulici Moldavská cesta.
Slovenská firma svoje služby poskytuje formou outsourcingu firemným zákazníkom v Nemecku, Európskej únii, ale aj na globálnej úrovni. Svojou neustálov činnosťou tak Deutsche Telekom IT prispieva k tomu, že celková značka T-Systems ostáva na najvyššom poste na nemeckom trhu a patrí do prvej štvorky poskytovateľov IKT služieb v Európe.
Posledné desaťročie prinieslo očakávaný rast na post druhej najväčšej IT firmy na Slovensku a druhého najväčšieho zamestnávateľa na Východnom Slovensku. Deutsche Telekom IT Solutions ku koncu roka 2018 zamestnávala až 3 860 zamestnancov, čo predstavuje druhé najväčšie centrum zdieľaných služieb na Slovensku a zároveň patrí do prvej pätnástky najväčších zamestnávateľov na Slovensku.
Premetom činnosti Deutsche Telekom IT Solutions je vlastne vzdialené spravovanie všetkých služieb, ktoré súvisia s IKT. A to napríklad pri vnútrofiremných alebo diaľkových počítačových a komunikačných sietí, počítačových serverov s rôznymi operačnými systémami, SAP systémov pre podnikové riadenie ale aj špecifických zákazníckych riešení pre výber cla či vzdelávanie a výskum.

</doc>
<doc id="660706" title="Rádio Dychovka" url="https://sk.wikipedia.org/wiki?curid=660706">
Rádio Dychovka

Rádio Dychovka je internetové rádio zamerané na prezentáciu dychovej hudby. Rádio vzniklo v roku 2020. Prevádzkovateľom Rádia je občianske združenie "Slovenská dychová hudba" ktorej cieľom je rozvoj a podpora dychovej hudby, orchestrov, big bandov a hudobných skupín. Playlist rádia obsahuje najmä dychovú hudbu (slovenskú, českú, moravskú, nemeckú, rakúsku) dychové orchestere, big bandy a hudobné skupiny ktoré hrajú live nie z midi či mp3 podkladov. Moderátorom rádia je Tomáš Vaňo.

</doc>
<doc id="660710" title="Letisko Varšava-Modlin" url="https://sk.wikipedia.org/wiki?curid=660710">
Letisko Varšava-Modlin

Letisko Varšava-Modlin (IATA: WMI, ICAO: EPMO) je medzinárodné letisko, ktoré bolo pôvodne vojenskou základňou. Pôvodne ho otvorilo Nemecko v roku 1940 ako leteckú základňu po invázii do Poľska. Po nemeckej kapitulácii v roku 1945 bolo letisko prevedené pod sovietsko-poľskú kontrolu. Letecká základňa sa uzavrela v roku 2000, pretože sa považovala za bezpečnú pre ďalšie operácie. Nakoniec bola zmenená na komerčné letisko.
Nachádza sa 40 km severne od centra Varšavy v meste Nowy Dwór Mazowiecki a má maximálnu kapacitu približne 2 - 2,3 milióna cestujúcich ročne. Letisko využívajú nízkonákladoví dopravcovia obsluhujúci Varšavu. Od roku 2017 je letisko piatym najrušnejším letiskom v Poľsku s 2 932 639 cestujúcimi, ktorí v súčasnosti využívajú výlučne spoločnosť Ryanair. Letisko sa však pomaly otvára ďalším leteckým spoločnostiam, ako je napríklad miestna spoločnosť Enter Air so sídlom vo Varšave, zatiaľ však iba pre sezónne lety. Hlavným medzinárodným letiskom mesta je však varšavské Chopinovo letisko.
Vybavenie.
Terminál.
Na letisku sa nachádza nová jednopodlažná budova terminálu pre cestujúcich, ktorá obsahuje všetky odletové a príletové zariadenia a niektoré obchody. Na odbavovacej ploche sú stojany pre 10 lietadiel, pretože tu nie sú tzv. prúdové mosty, na nástup sa používajú autobusy a pešie nástupiská.
Dráha.
Letisko má jednu asfaltovú dráhu dlhú 2 500 m a širokú 60 m v nadmorskej výške 104 m, ktorá má po celej svojej dĺžke aj paralelnú rolovaciu dráhu.

</doc>
<doc id="660716" title="Ladislav Hudec (futbalista)" url="https://sk.wikipedia.org/wiki?curid=660716">
Ladislav Hudec (futbalista)

Ladislav Hudec (* 4. január 1957, Bratislava) je bývalý československý futbalista, záložník. Po skončení aktívnej kariéry pôsobí ako tréner.
Futbalová kariéra.
Hral za Inter Bratislava. V česko-slovenskej lige nastúpil na 257 zápasov a dal 19 gólov. V Pohári UEFA nastúpil v 9 zápasoch a dal 1 gól. Za dorasteneckú reprezentáciu v 17 zápasoch, za juniorskú reprezentáciu do 21 rokov nastúpil v 17 zápasoch. Potom hrával v Bergu, v Rakúsku. Medzi rokmi 19911994 hral za FC Petržalka.
Rodina.
Má troch synov, Filip je volejbalový manažér, Michal je hokejista.

</doc>
<doc id="660718" title="Múzeum Vojtecha Löfflera" url="https://sk.wikipedia.org/wiki?curid=660718">
Múzeum Vojtecha Löfflera

Múzeum Vojtecha Löfflera je múzeum súčasného umenia nachádzajúce sa v Košiciach. Múzeum bolo zriadené mestskou časťou Košice - Staré Mesto dňa 17. decembra 1993. Múzeum prezentuje expozíciu významného košického sochára Vojtecha Löfflera. Expozíciu venoval Vojtech so svojou manželkou Klárou Schönherz mestu.
Múzeum bolo dňa 8. februára 2002 rozšírené o bývalú obytnú časť objektu v ktorom sa nachádza. Časť múzea bola zrekonštruovaná v roku 2014.
Expozícia.
Stála expozícia múzea predstavuje výber z viac ako 2000 exponátov jedinečnej zbierky Vojtecha Löfflera. V múzeu sa nachádza zbierka ľudovej keramiky a hrnčiarstva, v ktorej veľmi významné miesto zaujímajú exponáty hollóházskej produkcie druhej polovice 19. storočia, ale aj muránskej, holíčskej a kremnickej proveniencie.
Okrem pomerne veľkej časti svojej tvorby, daroval umelec mestu aj veľmi ojedinelú zbierku autoportrétov rôznych výtvarných umelcov. V tejto zbierke autoportrétov maliarov nájdeme najmä množstvo predstaviteľov známej "Košickej výtvarnej školy".
Ďalším nosným programom múzea je okrem stálej expozície aj príprava a realizácia výstavných projektov zameraných na:
Knižnica.
Darovacia zmluva, podľa ktorej vzniklo múzeum, obsahovala taktiež požiadavku uchovať autorovu súkromnú knižnicu. Súbory kníh boli uložené v trojdielnej neogotickej knižnici z 19. storočia, ktorá v minulosti bola súčasťou stálej expozície múzea. Spracovaný knižničný fond bol neskôr presunutý do novovytvoreného priestoru pri pamätnej izbe Vojtecha Löfflera.
Knižnica obsahuje viac ako 2000 kníh z oblasti výtvarného umenia, kultúry, histórie, náboženstva a geografie. V tejto knižničnej zbierke sú uložené diela prevažne slovenskej, maďarskej a nemeckej produkcie, od začiatku 18. storočia.

</doc>
<doc id="660727" title="Odbočka (železnica)" url="https://sk.wikipedia.org/wiki?curid=660727">
Odbočka (železnica)

Odbočka je dopravňa s koľajovým rozvetvením na trati, umožňujúca prechod vlakov z jednej trate na druhú. Niektoré odbočky však nemusia byť dopravňou, ak neslúžia pre riadenie sledu vlakov, prípadne môžu byť dopravňou len pre vlaky určitého smeru.
Odbočka môže byť tiež dočasne zriadená pri výlukových prácach na dvojkoľajových tratiach, kde takáto odbočka slúži k prechodu medzi dvojkoľajovým a jednokoľajovým úsekom (tj. s jednou vylúčenou koľajou). Takéto odbočky boli až do 90. rokov 20. storočia nazývané výhybňami.

</doc>
<doc id="660730" title="Rudoľf Ivanovič Abeľ (špión)" url="https://sk.wikipedia.org/wiki?curid=660730">
Rudoľf Ivanovič Abeľ (špión)

Rudoľf Ivanovič Abeľ (, ; * 23. september 1900, Riga, Ruská ríša - † 17. december 1955, Moskva, Sovietsky zväz) bol sovietsky spravodajský dôstojník lotyšského pôvodu, ktorý pracoval pre OGPU i NKVD. Jeho menom sa identifikoval Viliam Genrichovič Fišer v Spojených štátoch, aby upozornil sovietske orgány na svoje zatknutie.
Mladosť.
Jeho otec pracoval ako kominár, mať bola ženou v domácnosti. Rudoľf sa narodil ako prostredný z troch synov. V rodnej Rige žil len do 14 rokov, potom sa presťahoval do Petrohradu, kde sa usadil jeho starší brat Voľdemar.
Počas pobytu v Petrohrade ho zastihla Ruská revolúcia a v roku 1918 Rudoľf vstupuje do Ruskej sociálnodemokratickej robotníckej strany. Veľký vplyv na formovaní jeho svetonázorov mal starší brat Voľdemar, ktorý vstúpil do Červenej armády a bol zanieteným boľševikom. Rudoľf za bratom nezaostáva; narukuje k sovietskemu námorníctvu. Neskôr bol členom Volžskej flotily a zúčastnil sa bojov o Kazaň. V roku 1920 sa v meste Kronštadt vyučil za rádiotelegrafistu.
Kariéra spravodajského dôstojníka.
V júli 1925 alebo 1926 bolo Abeľovi ponúknuté miesto na sovietskej ambasáde v Šanghaji. Tu prichádza prvýkrát do styku s OGPU. Neskôr pracoval ako rádiotelegrafista na sovietskom veľvyslanectve v Pekingu. V Číne pôsobil do roku 1929, pričom posledné dva roky čínskej misie už spolupracoval so sovietskou rozviedkou. Jeho synovec Avangard Abeľ tvrdí, že práve v Pekingu sa Rudoľf Abeľ zoznámil s Viliamom Fišerom.
Po návrate z hlavného mesta Číny sa Rudoľf Abeľ dlho na území Sovietskeho zväzu nezdržal, čoskoro bol vyslaný na misiu do zahraničia ako tzv. "nelegál". Nie je známe, v ktorých krajinách Abeľ pôsobil, nakoľko v archívoch tajnej služby sa žiadna konkrétna krajina neuvádza, jediná zmienka prezrádza, že krajín mohlo byť viacero. Predpokladá sa však, že sa Abeľ buď mohol vrátiť do Číny, alebo mohol slúžiť vo Francúzsku, nakoľko jazyk ovládal plynulo. Medzi reálne možnosti pripadá aj Turecko, pričom v posledných dvoch menovaných krajinách pracoval aj Viliam Fišer.
V druhej polovici 30-tych rokov už boli Rudoľf Abeľ a Viliam Fišer dôvernými priateľmi. Spoločne trávili všetok voľný čas a kolegovia ich zo žartu začali nazývať Abeľovcami. Počas druhej svetovej vojny, kedy rodiny oboch dôstojníkov boli evakuované mimo Moskvu, žili obaja priatelia v spoločnej domácnosti neďaleko od centra Moskvy. Neskôr si spoločne s dôstojníkom Kirillom Chenkinom, s ktorým nadviazali silné priateľstvo, vyslúžili na Lubianke prezývku Traja mušketieri.
V roku 1938 bol donútený NKVD opustiť. Strata pracovného miesta priamo súvisí so šľachtickým pôvodom jeho manželky a odsúdením brata Voľdemara, ktorý bol toho roku popravený a stal sa jednou z obetí Veľkého teroru. V rovnakom období je z NKVD prepustený aj Viliam Fišer pre svoj anglický pôvod. Obaja dôstojníci však akoby zázrakom unikli stíhaniu.
Obaja muži sa vrátili k práci pre rozviedku počas sovietsko-nemeckej vojny. Sovietom chýbali skúsení muži a tak si ich nadriadení spomenuli na dvoch ostrieľaných spravodajských dôstojníkov, ktorí boli prepustení. Rudoľf Abeľ sa zúčastnil bojov na Kaukazskom fronte a neskôr dosiahol hodnosť podplukovníka.
Posledné roky života a smrť.
Po konci druhej svetovej vojny žil striedavo v Moskve a Rige, kde často navštevoval najmladšieho brata. Rudoľfovo manželstvo ostalo bezdetným, ale vychovával Voľdemarovho syna Avangarda, ktorý prišiel o obidvoch rodičov kvôli stalinským represiám. Rudoľf Ivanovič Abeľ zomrel v decembri 1955, teda dva roky pred slávnym zatknutím svojho kamaráta Viliama Fišera v New Yorku. Samotný Fišer neskôr priznal, že keby o priateľovej smrti vedel, nikdy by sa jeho menom pred agentmi FBI neidentifikoval.

</doc>
<doc id="660749" title="Detské mestečko" url="https://sk.wikipedia.org/wiki?curid=660749">
Detské mestečko

Detský domov s areálom tzv. Detské mestečko je areál pozostávajúci z 36 objektov v Zlatovciach, dnešnej miestnej časti Trenčína. Návrh na vytvorenie Detského mestečka vznikol v roku 1965, otvorenie bolo v roku 1974 .
História.
Projekt Detského mestečka vznikol v polovici šesťdesiatych rokov. Samotná výstavba sa začala realizovať v roku 1968 a úplne dokončená bola až v roku 1974 - aj na vtedajšie pomery dosť dlhé obdobie zrodu. Pôvodne bolo navrhovaných päť Detských mestečiek. Prvé sa začalo stavať v Trenčíne, na výstavbu ďalších mestečiek neboli žiaľ už peniaze. Podľa informácií vybudovanie tohto komplexu – Detského mestečka v Trenčíne stálo v tom čase 89 miliónov korún.
Detské mestečko vo faktoch, dátumoch a číslach.
Odobrenie začiatku výstavby prišlo u nás v čase určitej demokratizácie našej spoločnosti. Je možné, že i v inom čase by príslušné orgány asi ťažko súhlasili s takou investíciou pre tieto deti. Tomuto nasvedčuje i fakt, že ďalšie Detské mestečko sa už ani nezačalo stavať, ani projektovať.
Výstavba Detského mestečka sa uskutočnila na 2 etapy. K 1. septembru 1973 bola do prevádzky uvedená 18-triedna základná škola plus tri oddelenia školskej družiny, materská škôlka, zdravotné stredisko, školská jedáleň, viacúčelová sála, objekt vedenia Detského mestečka a prvých 8 rodinných buniek. Telocvičňa a bazén boli dané do prevádzky v decembri 1973. Ostatné rodinné bunky boli ukončené k 1. augustu 1974. Prvé obsadenie manželských dvojíc bolo takéto: Rodina Štofková, Kravcová, Gregušová, Hegedušová, Krajčíková, Bazalová, Špernogová, Gubárová, Lančaričová, Lissníková, Hagarová, Slotová, Miščiková, Križanová, Jankovská, Gogorová a od roku 1975 Gomolová.
K 1. januáru 1972 bol menovaný do funkcie riaditeľ Detského mestečka pán Štefan Rehák a PaedDr. Viktor Chovanec, CSc. za riaditeľa Základnej školy v Detskom mestečku. Potom boli prijatí prví zamestnanci (šofér, hospodár, energetik, vedúca ekonomicko-správneho úseku).
V tomto čase až do otvorenia Detského mestečka bol dotvorený vnútorný poriadok Detského mestečka, koncepcia výchovy v rodinných bunkách, kritéria pre výber manželských dvojíc do rodinných buniek, kritéria na naplnenie Detského mestečka deťmi.
Detské mestečko vzniklo ako alternatíva klasických detských domovov v 70. rokoch minulého storočia - ako detský domov rodinného typu, kde sa o skupinu detí bez rodičov staralo 17 manželských dvojíc. Táto idea sa, žiaľ, nezachovala a v roku 2005 bolo vládou M. Dzurindu (SDKU), vtedajšou Ministerkou práce soc. vecí a rodín Ivetou Radičovou (SDKU) a silnou mohutnou podporou Jozefa Mikloška ml. z nadácie Úsmev ako Dar zrušené.
Detské mestečko v Zlatovciach, ktoré je dnes súčasťou Trenčína, sa stalo Národnou kultúrnou pamiatkou SR. Išlo o iniciatívu bývalých odchovancov a ich podporovateľov. Tento Detský domov vzniklo pred viac ako 40 rokmi. Podávateľom bol Mgr. Branislav Ladický, ktorý v domove prežil kus svojho života (1990 - 2008) .

</doc>
<doc id="660753" title="BK ŠKP 08 Banská Bystrica" url="https://sk.wikipedia.org/wiki?curid=660753">
BK ŠKP 08 Banská Bystrica

BK ŠKP 08 Banská Bystrica, celým názvom Basketbalový klub Športový klub polície Banská Bystrica, prezývka Bystrické Pumy je slovenský ženský basketbalový klub pôsobiaci v Banskej Bystrici. Klub vznikol v roku 2008 ako nástupca zaniknutého klubu BK Slávia UMB Banská Bystrica. V sezóne 2020/2021 hrá klub v Basketbalovej extralige žien. Doposiaľ najlepšie výsledky klubu boli dve piate miesta v extralige v sezónach 2016/17 a 2019/20.
Domáce zápasy klub hráva v Športovej hale Dukla na Štiavničkách. Okrem seniorského tímu má klub tiež dievčenské družstvá v kategóriách od U11 až po juniorky. Mládežnícke tímy ŠKP 08 sú viacnásobnými majsterkami Slovenska vo svojich vekových kategóriách.
Súpiska.
Hráčsky káder.
"Súpiska aktuálna k 11. 1. 2021."

</doc>
<doc id="660759" title="Latinský patriarchát Jeruzalema" url="https://sk.wikipedia.org/wiki?curid=660759">
Latinský patriarchát Jeruzalema

Latinský patriarchát Jeruzalema alebo Latinský jeruzalemský patriarchát () je diecézou, patriarchátom rímskokatolíckej cirkvi vo Svätej zemi (Izrael, Palestína, Jordánsko, Cyprus) so sídlom v Jeruzaleme. 
Na jeho čele stojí latinský patriarcha, pod ktorého cirkevnú správu spadajú najmä latinskí kresťania cudzieho pôvodu usadení vo Svätej zemi. Melchitskí katolíci ako východná cirkev sui generis pôsobiaca aj na jeho území majú ako hlavu vlastného patriarchu, ktorý nie je latinským patriarchom ale patriarchom východnej cirkvi pridruženej k Rímu.
História.
Patriarchát bol založený v roku 1099 v súvislosti so vznikom križiackeho Jeruzalemského kráľovstva. Pre historické udalosti sa však Katolícka cirkev v jeruzalemskom patriarcháte nikdy zásadne nerozvinula. V 13. storočí spolu so zánikom križiackych štátov zanikla aj osobitná jurisdikcia patriarchátu, ktorý naďalej existoval len ako čestný titul. Náboženský život kresťanov v Jeruzaleme následne riadil pravoslávny patriarcha, ktorý sa vrátil z konštantínopolského exilu. Latinský patriarchát bol obnovený až po zmene politickej situácie v Osmanskej ríši pápežom Piom IX. v roku 1847. Narozdiel od patriarchov východných cirkví pridružených k Rímu, ktorých volia miestne synody, bol (a je) jeruzalemský latinský patriarcha menovaný priamo pápežmi. Prvým patriarchom obnoveného patriarchátu bol Giuseppe Valerga. Súčasným patriarchom je Talian Pierbattista Pizzaballa menovaný do úradu pápežom Františkom v októbri 2020.
Zoznam patriarchov od obnovenia v 19. stor..
Údaje podľa:

</doc>
<doc id="660762" title="Tomáš Taraba" url="https://sk.wikipedia.org/wiki?curid=660762">
Tomáš Taraba

Ing. Mgr. Tomáš Taraba (* 13. február 1980, Pezinok) je slovenský politik a poslanec Národnej rady Slovenskej republiky za stranu KDŽP – Aliancia za Slovensko. Do NR SR bol zvolený na kandidátke politickej strany Kotlebovci – Ľudová strana Naše Slovensko, avšak v súčasnosti pôsobí ako nezaradený poslanec.
Pôsobenie v politike.
Je spoluzakladateľom politickej strany KDŽP – Aliancia za Slovensko a od septembra 2019 je jej predsedom.
V parlamentných voľbách v roku 2020 bol zvolený do NR SR na kandidátke strany Kotlebovci – Ľudová strana Naše Slovensko. Okrem neho boli zo strany KDŽP na kandidátke ĽSNS zvolení aj poslanci Štefan Kuffa a Filip Kuffa.
Po politických nezhodách s poslancom Milanom Mazurekom odišiel z poslaneckého klubu ĽSNS.
V NR SR nepatrí medzi veľkých kritikov Matovičovej vlády, v rozhovoroch počas koaličnej krízy v marci 2021 vyjadril možnú podporu menšinovej vláde (po potenciálnom odchode liberálnejších strán koalície, SaS a Za ľudí) a názorovo patrí ku tzv. pro-life poslancom.
V rámci NR SR pôsobí vo výbore pre kultúru a médiá.

</doc>
<doc id="660780" title="Jeden deň Ivana Denisoviča" url="https://sk.wikipedia.org/wiki?curid=660780">
Jeden deň Ivana Denisoviča

Jeden deň Ivana Denisoviča () je novela s prvkami existencializmu od ruského spisovateľa Alexandra Isajeviča Solženicyna. Ide o prelomové dielo ruskej sovietskej literatúry. Prvýkrát bola uverejnená v časopise "Novyj mir" v novembri roku 1962. Vďaka novele si Solžnicyn vyslúžil celosvetový rešpekt.
Dielo opisuje bežný deň väzňa stalinistického tábora Ivana Denisoviča Šuchova, ktorý si aj napriek ťaživej situácii dokázal zachovať ľudskú dôstojnosť. Pôvodný názov knihy bol "Šč-854 – Jeden deň jedného mukla".
Okolnosti vydania.
Publikovanie Jedného dňa Ivana Denisoviča prevádza množstvo legiend. Pred samotným vydaním ho čítal Lev Kolelev (Solženicynov spoluväzeň a redaktor časopisu "Novyj mir"), ktorému sa dielo mimoriadne páčilo a dal rukopis na prečítanie šéfredaktorovi "Nového mira" Alexandrovi Trifonovičovi Tvardovskému. Toho čítanie tak rozrušilo, že vstal z postele, obliekol sa a pokračoval čítaním pri stole. Solženicyn bol nadšený, keď sa dozvedel, že Tvardovskému Jeden deň Ivana Denisoviča „‚stál za bezsennú noc‘“. Tvardovskij však vedel, že ak ju dá na posúdenie cenzúre, tak bude okamžite zakázaná. Následne „po dlhom váhaní, mnohých diskusiach a niekoľkých zmenách v rukopise“ sa novela dostala k Nikitovi Sergejevičovi Chruščovovi. Knihu pochválil s tým, že je napísaná „‚v duchu XX. zjazdu strany‘“ (Chruščov ju chápal ako „pokračovanie vlastného destalinizačného úsilia“) a následne mohla vyjsť v novembrovom čísle "Nového mira".
Obsah.
Príbeh sa začína v jedno ráno jedného každodenného pracovného dňa v gulagu. Hlavnou postavou je väzeň Šč-854 - Ivan Denisovič Šuchov, obyčajný nevzdelaný muž v stredných rokoch, ktorý bol odsúdený za čin, ktorý nevykonal. Autor diela inšpiroval na základe vojaka, s ktorým bojoval počas druhej svetovej vojny.
Samotný tábor nútených prác je zariadenie v ktorom bol autor internovaný v rokoch 1950 až 1953 (Ekibastuzský tábor). V novele sa opisujú každodenné starosti, myšlienky a rutiny väzňov. Popisuje drsnú zimu, nedostatok jedla, vzťahy väzňov s dozorcami, ale aj hierarchiu medzi väzňami, trestanie či ťažkú fyzickú prácu. Je prerozprávaný priamym a farbistým jazykom nevzdelaného väzňa. Nevyužíva pri tom naturalistické a drsné scény ani expresívny jazyk. Opisy sú pokojné, bez napätia, hoci väzňom neustále hrozí riziko sprísnenia trestu či strata života.
Ponúka ostrý portrét nielen stalinistických táborov, ale aj samotnej ruskej spoločnosti. Prostredníctvom opisov a rozhovorov so spoluväzňami, reprezentatívnej vzorky spoločnosti, odkrýva zákutia všetkých spoločenských vrstiev od umelcov, intelektuálov, kriminálnikov, roľníkov po bývalých vojakov, úradníkov či príslušníkov menšín. Dej sa končí večer, keď sa väzni pracovného tábora ponoria do spánku.
Dejiny.
Dielo vyšlo necenzurované počas obdobia Chruščovovej destalinizácie. Prvýkrát bolo vydaná v roku 1962 v časopise "Novyj mir". Po publikovaní diela bol Sovietsky zväz tvrdo kritizovaný za systém, ktorý v ňom vládol. Po zhoršení politickej situácie a ďalšej Solženicynovej kritike režimu v Sovietskom zväze bola novela v rokoch 1971 až 1972 vyradená zo sovietskych knižníc. Samotný Solženicyn, v tom čase už laureát Nobelovej ceny za literatúru, bol v roku 1974 násilne odsunutý do západného Nemecka a zbavený sovietskeho občianstva.

</doc>
<doc id="660786" title="Richard Marko" url="https://sk.wikipedia.org/wiki?curid=660786">
Richard Marko

Ing. Richard Marko (* 6. marec 1973, Bratislava) je slovenský podnikateľ, generálny riaditeľ a spolumajiteľ spoločnosti ESET. Absolvoval štúdium na Fakulte elektrotechniky a informatiky Technickej univerzity v Košiciach, kde získal červený diplom a cenu rektora. Je spoluautor pokročilej heuristiky, ktorá významne prispela k technikám detekcie škodlivého kódu. Vo firme ESET pracuje od roku 1996, generálnym riaditeľom sa stal roku 2011, a hneď získal titul „IT osobnosť roka“, o 4 roky neskôr cenu „Najrešpektovanejší CEO“. Titul obhájil aj v rokoch 2018 a 2019, teda "Najrešpektovanejším CEO" bol trikrát. V apríli 2020 sa stal čestným prezidentom združenia "Business Leaders Forum".

</doc>
<doc id="660792" title="Alois Král (speleológ)" url="https://sk.wikipedia.org/wiki?curid=660792">
Alois Král (speleológ)

Alois Král (* 30. júl 1877, Senetářov† 27. február 1972, Tišnov) bol moravský speleológ, objaviteľ Demänovskej jaskyne slobody na Slovensku.
Život.
Alois Král sa narodil v obci Senetářov v Moravskom krase. Po vyštudovaní učiteľského ústavu v Brne učil na moravsko-slovenskom pomedzí. Tu okrem iného pod vplyvom Leoša Janáčka zbieral folklórne piesne.
Krála zaujala práca Karla Absolona a od roku 1904 s ním skúmal jaskyne v Moravskom krase a na Balkáne. Oblasť Demänovskej doliny a Demänovskú ľadovú jaskyňu prvýkrát navštívil roku 1913, ale svoj najväčší objav urobil až v roku 1921: 3. augusta s miestnymi pomocníkmi Adamom Mišurom, Otom Hrabalom a Jarmilou Vránovou prenikol cez vyschnutý ponor Demänovky do novo objavených priestorov Demänovskej jaskyne slobody.
Po objave jaskyne sa Král presťahoval na Slovensko, kde sa plne venoval speleológii. Organizoval sprístupňovanie Demänovskej jaskyne slobody, ale aj prieskum jaskýň v Jánskej doline. Trvalo sa venoval propagácii jaskyniarstva a v rokoch 1923 - 1930 na území Česko-Slovenska prednášal a usporadúval premietania filmov z Demänovskej doliny. Alois Král spolupracoval tiež s Rudolfom Těsnohlídkom, ktorý vydal roku 1926 prvého jaskyniarskeho sprievodcu po Demänovej.
Po odchode do penzie v roku 1932 sa Král presťahoval do Tišnova, kde žil do svojej smrti v roku 1972 a kde je aj pochovaný.
Na počesť Aloisa Krála je pomenovaná "Králova galéria", bohato zdobené poschodie v Demänovskej jaskyni slobody, a "Králova jaskyne" v kopci Květnice v Tišnove.
Alois Král je čestným občanom Tišnova.

</doc>
<doc id="660797" title="Sony Vision-S" url="https://sk.wikipedia.org/wiki?curid=660797">
Sony Vision-S

Sony Vision-S je koncept elektrického sedanu od Sony. Predstavený bol na veľtrhu spotrebnej elektroniky CES v januári 2021. Technologický gigant na aute spolupracuje s viacerými partnermi, vrátane automobilky Magna Steyr.
Dizajn a technológie.
Firma predstavuje elektromobil Vision-S ako technológiami nabité auto s množstvom funkcií. Vybavené bude najrôznejšími funkciami, vrátane autonómneho riadenia, ktoré zabezpečí až 40 senzorov, vrátane CMOS, technológie LIDAR, radarov a ďalších kamier. V interiéri je umiestnená trojica displejov po celej dĺžke palubnej dosky. Systém vozidla má byť pripravený na rozpoznávanie tváre či na ovládanie gestami a hlasom.
V poslednom zverejnenom videu na CES 2021 ukazujú zákulisie vývoja mechanických častí, ale aj hlavne softvéru. Chýbať by tu nemala podpora pre hranie PlayStation. Nie je však jasné, či bude konzola zabudovaná priamo v aute alebo pôjde iba o cloudové hranie.
Sony Vision-S je vybavené dvojicou elektromotorov s kombinovaným výkonom 400 kW. Vďaka tomu dokáže zrýchliť z 0 na 100 km/h za 4,8 sekundy a maximálna rýchlosť je 240 km/h. Na prelome rokov 2020 a 2021 začalo testovanie na verejných cestách v okolí rakúskeho mesta Graz.

</doc>
<doc id="660806" title="Smart (producent)" url="https://sk.wikipedia.org/wiki?curid=660806">
Smart (producent)

Tomáš Lacko, známy pod umeleckým menom Smart, je slovenský hudobný producent a člen bratislavskej hip hopovej skupiny DMS, s ktorou vydal jedno EP ("Teraz už naozaj") a štyri albumy ("Čo sa stalo?!", "MMXV", "Prepáčte (Official) a MDMS").
História.
Smart začal nahrávať svoju prvú hudbu doma u Dameho na kazety. V roku 2008 vydalI ako skupina DMS spoločné EP "Teraz už naozaj" kde produkoval 5 piesní. Touto nahrávkou sa dostali do širšieho povedomia ľudí v Dúbravke a celkovo v Bratislave. V roku 2011 vydala skupina DMS svoj debutový album s názov "Čo sa stalo?!", ktorý vyšiel pod vydavateľstvom "Gramo Rokkaz" a Smart mal na ňom tentokrát na starosti až 9 beatov. Do roku 2013 bola skupina DMS (Separ, Dame, Smart) členmi vydavateľstva "Gramo Rokkaz". V roku 2013 mal výjsť jeho debutový inštrumentálny album The threads of night and day, z ktorého sa ale nakoniec zachovala len titulná rovnomenná skladba a album nikdy nevyšiel. V roku 2015 vydali svoj druhý album s názvom "MMXV", ktorý dostal platinovú platňu a v Rukahore awards 7 rúk z 10. Smart je na tomto albume autorom 11 beatov. V roku 2018 vydali album "Prepáčte (Official)" a v roku 2019 "MDMS".
Graffiti.
Smart sa dostal ku graffiti v roku 1995 vďaka bratislavskému tvorcovi-writerovi, Slimerovi. Keď sa raz prechádzal po Dúbravke zazrel jedno z jeho graffiti, skúsil aj on niečo vytvoriť a drží ho to do dnes. Neskôr založil KGB crew a dnešná zostava je Smart, Separ, Ruyns a Rems.

</doc>
<doc id="660807" title="Mamutia jaskyňa (Kentucky)" url="https://sk.wikipedia.org/wiki?curid=660807">
Mamutia jaskyňa (Kentucky)

Mamutia jaskyňa alebo Mammoth Cave (angl. "Mammoth Cave"; iné názvy pozri nižšie v texte článku) je v širšom zmysle jaskynný systém v štáte Kentucky v USA nachádzajúci sa jednak vo východnej časti Národného parku Mammoth Cave a jednak východne od tohto parku na súkromných pozemkoch. Mamutia jaskyňa v užšom zmysle je len jedna z hlavných jaskýň tohto jaskynného systému.
Mamutia jaskyňa v širšom zmysle.
Ide o najdlhší jaskynný systém na svete; je dlhý , z toho je však verejnosti sprístupnená len veľmi malá časť (prostredníctvom početných prevažne umelých vchodov). Jaskynný systém pozostáva z týchto jaskýň či jaskynných systémov: 
Pôvodne systém tvorila len Mamutia jaskyňa v užšom zmysle, známa najneskôr od začiatku 19. storočia. V roku 1972 bolo nájdené spojenie medzi Mamuťou jaskyňou v užšom zmysle a jaskynným systémom Flint Ridge a takto vzniknutý spoločný jaskynný systém sa volal Mamutia jaskyňa (v širšom zmysle) alebo presnejšie Mammoth Cave System (po slovensky: jaskynný systém Mamutia jaskyňa, jaskynný systém Mammoth Cave), Flint Mammoth Cave (System), Flint Ridge-Mammoth Cave System či Mammoth-Flint Ridge Cave System. V roku 1979 sa našlo spojenie medzi jaskyňami Proctor Cave a Morrison Cave, ako aj spojenie týchto jaskýň s Mamuťou jaskyňou v užšom zmysle. V roku 1983 sa našlo spojenie medzi Mamuťou jaskyňou v užšom zmysle a jaskyňou Roppel Cave, čím vznikol jaskynný systém v jeho dnešnej podobe. Tento dnešný jaskynný systém (t.j. vrátane Roppel Cave) sa volá Mamutia jaskyňa (v širšom zmysle) alebo presnejšie Mammoth Cave System, Flint Ridge-Mammoth-Joppa Ridge-Roppel Cave System či Flint-Mammoth-Roppel-Cave System. Niektorí autori dodnes pokračujú vo vyššie spomínanej terminológii zo 70. rokov, čiže rozlišujú medzi jaskynným systémom Mamutia jaskyňa (=jaskyne na území Národného parku Mammoth Cave) a jaskyňou Roppel Cave.
Mamutia jaskyňa v užšom zmysle.
Mamutia jaskyňa (Mammoth Cave) v užšom zmysle sa nachádza sa vo vápencoch z obdobia karbón, uložených v takmer úplne vodorovných vrstvách. Jaskyňou pretekajú aj podzemné rieky, ktoré vychádzajú v podobe mohutných prameňov na povrch a ústia do povrchových riek (najmä do rieky Green River). Jaskyňa pozostáva z piatich úrovní ležiacich pod sebou. Tieto úrovne sú vlastne veľké chodby s malým spádom, ktoré sú pospájané kolmými šachtami hlbokými do 50 m a širokými do 10 m. Cez tieto šachty preniká voda z povrchu až na najspodnejšiu úroveň. V jaskyni sa vyskytujú aj podzemné jazerá (Crystal Lake, Lake Lethe a i.) a známe sú tu aj rozsiahle dómy, priepasti a pestro sfarbené kvapľové útvary.

</doc>
<doc id="660814" title="Filip Kuffa" url="https://sk.wikipedia.org/wiki?curid=660814">
Filip Kuffa

Ing et. Ing. Filip Kuffa (* 3. október 1987, Kežmarok) je slovenský politik a poslanec Národnej rady Slovenskej republiky za stranu KDŽP – Aliancia za Slovensko. Do NR SR bol zvolený na kandidátke politickej strany Kotlebovci – Ľudová strana Naše Slovensko, avšak v súčasnosti pôsobí ako nezaradený poslanec.
Životopis.
Po absolvovaní cirkevného gymnázia, študoval na Technickej univerzity vo Zvolene, kde úspešne vyštudoval v odboroch lesníctvo, aplikovaná zoológia a poľovníctvo. Po vysokej škole pracoval v Žakovciach, v Inštitúte Krista Veľkňaza a neskôr bol zamestnaný v lesníckom sektore. Je ženatý a má tri dcéry.
Rodina.
Jeho otcom je poslanec NR SR Štefan Kuffa a jeho strýkom kňaz Marián Kuffa.
Pôsobenie v politike.
Je členom politickej strany KDŽP – Aliancia za Slovensko a v parlamentných voľbách v roku 2020 bol zvolený do NR SR na kandidátke strany Kotlebovci – Ľudová strana Naše Slovensko. Okrem neho boli zo strany KDŽP na kandidátke ĽSNS zvolení aj poslanci Štefan Kuffa a Tomáš Taraba.
Po politických nezhodách s poslancom Milanom Mazurekom odišiel z poslaneckého klubu ĽSNS.
V rámci NR SR pôsobí vo výbore pre pôdohospodárstvo a životné prostredie prostredie.

</doc>
<doc id="660830" title="Londýnska zmluva (1827)" url="https://sk.wikipedia.org/wiki?curid=660830">
Londýnska zmluva (1827)

Londýnska zmluva z roku 1827 () je zmluva podpísaná 6. júla 1827 medzi Spojeným kráľovstvom, Francúzskym kráľovstvom a Ruskom. Touto zmluvou bol pozastavený konflikt medzi Gréckom a Osmanskou ríšou počas gréckej vojny za nezávislosť. Tri európske mocnosti žiadali, aby bolo Grécko uznané za nezávislý štát, ale aby zároveň stále patrilo pod právomoc osmanského sultána. Osmanská ríša s touto podmienkou nesúhlasila, preto vypukla bitka pri Navarine, v ktorej Osmani prehrali a boli nútení uznať nezávislé Grécko.

</doc>
<doc id="660833" title="Krv (potravina)" url="https://sk.wikipedia.org/wiki?curid=660833">
Krv (potravina)

Krv sa v mnohých kultúrach konzumuje ako potravina, často v kombinácii s mäsom. Krv môže byť vo forme krvavej klobásy, ako zahusťovadlo omáčok, či ako konzervovaná solená forma (v časoch nedostatku potravy) alebo v krvnej polievke. Ide o produkt z domestikovaných zvierat, ktorý sa získava na mieste a v čase, keď krv steká do nádoby a následne sa rýchlo skonzumuje alebo spracuje. V mnohých kultúrach je zviera zabité. V niektorých kultúrach je krv tabuizovaným jedlom.
Krv je vedľajším produktom pri zabíjaní. Skladá sa hlavne z bielkovín a vody a niekedy sa nazýva „tekuté mäso“, pretože má podobné zloženie ako chudé mäso. Na konzumáciu resp. spracovanie pre potravinárske účely je vhodná hygienicky odobratá, inak sa premieňa na krvnú múčku. V humánnej medicíne sa používa špeciálny typ zvieracej krvi.
Použitie krvi.
v produktoch:
ako prísada:
Hygienicky odobratá krv.
Krv sa získava bezprostredne po omráčení a usmrtení zvieraťa pomocou dutých nožov za prísnych hygienických postupov tak, aby nedochádzalo ku kontaminácii mikroorganizmami. Aby nedochádzalo k zrážaniu (koagulácii) krvi, používa sa jednak nepretržité miešanie, prudké ochladenie a ďalej potom napr. kyselina citrónová či citrónan sodný.

</doc>
<doc id="660836" title="Anyone (pieseň Justina Biebera)" url="https://sk.wikipedia.org/wiki?curid=660836">
Anyone (pieseň Justina Biebera)

„Anyone“ je pieseň od kanadského speváka Justina Biebera. Bola vydaná vydavateľstvom Def Jam Recordings 1. januára 2021 ako tretí singel pre jeho nadchádzajúci šiesty štúdiový album "Justice." Pieseň napísali Bieber, Michael Pollack, Raul Cubina a producenti Andrew Watt, Jon Bellion a The Monsters &amp; Strangerz.
Pozadie.
Bieber 10. apríla 2020 počas živého vysielania na Instagrame prezradil, že nahral pieseň s názvom „Anyone“. 30. decembra 2020 na Twitteri oznámil, že skladba vyjde 1. januára 2021. Nasledujúci deň odhalil obal piesne a 15-sekundovú ukážku sprievodného videoklipu k piesni.
„Anyone“ je popová skladba inšpirovaná 80. a 90. rokmi s rytmickým pulzom. Skladba je dlhá tri minúty a 10 sekúnd.
Hudobné video.
Hudobné video malo premiéru na YouTube 1. januára 2021. Režíroval ho americký režisér a filmový producent Collin Tilley a zahrala si v ňom americká herečka Zoey Deutchová, ktorá vo videu hrá milenku Biebera. Bieber stvárňuje boxera zo 40. rokov, ktorého silná láska k jeho druhej polovičke inšpiruje trénovať a bojovať na jeho ceste stať sa šampiónom. Pre hudobné video zakryl všetky svoje tetovania.

</doc>
<doc id="660849" title="Brooklyn Nine-Nine" url="https://sk.wikipedia.org/wiki?curid=660849">
Brooklyn Nine-Nine

Brooklyn Nine-Nine alebo Brooklyn 99 je americký komédialny televízny seriál z policajného prostredia vytvorený Dan Goorom a Michael Schurom. Ústrednou postavou seriálu je Jake Peralta (Andy Samberg), talentovaný, ale nevyzretý detektív, ktorý sa často dostáva do konfliktu s jeho veliacim dôstojníkom, prísnym kapitánom Raymondom Holtom (Andre Braugher). Ďalej v seriáli účinkujú Stephanie Beatriz ako Rosa Diaz, Terry Crews ako Terry Jeffords, Melissa Fumero ako Amy Santiago, Joe Lo Truglio ako Charles Boyle, Chelsea Peretti ako Gina Linetti, Dirk Blocker ako Michael Hitchcock a Joel McKinnon Miller ako Norm Scully.
Televízia FOX si pôvodne objednala 13 epizód pre prvú sériu, nakoniec bola prvá séria rozšírená na 22 epizód. Seriál mal premiéru 17. septembra 2013. 10. mája 2018, po piatich sériách, seriál televízia FOX zrušila. Nasledujúci deň NBC začalo pracovať na šiestej sérii, ktorá mala premiéru 10. januára 2019. Siedma séria mala premiéru vo februári 2020 a ôsma má mať premiéru v roku 2021.
Seriál získal dve ceny Emmy a Zlatý glóbus za najlepší televízny seriál. Andy Samberg získal Zlatý glóbus za najlepšieho herca a Andre Braugher bol nominovaný na štyri ceny Emmy za vynikajúci herecký výkon vo vedľajšej úlohe komediálneho seriálu. Seriálu sa dostalo pochvaly za vykreslenie vážnych problémov pri zachovaní zmyslu pre humor. Za stvárnenie ľudí LGBTQ+ komunity získal seriál GLAAD Media Award za vynikajúci komediálny seriál.
Synopsia.
Seriál sa odohráva na fiktívnom 99. okrsku policajného zboru mesta New York v časti Brooklyn a sleduje tím detektívov na čele s vážnym, novovymenovaným kapitánom Raymondom Holtom. Medzi detektívmi je Jake Peralta, ktorý má vysokú mieru úspešných zatýkaní a riešení prípadov, a to aj napriek jeho uvoľnenému, bezstarostnému a občas detinskému prístupu. Jake a jeho múdra, správna a pedantná, ale milá partnerka Amy Santiago sa do seba časom zamilujú. Pracovitý, ale plachý Charles Boyle má za partnerku apatickú, agresívnu a strašidelnú Rosu Diaz. Dvojica starších detektívov, Michael Hitchcock a Norm Scully, ktorí často pôsobia nekompetentne, hlúpo a lenivo, vyriešili najviac prípadov z celého okrsku, protže tam pracujú najdlhšie zo všetkých detektívov.
Detektívov má na starosti seržant Terry Jeffords, jemný obor a oddaný muž svojej rodiny, ktorý má spočiatku fóbiu z vrátenia sa späť do policajnej práce v terénu, pretože sa bojí, že by mohol pri výkone služby zomrieť a svoje deti tak nechať bez otca. Na okrsku v administratíve pracuje aj sarkastická a dominujúca Gina Linetti, ktorá nemá rada svoju prácu, plánuje svoj život okolo sociálnych médií a zameriava sa na tanec, jej životný cieľ.

</doc>
<doc id="660856" title="Ján VIII. (alexandrijský patriarcha)" url="https://sk.wikipedia.org/wiki?curid=660856">
Ján VIII. (alexandrijský patriarcha)

Svätý Ján VIII. (vlastným menom: Júhanná ibn Ibsál, v miestnej výslovnosti: Johanná ben Ebsál, známy aj ako "syn svätca" Ibn al-Kadís alebo Ibn el-Kedés, ; * 13. storočie, Miniat Bani Chosaim† 29. máj 1320) bol koptský mních a klerik, 80. koptský patriarcha Alexandrie (koptský pápež) v rokoch 1300 až 1320. Bol posledným koptským pápežom, ktorý prebýval v Kostole svätého Merkúra v Káhire, preniesol patriarchálny trón do Kostola Panny Márie (Haret Zuweila). Chrám následne zostal sídlom koptských patriarchov až do roku 1660. Koptskou cirkvou je uctievaný ako svätý, v koptskom synaxári je jeho meno zaznačené 11. júna (podľa gregoriánskeho kalendára).
Životopis.
O jeho ranom živote sa veľa nevie. Stal sa mníchom v Kláštore Šahrán, kde pôsobil až dokým nebol 14. februára 1300 počas vlády sultána an-Násira ibn Kaláwúna vysvätený za alexandrijského patriarchu. Hoci jeho intronizácia nastala bez problémov, situácia pre Koptov sa už v roku 1301 radikálne zmenila. Mohol za to istý maghrebský vezír, ktorý prechádzal Egyptom počas svojej púte do Mekky. V Egypte ho pobúril akýsi bohatý kresťanský hodnostár, resp. presnejšie vplyv, aký kresťania mali na ekonomický život v Káhire, takže sa obrátil na sultána so žiadosťou o čo najtvrdší zásah proti nim. Už roku boli zavedené nové dane a viaceré potupujúce opatrenia. Kresťania museli nosiť modré turbany a modré opasky, nesmeli jazdiť na koňoch ale iba na osloch. Vezír chcel zájsť ešte ďalej a zničiť všetky chrámy v Káhire, čo sa mu však nepodarilo. Chrámy ale boli zatvorené a stupňovali sa útoky na ne. Moslimské historické dokumenty ani koptská "História patriarchov" nehovoria ako sa Ján v tomto okamihu zachoval. Situáciu sa podarilo vyriešiť až v roku 1303, keď mamlúckeho sultána navštívil vyslanec aragónskeho kráľa a bohatými darmi vymohol znovuotvorenie dvoch kresťanských chrámov v Káhire. Tento stav viedol k smene patriarchovho sídla z Kostola svätého Merkúra do Kostola Panny Márie, ktorý bol otvorený. Zmienky o Jánovom ďalšom živote sú strohé. Vykonal pohreb významného koptského svätca Barsúma. Možno odtiaľto pochádza jeho prezývka syn svätca (v zmysle duchovný syn). Zomrel 29. mája 1320. Pochovaný bol v kláštore v Šahráne (Dajr aš-Šahrán), z ktorého nasledovne vzišlo niekoľko koptských patriarchov.

</doc>
<doc id="660865" title="Mount Mitchell (Severná Karolína)" url="https://sk.wikipedia.org/wiki?curid=660865">
Mount Mitchell (Severná Karolína)

Mount Mitchell () je najvyšší vrch Apalačských vrchov a najvyšší v Spojených štátoch východne od rieky Mississippi. Relatívna výška vrcholu je .
Názov.
V jazyku Čirokí je známy ako "Attakulla". Skorší anglický názov bol "Black Dome". Pôvodca súčasného názvu je prof. Elisha Mitchell (17931857) z University of North Carolina, ktorý sa zabil pri páde pri zisťovaní či je najvyšší na východ od Mississippi.
Poloha.
Vrch sa nachádza v Yancey County v časti Apalačských vrchov, "Black Mountains". Mount Mitchell State Park je najstarší štátny park v štáte Severná Karolína. Najbližší vyšší vrch je v štáte Nové Mexiko, vo vzdialenosti viac než 1900 km.

</doc>
<doc id="660926" title="Radnica (Plovdiv)" url="https://sk.wikipedia.org/wiki?curid=660926">
Radnica (Plovdiv)

Radnica (), alebo Radničný dom (), v minulosti známa aj ako Okružná komora () je budova radnice zo začiatku 20. storočia, nachádzajúca sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Budova plovdivskej radnice leží v centrálnej časti mesta Plovdiv na dnešnom námestí „Stefan Stambolov“ () a v susedstve tzv. „hlavnej“ ulice „Kňaz Aleksandăr I“ ().
Dejiny a súčasnosť.
V roku 1911 bola vypísaná celoštátna súťaž na projekt budovy pre centrálu vtedajšej tzv. Okružnej stálej komísie. Od tohto účelu bolo odvodené aj prvé meno budovy - "Okružná komora". V súťaži zvíťazil architekt Nikola Nešov, ktorý stavbu naprojektoval. S výstavbou budovy sa začalo v roku 1912 a trvala do roku 1914, pričom bola prerušovaná v dôsledku balkánskych vojen. Oficiálne otvorenie budovy prebehlo následne v roku 1915. V budove boli umiestnené rôzne inštitúcie. Hneď od začiatku tam bola umiestnená ordinácia okružného lekára a neskôr aj inžinierske a poľnohospodárske služby, ako aj Okružné múzeum. Neskôr v budove sídlilo aj policajné riaditeľstvo a po roku 1959 aj komunistická tzv. "Ľudová rada".
V súčasnosti budova plní čisto administratívne účely a je okrem úradov samotnej mestskej radnice aj sídlom okresného úradu.
Charakteristika.
Budova bola pôvodne stavaná ako centrála vtedajšej "Okružnej stálej komisie" (). Radnica si do súčasnosti zachovala svoj pôvodný vzhľad. Bola postavená v neobarokovom slohu a jej predné priečelie je bohato zdobené ornamentami. Autorom projektu radnice je sofijský architekt Nikola Nešov, ktorý ukončil štúdium architektúry v nemeckom Stuttgarte a na budove uplatnil veľké množstvo ozdobných prvkov vo forme arkád, pilastrov, girlánd a geometrických dekoratívnych ornamentov, ktoré sú typické aj pre ostatné stavby tohto autora na mnohých miestach Bulharska. Na centrálnej časti strechy je umiestnená ozdobná veža.
V interiéri je dôležitým prvkom široké schodisko, ktoré sa neskôr rozdvojuje a ako dvojramenné vedie od vchodu na druhé poschodie budovy. Hlavnou časťou interiéru je zasadacia sieň, ktorá sa nachádza na konci centrálnej časti poschodia. Sála je charakteristická aj zvonku, keďže časť fasády smerujúca do námestia, kde sa táto miestnosť nachádza, je vybavená vysokými arkádovitými oknami a balkónom. Stredom poschodia vedie koridor po ktorého bokoch sú umiestnené jednotlivé kancelárie. 
Priestor námestia pred budovou radnice je parkovo upravený s lavičkami.

</doc>
<doc id="660928" title="Steve Sailer" url="https://sk.wikipedia.org/wiki?curid=660928">
Steve Sailer

Steven Ernest Sailer (* 20. december 1958) je americký paleokonzervatívny novinár, filmový kritik, blogger a publicista.
Je bývalým korešpondentom UPI a publicistom pre "Taki's Magazine" a "VDARE", web spojený s bielou nadradenosťou, bielym nacionalizmom, a alternatívnou pravicou. Má za sebou históriu rasistických výrokov a bol označený za bieleho rasistu zo strany Southern Poverty Law Center a Columbia Journalism Review. Píše o rasových vzťahoch, rodových otázkach, politike, imigrácii, IQ, genetike, filmoch a športe. Od roku 2014 Sailer prestal publikovať osobný blog na svojej vlastnej webovej stránke a presunul ho do Unz Review, čo je online publikácia založená bývalým podnikateľom Ronom Unzom, ktorá propaguje antisemitizmus, popieranie holokaustu, konšpiračné teórie a biely rasistický materiál.
Sailer je známy tým, že propaguje rasistický fanatizmus a antiimigrantské teórie, v 90. rokoch sa mu pripisuje zásluha na zavedení pseudovedeckej rasovej teórie známej ako „ľudská biodiverzita“, pričom tento termín sa neskôr medzi alternatívnou pravicou začal používať ako eufemizmus pre vedecký rasizmus. Vo svojom príspevku pre "VDARE" Sailer opísal černochov ako ľudí, ktorým chýba „prirodzený úsudok“.
Sailerova stratégia.
Sailerova stratégia je označenie návrhu amerického konzervatívneho publicistu Stevena Sailera, podľa ktorého sa Republikánska strana má snažiť o rozšírenie politickej podpory belošskej voličskej základne.
Sailer túto myšlienku prvýkrát sformuloval v stĺpčeku pre antiimigrantský web "VDARE.com" publikovanom v novembri 2000. Navrhoval, aby sa republikánski prezidentskí kandidáti zamerali na belošskú robotnícku triedu namiesto vtedy presadzovanej snahy priblížiť sa Hispáncom.
Podľa Salieriho by malo byť kľúčovou snahou republikánov obmedziť imigráciu do Spojených štátov, čím by dosiahli zníženie konkurencie na trhu práce v prospech domácich, zväčša belošských robotníkov a zastavili nárast nebelošských menšín, ktoré podľa neho predstavujú prevažne voličov Demokratickej strany.

</doc>
<doc id="660969" title="Judith Lightová" url="https://sk.wikipedia.org/wiki?curid=660969">
Judith Lightová

Judith Lightová (; * 9. február 1949, Trenton, New Jersey, USA) je americká herečka, producentka a advokátka. V septembri 2019 získala svoju hviezdu na Hollywoodskom chodníku slávy.
Detstvo a mladosť.
Lightová sa narodila do židovskej rodiny v roku 1949. V roku 1966 ukončila strednú školu v New Jersey. Vyštudovala drámu na Carnegie Mellon University.
Kariéra.
V roku 1970 zahájila svoju hereckú kariéru. Objavila sa v niekoľkých inscenáciách z Broadweyu. V roku 1977 jej bola ponúknutá úloha v televíznom seriály "One Life to Live". Spočiatku túto možnosť odmietla, nakoľko nechcela byť stálou súčasťou žiadneho televízneho projektu, ale neskôr túto ponuku prijala.
V roku 1984 prijala úlohu v televíznom seriály "Who's the Boss?". V roku 1989 si zahrala v kriticky oceňovanej dráme, podľa skutočnej udalosti "The Ryan White Story" ktorý hovorí príbeh chlapca, ktorý trpí ochorením HIV. Lightová vo filme stvárnila matku chlapca, ktorého stvárnil Lukas Haas. V roku 1991 stvárnila hlavnú úlohu v dráme "Wife, Mother, Murderer".
V roku 1999 stvárnila v divadelnej hre "Wit" ženu, ktorá bojuje s rakovinou. Lightová si kvôli úlohe vo filme oholila hlavu.
Od roku 2006 do roku 2010 účinkovala v televíznom seriály "Škaredá Betty". V roku 2010 hrala v divadelnom predstavení "Lombardi", v ktorom za svoj herecký výkon získala nomináciu na divadelnú cenu Tony. Tú získala v rokoch 2012 a 2013, za účinkovanie v predstaveniach "Other Desert Cities" (2012) a "Faye" (2013). V roku 2014 si zahrala po boku Patricie Clarksonovej vo filme "Last Weekend".
S Keirou Knightleyovou a Mattom Ryanom účinkovala v roku 2015 v divadle Broadwayi v predstavení "Thérèse Raquin".
Po boku Christiny Ricci si zahrala v životopisnej dráme "Escaping The Madhouse: The Nellie Bly Story". S Bette Midlerovou účinkuje v televíznom seriály "The Politican", ktorý mal premiéru v júni 2020.
Súkromný život.
Od roku 1985 je vydatá za televízneho herca Roberta Desideria. Pár žije oddelene a nemajú spolu žiadne deti. Dvadsať rokov sa venovala kundalini joge a je židovkou.
Lightová je silnou aktivistkou LGBTQ a HIV. Bola jednou z prvých celebrít, ktoré sa začali zaujímať o túto tému. Pôsobila v právnej rade Matthewa Shepharda či iných organizácii ktoré sa zaoberajú diskrimináciou na základe sexuálnej orientácie.
V roku 1980 sa aktívne začala venovať advokátskej činnosti, zastupuje tiež ľudí s ochorením HIV.

</doc>
<doc id="660978" title="Chris Barron" url="https://sk.wikipedia.org/wiki?curid=660978">
Chris Barron

Chris Barron, vlastným menom Christopher Gross (* 5. február 1968, Honolulu, Havaj, USA), je americký spevák a skladateľ, ktorý je známy ako hlavný spevák skupiny Spin Doctors.
Životopis.
Narodil sa v Honolulu, kde bol jeho otec umiestnený počas Vietnamskej vojny. Detstvo strávil v Bronxe a meste Rye, neskôr, keď mal osem rokov, sa na tri roky s rodičmi presťahoval do Austrálie.
Po návrate do Spojených štátov navštevoval strednú školu v Princetone v štáte New Jersey. Tu sproznal budúceho spoluhráča Johna Poppera.
Neskôr rok študoval na Bennington College vo Vermonte. Tam bol členom dvoch miestnych skupín: Dead Alcoholics With Boners a The Funbunnies.
V roku 1988 spolu s Johnom Popperom a Ericom Schenkmanom založili skupinu The Trucking Company, z ktorej onedlho Popper odišiel. Skupina sa neskôr premenovala na Spin Doctors.
Dňa 17. mája 1999, iba dva týždne pred vydaním albumu skupiny "Here Comes the Bride", sa Barron zobudil neschopný rozprávať. Na turné sa ho síce snažil ako speváka zastúpiť Ivan Neville, ale zakrátko museli jeho zvyšok zrušiť.
Do septembra 2001 bola skupina Spin Doctors neaktívna.
Dňa 25. júla 2005 sa oženil s Laurou Benantiovou. O rok neskôr sa rozviedli. Neskôr si vzal herečku a speváčku Lindsay Nicole Chambersovú.

</doc>
<doc id="661000" title="Výrobca automobilov" url="https://sk.wikipedia.org/wiki?curid=661000">
Výrobca automobilov

Výrobca automobilov (iné názvy: výrobca áut, automobilový výrobca; hovorovo: automobilka) je podnik resp. závod , v ktorom sa vyrábajú automobily. 
Iné názvy.
Podnik sa označuje aj ako podnik na výrobu automobilov/áut, automobilový podnik, automobilová spoločnosť alebo automobilová firma a závod sa označuje aj ako závod/továreň na výrobu automobilov/áut, závod/továreň na automobily/autá, automobilový závod, automobilová továreň, pričom ale tie z týchto názvov, ktoré neobsahujú slovo výroba, sa občas môžu vzťahovať aj na iné podniky či závody automobilového priemyslu.
Charakteristika.
Je to jeden z podnikov v odvetví automobilového priemyslu. Veľké koncerny vyrábajú v jednej automobilke často aj viac značiek. Medzi jednotlivými automobilkami vládne ostrý konkurenčný boj, ktorý núti automobilky neustále vylepšovať svoje automobily.

</doc>
<doc id="661002" title="Jaroslav Kmeť" url="https://sk.wikipedia.org/wiki?curid=661002">
Jaroslav Kmeť

Ing. Jaroslav Kmeť  (* 12. august 1971, Humenné) je slovenský manažér, odborník v oblasti informačných technológií a súčasný štátny tajomník Ministerstva dopravy a výstavby Slovenskej republiky.
Pracovná kariéra.
Jaroslav Kmeť v roku 1994 absolvoval inžinierske štúdium na Agronomickej fakulte Slovenskej poľnohospodárskej univerzity (SPU) v Nitre. V rámci profesionálneho pôsobenia zastával viaceré manažérske posty - pracoval napríklad ako manažér pre public sector a healthcare  v spoločnosti Hewlett-Packard pre región strednej a východnej Európy, Ruska a bývalých krajín ZSSR. Bol regionálnym riaditeľom a konateľom spoločnosti Computer Sciences Corporation pre Slovensko, Česko, Poľsko, Maďarsko a Rumunsko. Ako generálny riaditeľ tiež viedol Oracle Slovensko. Má skúsenosti v oblasti krízového riadenia, transformácie spoločnosti, obchodu a marketingu. V roku 2018 prijal ponuku ísť pracovať do štátnej správy ako generálny riaditeľ sekcie IT verejnej správy na Úrade podpredsedu vlády SR pre investície a informatizáciu (súčasné Ministerstve investícií, regionálneho rozvoja a informatizácie Slovenskej republiky). Druhého apríla 2020 vláda Slovenskej republiky na návrh ministra Andreja Doležala vymenovala Jaroslava Kmeťa za štátneho tajomníka Ministerstva dopravy a výstavby Slovenskej republiky. Na ministerstve sa venuje cestnej a železničnej doprave, elektronickým a poštovým službám.
Nádej pre kone a ľudí.
V roku 2014 založil Jaroslav Kmeť spolu s manželkou Lenkou Kmeťovou občianske združenie "Nádej pre kone a ľudí" s cieľom zvýšiť povedomie o nedostatočnej legislatívnej ochrane koní a pomôcť tak týraným, zanedbaným a zneužívaným koňom. V januári 2021 tento azyl pre kone, ktorí manželia prevádzkujú na svojej súkromnej farme, poskytoval útočisko trinástim koňom a jednému poníkovi. Lenka Kmeťová, ktorá momentálne občianske združenie "Nádej pre kone a ľudí" vedie sa aktívne podieľa na boji za práva zvierat, v priebehu rokov sa jej podarilo zachrániť a následne umiestniť do dobrých podmienok desiatky koní aj iných zvierat.
Osobný život.
Jaroslav Kmeť má po otcovi Jaroslavovi Kmeťovi staršom rusínske korene, po mame Márii Kmeťovej zas bulharské. V roku 1997 si vzal za manželku Lenku Kmeťovú, s ktorou založil neziskovú organizáciu "Nádej pre kone a ľudí". Jaroslav Kmeť je vegetarián a amatérsky bežec.

</doc>
<doc id="661011" title="Lykovec muránsky" url="https://sk.wikipedia.org/wiki?curid=661011">
Lykovec muránsky

Lykovec muránsky ("Daphne arbuscula") je treťohorný relikt a endemit. Vyskytuje sa len na území Muránskej planiny a prežil v nezmenenej podobe od treťohôr, cez všetky doby ľadové. Je to 10 až 30 cm vysoký vždyzelený kríček, rastúci najmä na ťažko dostupných vápencových skalných zrázoch, v nadmorskej výške od 590 do 1330 m n. m. Optimálne podmienky má na južne exponovaných otvorených alebo málo zatienených svahoch, často ho však nájdeme aj na severných svahoch, spolu v približne 35 lokalitách Muránskej planiny. Populácie majú veľkosť od 10 do 500 jedincov.
Lykovec muránsky je symbolom Národného parku Muránska planina. Je chránený zákonom a zapísaný v Červenom zozname rastlín Slovenska ako ohrozený druh. Jej spoločenská hodnota je 230 EUR.
Kvitnutie.
Kvitne od apríla až do júna, tmavoružovými (občas bielymi) prenikavo voňavými kvetmi. Listy má čiarkovité až obrátene kopijovité, na okrajoch podvinuté, na vrcholoch tupé, kožovité. Jeho plody sú nenápadné kôstkovice, kryté suchými zvyškami kalicha. Tie však vytvára len zriedka.

</doc>
<doc id="661015" title="Kostol Krista Kráľa (Šarišská Trstená)" url="https://sk.wikipedia.org/wiki?curid=661015">
Kostol Krista Kráľa (Šarišská Trstená)

Kostol Krista Kráľa v Šarišskej Trstenej je slovenský rímskokatolícky kostol.
Kostol je filiálkou vo Farnosti sv. Alojza Gonzágu v Podhoranoch, ktorá patrí pod dekanát Prešov mesto v Košickej arcidiecéze.
Poloha.
Kostol je dominantou malej obce Šarišská Trstená, ktorá je vzdialená 15 km od Krajského a okresného mesta Prešov. Kostol sa nachádza v strede obce na ulici, ktorú miestni obyvatelia volajú aj "valal". Ide o vedľajšiu ulicu severne popri hlavnej ceste 3. triedy č. 3456, ktorá prechádza obcou. Obec však nemá pomenované svoje ulice.
História.
Kostol bol postavený z iniciatívy svojho rodáka Mons. Štefana Fogaša, ktorý bol prvým slovenským diplomatom v službách Svätej stolice a od roku pôsobil vo viacerých krajinách Latinskej a Južnej Ameriky, Afriky a Európy. Krajinu opustil po nástupu komunistov (1948). Možnosť vrátiť sa do vlasti prišla až po roku 1968, kedy vďaka uvoľneným opatreniam Alexandra Dubčeka a udalostiam Pražskej jari. V rokoch 1968/69 sa vďaka jeho pričeniu začalo so svojpomocnou výstavbou kostola. Ten bol zasväteného Kristovi Kráľovi podľa želania Mons. Fogaša. Vďaka diplomatickému pasu sa mu podarilo vstúpiť na územie ČSSR v rokoch 1970, 1971, 1972. Ani jedna z návštev neunikla pozornosti Štátnej bezpečnosti. Pri poslednej návšteve bol kostol dokončený a čakalo sa na vysviacku. Tá bola viackrát odmietnutá zo strany Ministerstva kultúry ČSSR a iných normalizačných úradov. K posviacke malo dôjsť v roku 1974 pri príležitosti výročia kňazskej vysviacky Mons. Fogaša. Tá sa nakoniec uskutočnila až pol roka po jeho úmrtí.
Popis.
Exteriér.
Ku kostolu smerujú schody a po roku 2018 je ku kostolu urobený aj bezbariérový prístup. Kostol mal pred rekonštrukciou pozemok, ktorý mal svoje oplotenie. Po rekonštrukcii a odporúčaniach ostal prístup ku kostolu bez oplotenia. Pred kostolom je urobená terénna úprava, vysadené rastliny, kvety a pri vstupe sa nachádza kríž.
Interiér.
Presbytérium.
Kostol je klasickým centrálnym kostolom. Chór, na ktorom sa nachádza aj orgán sa nachádza nad vstupom do kostola, opoti oltáru. Kňaz sa nachádza za oltárom pod sochou Krista Kráľa. Bohostánok je na ľavej strane od oltára. Večné svetlo je umiestnené tesne nad bohostánkom.
Sochy.
Socha Ježiša Krista.
Kostolu dominuje viac ako dvojmetrová socha Krista Kráľa, ktorá je umiestnená nad predsedníckym miestom. Socha Krista má zámerne zväčšené žehnajúce ruky. Vytvoril ju sochár a reštaurátor z Česka.
Bohoslužby.
Kostol je filiálkou vo farnosti Podhorany, v ktorej sa nachádzajú ešte ďalšie dva kostoly (Chmeľovec, Podhorany). Omše sa týždenne pravidelne uskutočňujú vo štvrtok večer a nedeľu striedavo podľa rozpisu správca farnosti. Omša v sobotu ráno sa v obci uskutočňuje striedavo, približne raz za tri týždne.
V prikázaný sviatok, ktorý pripadne na deň pracovného pokoja, alebo štátny sviatok bývajú bohoslužby v týchto časoch: 8:00 (striedavo s Podhoranami a Chmeľovcom), 9:30 (striedavo s Podhoranami a Chmeľovcom), 11:00 (striedavo s Podhoranami a Chmeľovcom)
Správa.
Kostol patrí od roku 1997 pod správu Farnosť sv. Alojza Gonzágu v Podhoranoch, kedy ho spravoval kňaz Ján Maňko († 14. júl 2012). Od roku 2012 farnosť spravuje kňaz Pavol Jenčo.

</doc>
<doc id="661042" title="We Are Not Your Kind" url="https://sk.wikipedia.org/wiki?curid=661042">
We Are Not Your Kind

We Are Not Your Kind je v poradí šiestym albumom americkej metalovej skupiny Slipknot. Bol vydaný 9. augusta 2019 pod hlavičkou hudobného vydavateľstva Roadrunner Records. 
Album We Are Not Your Kind predstavuje pomyselný návrat k nu metalovým koreňom spájajúc prvky ich albumov Slipknot a . Zatiaľ čo prvá polovica albumu je čistým nu metalom, v druhej dochádza k väčšiemu experimentovaniu a je z hudobného hľadiska rôznorodejšia. Skladba A Liar's Funeral prekvapuje pomalými pasážami old-school death metalu, Red Flag zasa koketuje s thrash metalom, Spiders je zvláštna art-popová skladba, Orphan je akokeby vystrihnutá z albumu Iowa obsahujúca ťažkotonážne death metalové riffy a melodické refrény, My Pain je na druhú stranu atmosférická popová skladba ako od speváčky Bjork, Not Long for This World je alternatívnym metalom so silnou príchuťou grunge a záverečná Solway Firth spája death metal a thrash metal.

</doc>
<doc id="661085" title="P-MAT" url="https://sk.wikipedia.org/wiki?curid=661085">
P-MAT

P-MAT, n.o. je slovenská nezisková organizácia so sídlom v Bratislave, ktorá sa venuje popularizácii prírodných vied na Slovensku. P-MAT organizuje korešpondenčné semináre z matematiky a fyziky: Pikomat a Pikofyz, matematicko-športovú súťaž Pikopretek, regionálnu súťaž Matboj a online súťaž týmov MatX. Do aktivít P-MATu sa zapojilo za dobu jeho existencie viacej ako 50,000 detí a v súčasnej dobe má viac ako 40 dobrovoľníkov.
Aktivity.
Pikomat a Pikofyz.
Hlavnou činnosťou P-MATu je organizovanie korešpondenčných seminárov Pikomat (z matematiky) a Pikofyz (z fyziky). Dobrovoľníci šesťkrát za rok zostavia sériu príkladov, ktoré potom pošlú riešiteľom na celom Slovensku. Príklady sú pomerne náročné a vyžadujú rozmýšľanie nad rámec školskej matematiky či fyziky. Riešitelia majú približne jeden mesiac na to, aby príklady vyriešili, podrobne spísali svoje riešenia a poslali ich naspäť organizátorom. Organizátori si potom každé riešenie prečítajú, napíšu k nemu komentár a počet bodov (0 až 5) a pošlú ich spolu s ďalšou sériou riešiteľom. Ku každému príkladu je taktiež zverejnené vzorové riešenie. Pre približne 36 najlepších riešiteľov sa koná dvakrát za rok sústredenie.
Pikomat je jedným z matematických seminárov, ktoré sú doporučené ako príprava na Matematickú olympiádu. Korešpondenčné semináre sú vhodné aj pre riešiteľov, ktorý sa chcú zamerať na hlbšie porozumenie a sú vhodné aj pre učiteľov, aby zamestnali talentovaných žiakov na hodinách matematiky a fyziky. 
Pikomat prebieha neprerušene od roku 1983, Pikofyz od roku 1998. 
Pikopretek.
Pikopretek je poldenná súťaž štvorčlenných tímov žiakov 5. až 8. tried ZŠ a príslušných ročníkov gymnázií. P-MAT organizuje Pikopreteky v Bratislave na Železnej studienke od roku 1997. Tímy sa v Pikopreteku snažia čo najrýchlejšie prejsť trasu dlhú približne 3 km. Na trase sa nachádzajú stanoviská, na ktorých tímy plnia rôzne matematické, logické, alebo tímové úlohy. Celkové poradie sa počíta na základe času a počtu správne splnených úloh. Na Pikopreteku sa podieľa približne 50 dobrovoľníkov a v roku 2019 sa zúčastnilo 120 tímov.
Matboj.
Matboj je taktiež tímová súťaž, kde tímy rátajú príklady a každý vyriešený príklad im umožní urobiť ťah v rámci strategickej hry. Okrem počtu správne vyriešených úloh sa ráta aj úspešnosť v tejto strategickej hre (ktorá sa každý rok mení).
MatX.
Online tímovú súťaž MatX organizuje P-MAT od roku 2015. Štvorčlenné tímy rátajú 35 úloh, na ktoré majú 90 minút. MatX prebieha online, tým pádom sa ho môže zúčastniť každá škola na Slovensku. Od roku 2016 pridal MatX aj české preklady príkladov a možnosť účasti pre české školy. Od roku 2017 sú všetky úlohy aj vzorové riešenia preložené aj do angličtiny. 
História.
P-MAT, n.o. bol založený ako nezisková organizácia 25 septembra 1997. Jeho história však siaha až do roku 1983, kedy boli v septembri 1983 zverejnené zadania prvého ročníku korešpondenčného seminára z matematiky Pikomatu.
V roku 1998 začal P-MAT organizovať Pikosoboty, Kockaté víkendy, Pikopretek, letný tábor a začal taktiež organizovať korešpondenčný seminár z fyziky Pikofyz.
V roku 1999 boli Pikomat a Pikofyz doporučené Jednotou slovenských matematikov a fyzikou ako prostriedky na popularizáciu matematiky a fyziky medzi mládežou.
V roku 2000 bol zorganizovaný prvý ročník súťaže Matboj.
V roku 2001 spustil P-MAT spolu s organizáciou Infovek internetovú ekonomickú simulačnú hru Investland. Investland fungoval formou webovej stránky, kde si uživatelia (žiaci ZŠ a SŠ) mohli vyskúšať obchodovanie na burze, zakládanie podnikov, riadenie podnikov, ako fungujú pôžičky, a podobne. Investland skončil svoju činnosť v roku 2012.
Od roku 2002 do roku 2012 vydával P-MAT časopis pre priateľov matematiky a fyziky s názvom triceléštrnásť.
V roku 2012 sa P-MAT stal víťazom Ceny Nadácie Orange v kategórii vzdelávanie.
Od roku 2013 do roku 2016 zorganizoval P-MAT štyri ročníky filmového festivalu F3: Festival fyzikálnych filmov s desiatkami krátkych študentských filmov a stovkami divákov.
V roku 2019 sa stal riaditeľom organizácie Pavol Koprda, čo viedlo k reforme fungovania vedenia a značnému rozšíreniu aktivít organizácie.
V septembri 2019 P-MAT zorganizoval "road-trip" po približne 180 triedach druhého stupňa základných škôl na Slovensku. V každej z tried si dobrovoľníci pripravili hodinu matematiky a fyziky, kde sa snažili ukázať, že matematika a fyzika môžu byť zaujímavé pre každého.

</doc>
<doc id="661088" title="Budova krajinského snemu (Lichtenštajnsko)" url="https://sk.wikipedia.org/wiki?curid=661088">
Budova krajinského snemu (Lichtenštajnsko)

Budova Krajinského snemu Lichtenštajnského kniežatstva (nem. "Landtagsgebäude des Fürstentums Liechtenstein") v hlavnom meste Vaduz bola otvorená v roku 2008 a odvtedy je sídlom Krajinského snemu Lichtenštajnského kniežatstva. Budova, ktorú navrhol nemecký architekt Hansjörg Göritz, pozostáva z troch stavebných častí - "Vysoký dom", "Spojovací dom" a "Dlhý dom". 
Poloha.
Budova sa nachádza v centre mesta Vaduz na námestí Peter-Kaiser-Platz. Južne od budov sa nachádza sídlo vlády a na sever od nej stojí takzvaný Dom správcu, ktorý dnes využíva Lichtenštajnské krajinské múzeum.
Dejiny.
Krajinský snem ako inštitúcia bola založená Ústavou z roku 1818. Odvtedy sa zasadnutia snemu konali v rôznych budovách: od roku 1818 do roku 1862 v Dome správcu, v rokoch 1862 - 1867 v bývalom hostinci "Kirchtaler" (dnes "Vaduzerhof") a v rokoch 1866/1867 nakoniec postavili prvú budovu parlamentu, v ktorej zasadal snem v rokoch 1868 - 1905. Pri otvorení vládnej bu
dovy v roku 1905 sa presťahoval do Sály Krajinského snemu na druhom poschodí vládnej budovy. Vládnu budovu nebolo možné počas dvoch renovácií využívať, takže štátny parlament zasadal v rokoch 1969–1970 a 1989–1995 v Rheinbergerovom dome, rodisku skladateľa Josefa Gabriela Rheinbergera.
Stavba.
V apríli a novembri 1998 rozhodol krajinský snem o požičaní úveru vo výške 36 mil. CHF na výstavbu budovy v centre Vaduzu. V dôsledku toho bola na projekt vyhlásená súťaž, ktorá trvala do decembra 2000 a ktorú vyhral nemecký architekt Hansjörg Göritz. V decembri 2002 sa začalo so stavebnými prácami zabezpečením výkopovej jamy a v apríli 2004 nasledovala výstavba budov. Dňa 15. februára 2008 sa slávilo oficiálne otvorenie budovy a 21. februára snem prvýkrát zasadol v novej budove. 
Cena celej stavby bola okolo 42,2 milióna CHF, pričom sa použilo viac ako milión slinkových tehál, 600 ton ocele a 5 800 metrov kubických betónu. 
Opis.
Budova krajinského snemu sa skladá z troch častí budovy - "Vysokého domu", "Spojovacieho domu" a "Dlhého domu", pričom "Spojovací dom" slúži na prechod medzi ďalšími dvoma časťami budovy.
Vysoký dom.
Srdcom "Vysokého domu" je plenárna sála, v ktorej sa konajú zasadnutia krajinského snemu. 25 poslancov, ako aj päť členov vlády a sekretariátu snemu, sedia všetci za jedným okrúhlym stolom, čo je jedinečné usporiadanie miest pre národný parlament v Európe. Samotná plenárna sála je vysoká asi 19 metrov.
V dolnej časti "Vysokého domu" je hlavný vchod so vstupnou halou, ktorú pri dôležitých návštevách a príležitostiach zdobí modrý koberec. Naproti tomu vo vstupnom priestore vládnej budovy je pri dôležitých príležitostiach a návštevách položený červený koberec. 
Dlhý dom.
V "Dlhom dome sa" nachádzajú rôzne zasadacie miestnosti a salóniky pre poslancov a zamestnancov krajinského snemu. V suteréne sú dve rokovacie miestnosti, archív snemu, knižnica a kaviareň. Na prvom poschodí "Dlhého domu" bol zriadený salónik, do ktorého sa môžu poslanci odobrať cez prestávky. Okrem toho sa na prvom poschodí nachádzajú aj kancelárie šesťčlenného štátneho sekretariátu. Na druhom poschodí sa nachádzajú miestnosti poslaneckých klubov troch strán zastúpených v parlamente, ako aj kancelárie predsedu a podpredsedu krajinského snemu. Budova je uzavretá strešnou terasou, ktorú je možné v prípade potreby premeniť na ďalšie kancelárske priestory. 
Krízová miestnosť.
Pod námestím Peter-Kaiser-Platz sa nachádza garáž s viac ako 50 parkovacími miestami. Okrem toho bolo v rovnakej výške postavená asi 500 m2 veľká veliteľská miestnosť, do ktorej sa vláda a zástupcovia rôznych záchranných organizácií môžu vo výnimočných situáciách stiahnuť a koordinovať pomoc pri katastrofách.

</doc>
<doc id="661121" title="Bodliak na plavkách" url="https://sk.wikipedia.org/wiki?curid=661121">
Bodliak na plavkách

Bodliak na plavkách je debutový album Laca Lučeniča z roku 1985 nahratý pod taktovkou skupiny Limit. Hudbu vytvoril sám Lučenič, piesne mu otextoval Kamil Peteraj a dve piesne s ním naspieval aj Peter Nagy.
Kritika.
Lučenič svojim debutovým albumom bez pochýb priniesol do slovenskej populárnej hudby dôležitý novátorský zoznam skladieb, drží sa skôr popovej vlny a nadväzuje na spoluprácu s Mirom Žbirkom. Jeho osobný prínos je však nezameniteľný. Album býva označovaný za prvý elektronický slovenský hudobný album (plné využitie syntetizátorov a seqencerov), Laco na ňom pracoval už od roku 1983. Na albume sa nachádzajú aj dve doteraz oceňované balady - „Hádanky tiel“ a „Z tých dní“.

</doc>
<doc id="661123" title="Postriežka" url="https://sk.wikipedia.org/wiki?curid=661123">
Postriežka

Postriežka alebo nesprávne "čakaná" je individuálny spôsob poľovania, pri ktorom poľovník stojí alebo sedí v úkryte pri priechodoch zveri alebo na miestach, kde sa zver chodí pásť, a striehne na jej priblíženie, pričom poštriežkou sa rozumie aj miesto upravené na takýto spôsob lovu. Ako úkryt môže poľovník použiť ker, skupinu stromov, vopred pripravený zásed alebo záštitu či vysoký posed, na ktorom vetriaca zver poľovníka nespozoruje tak rýchlo, ako keď je na zemi. Miesto musí zaujať zavčasu, skôr, než zver prichádza na predpokladané miesto. Najvhodnejší čas na postriežku je ráno alebo večer, no možno takto poľovať aj v inom čase, v závislosti od druhu zveri, na ktorú sa poľuje.

</doc>
<doc id="661126" title="Fakulta jaderná a fyzikálně inženýrská ČVUT" url="https://sk.wikipedia.org/wiki?curid=661126">
Fakulta jaderná a fyzikálně inženýrská ČVUT

Fakulta jadrového a fyzikálneho inžinierstva (česky Fakulta jaderná a fyzikálně inženýrská ČVUT v Praze, FJFI), je jednou z fakúlt ČVUT v Prahe.
História.
Fakulta bola založená v roku 1955 ako Fakulta technickej a jadrovej fyziky, sprvoti ako súčasť Karolovej univerzity. Svoje terajšie meno získala v roku 1959, kedy bola presunutá a stala sa súčasťou ČVUT. V 60. rokoch 20. storočia na katedre jadrovej chémie fakulty pôsobil známy český vedec a spisovateľ František Běhounek, mimo iného žiak Marie Curie. V rokoch 1967 - 1972 bol dekanom fakulty prof. Čestmír Šimáně, jeden z najvýznamnejších českých jadrových fyzikov, ktorý na fakulte vedecky a pedagogicky pôsobil viac než 40 rokov. 
Fakulta sa od začiatku profilovala ako špičkové vedecké pracovisko a ako elitná vzdelávacia inšitúcia po vzore známych univerzít bývalého Sovietskeho zväzu, ale aj západných pracovísk. Výuka bola stavaná na širokých teoretických prírodovedeckých základoch, ale presahujúca do moderných aplikačných oblastí, čo dovoľovalo študentom a absolventom dobre sa orientovať vo vedeckom prostredí aj praxi. Postupom času sa vyprofilovali tri hlavné smery výuky a výskumu na fakulte: matematika a matematické inžinierstvo; fyzika a fyzikálne inžinierstvo; a chemické jadrové inžinierstvo. 
Štúdium a výskum.
Na fakulte sú momentálne štyri hlavné smery výuky a výskumu - k spomínaným matematickým, fyzikálnym a jadrovo chemickým zameraniam sa pridali informatické odbory. 
V bakalárskom štúdiu fakulta ponúka bakalárske štúdium v študijných programoch, ktoré zahŕňajú oblasti čistej aj aplikovanej matematiky, informatiky, fyziky a fyzikálneho inžinierstva, kvantových technológii, jadrovej chémie či rádiologickej techniky. Vo väčšine týchto špecializácii je možné pokračovať aj v naväzujúcom magisterskom štúdiu. 
Fakulta ponúka taktiež doktorské študíjné programy vo všetkých oblastiach jej špecializácie.

</doc>
<doc id="661132" title="Sergej Larin" url="https://sk.wikipedia.org/wiki?curid=661132">
Sergej Larin

Sergej Larin (; ; * 9. marec 1956 Daugavpils, Lotyšsko - † 13. január, 2008, Bratislava) bol v Lotyšsku narodený operný spevák ruského pôvodu, žijúci na Slovensku. Jeho hlasový talent ocenili niektorí z popredných svetových dirigentov vrátane Riccarda Mutiho, Claudia Abbada, Jamesa Levina či Zubina Mehtu.
Život.
Sergej Larin sa narodil v Daugavpilse v Lotyšsku. Po ukončení štúdia francúzskej filológie v meste Gorkij a absolvovaní hlasového výcviku v Litve u litovského tenora Virgilijusa Noreika debutoval v litovskom divadle opery a baletu v roku 1981 spevom Alfreda v La Traviate. Po takmer desiatich rokoch vystúpení na rôznych sovietskych javiskách debutoval na Západe. Medzinárodná kariéra sa začala podpísaním zmluvy so Slovenským národným divadlom v roku 1988 a presťahovaním sa na Slovensko. Od septembra 1989 sa stal sólistom SND .
Potom debutoval vo Viedenskej štátnej opere. Jeho debut v Covent Garden sa uskutočnil v roku 1991, kde spieval Dona Josého v Bizetovej Carmen, zatiaľ čo Cavaradossi v Pucciniho Tosce pôsobil pri jeho debutoch v Paríži aj v Metropolitnej opere. Medzi jeho neskoršie úlohy v Metropolitnej opere patrili napríklad Don Jose v operee "Carmen", Pinkerton v opere "Madama Butterfly", Dmitrij v opere "Boris Godunov" a Don Alvaro v opere "La forza del destidestino".
Jeho skúsenosti s Borisom Godunovom sa začali postavou Blázna, ktorý ho priviedol k úlohe úskočného Šujského a nakoniec k postave Dmitrija Otrepjeva. Metropolitná opera počula jeho prvé predstavenia Pretendera pri návšteve divadla Kirova v roku 1992. V roku 1994 Sergej Larin zaspieval Dmitrija s Claudiom Abbadom na salzburskom festivale (vystúpenie bolo zaznamenané). Salzburské publikum počulo Larinovo vydanie Dona Carlosa v roku 1998. Účinkoval aj ako Calaf v produkcii Pucciniho Turandota v Číne, nahrávka videokazety sa distribuovala po celom svete.
Jeho Andrej v nahrávke Neeme Järviho Čajkovského filmu Mazepa ho umiestnil do spoločnosti Sergeja Leiferkusa, Galiny Gorchakovej, Anatolija Kotčergu a Larissy Diadkovej, najlepších post-sovietskych spevákov v 90. rokoch. Účinkoval tiež ako Sergej v Šostakovičovej Lady Macbeth Mcenského okresu.
Larin nahral niekoľko albumov ruských piesní pre značku Chandos.

</doc>
<doc id="661143" title="Times New Roman" url="https://sk.wikipedia.org/wiki?curid=661143">
Times New Roman

Times New Roman je jedno z najpoužívanejších serifových typografických písiem. Bolo navrhnuté v roku 1931 Stanleym Morison a Victorom Lardentom pre britský denník The Times. Tvorcovia vychádzali zo staršieho písma Plantin, ktoré upravili pre lepšiu čitateľnosť a úsporu miesta.
Pre nový font sa vžilo označenie Times New Roman. Prvýkrát bolo písmo použité v denníku The Times 3. októbra 1932.
Vďaka svojej všadeprítomnosti mal Times New Roman veľký vplyv na ďalší vývoj mnohých fontov pred aj po nástupe digitálnych médií. Príkladom je písmo Georgia, ktoré má veľmi podobný rez, ale o niečo širšie serify (tiež pätky; má však "skákajúce číslice").
Hoci denník The Times font naďalej nevyužíva, je Times New Roman hojne používané pre sadzbu kníh. Najmä vďaka prijatí spoločnosťou Microsoft (font je používaný ako predvolený vo väčšine jej textových procesorov a internetových prehliadačov) sa tak stalo jedným z najpoužívanejších typografických písiem histórie.
Times New Roman je komerčný font licencovaný firmou Monotype, ktorý je možné v jeho najnovších verziách (napr. Verzia 5.x) získať iba jeho zakúpením alebo zakúpením softvéru, ktorého tvorcovia zaplatili za licencie. Staršie verzie tohto fontu (napr. verzia 2.82 z roku 2000) obsahujúce menší počet znakov je možné získať bezplatne, ale len ako freeware s obmedzenými možnosťami použitia.
Vo svete slobodného softvéru sa zvyčajne miesto fontu Times New Roman používa jeden z fontov šírených pod slobodnou licenciou, napríklad: Liberation Serif, Nimbus Roman No9 L, FreeSerif a podobne.
Okrem označenia Times New Roman sa pre toto písmo niekedy používa označenie Times Roman. Písmo Times Roman je licencované (predávané) firmou Linotype, zatiaľ čo písmo Times New Roman je licencované (predávané) firmou Monotype. Tieto dve konkurenčné písma sú prakticky úplne identické a rozdiely je možné vidieť len v nepatrných detailoch vzhľade niektorých znakov (napr. Číslica 5, alebo vo veľkom písmene S). Písmo Times New Roman dlhodobo nebolo predinštalované napr. v operačnom systéme Mac OS a naopak v ňom bolo písmo Times Roman od firmy Linotype. Až v novších verziách Mac OS X sú obe tieto písma predinštalované. Times Roman sa v mnohých aplikáciách v Mac OS dodnes používa ako predvolené serifové písmo.

</doc>
<doc id="661149" title="Frances Sternhagenová" url="https://sk.wikipedia.org/wiki?curid=661149">
Frances Sternhagenová

Frances Sternhagenová (; * 13. január 1930 Washington, D.C., Spojené štáty) je americká herečka. 
Detstvo a mladosť.
Jej otcom bol John M. Sternhagen a matkou bola Gertrude Hussey. Navštevovala Madeira School a Potomac vo Virgínii. Študovala na Univerzite Vassar College v New Yorku. 
Kariéra.
V rokoch 1953 až 1954 pracovala vo Washingtonskej Arena Stage. V roku 1955 debutovala na Broadwayi ako slečna T. Muse v predstavení "The Skin of Our Teeth".
V roku 1971 si zahrala po boku Jessicy Tandy a Colleen Dewhurst v predstavení "All Over". 
V roku 1974 účinkovala v divadelnej hre "The Good Doctor", za ktorú získala ocenenie Tony a Drama Desk. V roku 1981 si zahrala v sci-fi filme "Outland", po boku Seana Conneryho. V rovnakom roku sa pripojila k natáčaniu televízneho seriálu "Cheers", kde za svoj herecký výkon získala dve nominácie na Primetime Emmy. V októbri 1983 mal premiéru film s názvom "Romantic Comedy", kde mala vedľajšiu postavu po boku Mary Steenburgen. 
Na divadelných doskách v roku 1988 stvárnila hlavú postavu v predstavení "Driving Miss Daisy". Postavu Daisy Werthan hrala dva roky, mimo divadlo Broadway. O rok neskôr (1989) stvárnila matku Farrah Fawcett vo filme "See You in the Morning". 
Menšiu rolu stvárnila vo filme "Misery" z roku 1990, podľa knižnej predlohy Stephena Kinga. 
V roku 1995 si zahrala v divadelnom predstavení filmu z roku 1949, "The Heiress". V predstavení sa objavila po boku Olivie de Havilland či Ralpha Richardsona. V rovnakom roku nahrala audio ku knihe od Stephena Kinga, "Dolores Claiborne". 
Objavila sa tiež v niekoľkých častiach televízneho seriálu "Sex v meste", v rokoch 2000 až 2002. 
Jednou z vedľajších postáv stvárnila aj vo filme "The Mist" z roku 2007.

</doc>
<doc id="661164" title="Madeleine Stowe" url="https://sk.wikipedia.org/wiki?curid=661164">
Madeleine Stowe

Madeleine Stowe (; * 18. august 1958, Los Angeles, Kalifornia, Spojené štáty) je americká herečka. Je známa z filmov ako "Stakeout" (1987), "Revenge" (1990), "The Last of the Mohicans" (1992), "Krátke strihy" (1993), "12 opíc" (1995), "Generálova dcéra" (1999), "We Were Soldiers" (2002) či televízneho seriálu "Revenge" (2011 - 2015).
Detstvo a mladosť.
Narodila sa ako najstaršia z troch dcér v Los Angeles, v Kalifornii. Jej otec Robert Stowe bol stavebný inžinierom z Oregonu a matka Mireya, pochádza z prominentnej rodiny z Kostariky. Otec Stowovej trpel roztrúsenou sklerózou. 
Počas dospievania sa chcela stať klaviristkou a preto navštevovala hodiny klavíra. Jej učiteľ hudby bol ruského pôvodu, Sergei Tarnowsky. 
Neskôr študovala žurnalistiku na University of Sounthern California. Počas štúdia sa dobrovoľne prihlásila do divadla Solaris, kde si ju prvýkrát všimol hľadač talentov a ponúkol jej prácu v televíznych filmoch.
Kariéra.
V roku 1978 si zahrala v životopisnom filme "The Nativity" kde stvárnila postavu Márie. V roku 1981 si zahrala vo filme "The Gangster Chronicles" po boku svojho budúceho manžela Briana Bendena. Jej prelomová úloha prišla až v roku 1987 vo filme "Stakeout". Po boku Kevina Costnera a Marka Harmona si zahrala v dráme "Revenge" a v roku 1990 si zahrala po boku Jacka Nicholsona "The Two Jakes".
Hlavnú úlohu získala vo filme "Closet Land", z roku 1991, kde vystupovala po boku herca Alana Rickamana. V roku 1992 hrala postavu menom Cora Munro, vo filme "The Last of the Mohicans", kde sa objavila po boku Daniela Day-Lewisa. Jej herecký výkon bol pozitívne prijatý filmovými kritikmi. Na základe jej úspechu ju obsadil režisér Robert Altman do filmu "Short Cuts", kde stvárnila manželku Tima Robbinsa. Jej herecký výkon bol pozitívne prijatý a jedná sa o jej najuznávanejšiu filmovú rolu. Tiež bola ocenená cenou Národnej spoločnosti filmových kritikov za najlepšiu herečku vo vedľajšej úlohe, Zlatý glóbusom v kategórií Najlepšie obsadenie filmu a Coppa Volpi v rovnakej kategórií. 
V roku 1995 získala hlavnú úlohu v dráme "12 opíc", za ktorú získala nomináciu na ocenenie Saturn. O rok neskôr svoju hereckú kariéru prerušila, aby sa mohla venovať rodine. V roku 1999 sa vrátila pred kameru po boku herca Johna Travoltu vo filme "Generálova dcéra". 
V roku 2003 si zahrala vo filme "Octane", po boku hercov ako Jonathan Rhys Meyers či Mischa Barton. Vo filme stvárnila matku, ktorá sa snaží zachrániť svoju dcéru pred bizarným kultom. 
V televíznom filme "Saving Milly" z roku 2005 si zahrala ženu, ktorá trpí parkinsonovou chorobou. Vo filme sa objavil tiež herec Bruce Greenwood. V roku 2011 si zahrala v televíznom seriály "Revenge", kde stvárnila zápornú postavu Victoriu Grayson. Za svoj herecký výkon získala uznanie a nomináciu na Zlatý glóbus. Televízny seriál skončil v roku 2015 po štyroch sériách. Neskôr sa Stowová objavila v menších úlohách v televíznych seriáloch, ako napríklad "Soundtrack" (2019). 
Osobný život.
V roku 1982 sa vydala za herca Briana Benbena. S ním má dcéru May, ktorá sa narodila v roku 1996. 
V roku 2008 odcestovala pomáhať na Haiti. 

</doc>
<doc id="661173" title="Pietro Gasparri" url="https://sk.wikipedia.org/wiki?curid=661173">
Pietro Gasparri

Pietro kardinál Gasparri (* 5. máj 1852, Capovalazza de Ussita/Ussita (Macerata), Pápežský štát† 18. november 1934, Rím, Taliansko) bol taliansky duchovný, cirkevný právnik, kardinál, titulárny arcibiskup cézarejský a pápežský štátny sekretár. Bol vedúcou osobnosťou počas kodifikácie prvého Kódexu kánonického práva a Lateránských zmluv.
Životopis.
Pietro Gasparri sa narodil v roku 1852 v talianskom meste Capovalazza de Ussita do rodiny pastierov. Bol najmladším z deviatich detí Bernardina Gasperriho a Giovanny Siliovej. Doktorát z filozofie, teológie a obojeho práva získal na dnes už neexistujúcej pápežskej univerzite Athenaeum Saint Apollinare v Ríme. Zúčastnil sa tiež semináru v Nepi.
V roku 1877 bol vysvätený za kňaza a stal sa sekretárom kardinála Mertela, prefekta Apoštolskej signatúry. Vyučoval kánonické právo na Pápežskej vysokej škole propagandy viery (Pontificio Collegio Urbano de Propaganda Fide) v Ríme. V rokoch 18801898 pôsobil na žiadosť pápeža Leva XIII. ako profesor kánonického práva na novozriadenom Katolíckom inštitúte (Institut Catholique) v Paríži. V tomto období taktiež plodne publikoval v oblasti kánonického práva a pôsobil tiež v komisii skúmajúcej platnosť anglikánskych svätení. V marci 1898 bol vysvätený za titulárneho arcibiskupa cézarijského a v rokoch 18981901 pôsobil ako apoštolský delegát v Peru, Bolívii a Ekvádore.
Po návrate z Južnej Ameriky bol ustanovený za sekretára (tajomníka) Posvätnej kongregácie pre mimoriadne cirkevné záležitosti. V roku 1904 vydal pápež Pius X. motu proprio "Arduum sane munus", ktorým udelil súhlas na začatie prác na kodifikácii nového Kódexu kánonického práva. Do čela kodifikačnej komisie kardinálov bol dosadený Gasparri, ktorý viedol jej činnosť nasledujúcich trinásť rokov až do vydania Kódexu. Ku Kódexu okrem iného vytvoril predhovor ("Praefatio ad Codicem iuris canonici anno 1917"). Prvá tlačená kópia nového Kódexu bola pápežovi Benediktovi XV. odovzdaná 4. decembra 1916, slávnostne bola promulgovaná na Turíce roku 1917.
V roku 1907 bol ustanovený za kardinála. Zúčastnil sa konkláve v roku 1914 a v októbri 1914 ho pápež Benedikt XV. počas prvej svetovej vojny ustanovil za štátneho sekretára. V rokoch 1914 až 1918 tiež plnil úlohy prefekta Apoštolského paláca. Po tom, čo Benedikt v roku 1922 zomrel, považoval Gasparri svoju životnú úlohu skončenú. Zúčastnil sa tiež ďalšieho konkláve. V pozícii však musel pokračovať aj za pontifikátu Pia XI. V roku 1923 usporiadal nové vydanie Kódexu, do ktorého pridal svoje poznámky, podľa ktorých bolo možné jednotlivé kánony zaradiť podľa historických prameňov, odkiaľ pochádzali.
V roku 1926 začal v mene Pia XI. tajné rokovania s Benitom Mussolinim, ktoré mali vyriešiť tzv. rímsku otázku. Výsledkom vyjednávaní boli tzv. Lateránske zmluvy, ktoré v mene pápeža v Lateránskom paláci podpísal práve Gasparri. Dohody ukončili dlhotrvajúce napätie medzi Talianskom a pápežstvom. Okrem týchto zmlúv Apoštolská stolica v tomto období uzavrela viacero ďalších medzinárodných zmlúv. 
23. novembra 1929 bola Piom XI. ustanovená Komisia kardinálov pre prípravné štúdie východnej kodifikácie, na ktorej čelo bol menovaný opäť Gasparri. Ako navrhovaný východiskový bod pre prácu Komisie navrhol jeden univerzálny kódex "Codex Ecclesiae Universalis", v ktorom by sa patrične zohľadnila charakteristická disciplína východných cirkví. Pius XI. však tento návrh zamietol s tým, že východné cirkvi musia mať samostatný zákonník, aby sa odstránilo akékoľvek podozrenie z latinizácie.
7. februára 1930 pápež konečne vyhovel Gasparriho žiadosti o uvoľnenie z pozície štátneho sekretára, naďalej však zostával camerlengom. Nasledujúce roky strávil vo svojej rezidencii v Ríme, kde dokončoval svoj "Cathechismus Catholicus". 14. novembra 1934 ešte predniesol prejav na medzinárodnom stretnutí právnikov v Apollináriu k 14. storočiu výročia Justiniánovho Corpus iuris civilis, no krátko na to utrpel infarkt a o 4 dni neskôr zomrel.
Počas svojho života vytvoril viacero prác, medzi nimi: "Tractatus canonicus de Matrimonio" (1892), "De sacra Ordinatione" (189394), "De Sanctissima Eucharistia" (1897), "De la valeur des ordinations anglicanes" (1896), "Fontes Iuris Canonici" či "Cathechismus Catholicus" (1930).

</doc>
<doc id="661180" title="Tours Duo" url="https://sk.wikipedia.org/wiki?curid=661180">
Tours Duo

Tours Duo sú dva rozostavané mrakodrapy, ktoré sa nachádzajú v 13. parížskom obvode na okraji okruhu a Ivry-sur-Seine.
Projekt počíta s celkovou veľkosťou úžitkovej plochy viac ako 108 000 m². Sídliť v ňom majú predovšetkým kancelárie, v ktorých sa bude nachádzať sídlo banky Natixis (skupina BPCE), ale tiež hotel, reštaurácia, bar s panoramatickou terasou s výhľadom na Paríž, hľadisko, obchody a zelené terasy.
Po dokončení bude veža Duo č. 1 so 180 m treťou najvyššou budovou v hlavnom meste po Eiffelova veža (324 m) a Tour Montparnasse (209 m), na rovnakej úrovni ako budúca "Tour Triangle". Celá bude dopĺňať „pás“ tvorený niekoľkými vežami a výškovými budovami nachádzajúcimi sa pri bránach hlavného mesta.
Práce na dvoch vežiach sa začali koncom marca 2017 a dokončenie je naplánované na rok 2021.

</doc>
<doc id="661197" title="Illeana Douglas" url="https://sk.wikipedia.org/wiki?curid=661197">
Illeana Douglas

Illeana Hesselberg ( * 25. júl 1965, Quincy, Massachusetts), známa pod menom Illeana Douglas je americká herečka, producentka, režisérka a scenáristka. 
Detstvo a mladosť.
Je dcérou učiteľky a maliara, v 70. rokoch boli jej rodičia silno ovplyvnení kultúrou hippies. Jej otec bol synom herca Melvyna Douglasa. V detstve mala dvoch starších bratov, z ktorých jeden zomrel. Vyrastala v Connecticute. Meno Illeana dostala po rumunskej princeznej. 
Kariéra.
Navštevovala divadelnú školu Neighborhood Playhouse School. V roku 1991 sa objavila v menšej úlohe vo filme "Mys hrôzy", ktorý režíroval Martin Scorsese, jej vtedajší partner. V roku 1995 si zahrala menšiu úlohu vo filme "Zomrieť pre..", po boku Nicole Kidman. 
V roku 1999 si zahrala vo filme "Ozveny mŕtvych", po boku Kevina Bacona. V rovnakom roku sa objavila v televíznom seriály "Action", za ktorý získala ocenenie Satellite. V roku 2001 bola nominovaná na ocenenie Emmy Award za jej herecký výkon v televíznom seriály "Six Feet Under". 
V rokoch 2008 až 2012 hrala v seriály pre spoločnosť IKEA, s názvom "Easy to Assemble". Seriál mal štyri série. V roku 2014 sa objavila v televíznom seriály "Welcome to Sweden", po boku Amy Poehler a Leny Olin. O rok neskôr produkovala televízny "Skinny". Objavila sa tiež v jednej z hlavných úloh v seriály. 
Osobný život.
Od roku 1989 do roku 1997 bola partnerkou Martina Scorseseho. V máji 1998 sa vydala za Georgea Axelroda, s ktorým sa v roku 2001 rozviedla. Pár nemal žiadne deti. Je vegetariánkou. 

</doc>
<doc id="661200" title="Alexandr Petrovič Každan" url="https://sk.wikipedia.org/wiki?curid=661200">
Alexandr Petrovič Každan

Alexandr Petrovič Každan (, ; * 3. september 1922, Moskva† 29. máj 1997, Washington, D. C.) bol sovietsko/rusko-americký historik a byzantológ židovského pôvodu, zostavovateľ známeho odborného slovníka "Oxford Dictionary of Byzantium". Je otcom matematika Davida Kazhdana.
Životopis.
Každan pochádzal z moskovskej židovskej obchodníckej rodiny. Vyštudoval pedagogickú školu v meste Ufa a Moskovskú štátnu univerzitu M. V. Lomonosova. Povojnová sovietska iniciatíva na oživenie byzantských štúdií v ruskom jazyku Každana viedla k napísaniu dizertačnej práce o agrárnych dejinách neskorej Byzantskej ríše a k záujmu o oblasť byzantológie. Napriek jeho rastúcej reputácii v tejto oblasti, ho antisemitské tendencie v Sovietskom zväze prinútili prijať nižšie pozície provinčného učiteľa (Ivanovo, 194749 a Tula, 194952). Situácia sa preňho zlepšila po Stalinovej smrti v roku 1953, keď bol prijatý na vysokú školu v meste Velikije Luki. Od roku 1956 pracoval v Historickom ústave Sovietskej akadémie vied. 
Počas svojej sovietskej kariéry bol nesmierne plodným vedcom. Publikoval celkovo viac ako 500 kníh, článkov a recenzií a jeho publikácie prispeli k rastúcej medzinárodnej prestíži sovietskych byzantských štúdií. Bol tiež autorom niekoľkých prekladov starovekých a stredovekých diel. Významnou mierou prispel aj do oblasti arménskych štúdií, najmä písaním o Arménoch, ktorí tvorili elitnú aristokratickú triedu v Byzantskej ríši. 
V roku 1975 emigroval jeho syn, matematik David Kazhdan (pôvodným menom Dmitrij Alexandrovič Každan) do USA, kde prijal miesto na Harvardskej univerzite. To Každanovej rodine prinieslo okamžitú zmenu situácie. V októbri 1978 Alexander spolu s rodinou opustil Sovietsky zväz. Odišli do Izraela, kde dostali víza na prisťahovalectvo. Vo februári 1979 pricestovali do centra pre byzantské štúdiá Dumbarton Oaks vo Washingtone, kde Každan až do svojej smrti zastával pozíciu vedúceho výskumného spolupracovníka. V Sovietskom zväze boli jeho predchádzajúce publikácie z veľkej časti stiahnuté z obehu. 
V USA naďalej písal vedecké práce v oblasti byzantológie. Jeho najväčším projektom v anglickom jazyku bol trojdielny slovník "Oxford Dictionary of Byzantium" (1991). Bol prvým referenčným dielom svojho druhu a dodnes zostáva nepostrádateľným východiskom pre všetky oblasti byzantských štúdií. Samotný Každan napísal približne 20% záznamov v slovníku. Sú podpísané jeho iniciálkami A. K. Zomrel vo Washingtone, D. C. v roku 1997. Jeho smrťou bolo prerušené jeho dielo o dejinách byzantskej literatúry. Prvý diel tejto práce, ktorý sa týka obdobia od 650 do 850, bol však publikovaný v roku 1999 a obdobie 850 až 1000 v roku 2006.

</doc>
<doc id="661206" title="Luteránska evanjelická cirkev augsburského vyznania v Českej republike" url="https://sk.wikipedia.org/wiki?curid=661206">
Luteránska evanjelická cirkev augsburského vyznania v Českej republike

Luteránska evanjelická cirkev augburského vyznania v Českej republike (LECAV) (po česky: "Luterská evangelická církev augburského vyznání v České republice", po poľsky: "Luterański Ewangelicki Kościół Augsburskiego Wyznania w Republice Czeskiej") je druhá najväčšia luteránska cirkev na území Česka. Pôsobí na Těšínsku v Moravskosliezskom kraji a v Prahe. Vznikla v roku 1995 oddelením sa od SCEAV, kvôli vyrovnávaniu sa so spoluprácou s ŠtB niektorými duchovnými. Združuje veriacich poľskej aj českej národnosti.
Rovnako ako SCEAV sa hlási k odkazu Martina Luthera a nemeckej reformácie (luteranizmus). Duchovný pri bohoslužbe nosí čierny talár s bielou kamžou. 
Od roku 1996 vydává časopis "Evangelík – Ewangelik".
Organizácia.
LECAV má podľa vlastných údajov 18 500 členov, avšak v sčítaní obyvateľov sa ku nej prihlásilo len 5 412 osôb. V cirkvi slúži 10 duchovných. LECAV má episkopálno-synodálne zriadenie. Súčasným biskupom je Věslav Szpak. 

</doc>
<doc id="661220" title="Mestská hromadná doprava v Košiciach" url="https://sk.wikipedia.org/wiki?curid=661220">
Mestská hromadná doprava v Košiciach

Mestská hromadná doprava v Košiciach je druhá najväčšia sieť mestskej dopravy na Slovensku. Je tvorená troma spôsobmi dopravy, konkrétne električkovou, autobusovou a do roku 2015 aj trolejbusovou dopravou. Funguje od roku 1891, čo z nej robí najstaršiu mestskú hromadnú dopravu na Slovensku. Najrýchlejším spôsobom prepravy v meste sú dlhodobo autobusy s priemernou rýchlosťou , po autobusoch nasledujú električky s priemernou rýchlosťou .
Dopravu zabezpečuje mestom vlastnená akciová spoločnosť Dopravný podnik mesta Košice, ktorý obsluhuje všetky časti celého mesta.
Cestovné lístky.
Cestovné lístky je možné zakúpiť v automatoch na niektorých zastávkach, v sieti zmluvných predajcov (prevažne novinové stánky), v dvoch predajniach dopravného podniku a taktiež prostredníctvom elektronickej peňaženky cez označovač priamo vo vozidle MHD.
DPMK umožňuje zakúpenie aj predplateného cestovného lístka. Od februára 2008 pribudla možnosť zakúpenia cestovného lístka prostredníctvom zaslania SMS správy. Cestujúci si môžu zakúpiť predplatený cestovný lístok aj cez internet na eshope dopravného podniku.
História.
MHD v Košiciach začala v roku 1891 mestskou dráhou s koňským pohonom. Týmto sa Košice stali prvým mestom v prevádzkovaní mestskej koľajovej dopravy na území Slovenska. Tento spôsob prepravy slúžil aj na nákladnú prepravu. Postupné finančné ťažkosti však v roku 1909 spôsobili zastavenie tohto druhu dopravy. Obnovená bola v roku 1914 už ako električková doprava, ktorej sieť sa postupne rozširovala. Autobusová doprava v meste začala byť prevádzkovaná okolo roku 1950. V roku 1964 bolo ukončené prevádzkovanie nákladnej električkovej dopravy. Zároveň od roku 1968 v Košiciach jazdili výlučne moderné električky typu T. Neskôr bola do železiarní vybudovaná električková rýchlodráha. Posledná električková trať bola vybudovaná v roku 1989 na Alejovej ulici. V roku 1993 začala výstavba trolejbusových tratí, ktorá bola ukončená v roku 1999. Trolejové vedenie spojilo sídliská Dargovských hrdinov a KVP.
Vozidlový park a linky.
Autobusy.
DPMK prevádzkuje 211 používaných vozidiel. Denné linky sú číslované od do (s výnimkou občasných náhradných autobusových liniek ). Dopravný podnik mesta Košice tiež zabezpečuje prevádzku viacerých liniek do spoločnosti U. S. Steel Košice, očíslovaných až (zabezpečujú spojenie s mestskými časťami, v ktorých nie je k dispozícii električková doprava).
V meste je autobusmi prevádzkovaná aj nočná preprava osôb a to prostredníctvom siedmich liniek označených až . Každá obsluhuje určitú časť mesta. Linky premávajú od 23. hodiny do 4. hodiny ráno v intervaloch raz za hodinu; po 5. hodine ráno začnú premávať denné spoje. Spolu prevádzkuje dopravný podnik 50 liniek MHD.
Električky.
DPMK prevádzkuje 110 kusov používaných električkových súprav. Električková doprava v meste pozostáva zo 7 liniek označených , , , , , , a 8 liniek do U. S. Steelu Košice označených od po .
Trolejbusy.
V depe dopravného podniku na Trolejbusovej ulici, sa nachádzajú 2 vyradené a 3 nevyradené trolejbusy. Do roku 2015 DPMK prevádzkoval trolejbusovú dopravu na dvoch linkách označených a . Trolejbusová doprava v meste bola utlmená 30. januára 2015. 

</doc>
<doc id="661246" title="Milan Kabina" url="https://sk.wikipedia.org/wiki?curid=661246">
Milan Kabina

Mgr. Milan Kabina (* 8. december 1989, Banská Štiavnica) je slovenský podnikateľ a politik. Od roku 2020 je členom predsedníctva strany KDH. Od roku 2018 je tiež poslancom mesta Banská Štiavnica v mestskom zastupiteľstve. V rokoch 20202021 bol zastupujúcim predsedom Kresťanskodemokratickej mládeže Slovenska.
Životopis.
Kabina sa narodil v Banskej Štiavnici, kde absolvoval Katolícku spojenú školu sv. Františka Assiského. Vyštudoval verejnú politiku a verejnú správu a politológiu na Fakulte politických vied a medzinárodných vzťahov Univerzity Mateja Bela v Banskej Bystrici.
Kabina založil občianske združenie OZ 89 na kontrolu transparentnosti komunálnych volieb.
V roku 2020 kandidoval v parlamentných voľbách za KDH z 11. miesta. Získal 5 965 prednostných hlasov, strana však získala len 4,7 % hlasov a do parlamentu sa nedostala.
S manželkou Veronikou v Banskej Štiavnici vybudoval v Limpacherovom dome prvý ruinbar na Slovensku. Limpacherov dom je posledným zachovaným renesančným palácovým domom v Banskej Štiavnici.

</doc>
<doc id="661254" title="Korbel Champagne Cellars" url="https://sk.wikipedia.org/wiki?curid=661254">
Korbel Champagne Cellars

Korbel Champagne Cellars ("Vinárske závody Korbel") je spoločnosť produkujúca víno. Od začiatku má sídlo v kalifornskom meste Guerneville, distrikt Sonoma. "Korbel Champagne Cellars" je dcérska spoločnosť firmy "F. Korbel &amp; Brothers, Inc.", ktorá bola založená v roku 1862 a poskytovala rôzne služby a produkty, napríklad stavebné drevo (anglicky "timber").
História.
Firmu Korbel Champagne Cellars založili v roku 1882 traja českí bratia František, Anton a Josef Korbel. V roku 1954 firmu kúpil potomok rodiny nemeckých imigrantov Adolph Heck. Jeho syn Gary prevzal vedenie firmy v roku 1984 a zvýšil produkciu z 150 000 na 1,3 milióna bedien ročne. V roku 2011 firma Korbel Champagne Cellars bola 12. najväčší producent vína v Spojených štátoch amerických.
Produkty.
Korbel Champagne Cellars pre svoje šumivé víno používa názov "šampanské" ako časť názvu produktu na niektorých svojich etiketách. Vychádza zo štandardného pravidla pre použitie tohto názvu podľa zákona Spojených štátov amerických. Na svojom webe firma Korbel Champagne Cellars seba nazýva "producers of fine California méthode champenoise champagnes for 139 years" (výrobca kvalitného kalifornského šampanského už 139 rokov).
Popularita.
Šumivé vína Korbel boli podávané na 9 inauguráciách prezidentov USA, naposledy v roku 2017.
Brandy firmy Korbel Champagne Cellars má tiež veľkú popularitu a predaj je najväčší v štáte Wisconsin, kde sa predá asi 28 % celkovej produkcie brandy.

</doc>
<doc id="661267" title="Mariana Čengel Solčanská" url="https://sk.wikipedia.org/wiki?curid=661267">
Mariana Čengel Solčanská

PhDr. Mgr. art. Mariana Čengel Solčanská, PhD. (rod. Solčanská, * 14. február 1978, Nitra) je slovenská filmová režisérka, scenáristka a spisovateľka.
Životopis.
Mladosť a vzdelanie.
Čengel Solčanská sa narodila v Nitre. Tu vyštudovala v rokoch 19972002 politológiu na Filozofickej fakulte Univerzite Konštantína Filozofa. Následne pokračovala na rovnakej univerzite v rigoróznom štúdiu odboru kultúrna antropológia (20022004), v roku 2005 obhájila rigoróznu prácu. Počas štúdia bola členkou divalda Vydi. Zároveň od roku 2003 študovala filmovú réžiu na Filmovej a televíznej fakulte Vysokej školy múzických umení v Bratislave. V roku 2008 absolvovala odbor Filmová a televízna réžia u pedagógov Stanislava Párnického a Martina Šulíka.
V roku 2014 absolvovala doktorandské štúdium masmediálnych štúdií na Paneurópskej vysokej škole a obhájila dizertačnú prácu.
Filmová tvorba.
Jej režisérska kariéra začala tvorbou viacerých hraných krátkych študentských filmov počas vysokoškolského štúdia ako "Mlčanie", "List pána Levického", "Šimijé" či "Monštrancia". Stredometrážny film "Ábelov čierny pes", ktorý vznikol v koprodukcii s Českou televíziou, mal premiéru na MFF Bratislava v roku 2006. Za Monštranciu získala prvé miesto v kategórii študentských filmov v prehliadke CINEAMA 2006.
V roku 2007 ju prijala prof. Věra Chytilová na magisterské štúdium na Katedre réžie na Filmovej a televíznej fakulte AMU v Prahe, ale nakoniec sa rozhodla doštudovať u doc. Martina Šulíka na VŠMU, kde v roku 2008 absolvovala filmom "Mlyn". K jej posledným snímkam patrí film Majkomašmalon. Jej celovečerným debutom je film "Legenda o lietajúcom Cypriánovi" z roku 2010. V roku 2014 nakrútila rozprávku "Láska na vlásku".
V druhej polovici 10. rokov 21. storočia sa vo svojej tvorbe zamerala na filmy s politickou tematikou, čo považovala Čengel Solčanská za "svoju občiansku povinnosť". V roku 2017 vyšiel jej film "Únos", ktorý približoval udalosti zavlečenia Michala Kováča ml. a vraždy Róberta Remiáša. Film zaznamenal významný divácky úspech, keď ho v slovenských kinách videlo vyše 270 tisíc divákov (4. miesto v štatistikách slovenských filmov po roku 1993 v čase premietania). V roku 2020 nakrútila film "Sviňa" podľa románu Arpáda Soltésza. V roku 2021 má vyjsť jej najnovší film "Slúžka", dobová dráma podľa románu Hany Lasicovej.
Spisovateľská tvorba.
Čengel Solčanská je zvyčajne autorkou scenárov ku svojim filmom. Venuje sa tiež historickým románom, ktoré sčasti nadväzujú na jej filmovú tvorbu. Prvý román vydala v roku 2010 pod názvom "Legenda o lietajúcom Cypriánovi". V roku 2014 vydala ďalší, opäť nadväzujúci na film, "Láska na vlásku". V októbri 2018 jej vyšiel román "Generál" o Milanovi Rastislavovi Štefánikovi. V roku 2019 vydala historický román "Jánošík" o zbojníkovi Jurajovi Jánošíkovi.

</doc>
<doc id="661273" title="Susan Flanneryová" url="https://sk.wikipedia.org/wiki?curid=661273">
Susan Flanneryová

Susan Flannery (* 31. júl 1939, Jersey City, New Jersey, Spojené štáty) je americká herečka a režisérka.
Detstvo a mladosť.
Flanneryová sa narodila v Jersey City, v štáte New Jersey. Navštevovala školu na Manhattane a v roku 1962 získala titul BA na dievčenskej vysokej škole Stephens Collage v meste Kolumbia v Missouri. 
Kariéra.
Flanneryová započala svoju kariéru v roku 1963. O tri roky neskôr, stvárnila doktorku Lauru Spencer Horton, v televíznom seriály "Days of Our Lives". V televíznom seriály účinkovala do roku 1975. V roku 1974 prijala úlohu vo filme "The Towering Inferno", po boku Faye Dunaway, Paula Newmana či Stevea McQueena. Za svoju úlohu získala v roku 1975 ocenenie Zlatý glóbus. 
S Kirkom Douglasom a Christopherom Plummerom hrala vo filme "The Moneychangers" z roku 1976. 
V rokoch 1980 až 1981 stvárnila jednu z vedľajších úloh v televíznom seriály "Dallas". V rokoch 1987 až 2012 účinkovala v americkej telenovele s názvom "The Bold and the Beautiful". Jej úloha v telenovele bola pre dejové línie veľmi dôležitá a Flanneryová dobrovoľne po 25 rokoch účinkovania sa rozhodla zo seriály odísť. Jej postava zomrela na rakovinu pľúc. Za jej herecký výkon získala mnoho nominácii a ocenení. 
Osobný život.
Flanneryová nebola nikdy vydatá a má adoptovanú dcéru Blaise. Patrí k herečkám ktoré si strážia svoje súkromie. 

</doc>
<doc id="661278" title="Singel 1998 (Chiki liki tu-a)" url="https://sk.wikipedia.org/wiki?curid=661278">
Singel 1998 (Chiki liki tu-a)

Singel z prvého albumu Nezatváraj Milan dvere, slovenskej alternatívnej skupiny Chiki liki tu-a z Prešova. Vznikol 16.-23.februára 1998 v Slovenskom rozhlase Bratislava. 
Realizácia.
Zvuk a mix: Ľuboš Války
Nahrávané: Slovenský rozhlas Bratislava,  16.-23. február 1998
Obal: Asis s.r.o.
Obsadenie.
Martin Višňovský – basgitara , spev 
Marián Ivan – gitara, zbory, spev 
Peter Šima – bicie, zbory
Tomáš Višňovský –  klávesy , trúbka , perkusie, zbory
Tomáš Paľo – trombón, tenor flauta, zbory

</doc>
<doc id="661287" title="Iónová sila" url="https://sk.wikipedia.org/wiki?curid=661287">
Iónová sila

Iónová sila roztoku udáva mieru koncentrácie iónov v danom roztoku. Po rozpustení vo vode sa iónové zlúčeniny disociujú na ióny. Celková koncentrácia elektrolytov v roztoku ovplyvňuje dôležité vlastnosti, ako napríklad disociačnú konštantu alebo rozpustnosť iných solí. Iónová sila je jednou z hlavných charakteristík roztoku s rozpustenými iónmi. Môže byť udávaná v molárnej alebo molálnej koncentrácii. Koncept iónovej sily bol prvýkrát predstavený v roku 1921 pri popisoch aktivitných koeficientov silných elektrolytov.
Výpočet iónovej sily.
Iónová sila roztoku, I, je závislá na koncentrácii a náboji všetkých prítomných iónov v danom roztoku. Vypočítame ju ako 
kde jedna polovica zohľadňuje príspevok aniónov i katiónov, "c"i je molárna koncentrácia iónu i (v mol/l), "z"i je náboj daného iónu a suma zahŕňa všetky ióny prítomné v roztoku. 
Pre elektrolyty, kde každý ión má jednotkový náboj, ako sú napríklad chlorid sodný či chlorovodík, je iónová sila rovná koncentrácií soli. Avšak napríklad pre síran horečnatý, MgSO4, kde každý ión je nabitý dvakrát (Mg2+ a SO42-), je iónová sila rovná štvornásobku ekvivalentnej koncentrácie chloridu sodného:
Všeobecne teda platí, že ióny s vyšším nábojom (Ca2+, Fe3+, PO43-...) prispievajú k iónovej sile výraznejšie.
Príklad výpočtu.
Iónovú silu možno výpočítať i pre zmesy roztokov. Pre roztok 0,050 M Na2SO4 a 0,020 M KCl bude iónová sila
Neideálne roztoky.
Keďže v neideálnych roztokoch nie sú objemy aditívne, často je lepšie namiesto molárnej koncentrácie využiť molálnu koncentráciu, teda "b" (mol/kg of H2O). V tom prípade je možné iónovú silu vypočítať ako

</doc>
<doc id="661295" title="Viceprezident Spojených štátov" url="https://sk.wikipedia.org/wiki?curid=661295">
Viceprezident Spojených štátov

Viceprezident Spojených štátov ( "vice president of the United States") je po prezidentovi druhým najvyšším predstaviteľom Spojených štátov a podľa ústavy je predsedom ex officio Senátu Spojených štátov. Právo na hlasovanie v senáte má však iba v prípade rovnosti hlasov. V poradí nástupníctva na funkciu prezidenta je prvý, kto by v prípade neschopnosti výkonu funkcie prezidenta nastúpil na jeho miesto. Viceprezidenta volia občania Spojených štátov nepriamo spolu s prezidentom v prezidentských voľbách na 4 roky pomocou Zboru voliteľov.
V novembri 2020 bola v prezidentských voľbách zvolená na post viceprezidenta Kamala Harrisová. Do funkcie nastúpila 21. januára 2021, kedy bola inaugurovaná ako 49. viceprezidentka Spojených štátov. Stala sa prvou černoškou, juhoazijatkou a ženou na tomto poste.
Nástupníctvo.
V prípade uvoľnenia úradu prezidenta Spojených štátov sa viceprezident stáva prezidentom do konca funkčného obdobia. V prípade uvoľnenia úradu viceprezidenta Spojených štátov prezident prostredníctvom 25. dodatku ústavy menuje nového viceprezidenta s väčšinovým súhlasom Senátu a Snemovne reprezentantov.
Osoba vykonávajúca úrad prezidenta či viceprezidenta nemôže byť naturalizovaný občan Spojených štátov, musí byť narodení na území Spojených štátov. Minister vlády môže byť narodený v cudzine, ale tým mu zaniká možnosť vykonávať úrad prezidenta či viceprezidenta.
Obsadenie úradu.
Úrad viceprezidenta Spojených štátov do roku 2021 zastávali len muži. V prezidentských voľbách v roku 2008 kandidovala do tejto funkcie Sarah Palinová. Ide ešte len o druhou ženou v dejinách USA, ktorá bola nominovaná na druhý najvyšší úrad, v rámci jednej z dvoch najväčších strán. Prvýkrát sa tak stalo v prezidentských voľbách 1984, kedy za Demokratickú stranu neúspešne kandidovala na úrad viceprezidentky newyorská kongresmanka Geraldine Ferrarová (spolu s prezidentským kandidátom Walterom Mondale). Kamala Harrisová je prvou ženou zvolenou do úradu, zároveň je prvou nebielou osobou v úrade.
Žijúci prezidenti.
K apríl 2021 žije 6 viceprezidentov: 1 úradujúca viceprezidentka a 5 bývalí viceprezidenti:

</doc>
<doc id="661313" title="Ggplot2" url="https://sk.wikipedia.org/wiki?curid=661313">
Ggplot2

ggplot2 je balík pre vizualizáciu dát pre programovací jazyk R, ktorý bol vytvorený v roku 2005 Hadleym Wickhamom. ggplot2 je implementácia prístupu k vytváraniu grafov označovaného ako "grammar of graphics", ktorý bol popísaný Lelandom Wilkinsonom, a ktorý graf sémanticky delí na súčasti s odlišným významom, ako sú napríklad osy či vrstvy. Balík môže slúžiť ako náhrada predvoleného systému tvorby grafov v R. 
Od roku 2005 sa ggplot2 zaradil medzi najpopulárnejšie R balíky. Je vyvíjaný pod licenciou MIT, predtým GNU GPL.
Porovnanie s predvoleným systémom a inými balíkmi.
V porovnaní s predvolenou grafikou v R, ggplot2 umožňuje používateľovi pridávať, odstraňovať či meniť komponenty v grafickom znázornení dát pri vysokej miere abstrakcie. Takéto spracovanie kódu je avšak náročnejšie na výpočetný čas.
Grafické znázornenie (plot) je možné vytvoriť pomocou funkcie gplot(). Komplexnejšie grafy sú k dispozícii prostredníctvom príkazu ggplot().
Inštalácia.
Jednou z ciest získania balíka ggplot2 je inštalácia celého balíka tidyverse.
 install.packages("tidyverse")
Alternatívne je možné nainštalovať len samostatný balík ggplot:
 install.packages("ggplot2")
Prípadne vývojovú verziu z GitHubu:
 install.packages("devtools")
 devtools::install_github("tidyverse/ggplot2")

</doc>
<doc id="661314" title="Eartha Kitt" url="https://sk.wikipedia.org/wiki?curid=661314">
Eartha Kitt

Eartha Kitt (; * 17. január 1927, North, Južná Karolína, USA – † 25. december 2008, Weston, Connecticut, USA) bola americká speváčka, filmová, televízna a dabingová herečka, tanečnica, spisovateľka a aktivistka. 
Detstvo a mladosť.
Jej matka, Annie Mae Keith bola afrického pôvodu a svojho otca nikdy nepoznala. Vyrastala u svojej tety. Po smrti jej matky vyrastala s Mamie Kitt, s ktorou sa presťahovala do Harlemu v New Yorku. 
Kariéra.
Svoju kariéru započala v roku 1942 ako členka Katherine Dunham Company. V súbore zostala do roku 1948. Nahrala niekoľko piesní, ako napríklad "Let's Do It", "Champagne Taste", "C'est si bon"), "Just an Old Fashioned Girl", "Monotonous", "Je cherche un homme", "Love for Sale", "I'd Rather Be Burned as a Witch", "Kâtibim", "Mink, Schmink", "Under the Bridges of Paris" a iné. Bola veľmi obľúbená pre svoj špecifický hlas. 
V roku 1953 naspievala svoj najznámejší hit, "Santa Baby". O rok neskôr si zahrala v muzikály "New Faces of 1952". 
V roku 1966 stávrnila Catwoman, vo filme "Batman". V 70. rokoch 20. storočia skúšala šťastie na Broadwayi. K hudbe sa vrátila okolo roku 1984, keď naspievala pieseň "Where Is My Man". 
V roku 1992 stvárnila menšiu úlohu po boku herca Eddieho Murphyho vo filme "Bumerang". Objavila sa tiež v muzikálnom predstavení "Čarodejník zo zeme Oz", kde stvárnila zlú čarodejnicu zo Západu. 
V roku 2000 prepožičala svoj hlas postave menom Yzma, v kreslenej rozprávke "Vladárova nová tvár". Za svoju prácu získala ocenenie Annie. Spolupracovala aj na seriálovej verzii, za ktoré tiež získala ocenenia Daytime Emmy, v rokoch 2007 a 2008. 
Osobný život.
Bola vydatá za Johna W. McDonalda, v rokoch 1960 až 1965. Spolu mali jedno dieťa, dcéru Kitt McDonald. 
Počas celého života bola Eartha Kitt obyvateľkou Connecticutu. Neskôr sa na krátky čas presťahovala do New Yorku, konkrétne Pound Ridge ale po čase sa vrátila do Connecticutu, aby bola blízko svojej dcéry a jej rodiny. 
Bola silnou aktivistkou a v roku 1966 založila nadáciu Kittsville Youth Foundation, ktorá sa zaoberala znevýhodnenou mládežou v oblasti Watts, v Los Angeles. Patrila tiež k obhajcom práv LGBT a bola členkou združenia žien. 
Úmrtie.
Príčinou jej úmrtia bola rakovina hrubého čreva, na ktorú zomrela 25. decembra 2008, vo svojom dome vo Westone, v štáte Connecticut. 

</doc>
<doc id="661317" title="Michal Štanceľ" url="https://sk.wikipedia.org/wiki?curid=661317">
Michal Štanceľ

Michal Štanceľ (*20. október 1921, Malý Čepčín - ✝10. februára 1989) bol slovenský a československý politik Komunistickej strany Slovenska, minister vlád ČSSR a poslanec Snemovne národov Federálneho zhromaždenia za normalizácie.
Životopis.
V rokoch 1953 - 1960 pôsobil ako námestník predsedu Slovenského úradu sociálneho zabezpečenia, medzi rokmi 1960-1963 bol námestníkom predsedu a v rokoch 1963 - 1968 predsedom Štátneho úradu sociálneho zabezpečenia. V období rokov 1968 - 1983 bol federálnym ministrom, najprv krátko do apríla 1968 ako minister bez kresla v prvej vláde Oldřicha Černíka. Bol ministrom práce ČSSR. V roku 1971 mu bol udelený Rád práce, roku 1981 Rád republiky. V rokoch 1968 - 1970 sa uvádza ako účastník zasadnutí Ústredného výboru Komunistickej strany Slovenska. 31. augusta 1968 bol kooptovaný za člena Ústredného výboru Komunistickej strany Československa.
Vo voľbách roku 1971 zasadol do slovenskej časti Snemovne národov (volebný obvod č. 124 - Zvolen I, Stredoslovenský kraj). Mandát obhájil vo voľbách roku 1976 (obvod Zvolen I) a voľbách roku 1981 (obvod Rimavská Sobota). Vo Federálnom zhromaždení zotrval do konca funkčného obdobia, teda do volieb roku 1986.

</doc>
<doc id="661342" title="Medaila za zásluhy o slovenskú diplomaciu" url="https://sk.wikipedia.org/wiki?curid=661342">
Medaila za zásluhy o slovenskú diplomaciu

Medaila za zásluhy o slovenskú diplomaciu je najvyššie rezortné ocenenie Ministerstva zahraničných vecí a európskych záležitostí Slovenskej republiky. Vyznamenanie udeľuje minister zahraničných vecí a je udeľované osobám za mimoriadne zásluhy o budovanie diplomacie Slovenskej republiky, významný prínos k napĺňaniu cieľov zahraničnej politiky Slovenskej republiky, rozvoj vzťahov so Slovenskou republikou alebo za šírenie dobrého mena Slovenskej republiky v zahraničí. 
Opis vyznamenania.
Obojstranná medaila pozostáva z kovového modulu priemeru 40 mm razeného z mosadze, postriebreného a následne patinovaného. Centrálny motív averzu tvoria tri lipové listy položené na sieti. Na averze je kruhopis: DIPLOMACIA MIER PRIATEĽSTVO SPOLUPRÁCA. Centrálny motív reverzu tvorí motív podávajúcich sa rúk položený na sieti. Kruhopis reverzu tvorí pomenovanie a hlavné kritérium zásluhy, za akú sa udeľuje ocenenie: ZA ZÁSLUHY O SLOVENSKÚ DIPLOMACIU. Kovový modul je zavesený na svetlomodro-bielo-modro-červenej hodvábnej stuhe širokej 38 mm. Čestná medaila je zriadená v pánskej aj dámskej verzii, ktorú rozlišuje typ stuhy. K medaile patrí 38 mm široká stužka a rozeta s priemerom 12 mm. 
Výtvarným autorom medaily je heraldik Marek Sobola spolu s diplomatom Ľubomírom Rehákom, ktorý je aj autorom idey vzniku vyznamenania. Realizácia vyznamenania vznikla v spolupráci s Mincovňou Kremnica, š.p. 

</doc>
<doc id="661356" title="IC 2631" url="https://sk.wikipedia.org/wiki?curid=661356">
IC 2631

IC 2631 je reflexná hmlovina v južnom súhvezdí Chameleón, nachádza sa v jeho severnej časti, na hranici so súhvezdím Kýl. Pozorovateľná je takmer výhradne z južnej pologule. Objavil ju americký astronóm DeLisle Stewart v roku 1900. Hmlovina je od našej sústavy vzdialená 520 svetelných rokov a je súčasťou molekulárneho oblaku Chameleon 1. Tento oblak je dôležitý pre výskum vzniku hnedých trpaslíkov a hviezdnych sústav. Hmlovina tvorí jeho najjasnejšiu časť a v jej okolí je tiež najvyššia miera tvorby nových hviezd z celého oblaku. Hviezda, ktorá ju osvecuje, má označenie HD 97300. Je to hviezda typu T Tauri a patrí do hviezdnej asociácie Chameleon T1.

</doc>
<doc id="661363" title="Michal Kocák" url="https://sk.wikipedia.org/wiki?curid=661363">
Michal Kocák

PhDr. Michal Kocák CSc. (* 27. september 1934, Močarany) je slovenský literárny historik, editor, pedagóg a bývalý pracovník Matice slovenskej.
Životopis.
Narodil sa v rodine roľníka. Gymnázium ukončil v Michalovciach 1945-1953. Vysokú školu pedagogickú študoval v Bratislave 1953 - 1957.
Ako stredoškolský profesor pôsobil v Novom Meste nad Váhom 1957-1960. V rokoch 1960-1963 bol odborným asistentom na Pedagogickom inštitúte v Martine. Od roku 1963 do roku 1997 pracoval v Matici slovenskej ako odborný a neskôr ako samostatný vedecký pracovník v Archíve literatúry a umenia. V roku 1968 na základe práce "Jozef Škultéty a formovanie literárneho realizmu" získal vedeckú hodnosť kandidáta vied a taktiež aj doktorát filozofie.

</doc>
<doc id="661388" title="Falc (hrad)" url="https://sk.wikipedia.org/wiki?curid=661388">
Falc (hrad)

Falc (, , , , ) je typ opevneného sídla alebo paláca, ktorý slúžil ako dočasné mocenské a správne sídlo franských a rímskonemeckých panovníkov v ranom stredoveku, hlavne v období karolínskej a otonskej renesancie. Nachádzali sa na rôznych miestach Franskej a Nemeckej ríše. Falc tvorila ucelený komplex svetských a hospodárskych budov a plnila funkciu neskoršieho hradu alebo paláca. Jej správou bol zvyčajne poverený falcgróf, keďže panovník nemal stále sídlo a so svojím dvorom cestoval po krajine.
Etymológia.
Termín falc označuje palác alebo sídlo cisára, kráľa alebo biskupa. Slovo pochádza pravdepodobne zo stredohorného nemeckého slova "pfalenze", čo znamená kniežací dom alebo zo starohorného nemeckého slova "pfalanza". Ďalšia etymológia slova falc pravdepodobne pochádza zo starofrancúzskeho slova "palais", čo znamená palác alebo dvor. Ďalšou nespochybniteľnou etymológiu je latinské slovo "palatium", čo znamená palác, veľkolepé, honosné alebo nádherné miesto. Latinské slovo "palatium" označuje jeden zo siedmich pahorkov Ríma ("Mons Palatium"), na ktorom stálo mnoho dôležitých budov ("aula regia") hlavne v období Rímskeho cisárstva. Neskôr si na "Palatiu" vybudoval cisár Augustus veľkolepý palác ("Domus Augustana"), neskôr tu stál aj Nerov či Apolónov chrám s knižnicou. 
Opis.
Panovník vo Franskej ríši a neskôr Nemeckej ríši nevládol z hlavného mesta, pretože také hlavné mesto neexistovalo, ale cestoval so svojím dvorom po jednotlivých falciach z panstva do panstva po jednotlivých častiach ríše. To umožňovalo udržiavať osobný kontakt s vazalmi a efektívne vykonávať panovnícke funkcie (súdnictvo, vyberanie daní, udeľovanie privilégií a mnohé ďalšie). Išlo o akési „putovné kráľovstvo“ ("Reisekönigtum"). Ekonomická sila vtedajších kráľovstiev neumožňovala údržbu väčších miest a tým ani vznik cisárskeho alebo kráľovského dvora. A práve preto falce tvorili sieť prechodných kráľovských alebo cisárskych sídel. Napriek všeobecnej predstave nebola falc určená ako trvalé sídlo, ale cisár v ňom istý čas zotrval (panovník v nej zriedka zostal dlhšie ako niekoľko týždňov). Za správu bol zodpovedný falcgróf. Falc mala rôznu veľkosť a poskytovala jedlo a ubytovanie kráľovi a jeho početnému sprievodu. Väčšinou sa nachádzali v blízkosti sídla biskupa, významných opátstiev, miest alebo okolo kráľovských majetkov.Zvyčajne boli od seba vzdialené 30 kilometrov, čo v tom čase znamenalo jeden deň jazdy na koni.
Falc sa skladala z malej hlavnej budovy, kráľovskej sály ("aula regia")t.j. viacloďovej alebo trojposchodovej haly, palácovej kaplnky, obytných, hospodárskych a ďalších budov. Celý komplex bol pôvodne obohnaný drevenou hradbou, neskôr múrom či priekopou. Usporiadanie budov vychádzalo z rímskeho vojenského tábora (kastrum), germánskeho dvorca, rímskej baziliky či byzantskej centrály. Podoba falce sa v priebehu období menila. V období vlády Karola I. Veľkého sa jednalo o jednoduché a neopevnené dvorce. Za vlády Štaufovcov sa niektoré vyvinuli do podoby regulárnych kamenných hradov. Typický je veľký ústredný kamenný palác v tvare obdĺžnika. Interiér bol väčšinou osvetlený združenými oknami (bifórium alebo trifórium).
Najvýznamnejšia falc bola v Aachene. Postavená bola spolu s Palatínskou kaplnkou Panny Márie okolo roku 800 za vlády Karola I. Veľkého. O niektorých falciach sa zachovali iba písomné zmienky. Z niektorých zostali len fragmenty stavieb, ako napríklad falc v Ingenheime, Frankfurte nad Mohanom, Goslare a Paderborne. Významné či menej významné falce sa nachádzali v rôznych častiach dnešného Nemecka, Francúzska a susedných štátov. V Česku sa nachádza jediná falc a to v Chebe, pretože oblasť Chebska bola pripojená ku Krajinám českej koruny až za vlády Jána Luxemburského.

</doc>
<doc id="661401" title="Kyselina acetyloctová" url="https://sk.wikipedia.org/wiki?curid=661401">
Kyselina acetyloctová

Kyselina acetyloctová (tiež acetoacetát) je organická zlúčenina, ktorej vzorec je CH3COCH2COOH. Je to najjednoduchšia beta-ketokyselina a podobné ako iné beta-ketokyseliny je nestabilná. Metyl- a etylester, ktoré sú celkom stabilné, sú vo veľkom množstve produkované priemyselne ako prekurzory pre farbivá. Kyselina acetyloctová je slabá kyselina.
Biochémia.
Za bežných fyziologických podmienok je kyselina acetyloctová prítomná ako jej konjugovaná zásada, acetoacetát.
Acetoacetát sa produkuje v mitochondriách pečene z acetoacetylkoenzýmu A. Najprv je naňho pripojený acetyl (pochádzajúci z acetylkoenzýmu A) za vzniku 3-hydroxy-3-metylglutarylkoenzýmu A. Po odštiepení acetylkoenzýmu A následne vzniká acetoacetát. Počiatočný acetoacetát môže pochádzať z posledného cyklu beta-oxidácie mastných kyselín alebo môže byť syntetizovaný z dvoch molekúl acetylkoenzýmu A za katalýzy tiolázou. 
U cicavcov je acetoacetát produkovaný v pečeni, spolu s ostatnými dvoma ketolátkami, odkiaľ je vypúšťaný do krvného obehu ako zdroj energie počas hladovania, cvičenia alebo ako prejav cukrovky 1. typu. Pri tomto procese je na acetoacetát najprv presunutý koenzým A zo sukcinylkoenzýmu A, čím ho premení naspäť na acetoacetylkoenzým A. Ten je následne pomocou tiolázy rozdelený na dva acetylkoenzýmy A, ktoré vstupujú do citrátového cyklu. Srdcový sval a kôra obličiek využívajú radšej acetoacetát než glukózu. Mozog využíva acetoacetát pri nízkych koncentráciach glukózy v prípade hladovania alebo cukrovky.
Syntéza a vlastnosti.
Kyselina acetyloctová sa dá pripraviť hydrolýzou diketénu. Jej estery sú podobne pripravované reakciou diketénu s alkoholmi, z ktorej je možné kyselinu acetyloctovú uvoľniť opäť hydrolýzou.
Všeobecne sa kyselina acetyloctová vyrába pri 0 °C a používa okamžite, keďže je nestabilná. Relatívne rýchlo sa rozkladá na acetón a oxid uhličitý:
Polčas rozkladu kyseliny acetyloctovej pri 37 °C vo vode je asi 140 minút, zatiaľ čo polčas rozkladu bazickej formy (aniónu, teda acetoacetátu) je 130 hodín. To znamená, že acetoacetát reaguje asi 55-krát pomalšie.
Rozklad acetoacetátu na prchavý acetón sa kedyi využíval na odhalenie cukrovky. Dych a čiastočne i pot pacientov trpiacich cukrovkou totiž zapácha po acetóne, pretože v ich krvi je acetoacetát prítomný vo zvýšenej koncentrácií kvôli nedostatočnému uvoľňovaniu glukózy.
Ako väčšina alkylkarboxylových kyselín, je to slabá kyselina a jej p"K"a je 3.58.
Kyselina acetyloctová podlieha keto-enol tautomerizácii, počas ktorej je enol forma čiastočne stabilizovaná konjugáciou intramolekulárnej vodíkovej väzby. Rovnováha je veľmi závislá na rozpúšťadle - keto forma silne prevláda v kyslých rozpúšťadlách (98 % vo vode), zatiaľ čo enol forma tvorá asi 25-49 % v nepolárnych solventoch.
Využitie.
Estery kyseliny acetyloctovej sa dajú využiť ako acetoacetylačné činidlá, ktoré sa bežne využívajú pri tvorbe arylidovej žltej a diarylidových farbív. Diketén takisto reaguje s alkoholmi a amínmi na odpovedajúce deriváty kyseliny acetyloctovej v procese zvanom acetoacetylácia. Príkladom takej reakcie je reakcia so 4-aminoindánon:
Detekcia.
Kyselina acetyloctová sa stanovuje u pacientov s cukrovkou pomocou testu na ketoacidózu, rovnako pri pozorovaní ľudí na ketogénnej diéte alebo diéte s nízkym obsahom sacharidov. Bežne sa na toto stanovenie používajú diagnostické prúžky, na ktorých je nitroprusid alebo podobné reagenty. Nitroprusid sodný mení farbu z ružovej na fialovú v prítomnosti acetoacetátu, konjugovanej zásady kyseliny acetyloctovej. Vyhodnotenie prebieha vizuálnym porovnaním s referenčnou škálou daného diagnostického prúžku. Týmto testom však nie je možné stanoviť β-hydroxybutyrát, najzastúpenejšiu ketolátku v tele, ani acetón, ktorý je prchavý.
Podobný test je možné urobiť i u dojných kráv na stanovenie ketózy.

</doc>
<doc id="661402" title="Ketokyselina" url="https://sk.wikipedia.org/wiki?curid=661402">
Ketokyselina

Ketokyseliny (tiež nazývané oxokyseliny - pozor však na zámenu s anorganickými kyselinami s rovnakým názvom) sú organické zlúčeniny obsahujúce karboxylovú skupinu a ketónovú skupinu. Alfa-ketokyseliny sú obzvlášť dôležité, pretože sa v biochémii objavujú v rôznych metabolických cykloch.
Ketokyseliny rozdeľujeme podľa vzájomnej polohy ketoskupiny a karboxylovej skupiny. Bežné druhy sú:
Ketokyseliny sa nachádzajú v mnohých anabolických dráhach v metabolizme vo všetkých organizmoch. U rôznych rastlín, ako napríklad bolehlav škvrnitý alebo rastlín z čeľade krčiažnikovité, sa 5-oxooktánová kyselina mení pomocou enzýmových i neenzýmových reakcií na cyklické alkaloidy na báze koniínu.
Pri nedostatku cukrov ako zdroja energie sú organizmy schopné využiť uložené lipidy a proteíny ako zdroj energie. Glukogénne aminokyseliny sú premieňané na glukózu, ketogénne aminokyseliny sú deamináciou premieňané na alfa-ketokyseliny a ketolátky. Ketokyseliny vznikajú i počas beta-oxidácie lipidov.
Alfa-ketokysliny sú využívané primárne ako zdroj energie pre bunky pečene, rovnako sa využívajú v syntéze mastných kyselín.

</doc>
<doc id="661412" title="Minimax (algoritmus)" url="https://sk.wikipedia.org/wiki?curid=661412">
Minimax (algoritmus)

Minimax je algoritmus, ktorý má určiť najlepšiu stratégiu hry tým, že prezerá dopredu rôzne postupnosti ťahov a snaží sa nájsť takú postupnosť, ktorá vedie k výhre hráča. Minimax algoritmus je považovaný za jeden zo základných algoritmov umelej inteligencie v problematike riešenia problémov opísaných ako hra.
Hra ako problém hľadania a algoritmus minimax.
Nech máme hru pre dvoch hráčov, ktorých pomenujeme Max a Min, pričom Max začína hru a následne sa postupne v ťahoch hráči striedajú, kým nie je hra ukončená a následne výsledok hry bodovo ohodnotený. V tomto prípade je hra problémom hľadania:
Algoritmus minimax určuje najlepšiu stratégiu pre hráča Max za predpokladu, že protihráč Min vždy zahrá ťah, ktorý je pre Maxa najhorším možným ťahom, a teda Max sa snaží maximalizovať svoje skóre a Min sa snaží minimalizovať Maxovo skóre. Minimax zaručuje hráčovi optimálnu hru za predpokladu, že výsledok nezávisí od náhodného deja. 
Postup algoritmu minimax.
Zo začiatku je potrebné vygenerovanie stromu hľadania, ktorý predstavuje preskúmanie všetkých možných stavov hry až po koncové stavy, a teda predstavuje množinu stavov. Jednotlivé stavy je potrebné bodovo ohodnotiť tak, že zo začiatku je na koncové stavy aplikovaná bodovacia funkcia a postupne sa ohodnocujú jednotlivé uzly stromu hľadania až po samotný koreň stromu, pričom platí, že ak je na ťahu Max, na uzol sa prenáša maximum z hodnôt nasledovníkov a ak je na ťahu Min, prenáša sa minimum z hodnôt nasledovníkov. V prípade vygenerovania a ohodnotenia stromu hľadania je možné vykonať ťah, vedúci do najlepšieho postavenia.

</doc>
<doc id="661416" title="Vladimír Kučera (diplomat)" url="https://sk.wikipedia.org/wiki?curid=661416">
Vladimír Kučera (diplomat)

Vladimír Kučera (* 16. marec Praha - † 17. apríl Praha) bol český právnik a diplomat. Pôsobil ako tajomník Tomáša Garrigue Masaryka a Edvarda Beneša. Od marca 1937 do marca 1939 bol vymenovaný za československého vyslanca vo Švédsku so súčasnou akreditáciou v Nórsku. 
Život.
Osobný život.
Vyštudoval právo na českej univerzite v Prahe a na univerzite v rakúskom Grazi, kde v roku 1916 získal titul JUDr. V rokoch 1915-1918 slúžil v rakúsko-uhorskej armáde a po vzniku Československa v roku 1918 krátko aj v československej armáde. Jeho manželku bola česká architektka Hana Kučerová-Záveská. 
Kariéra.
Od januára 1919 do marca 1929 pracoval ako konceptný úradník v Kancelárii prezidenta republiky. Od roku 1922 tu pôsobil v hodnosti rady ako jeden z tajomníkov prezidenta Tomáša Garrigue Masaryka. Poskytol opis diára prezidenta Masaryka z rokov 1918 až 1926 a z roku 1933, čím verejnosti umožnil nahliadnuť do priebehu prezidentovho bežného dňa. 
Bol zapojený do literárnej i publicistickej činnosti Tomáša Masaryka, na základe jeho poznámok v anonymite napísal viacero článkov a písomností. Prezidenta sprevádzal na jeho početných cestách. V lete 1921 spolu s ďalšímí osobnosťami blázkymi prezidentovi strávili dva mesiace na talianskom ostrove Capri, kde boli ubytovaní vo vile ruského spisovateľa Maxima Gorkého. V roku 1927 doprevádzal prezidenta na jeho 79-dňovej výprave do Egypta, Palestíny a Grécka. 
V marci 1929 bol preložený na Ministerstvo zahraničných vecí a ako osobný sekretár ministra Edvarda Beneša v hodnosti ministerského rady tu ostáva do februára 1937. 
K 1. marcu 1937 bol vymenovaný na pozíciu vyslanca Československej republiky vo Švédsku so súčasnou akreditáciou v Nórsku. Sľúbil zameranie sa na zlepšovanie kultúrnych a hospodárskych vzťahov medzi obomi krajinami. 23. marca tohto roku bol prijatý u švédskeho princa regenta. V novembri 1937 odovzdal veľkokríž Rádu Bieleho leva švédskemu kráľovi Gustávovi. V roku 1939 hostil v Štokholme večeru, na ktorú bol pozvaný princ Gustáv Adolf s princeznou Lujzou, vyslanci z Rumunska, USA a Talianska, zástupcovia MZV a vedúci československej obchodnej komory pôsobiaci v Štokholme. 
V marci 1939 bol nútený odstúpiť z úradu vyslanca a odovzdať vyslanectvo nemeckému zástupcovi. Bol zbavený protektorátneho občianstva i majetku. Naďalej však ostal v Štokholme a pôsobil ako neoficiálny zástupca československej exilovej vlády vo Švédsku. Medzi jeho najvýznamnejšie aktivity z tohto obdobia patrí pomoc československým utečencom vo Švédsku. Utečencom poskytoval finančnú pomoc, materiálnu pomoc v podobe darovaného šatstva a obživy a pomáhal im s hľadaním bydliska a zamestnania. V máji 1945 spolu s Emilom Walterom a inými pomocníkmi poskytoval pomoc československým občanom, ktorý sa vďaka činnosti švédskeho diplomata Folkeho Bernadotte mali možnosť dostať do Švédska z nemeckých koncentračných táborov. V prijímacích utečeneckých táboroch im bola poskytnutá obživa, finančná pomoc, lekárska starostlivosť i ošatenie. Pri aktivitách spojených s poskytovaním pomoci pre utečencov spolupracoval s významnými osobnosťami ako napr. Amelie Posse-Brázdovou , manželkou českého maliara Oskara Brázdu. 
Z korešpondencie medzi Vladimírom Kučerom a československou exilovou vládou v Londýne vyplýva, že vyslanec sa pokúšal docieliť uznanie existencie Československa Švédskom. Napriek tomu, že Československá republika Švédskom de jure v tom čase ešte uznaná nebola, Vladimír Kučera bol už vo februári 1944 uznaný švédskou vládou za oficiálneho zástupcu československej exilovej vlády vo Švédsku. Rovnako mu bola garantovaná zhovievavosť zo strany švédskej polície i úradov. 
Od októbra 1945 opäť zastával pozíciu ministerského rady na Ministerstve zahraničných vecí v Prahe, jeho odovzdanie veľvyslanectva v Štokholme v roku 1939 však bolo prešetrené disciplinárnou komisiou. Po komunistickom puči v roku 1948 bol od decembra jeho pracovný pomer prerušený. Z ministerstva odišiel v decembri 1949. 

</doc>
<doc id="661418" title="Kyselina glukárová" url="https://sk.wikipedia.org/wiki?curid=661418">
Kyselina glukárová

Kyselina glukárová, takisto nazývaná kyselina sacharová, je organická zlúčenina, ktorej vzorec je C6H10O8. Je to derivát glukózy, ktorý vzniká jej dvojnásobnou oxidáciou za vzniku dikarboxylovej kyseliny, napríklad pomocou kyseliny dusičnej. Je to teda aldárová kyselina.
Soli kyseliny glukárovej sa nazývajú glukaráty, prípadne sacharáty. Využívajú sa v doplnkoch stravy ako protiióny, aby sa minerály lepšie vstrebávali v tele (napríklad v podobe sacharátu vápenatého alebo sacharátu železitého). Z rovnakého dôvodu sa využívajú v liečivách (napríklad Adderall).

</doc>
<doc id="661419" title="Richard Winters" url="https://sk.wikipedia.org/wiki?curid=661419">
Richard Winters

Major Richard D. Winters (* 21. január 1918 - † 2. január 2011 ) bol dôstojník Armády Spojených štátov amerických, ktorý počas druhej svetovej vojny velil rote E ( Easy Company ) 2. práporu 506. výsadkového pluku 101. Výsadkovej divízie. Jeho jednotka bola počas Operácia Overlord vysadená nad Francúzskom a postupne sa prebojovala cez Holandsko, Belgicko, až do Nemecka. Práve jednotka Easy Company sa stala predlohou pre natočenie minisérie HBO "Bratstvo neohrozených", kde postavu majora Wintersa stvárnil britský herec Damian Lewis.
Predchádzajúci život.
Narodil sa roku 1918 v Lancasteri v Pensylvánii a vyrástol v blízkej Ephrate . Vyštudoval "Franklin and Marshall College," kde v roku 1941 získal titul v ekonómii.
Počas druhej svetovej vojny.
Do armády vstúpil v roku 1941. Po skončení základného výcviku bol vybraný do rozširujúceho výcviku pre dôstojníkov na základni Fort Benning v Georgii. Tam sa po prvý raz stretol s Lewisom Nixonom, s ktorým prežil takmer celú vojnu. Po ukončení tohto výcviku bol povýšený na podporučíka. Následne sa prihlásil do školy pre parašutistov v Camp Toccoa v Georgii. Tu získal funkcie zástupcu veliteľa roty. Jeho nadriadeným bol kapitán Herbert Sobel.
V septembri 1943 bola jeho jednotka prevelená do Anglicka.Tu bol po niekoľkých mesiacoch z postu veliaceho dôstojníka odvolaný kapitán Sobel. Na jeho miesto nastúpil poručík Thomas Meehan III. To už bolo krátko pred vylodením v Normandii. Avšak 6. júna 1944 v deň začatia Operácia Overlord, keď bola 101. výsadková divízia prepravovaná nad územie Francúzska, lietadlo, v ktorom sedel poručík Meehan a celé velenie roty E, bolo zostrelené. Nikto neprežil.
Prežil zoskok a pristál pri mestečku Sainte-Mère-Églis. Stratil zbraň, ale nakoniec sa mu podarilo zorientovať a spolu s ďalšími vojakmi, ktorých stretol cestou, sa premiestnil k dedine Sainte-Marie-du-Mont, u ktorej mala jeho jednotka vykonať pôvodný cieľ misie. S tým, že nikto nevedel, ako dopadol poručík Meehan, Winters sa ako jeho zástupca stal de facto veliteľom jednotky.
Neskôr v ten istý deň viedol jednotku, ktorá zaútočila na postavenie nemeckých 105mm húfnic, ktoré ostreľovali vyloďovacie pláž Utah a pôsobili Spojencom ťažké straty. Táto akcia sa zapísala do histórie ako ukážková akcia postupu a krycie paľby proti mnohonásobnej presile. Mal toho dňa len trinásť mužov a stála proti nemu celá nemecká čata, ktorá bránila postavenie húfnic. Táto akcia sa dnes vyučuje na vojenskej akadémii vo West Pointe ako jedna z mnohých modelových situácií.
Za svoju odvahu na statku "Brécourt" bol navrhnutý Medailu cti, ale nakoniec mu bol udelený Kríž za mimoriadne služby, druhé najvyššie vyznamenanie Spojených štátov amerických za chrabrosť v boji.
Jeho kvality preverila aj Operácia Market Garden, počas ktorej viedol útok na nemeckej postavenie s 20 mužmi z roty E proti desaťnásobné presile nemeckých vojakov.
Po vojne.
Po vojne pracoval pre rodinný podnik svojho kamaráta z vojny Lewisa Nixona. Počas Vojny v Kórei bol povolaný späť do armády, aby cvičil pechotu a elitnej jednotky Rangers.
Po definitívnom odchode z armády začal predávať krmivo pre zvieratá. Nakoniec si Winters a jeho žena Ethel kúpili malú farmu, kde postavil ich dom kameň po kameni a vychovali dve deti.
Medzi jeho najobľúbenejšie vety patrí tá, ktorú si požičal od jedného zo svojich spolubojovníkov, Mikea Ranneyho, a nezabudne ju spomenúť v žiadnom rozhovore: „Nikdy nezabudnem, ako sa ma môj vnuk opýtal: Dedo, bol si za vojny hrdina? a dedo odpovie: Nie, ale slúžil som v rote plnej hrdinov.“

</doc>
<doc id="661439" title="Džakovov dom" url="https://sk.wikipedia.org/wiki?curid=661439">
Džakovov dom

Džakovov dom () je obytný dom z 20. rokov 20. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Iné názvy pod ktorými je Džakovov dom známy sú Zamăkăt (, doslova "Zámok"), Kăštata s kulata (, doslova "Dom s vežou"), alebo aj Zámok Džakova ().
Lokalita.
Dom leží v centrálnej časti mesta Plovdiv na skale vo vrcholovej časti pahorku Džambaz tepe nad areálom antického divadla v hraniciach architektonicko-historickej rezervácie Starý Plovdiv. 
Dejiny a súčasnosť.
Dom postavil v roku 1925 architekt Stefan Džakov ako súkromný obytný dom pre seba a svoju rodinu (mal manželku a štyroch synov). Džakov veril, že jeho obytný dom skrášli vrcholovú skalnatú časť pahorku, ktorú si vybral ako miesto pre stavbu, výber miesta však vzbudil medzi obyvateľmi negatívne ohlasy a mnohé obavy a to predovšetkým, či stavba neporuší skalu pod ňou a či štýl v ktorom bude dom postavený esteticky nenaruší ráz miesta. V období socializmu padli návrhy, aby bol dom odobraný vlastníkom a následne vyhlásený kultúrnou pamiatkou ako štátny objekt, to sa však nakoniec nestalo. Dom bol v druhej polovici 20. storočia viackrát využitý ako lokalita pre nakrúcanie filmov. V 50. rokoch 20. storočia sa v dome nakrúcali dva filmy režiséra Václavа Kršku ("Legenda o lásce" – a "Labakan" – ), ako aj televízna dráma "Malkata" () režiséra Nikolaja Korabova. V roku 1999 sa dom stal široko známym, pretože sa objavil ako ako statická tapeta na konci úvodu každej časti komediálneho seriálu "Klinika na tretija etaž" (). 
Charakteristika.
Stavba je dobre viditeľná z mnohých častí mesta. Dom je postavený v secesnom slohu alpského typu. Stefan Džakov si tento štýl aj umiestnenie domu vybral, aby mu stavba čo najviac pripomínala hory pri rodnom Karlove. Najcharakteristickejšou časťou budovy je veža s ostrým kužeľovitým vrcholom. Veža je postavená ako arkier a bola využívaná ako vestibul oddelený od ostatných miestností závesmi. Cez všetky poschodia domu ku streche viedlo drevené schodisko. 

</doc>
<doc id="661445" title="Cirkev bratská v Českej republike" url="https://sk.wikipedia.org/wiki?curid=661445">
Cirkev bratská v Českej republike

Cirkev bratská v Českej republike, oficiálne Církev bratrská, je jedna zo 42 cirkví a náboženských spoločností registrovaných v Česku. Hlási sa k protestantskej a evanjelikálnej tradícii kresťanstva. Tvorí najväčšiu vetvu Cirkvi bratskej. Vznikla v roku 1880. V roku 2011 sa k nej hlásilo v Česku 10 872 veriacich, čo z nej činilo šiestu najväčšiu cirkev v krajine.
V Česku pôsobilo ku koncu roku 2020 82 zborov zoskupených v 12 seniorátoch, čo predstavuje oproti roku 2008 nárast o 13 zborov a 1 seniorát.
Ústredný orgán cirkvi je Rada Cirkvi bratskej, predsedom Rady CB je Bc. David Novák, M.Th.

</doc>
<doc id="661447" title="Dvorec dľa Putina. Istorija samoj boľšoj vziatki" url="https://sk.wikipedia.org/wiki?curid=661447">
Dvorec dľa Putina. Istorija samoj boľšoj vziatki

Dvorec dľa Putina. Istorija samoj boľšoj vziatki (, dosl. "Palác pre Putina: Príbeh najväčšieho úplatku") je investigatívny dokument natočený Nadáciou boja proti korupcii (FBK) a zverejnený na YouTube kanáli opozičného politika Alexeja Navaľného 19. januára 2021. Navaľnyj v ňom detailne opisuje cestu ruského prezidenta Vladimira Putina na vrchol moci a stavbu obrovského sídla s pozemkom na brehu Čierneho mora, ktorý prezident údajne využíva. Zo zistení nadácie vyplýva, že celý komplex stál dohromady viac ako 100 miliárd rubľov, čo je približne 1,1 miliardy eur. Zložiť sa naň mali viacerí vplyvní ruskí podnikatelia či riaditelia štátnych podnikov s väzbami na prezidenta, kvôli čomu ho Navaľnyj označil za "najväčší úplatok v dejinách". Dokument bol zverejnený deň po zadržaní Navaľného po prílete z Nemecka a za 5 dní od zverejnenia nazbieral viac ako 77 miliónov pozretí a cez 1 385 000 komentárov. 28. januára prekonal hranicu 100 miliónov zhliadnutí a na slovenskom YouTube sa umiestnil na 5. mieste v kategórii Trendy. 
Hovorca ruského prezidenta Dmitrij Peskov po zverejnení dokumentu vyhlásil, že Navaľnyj len vyťahuje staré obvinenia, ktoré vyvrátili už pred niekoľkými rokmi 
Obsah.
Dokument je rozdelený na 25 kapitol.
Miesta natáčania.
Nemecko, Drážďany:
Rusko, Krasnodarský kraj:
Rusko, Petrohrad
Reakcie.
Rusko.
Reakcie Kremľa sa postupom času menili. Keď mal dokument ešte len 10 mil. zhliadnutí, okomentoval ho hovorca prezidenta Dmitrij Peskov tak, že je "otrepaný", a že už pred niekoľkými rokmi takéto podozrenia vyvrátili. S rovnakou rétorikou pokračoval aj nasledujúci deň, no keď pozretia prekročili hranicu 85 miliónov, vyjadril sa k nemu 25. januára aj samotný Putin. Ten vyhlásil: „Nič, čo tam je uvedené, nie je môj majetok. Ani mne, ani mojim blízkym príbuzným to nepatrí a nikdy nepatrilo,“ a označil to za vymývanie mozgov. Na druhý deň však Peskov tvrdil, že sídlo patrí podnikateľom, avšak nemôže povedať komu, keďže ide o súkromný majetok. Trvalo takmer dva týždne, kým sa k palácu niekto prihlásil - urobil tak ruský miliardár Arkadij Rotenberg, ktorý má vraj v pláne na mieste zriadiť hotel.
Zahraničie.
Dokument sa dostal na titulné strany viacerých popredných západnýchh médií. Zaoberali sa ním CNN , Deutsche Welle, France24 či Rádio Slobodná Európa. Bez odozvy neostal ani na Slovensku. Denník N napísal: "Navaľnyj baví Rusko aj z väzenia" a že "Aj pri dokumente o sídle na brehu Čierneho mora, ktoré pripomína malé kráľovstvo, vidno obrovský talent opozičného lídra, ktorého meno Putin nevyslovuje.". Denník Postoj tvrdí, že "najnovšie video Navaľného ukazuje, že na zatknutie bol pripravený. A ukazuje aj to, prečo je pre Putina a jeho režim hrozbou."
Galéria.
Tieto fotografie urobili pravdepodobne robotníci pracujúci na stavbe. Na internet unikli v roku 2011.

</doc>
<doc id="661464" title="Peter Huba (historik)" url="https://sk.wikipedia.org/wiki?curid=661464">
Peter Huba (historik)

Peter Huba (* 28. jún 1949, Veličná) je slovenský regionálny historik, vydavateľ, spisovateľ a prozaik. Zameriava sa prevažne na historické romány, rozprávky, povesti a monografie miest a obcí.
Životopis.
Narodil sa vo Veličnej (dedina blízko Dolného Kubína) do skromnej rodiny ako najmladší syn Pavla Hubu a Pavly Križkovej. Vzdelanie získal na strednej všeobecnovzdelávacej škole (1964-1967) v Dolnom Kubíne a na Filozofickej fakulte Komenského univerzity v Bratislave, kde v roku 1972 absolvoval odbor historické vedy. 
Počas vysokoškolských štúdií sa stal riaditeľom Okresného archívu v Dolnom Kubíne (1971-1975). V roku 1975 sa stal riaditeľom Oravskej galérie v Dolnom Kubíne, kde pracoval do roku 1977. Nasledujúce tri roky bol zamestnaný ako pracovník propagácie v SEZ v Dolnom Kubíne. 
V rokoch 1980-1985 pracoval ako vedúci oddelenia v Oravskom múzeu P. O. Hviezdoslava v Dolnom Kubíne. V rokoch 1985-1991 pracoval ako riaditeľ Oravského múzea P. O. Hviezdoslava v Dolnom Kubíne. Do roku 1993 tam pracoval ako odborný pracovník. V roku 1993 založil vlastné "Vydavateľstvo - Peter Huba." 
"V" roku 1997 sa stal štátnym intendantom Oravského kultúrneho centra v Dolnom Kubíne. Na tejto pozícií pracoval do roku 1999. Následne sa znovu venoval súkromnému podnikaniu. V roku 2008 bol poverený riadením Oravskej knižnice Antona Habovštiaka v Dolnom Kubíne, ktorá pod jeho vedením prešla celkovou rekonštrukciou. Vďaka svojím zásluhám získal mnohé ocenenia ako Cena primátora mesta Dolný Kubín (2008), Bronzová cena Matice slovenskej (2019) a Cena mesta Dolný Kubín (2020). Žije a pracuje v Dolnom Kubíne. 
Tvorba.
Počet diel, ktoré Peter Huba doteraz napísal, je približne 129. Debutoval knihou Oravský hrad, ktorá vyšla v roku 1986. Už pred touto knihou však spolupracoval na niektorých ďalších. Knihy mu vychádzali vo vydavateľstvách Matica slovenská, Tranoscius. Ako súkromný vydavateľ vydal a vytlačil najväčšie množstvo svojich diel. Najpyšnejší je na svoju poslednú trilógiu Keď národ umieral (2018-2020).

</doc>
<doc id="661465" title="Apoštolský koncil" url="https://sk.wikipedia.org/wiki?curid=661465">
Apoštolský koncil

Apoštolský koncil (nazývaný tiež Jeruzalemský koncil) je retrospektívne pomenovanie pre diskusie opísané v knihe Skutkov apoštolov v 15. kapitole. Na tomto prvom cirkevnom koncile sa diskutovalo o miere záväznosti židovského Zákona pre kresťanov pochádzajúcich z „pohanského“ prostredia. Výsledkom koncilu bolo zrovnoprávnenie týchto kresťanov a židokresťanov. 
Kontext.
Podľa Skutkov apoštolov sa po návrate Pavla z Tarzu a Barnabáša Antiochijského vynorila nevyriešená téma, či sa medzi nasledovníkov Ježiša Krista môžu zaraďovať aj nie-židia. Táto otázka sa riešila na stretnutí v Jeruzaleme.
Na zasadnutí apoštolov pod vedením Petra sa diskutovalo o spoločnom postupe vo veci obriezky. Je obriezka nevyhnutná pre spásu alebo stačí len viera v Ježiša? Je potrebné byť "najprv" židom, keď chce niekto vstúpiť do spoločenstva? Sú obriezka a židovský pôvod sekundárnymi javmi pri prijímaní ne-židov? Kým kresťanskí farizeji pod vedením Jakuba sa zameriavali na striktné dodržiavanie Zákona, a teda aj obriezky, Peter vysvetľoval, že pohanské národy sa stali veriacimi po vypočutí Evanjelia.
K tejto otázke sa teda vynárajú dve odpovede - Petrova reč spočíva na ohlasovaní, Jakubova na Zákone. Ide vlastne o otázku postavenia Krista v spáse od Boha a v usporiadaní vzťahov medzi židmi a nie-židmi v prvých židovsko-kresťanských komunitách.
Datovanie koncilu.
Tieto udalosti sú vo všeobecnosti datované do obdobia okolo roku 50, zhruba jedno desaťročie pred smrťou Jakuba, „brata Ježiša“. Literárne indície nás vedú k rozdeleniu tohto Apoštolského koncilu do dvoch období: prvé okolo 49-50 vedené Petrom a zaoberajúce sa otázkou "spásy" podľa teológie o Kristovi a Duchu. Druhé (po roku 52 a pred rokom 58) vedené Jakubom, ktorý sa zaoberá praktickými otázkami o spoločenstve "„v duchu rozumného a pokojného legalizmu“". O týchto výsledkoch sa v roku 58 dozvedá Pavol po svojom návrate z Malej Ázie, Grécka a Macedónska.
Koncilová diskusia.
Diskusia sa dá zhrnúť nasledovne: je viera v Ježžiša dostačujúca, aby bol človek spasený, alebo je potrebné sa viac zamerať na tradičné pravidlá v judaizme, ktoré zahŕňajú aj obriezku? Hľadanie odpovede na túto otázku sa stalo dôležitým po Petrovom obrátení stotníka Kornélia.
Jakub sa prikláňa v prospech Petrovho riešenia a vyvracia názor farizejov, že je potrebné byť obrezaný pred krstom. Navrhuje zredukovať zákazy na striktné minimum, aby mohli byť do spoločenstiev prijímaní pohania spolu s pôvodnými židmi: zakáz jedenia krvavého mäsa a obetovania modlám, zákaz smilniť. Napriek tomu Jakub udržiava v Judei a v Jeruzaleme oddelenie židov a pohanov.
Rozhodnutie zhromaždenia, známe pod menom Apoštolský list, sa nachádza v Skutkoch apoštolov (15, 23-29):
„Apoštoli a starší bratia pozdravujú bratov z pohanov v Antiochii, Sýrii a Cilícii. Počuli sme, že vás niektorí, čo vyšli z nás, znepokojili a rozvrátili vám srdcia rečami, hoci sme ich ničím nepoverili. Preto sme sa zhromaždili a jednomyseľne sme sa uzniesli, že vyberieme mužov a pošleme ich k vám s našimi drahými Barnabášom a Pavlom, ľuďmi, ktorí vydali svoj život za meno nášho Pána Ježiša Krista. Vyslali sme teda Júdu a Sílasa a oni vám aj ústne povedia to isté. Lebo Duch Svätý a my sme usúdili, že nebudeme na vás klásť nijaké iné bremeno okrem toho nevyhnutného: zdŕžať sa mäsa obetovaného modlám, krvi, udusených zvierat a smilstva. Ak sa budete tohto chrániť, budete konať správne. Buďte zdraví!“

</doc>
<doc id="661490" title="Róbert Géresi" url="https://sk.wikipedia.org/wiki?curid=661490">
Róbert Géresi

Mgr. Róbert Géresi (* 18. júl 1967, Kráľovský Chlmec) je reformovaný duchovný maďarskej národnosti. Od 1. januára 2021 je biskupom Reformovanej cirkvi na Slovensku. Pred zvolením za biskupa pôsobil od roku 1995 ako zborový farár – štatutár v zboroch Seňa, Milhosť a Perín.
Životopis.
Geresi sa narodil v Kráľovskom Chlmci, kde absolvoval spoločne s Malým Horešom základnú školskú dochádzku. Následne absolvoval gymnázium v Kráľovskom Chlmci. Po maturite začal študovať na Slovenskej vysokej škole technickej v Bratislave, nakoniec však vyštudoval na na Evanjelickej teologickej fakulte Karlovej univerzite v Prahe. Štúdium úspešne dokončil v roku 1993, počas vysokoškolského štúdia získal tiež štipendium vo Švajčiarsku v Ženeve. 
V rokoch 20082020 pôsobil dvanásť rokov v predsedníctve – synode – Reformovanej kresťanskej cirkvi (RKC) ako pastorálny a sekulárny vodca súčasne.
Volebnou synodou presbyterov matkocirkevných zborov bol Géresi 9. decembra 2020 zvolený za v poradí 4. biskupa RKC v dejinách samostatnej Slovenskej republiky so začiatkom úradu od 1. januára 2021. Kandidoval ako jediný kandidát, vo funkcii nahradil Lászlóa Fazekasa, biskupa od roku 2008.
Ocenenia.
15. marca 2018 získal z rúk prezidenta Maďarska Dôstojnícky kríž občianskej triedy Maďarského záslužného radu „za príkladnú činnosť v službách národa a za významné zásluhy v oblasti náboženského a spoločenského života“.

</doc>
<doc id="661500" title="Anna Chlumsky" url="https://sk.wikipedia.org/wiki?curid=661500">
Anna Chlumsky

Anna Chlumsky (; * 3. december 1980, Chicago, Illinois, Spojené štáty) je americká herečka, známa predovšetkým z filmu "My Girl" (1991). Od rokoch 2012 až 2019 stvárnila Amy Brookheimovú v televíznom seriály "Veep". 
Detstvo a mladosť.
Chlumská sa narodila matke Nancy, ktorá pracovala ako speváčka a herečka a otcovi Frankovi, ktorý bol kuchár a saxofonista. Bola vychovávaná v katolíckej rodine a má český a chorvátsky pôvod.
Kariéra.
Začínala ako detská modelka v roku 1989. V roku 1991 jej bola ponúknutá hlavná detská postava vo filme "My Girl". Zahrala si aj v druhom pokračovaní, ktoré vyšlo v roku 1994.V rovnakom roku si zahrala aj po boku herečky Sissy Spacek vo filme "Trading Mom". O rok neskôr si zahrala po boku Christiny Ricci vo filme "Gold Diggers: The Secret of Bear Mountain". 
Svoju hereckú kariéru pozastavila v roku 1998, kvôli štúdiu. V roku 2002 štúdium ukončila v odbore medzinárodné vzťahy a neskôr sa tejto práci aj venovala. Keď zistila, že ju práca nenapĺňa vrátila sa späť k herectvu. Zúčastnila sa preto školenia na Atlantic Theatre Company, na Manhattane. 
V roku 2006 sa objavila v jednej z častí sedemnástej série televízneho seriály "Zákon a poriadok", ktorý mal premiéru v roku 2007. Účinkovala tiež v divadlách v New Yorku. V roku 2012 stvárnila postavu Amy Brookheim, v politickom televíznom seriály "Veep". Za jej herecký výkon získala šesť nominácii na ocenenie Primetime Emmy Awards. V októbri 2019 bola obsadená po boku Julie Garner do jednej z hlavných postáv v televíznom seriály spoločnosti Netflix, "Inventing Anna". Seriál by mal mať premiéru v roku 2021. 
Osobný život.
V roku 2008 sa vydala za Shauna So, s ktorým chodila od roku 2000. Majú spolu dve dcéry, Penelope Joan (* 2013) a Claru Elizabeth (* 2016). 

</doc>
<doc id="661508" title="Jacki Weaverová" url="https://sk.wikipedia.org/wiki?curid=661508">
Jacki Weaverová

Jacqueline Ruth Weaver (; * 25. máj 1947, Sydney, Nový Južný Wales, Austrália) je austrálska herečka, ktorá v rokoch 2011 a 2013 získala nomináciu na Academy Awards. 
Detstvo a mladosť.
Je dcérou Edith a Arthura Weaverovích. Jej matka bola migrantkou z Anglicka. Získala štipendium na štúdium sociológie ale odmietla a namiesto toho začala študovať herectvo. 
Kariéra.
Svoju kariéru začala v roku 1962. Pôsobila v austrálskej hudobnej šou "Bandstand". Dlhý čas vystupovala v divadlách. Od roku 1971 sa začala venovať filmu. Jej prvým filmom bol austrálsky film "Stork". V roku 1975 stvárnila jednu z vedľajších úloh vo filme "Picnic at Hanging Rock". Koncom 70. rokov bola menej obsadzovaná do filmových úloh, preto sa začala venovať naplno divadlu. 
V roku 2010 sa začala častejšie objavovať vo filmoch. Získala úlohu vo filme "Animal Kingdom", kde stvárnila matriarchát rodiny lupičov. Jej herecký výkon jej vyslúžil nomináciu na Academy Awards v kategórii najlepšia herečka vo vedľajšej úlohe a tiež austrálske ocenenie AACTA, ktoré získala. V roku 2012 bola obsadená do filmu "Silver Linings Playbook", za ktorý tiež získala nomináciu na Academy Awards v rovnakej kategórii. 
V roku 2019 sa pripojila k hereckému obsadeniu filmu "Pooms", kde hrala po boku herečiek Diane Keaton, Pam Grier a Rhei Perlman. Od rovnakého roku účinkovala v austrálskom televíznom seriály "Bloom". 
Osobný život.
Bola tri krát vydatá a z prvého manželstva má syna Dylana, narodeného v roku 1970. 

</doc>
<doc id="661517" title="Sílas" url="https://sk.wikipedia.org/wiki?curid=661517">
Sílas

Silas (v starodávnej gréčtine: Σίλας "Sílas" alebo Σιλουανός "Silouanós") bol jedným z členov prvej kresťanskej komunity v Jeruzaleme, misionárom a pravdepodobne biskupom v Korinte.
Život.
Silas pravdepodobne pochádzal z Jeruzalema. Bol podľa tradície medzi vybranými sedemdesiatimi Ježišovými učeníkmi. V Skutkoch apoštoloch (15.-16. kapitola) sa spomína, že ho spoločenstvo zvolilo, aby sprevádzal na cestách Pavla z Tarzu. Išlo o dve Pavlove cesty: prvá viedla do Antiochie, druhá do Galatie spolu s Timotejom. Takisto sprevádzal počas svojich ciest misionárov v Sýrii, Cilícii et Macedónii.
V meste Philippes boli obvinení z agitácie medzi ľuďmi (pravdepodobne po uzdravení posadnutého otroka), zbití palicami a hodení do väzenia. Podľa Biblie prišlo o polnoci, keď sa modlili, silné zemetrasenie. Spadli im reťaze a dvere sa otvorili. Väzenský strážca, ktorí sa domnieval, že väzni ušli, sa chcel zabiť, ale Pavol mu v tom zabránil. Vrhol sa im teda k nohám, zaviedol ich k seba a keď im umyl rany, bol on i všetci v dome pokrstení.
Po udalostiach vo Philippes pokračovali vo svojej ceste do Amfipola, Apolonia et do Solúna, v ktorom obrátili na vieru mnohých ľudí.
Sílas bol údajne následne vysvätený za biskupa Korintu, kde po mnohých zázrakoch zavŕšil svoj život.
Význam mena.
Meno Sílas je gréckou obmenou pre latinské meno "Silvanus", ktoré znamená "z lesa". Hoci sa v Biblii uvádza meno ako rímske, "Sílas" by mohlo pochádzať z predrímskeho jazyka v Itálii, ako to naznačuje osobas "Asilas", etruský veliteľ a bojovník, ktorý hrá dôležitú rolu v epopeji Eneida od Vergília.
Uctievanie.
Katolícka cirkev oslavuje svätého Sílasa 13. júla; východné cirkvi ho uctievajú 30. júla (spolu s ďalšími Ježišovými učeníkmi: Silvanom, Krescensom a Andronikom) 

</doc>
<doc id="661525" title="Ľudovít Goga" url="https://sk.wikipedia.org/wiki?curid=661525">
Ľudovít Goga

Ing. Ľudovít Goga (* 5. február 1969, Bratislava) je slovenský politik, poslanec Národnej rady Slovenskej republiky za stranu SME RODINA.
Životopis.
Vyštudoval Ekonomickú univerzitu s titulom inžinier ekonómie. Od roku 1994 pôsobil 20 rokov ako CEO spoločnosti technických riešení pre lyžiarske rezorty a vzdelávanie v oblasti parkovacej politiky.
Ovláda anglický a nemecký jazyk.
Politika.
Do politiky vstúpil v roku 2015 na kandidátnej listine strany SME RODINA, ktorá v parlamentných voľbách 5. marca 2016 získala 172 860, t. j. 6,62 % platných hlasov. V rokoch 20162020 pôsobil ako opozičný politik a poslanec NR SR. V parlamentných voľbách 29. februára 2020 SME RODINA získala 237 531, t.j. 8,24% platných hlasov, stala sa treťou najsilnejšou stranou v parlamente a vládnou stranou, a Ľudovít Goga bol znovuzvolený za poslanca NR SR.
Expertíza.
Ľudovít Goga je vedúcim pracovnej skupiny hnutia SME RODINA pre medzinárodné vzťahy. Od roku 2016 sa zúčastnil mnohých odborných konferencií a fór v rámci celej Európy (Helsinki, Brusel, Bukurešť, Sofia atď.) a bol pravidelným zástupcom NR SR na zasadnutiach Konferencie parlamentných výborov pre záležitosti Únie parlamentov členských štátov EÚ (COSAC).
Od roku 2020 je vedúcim Stálej delegácie NR SR v Parlamentnom zhromaždení NATO a predsedom Skupiny priateľstva NR SR so Spolkovou republikou Nemecko. Zároveň je členom Výboru NR SR pre európske záležitosti a Zahraničného výboru NR SR, ako aj členom skupín priateľstva NR SR s krajinami Afriky, so Štátom Izrael, s USA a Kanadou, Rakúskom, Lichtenštajnskom a Švajčiarskom.
Na medzinárodnej scéne je tiež zodpovedným za spoluprácu hnutia SME RODINA s európskymi politickými hnutiami a stranami združenými v politickej skupine Identita a demokracia (ID), ktorá je po voľbách do Európskeho parlamentu jeho 5. najväčšou frakciou.

</doc>
<doc id="661528" title="Vojenský klub (Plovdiv)" url="https://sk.wikipedia.org/wiki?curid=661528">
Vojenský klub (Plovdiv)

Vojenský klub () je klubová budova zo začiatku 20. storočia, nachádzajúca sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Budova leží v centrálnej časti mesta Plovdiv medzi juhovýchodným rohom parku Car Simeonova gradina () a ulicou "Ivan Vazov" ().
Dejiny a súčasnosť.
Rozhodnutie o výstavbe budovy vojenského klubu padlo na zasadnutí miestneho zastupiteľstva pod vedením vtedajšieho starostu Christa G. Danova 25. marca 1898. Ako miesto bola vybraná lokalita v juhovýchodnom rohu parku "Car Simeonova gradina" na začiatku vtedajšej ulice "Stancionna" (). Vojenským predstaviteľom v meste sa toto miesto nepozdávalo, lebo sa nachádzalo pomerne ďaleko od vtedajšieho kultúrneho centra mesta (ktorým bolo námestie pri mešite Džumaja) a zrejme toto bolo dôvodom, prečo sa s výstavbou začalo až o niekoľko rokov neskôr. Samotná výstavba budovy prebiehala v rokoch 1906 – 1908, pričom bola dokončená ku koncu roku 1908. Oficiálne otvorenie prebehlo v noci z 31. decembra 1908 na 1. január 1909 a malo podobu novoročného dôstojníckeho a občianskeho plesu.
18. januára 1927 budovu zachvátil požiar, ktorý vážne poškodil predovšetkým strechu a v auguste toho istého roku sa začalo s opravami. Táto reštaurácia prebiehala pod vedením architekta Christa Peeva. Vzápätí po ich ukončení však budova bola vážne poškodená v dôsledku Čirpanského zemetrasenia, ktoré sa udialo počas veľkonočných sviatkov 18. apríla 1928, pričom hlavná sála bola úplne zničená. Budova vojenského klubu bola jednou z najviac poškodených budov v meste. Rekonštrukcia následne prebiehala v roku 1929, pričom začala na jar. Financovanie tejto opravy prebehlo pod záštitou špeciálneho tzv. "Riaditeľstva pre pomoc pre postihnutých a pre obnovu poničení po zemetrasení" (). Celková suma potrebná na rekonštrukciu dosiahla hodnoty 4 730 981 vtedajších bulharských levov. V 70. rokoch 20. storočia miestne zastupiteľstvo plánovalo budovu zbúrať, nakoniec k tomu však nedošlo.
Budova sa od otvorenia už od otvorenia využívala, okrem svojho pôvodnej funkcie vojenského klubu, aj na množstvá rôznych občianskych kultúrnych aktivít a v budove sa pravidelne konali divadelné predstavenia, koncerty, večierky a plesy. Okrem kultúrnych akcií sa budova v minulosti využívala aj ako miesto, kde sa konali verejné súdne procesy. Klub funguje ako významná kultúrna inštitúcia aj v súčasnosti. V budove sa konajú rôzne akcie a iniciatívy predovšetkým pre vojakov, ale aj civilných zamestnancov bulharského Ministerstva obrany medzi, ktoré patria rôzne posedenia, konferencie, fóra, historické besedy, literárne čítania a semináre. Konajú sa tam však aj iné akcie (dostupné často aj širokej verejnosti) ako festivaly, projekcie a rôzne iné druhy kultúrnych vystúpení. Vojenský klub je zároveň aj sídlom mnohých záujmových tvorivých krúžkov (napr. spev, hra na piano, folklórny krúžok, športové tance, balet, moderný balet a iné). Pri vojenskom klube funguje aj sociálna kuchyňa, ktorá pripravuje teplé obedy pre bulharských vojnových veteránov, vojnových invalidov, penzistov bulharskej armády, ale aj pre civilných občanov, ktorí sa zúčastnili misií, ktoré prebiehali pod záštitou bulharskej armády v zahraničí.
Charakteristika.
Autorom projektu budovy je sofijský architekt Nikola Lazarov, ktorý absolvoval štúdiá architektúry v Paríži a je autorom viacerých budov vojenských klubov v Bulharsku. Vojenský klub bol postavený ako dvojposchodová stavba v klasicistickom slohu s prvkami moderny. V pôvodnom vzhľade bolo predné priečelie budovy bohato zdobené a po stranách zakončené dvomi kupolovitými vežami. Pri rekonštrukcii po Čirpanskom zemetrasení boli vynovené len časti budovy, ktoré zostali stáť. Veľká časť prednej fasády vrátane ozdobných kupolovitých veží bola zemetrasením zničená. Nad pôvodnými dvomi poschodiami – klubovým a administratívnym – bolo v rámci tejto rekonštrukcie postavené ešte jedno. Rekonštrukcia prebehla podľa projektu architekta Stojka Stojkova.
Štatút a dôvod pamiatkovej ochrany.
Kategória: kultúrna pamiatka miestneho významu

</doc>
<doc id="661553" title="Far Cry 3" url="https://sk.wikipedia.org/wiki?curid=661553">
Far Cry 3

Far Cry 3 je FPS videohra odohrávajúca sa v otvorenom prostredí odľahlého pacifického súostrovia s názvom Rook Islands. Hra bola vyvinutá a publikovaná spoločnosťou Ubisoft Montreal v spolupráci s Ubisoft Massive, Ubisoft Red Storm, Ubisoft Reflections a Ubisoft Shanghai. Far Cry 3 vyšlo pre platformy Microsoft Windows , Xbox 360 a PlayStation 3 . Hra nijako nenadväzuje na predošlé diely série. Ide teda o voľné, v poradí už tretie pokračovanie pod spoločným označením Far Cry. Prvý diel bol vyvinutý spoločnosťou Crytek . Vydanie bolo pôvodne naplánované na 4. septembra 2012 pre Severnú Ameriku a 6. septembra 2012 pre Európu . Avšak z dôvodov vyladenia všetkých drobností došlo k odloženiu plánovaného vydania. Termín vydania sa tak presunul na 29. november 2012 pre Austráliu, 30. november pre Európu a 4. december pre Severnú Ameriku.
Hrateľnosť.
Far Cry 3 je FPS hrou, v ktorej sa objavujú prvky RPG, perky a systém craftovania. Hráč má možnosť vďaka postupnému navyšovaniu svojich schopností eliminovať nepriateľov na niekoľko spôsobov. Ide napríklad o možnosť tichého zabitia z výšky, z vody alebo z tesnej blízkosti spoza nepriateľa. Vďaka fotoaparátu, ktorý hlavný hrdina vlastní, je možné si označiť a zaniesť na mapu pohyby nepriateľov.
Príbehové misie.
Herná doba príbehovej linky je podľa slov hlavného dizajnéra hry Jamieho Keena 15-20 hodín. Ak sa rozhodnete skúmať svet Rook Island aj po dokončení hry, doba je neurčitá.
Rozloha ostrova a priľahlých častí činí zhruba desaťnásobok veľkosti pôvodných dvoch ostrovov z Far Cry 1 a 2.

</doc>
<doc id="661570" title="Amazon Web Services" url="https://sk.wikipedia.org/wiki?curid=661570">
Amazon Web Services

Amazon Web Services (skratka AWS; doslovne "„webové služby Amazon“") je dcérska spoločnosť firmy Amazon, založená v roku 2006. Jej súčasný výkonný riaditeľ (CEO) je Andy Jassy.
Charakteristika.
Spoločnosť poskytuje internetové služby, tzv. „on-demand cloud computing“ platformy, prístupné 24/7 v rámci platobnej politiky „pay as you go“, kde klient platí len za služby a čas, ktorý využil. Medzi najvyužívanejšie patria dátové úložiská (služby spojené s infraštruktúrou), vzdialené počítačové plochy pre vývoj softvéru, testovanie, dátovú analýzu, produkciu webových aplikácií pre zákazníkov, prevádzkovanie online hier atď., služby pre strojové učenie a internet vecí. Tieto služby sú prístupné pre používateľov cez HTTP protokoly, používajú štýl architektúry REST, pre staršie API je možnosť využiť SOAP protokol.
Dejiny.
Počiatky firmy siahajú do roku 2002, kedy bola spustená prvá beta verzia s názvom „Amazon.com Web Service“. Produkt bol zameraný na služby spojené s poskytovaním IT infraštruktúry (výpočtová sila, úložiská, databázy). Myšlienka vznikla zo stretnutia Jeffa Bezosa a vedúceho tímu, kde sa komunikovali silné stránky firmy Amazon. Došlo k zhode v tom, že jedna z hlavných je efektívna infraštruktúra, poskytujúca zároveň konkurenčnú výhodu. Prvý zámer firmy bol teda poskytovať IT infraštruktúru spolu s vývojárskymi nástrojmi pre vytvorenie pseudo-operačného systému na internete. Od 19. marca 2006 AWS verejne ponúka služby ako S3 (Simple Storage Service), EC2 (Elastic Compute Cloud), nasledovala SQS (Simple Queue Service). Do roku 2009 boli služby prístupné aj v Európe.
Prínosy využívania a poskytované služby AWS.
AWS svojim zákazníkom ponúka stálu dostupnosť služieb a možnosť meniť využívanú kapacitu, prispôsobovať tak potreby pre databázy či počítačovú silu. Používateľ si môže dynamicky meniť mieru využívaných služieb a platí iba za tento rozsah. Vďaka robustnosti AWS služieb spoločnosť realizuje úspory z rozsahu a teda dokáže zabezpečiť nižšie ceny, než v prípade, ak by zákazník využíval vlastné úložiská a počítačovú silu. Navyše vďaka rozsahu pôsobenia AWS a ich globálnym „dátovým farmám“ je možné sprístupniť aplikácie používateľom na celom svete v priebehu niekoľkých minút.
AWS sa zameriava na 3 hlavné typy poskytovaných služieb:
Najznámejšie AWS služby.
"Amazon EC2" (Amazon Elastic Compute Cloud) – Internetová služba, ktorá ponúka zabezpečenú, škálovateľnú výpočtovú kapacitu na cloude. Na výber je celá škála počítačov, ktoré majú rôzne typy procesorov, typy a veľkosti pamätí, operačné systémy. Momentálne je AWS jediná firma, ktorá poskytuje počítače bežiace na operačnom systéme MacOS. Dostupnosť služby je podľa SLA 99,99%.  V súčasnosti firma zabezpečuje internetovú sieť s rýchlosťou 400 Gbps.
"Amazon S3" (Amazon Simple Storage Service) – je produkt slúžiaci na ukladanie dát. Ponúka škálovateľnosť, bezpečnosť a prístupnosť k dátam a výkon. Prípady použitia tejto služby sú predovšetkým dátové jazerá, webové stránky, mobilné aplikácie, záloha dát, archívy, dáta pre IoT zariadenia, analýzu Big Data. Garantuje zachovanie dát na 99,999999999%. Pre dáta je možné nastaviť rôzne úrovne prístupov, zároveň je možné spravovať dáta v súlade so zvolenou legislatívou (napríklad klient, ktorý je aktívny v rámci EÚ využíva správu dát v súlade s opatreniami EÚ).
"AWS Lambda" (tiež „serverless computing service“) – umožňuje spúšťať kód virtuálne, bez administratívy či konfigurácie. Používateľ len nahrá súbor s kódom vo formáte zip., alebo obrázok a nastaví, kedy sa ma kód spustiť (napríklad po kliknutí myšou, v prípade mobilných aplikácií po dotyku na nejaké miesto na obrazovke, aktivácii senzoru, zmeny v dátach, zmeny v stave systému). Zároveň je možné využiť službu pozorovania každej aktivity na Amazon Cloud Watch, kde sa ukladajú súbory s logmi. Používateľ platí len za čas, kedy bola služba spustená, čas sa meria v milisekundách. Medzi typické prípady užitia patrí automatické zmenšenie obrázka, indexovanie súborov, spracovanie logov, validácia obsahu, agregovanie a filtrovanie dát v reálnom čase. Podporuje súbory kódované vo všetkých najznámejších programovacích jazykoch (Node.js, Python, Go, Java atď.).
"Amazon GameLift" – služba pre prevádzkovateľov multiplayer počítačových hier. Poskytuje webhosting s garanciou nízkej latencie (45 ms) a úspory nákladov (až 70% v porovnaní s prevádzkovaním na vlastných serveroch).
Medzi najznámejším využívateľov týchto služieb patria napr. spoločnosť Behaviour Interactive s hrou "Dead by daylight", či organizátori pretekov Formule 1.

</doc>
<doc id="661573" title="3 x 4 =13" url="https://sk.wikipedia.org/wiki?curid=661573">
3 x 4 =13

3 x 4 = 13 je šiesty radový album slovenskej alternatívnej skupiny Chiki liki tu-a z Prešova. Vyšiel 10. októbra 2016, vo vydavateľstve Panorama media. Je to bonusový album zložený z troch častí, cover verzií spriatelených kapiel, živých nahrávok z koncertov a skladieb upravených pre dychový orchester. 
Zoznam skladieb.
1. Guten tag (00:30) Radio Multikulti Berlin Moderation : Anna-Bianca Krause
2. Kuca paca (02:34) hudba: Chiki Liki Tu-a text: Martin Višňovský
3. Kualalumpurčanka (03:17) hudba: Pavel Sekerka, Štefan Klein, text: Pavel Sekerka
4. Malicherná záležitosť (03:20) hudba: Chiki Liki Tu-a text: Martin Višňovský
5. Každý má svoje (03:13) hudba: Chiki Liki Tu-a text: Martin Višňovský
6. Milenka (03:37) hudba: Chiki Liki Tu-a text: Martin Višňovský
7. Kristína (03:58) Chiki Liki Tu-a text: Martin Višňovský
8. Stena (02:56) hudba: Chiki Liki Tu-a text: Martin Višňovský
9. Hore vodou, dole vodou (03:09) hudba a text: Ľuboslav Petruška
10. Ci jeho (03:59) hudba: Chiki Liki Tu-a text: Martin Višňovský
11. DPH (03:54) hudba: Chiki Liki Tu-a text: Martin Višňovský
12. Popolnica (02:30) hudba: Peter Varsavík, Julo Fujak, Jozef Hruška text: Peter Varsavík
13. Rači budu doma (03:36) hudba: Mňága a Žďorp text: Petr Fiala
14. Pod balkónom (05:29) hudba: Chiki Liki Tu-a text: Ľ. Petruška , M. Višňovský
Realizácia.
Zvuk a mix : Tomáš Višňovský, Martin Migaš (13)
Úprava pre dychovú sekciu : Adrián Harvan (2, 6, 7, 11)
Nahrávané : Štúdio Jazierka Prešov (júl, august 2016)
Obal: Mgr.art. Ivana Višňovská  
Obsadenie.
Martin Višňovský – basgitara , spev 
Ľuboslav Petruška – gitara, spev (9,12,14)
Tomáš Višňovský – bicie, klávesy (4), flauta (7)
Hostia 
Ján Višňovský – saxofón „alt tenor baryton“ (2,3,6,7,9,11,13)
Marek Majoroš – trúbka (2,6,7,11)
Jozef Mičko – trombón (2,5,6,7,11)
Lukáš Gulden – saxofón „baryton“ (13)
Tomáš Paľo – trombón (4,8)
Marián Ivan – gitara (4)
Peter Šima – bicie (4)

</doc>
<doc id="661576" title="Dvojkilometrový jeleň" url="https://sk.wikipedia.org/wiki?curid=661576">
Dvojkilometrový jeleň

Dvojkilometrový jeleň je štvrtý radový album slovenskej alternatívnej skupiny Chiki liki tu-a z Prešova. Vznikol v júli a auguste 2005 v Slovenskom rozhlase Lipany, mixoval sa v štúdiu Hardy, Malý Šariš september 2005. Vyšiel vo vydavateľstve SonyBMG.
Realizácia.
Zvuk a mix : Roman Šoltys
Nahrávané : Slovenský rozhlas Sabinov, detašované pracovisko Lipany (júl / august 2005)
Mix Štúdio Hardy, Malý Šariš (september 2005) 
„Pod balkónom“ nahratá u Ľuboslava v obývačke (február 2005)
„Prečo ?“ nahratá u Višňovských v detskej izbe (december 1991) 
Obal : Mgr.Art. Ivana Višňovská
Obsadenie.
Martin Višňovský – basgitara , spev, gitara (5) 
Ľuboslav Petruška – gitara, basgitara (3,9), harmonika, klávesy, spev (9,12) 
Tomáš Višňovský – bicie, spev (5,12)
Hostia
Ján Višňovský – saxofón (8,10)
Jozef Mičko – trombón (4)
Veronika Rabada – plač (8)

</doc>
<doc id="661577" title="Choďte sa hrať pred vlastný vchod" url="https://sk.wikipedia.org/wiki?curid=661577">
Choďte sa hrať pred vlastný vchod

Choďte sa hrať pred vlastný vchod je tretí radový album slovenskej alternatívnej skupiny Chiki liki tu-a z Prešova. Vznikol vo júli 2003 v Štúdiu Solid, Bratislava. Vyšiel vo vydavateľstve Millenium records.
Realizácia.
Zvuk a mix : Ivan Jombík
Nahrávané : Štúdio Solid, Bratislava (júl 2003)
Obal : Igor Derevenec
Obsadenie.
Martin Višňovský – basgitara , spev 
Ľuboslav Petruška – gitara, spev (1) 
Tomáš Višňovský – bicie, klávesy 
Tomáš Paľo – trombón
Hostia
Marek Minárik – basgitara (1) 
Kamil Grebeň – vokály / disco (3)
Peter Dobrota – klávesy (9) 
Juraj Cocher – potlesk (1) 
Ivan Jombík – bubon a fixky (1) 
Ján Višňovský – tenor sax.
Pavel Poliak – tuba 
Igor Klema – trúbka 

</doc>
<doc id="661578" title="Kysak (album)" url="https://sk.wikipedia.org/wiki?curid=661578">
Kysak (album)

Kysak je reedícia prvých dvoch albumov slovenskej alternatívnej skupiny Chiki liki tu-a z Prešova. Vyšiel ako 2CD vo vydavateľstve Agentúra Pohoda. Albumy Nezatváraj Milan Dvere 1998 a Budeš musel vlasy na blond prefarbil 2000 boli doplnené o bonusové skladby. 
Zoznam skladieb.
CD1
CD2
Realizácia.
CD 1
Nahrávané 
1-15 Slovenský Rozhlas Bratislava / február 1998
zvuk : Ľuboš Války
16-17 Slovenský rozhlas Prešov / február 1997
zvuk : Peter Švorc
CD2 
Nahrávané 
1-14 Štúdio Perina Prešov / február 2000
zvuk : Martin Migaš
15-16 Skúšobňa Ulanbátar band / apríl 2002
zvuk : Dušan Papp
Obal : Igor Derevenec
Obsadenie.
Martin Višňovský – basgitara , spev 
Marián Ivan – gitara
Peter Šima – bicie
Tomáš Višňovský – klávesy , trúbka, perkusie, bicie CD2 (2)
Tomáš Paľo – trombón, flauta 
Ľuboslav Petruška – gitara CD2
Hostia
Ján Višňovský – tenor saxofón CD2
Toník Horkeľ – trúbka CD2 
Jozef Stavrovský – baryton saxofón CD2 

</doc>
<doc id="661579" title="Budeš musel vlasy na blond prefarbil" url="https://sk.wikipedia.org/wiki?curid=661579">
Budeš musel vlasy na blond prefarbil

Budeš musel vlasy na blond prefarbil je druhý radový album slovenskej alternatívnej skupiny Chiki liki tu-a z Prešova. Vznikol vo februári 2000 v Štúdiu Perina, Prešov. Vyšiel len na MC v počte 500 kusov vo vydavateľstve Dub-Art.
Realizácia.
Zvuk a mix : Vlado „Randy“ Gnepa, Martin Migaš
Nahrávané : Štúdio Perina Prešov, február 2000
Obal : Mgr.art. Ivana Višňovská
Obsadenie.
Martin Višňovský – basgitara , spev 
Marián Ivan – gitara
Ľuboslav Petruška - gitara
Peter Šima – bicie
Tomáš Višňovský – klávesy , trúbka, perkusie
Tomáš Paľo – trombón, flauta 
Hostia
Ján Višňovský – tenor saxofón 
Toník Horkeľ – trúbka 
Jozef Stavrovský – barytón saxofón 

</doc>
<doc id="661580" title="Šfajčiari zomierajú mladší" url="https://sk.wikipedia.org/wiki?curid=661580">
Šfajčiari zomierajú mladší

Singel Šfajčiari zomierajú mladší z pripravovaného piateho albumu Slzy tvý mámy, Šedivý a spol. slovenskej alternatívnej skupiny Chiki liki tu-a z Prešova. Vznikol v novembri 2013 v Štúdiu Jazierka, Prešov.  
Zoznam skladieb.
1. Letáky (03:42) hudba: Chiki liki tu-a text: Martin Višňovský
2. Ci jeho (03:57) hudba: Chiki liki tu-a text: Martin Višňovský
3. Toto vlastne čije (02:15) hudba: Chiki liki tu-a text: Martin Višňovský
Realizácia.
Zvuk a mix : Tomáš Višňovský
Nahrávané : Štúdio Jazierka, Prešov (november 2013)
Obal: Mgr.Art. Ivana Višňovská
Obsadenie.
Martin Višňovský – basgitara , spev 
Ľuboslav Petruška - gitara
Tomáš Višňovský – bicie

</doc>
<doc id="661582" title="Margecany (album)" url="https://sk.wikipedia.org/wiki?curid=661582">
Margecany (album)

Album Margecany je reedícia prvých troch albumov slovenskej alternatívnej skupiny Chiki liki tu-a z Prešova. Vyšiel ako 3CD vo vydavateľstve Panorama media k výročiu 20 rokov kapely.  
Zoznam skladieb.
CD 1
CD 2
CD 3
Realizácia.
CD 1
Nahrávané 
1-15 Slovenský Rozhlas Bratislava / február 1998
zvuk : Ľuboš Války
16-17 Slovenský rozhlas Prešov / február 1997
zvuk : Peter Švorc
CD 2 
Nahrávané 
1-14 Štúdio Perina Prešov / február 2000
zvuk : Martin Migaš
15-16 Skúšobňa Ulanbátar band / apríl 2002
zvuk : Dušan Papp
CD 3 Štúdio Solid, Bratislava / júl 2003
Obal : Mgr.Art Ivana Višňovská
Obsadenie.
Martin Višňovský – basgitara , spev 
Marián Ivan – gitara
Peter Šima – bicie
Tomáš Višňovský – klávesy , trúbka, perkusie, bicie 
Tomáš Paľo – trombón, flauta 
Ľuboslav Petruška – gitara 
Hostia
Ján Višňovský – tenor saxofón 
Toník Horkeľ – trúbka 
Jozef Stavrovský – bariton saxofón 
Marek Minárik – basgitara 
Kamil Grebeň – vokály / disco 
Peter Dobrota – klávesy 
Juraj Cocher – potlesk 
Ivan Jombík – bubon a fixky 
Pavel Poliak – tuba
Igor Klema – trúbka 

</doc>
<doc id="661583" title="Live Roxy, Live Hodokvas" url="https://sk.wikipedia.org/wiki?curid=661583">
Live Roxy, Live Hodokvas

Je to prvý počin v rámci live DVD koncertov slovenskej alternatívnej skupiny Chiki liki tu-a z Prešova. Vyšiel vo vydavateľstve Panorama media k výročiu 20 rokov kapely. Obsahuje koncerty Roxy, Praha a Live at Hodokvas. 
Zoznam skladieb.
Live in Roxy Praha 20.9.2004
Live at Hodokvas Pezinok 19.8.2006
1. "Harmonika" hudba: Chiki liki tu-a text: Martin Višňovský
2. "Iná šanca není" hudba: Chiki liki tu-a text: Martin Višňovský
3. "Figyelem" hudba: Chiki liki tu-a text: Martin Višňovský
4. "Chameleón" hudba: Chiki liki tu-a text: Martin Višňovský
5. "Laska moja de" si hudba: hudba: Chiki liki tu-a text: Ľuboslav Petruška
6. "Doktori v Prahe a daktorí v Kladne" hudba: Chiki liki tu-a text: Martin Višňovský
7. "Odborník" hudba: Chiki liki tu-a text: Martin Višňovský
8. "Gdo ja" hudba: Chiki liki tu-a text: Martin Višňovský
9. "Dobrý večer mladý pán" hudba: Chiki liki tu-a text: Martin Višňovský
10. "Kristína" hudba: Chiki liki tu-a text: Martin Višňovský
11. "Každý má svoje" hudba: Chiki Liki Tu-a text: Martin Višňovský
12. "Monte Carlo" hudba: Chiki Liki Tu-a text: Martin Višňovský
13. "Lala" hudba: Chiki Liki Tu-a text: Martin Višňovský
14. "Tončo je pončo" hudba: Chiki Liki Tu-a text: Martin Višňovský
15. "Americká pesnička" hudba: Chiki Liki Tu-a text: Martin Višňovský
16. "Ďakujem" hudba: Chiki Liki Tu-a text: Martin Višňovský
17. "Poďme všetci" Chiki Liki Tu-a text: Tomáš Paľo
18. "Do našeho mesta" hudba: Chiki Liki Tu-a text: Martin Višňovský
Realizácia.
Roxy, Praha / 20. september 2004
zvuk / sound : Branislav Feješ
mix : Tomáš Višňovský
Natočené a vyrobené Zebra film 2005
Kamera : Daniel Ondruš, Tomáš Zednikovič, Martin Žiaran, Sean Grimaldi
Strih : Lukáš Zednikovič
Réžia : Lukáš Zednikovič , Juraj Brocko
Hodokvas, Pezinok / 19. august 2006
zvuk / sound : Branislav Feješ, Ivan Jombík
mix : Tomáš Višňovský
Kamera : Peter Kubela
Strih : Marek Mackovič
Réžia : Marek Mackovič
Obal : Mgr.Art Ivana Višňovská
Obsadenie.
Martin Višňovský – basgitara , spev 
Ľuboslav Petruška – gitara , spev
Tomáš Višňovský – bicie 
Tomáš Paľo – trombón (Roxy)
Branislav Jobus – Hodokvas (5)

</doc>
<doc id="661608" title="Provensalské Alpy" url="https://sk.wikipedia.org/wiki?curid=661608">
Provensalské Alpy

Provensalské Alpy je pohorie nachádzajúce sa v južnom Francúzsku v departemente Alpes-de-Haute-Provence. Geograficky sa radí do Západných Álp. Hlavným stavebným kameňom pohoria je vápenec. Najvyššia hora je Tête de l'Estrop (2 961 m).
Poloha.
Na severe tvorí hranicu pohoria sedlo Col d'Allos (2 247 m) a prehradné jazero Serre-Poncon. Na západe je hranica vymedzená údolím rieky Durance. Na východe a severovýchode susedí pohorie s vyššími Kottickými Alpami. Juh masívu je ohraničený Stredozemným morom. Pozdĺž pobrežia sa tiahnu horské masívy Esterel a Maures.
Charakteristika a členenie.
Provensálske Alpy sú krajinne veľmi pestré a pritom rozľahlé pohorie. Celková plocha je 9 300 km². Celé územie masívu je plné hlbokých dolín, roklín a kaňonov v ktorých tečú divoké rieky ako Verdon, Bevera či Loup. Tieto vodou vyhĺbené kaňony majú vysoké steny až niekoľko sto metrov. Sever masívu má ešte veľhorský charakter a dá sa priradzovať k Alpám (Trois-Évêchés a Digne). Južné, prímorské celky Maures a Esterel sú geologicky veľmi staré a k Alpám sa už nezaraďujú. Napriek tomu sú súčasťou horstva Provensálskych Álp.
Trois-Évêchés.
Trois-Évêchés je najvyššou skupinou pohoria, kde sa nachádza najvyšší vrchol Tête de l'Estrop. Zrejme najpôsobivějším štítom celého pohoria je Grande Séolane (2 909 m). Celok je tvorený metamorfovanými horninami ako sú pieskovec a žula. Na východe a juhovýchode susedí so skupinou Prímorských Álp, masívom Pelat (Mont Pelat, 3 050 m).
Digne.
Digne je plošne najrozľahlejší celistvý masív Provensálskych Álp, ktoré sa ďalej na sever rozdeľuje na mnoho nesúrodých malých horských masívov, ktorých štruktúra je veľmi zložitá. Masív Digne je tvorený vápencami a sadrovcami. Vrcholy tu ľahko prevyšujú hranicu 2 000 m. Najvyšším vrcholom je Monges (2 115 m).
Esterel.
Esterel je prímorská oblasť Provensálskych Álp, ktorá dosahuje svoju najvyššiu výšku 618 m v kulminantnom bode Le mont Vinaigre. Vek masívu sa odhaduje na 250 mil. rokov a celková rozloha je 320 km². Pohorie je tvorené magmatickými horninami čadičom a ryolitom.
Maures.
Maures je opäť horstvo, ktoré lemuje Stredozemné more. Najvyšším vrcholom je Signal de la Sauvette (780 m). Maures je tvorené žulou, graptolitom a amfibolitom.
Príroda.
Rastlinstvo je v oblasti teplých Provensálskych Álp veľmi pestré. Objavujeme tu aj zástupcov stredomorskej flór ako napríklad Borovica pínia, cyprusy, Gaštan jedlý či olivy. Darí sa tu aj pistáciam, pomarančom a citrónom. Úplne na juhu rostú opuncia, agáve, kaktusy a aloe. Najcharakteristickejšou rostlinou oblasti Provence je však levanduľa, ktorej modré kvety a omamná vôňa je symbolom južného Francúzska. V masíve Maures rastie mnoho druhov orchidejí a nachádzajú sa tu masívne porasty dubu korkového.

</doc>
<doc id="661612" title="Česko-slovenská hádzanárska liga mužov 1986/87" url="https://sk.wikipedia.org/wiki?curid=661612">
Česko-slovenská hádzanárska liga mužov 1986/87

Česko-slovenská hádzanárska liga mužov v sezóne 1986/87 bol 35. ročník česko-slovenskej hádzanárskej ligy mužov, najvyššej hádzanárskej súťaže mužov v Česko-Slovensku. V súťaži učinkovalo 12 družstiev, čo bolo o 2 družstvá viac ako v minulej sezóne. Prvýkrát sa popri základnej a nadstavbovej časti organizovali aj zápasy play-off, ktoré rozhodli o konečnom umiestnení tímov. Titul obhájila TJ Dukla Praha, ktorá vo finálovej sérii zvíťazila nad TJ Baník Karviná. Pre Duklu to bol 6. titul v rade a 25. celkovo.
Systém súťaže.
Systém súťaže sa oproti minulej sezóne zmenil. Základná časť pozostávala z 22 kôl. Každý s každým sa stretol 2-krát doma a vonku. Po základnej časti nasledovala nadstavbová časť s troma skupinami, ktorá sa hrala rovnako systémom 2-krát každý s každým a v ktorej si družstvá prenášali výsledky zo základnej časti. Výnimkou bola skupina o 9. až 12. miesto (o udržanie), kde družstvá hrali systémom každý s každým až 4-krát. 2 najlepšie družstvá z oboch nadstavbových skupín o titul postúpili do semifinále play-off, zvyšné 4 družstvá postúpili do zápasov o 5. až 8. miesto. Zápasy play-off sa hrali na 2 vyhrané zápasy. Baráž sa viac už nekonala; dve posledné družstvá z nadstavbovej skupiny o 9. až 12. miesto zostúpili do svojich nižších národných súťaží (SNL, resp. ČNL).

</doc>
<doc id="661622" title="Rád svätej Uršule" url="https://sk.wikipedia.org/wiki?curid=661622">
Rád svätej Uršule

Rád svätej Uršule ("Ordo Sanctae Ursulae", OSU) predtým tiež nazývané sestry Uršulínky, sú rímskokatolíckou ženskou rehoľou založenou Angelou Merici 25. novembra 1535 v Brescii. Rád sa venuje výchove a vzdelávaniu dievčat. Prvé tzv. spoločenstvo sv. Uršule spájala snaha o hlásanie Kristovho učenia a spoločné hodnoty uršulínskej výchovy, ktoré sa utvárali. Ich hlavnými piliermi boli dobro a radosť, sebahodnota, komunikácia, dôvera, láska, pravda, sloboda, dôstojnosť, zodpovednosť.
História.
Spoločenstvo založila sv. Angela Merici 25. novembra 1535 . Dátum jej založenia si vybrali na sviatok sv. Kataríny Alexandrijskej (podľa legiend kresťanská panna zabitá mučeníckou smrťou v 4. storočí). Rád dostal pomenovanie po sv. Uršule, patrónky mládeže, učiteliek a vychovávateliek .Uršulínske školy sú po celom svete spojené mottom "Serviam" ( z "lat." slúžim ) a hodnotami, vychádzajúcimi z Evanjelia, z učenia Cirkvi a obzvlášť zo Spisov sv. Angely Merici. 8. augusta 1536 ju schválil ordinár diecézy.
Rozšírenie spoločenstva sv. Uršule.
Karol Boromejský umožnil spoločenstvu, aby sa venovalo hlásaniu viery. Takto vzniklo kongregované (zoskupené za určitým cieľom) spoločenstvo tzv. uršulínok v Brescii a v Miláne. Neskôr sa hlavným apoštolátom uršulínok stali školy kresťanskej náuky. V 17. storočí sa väčšina domov, v ktorých uršulínky pôsobili, začali meniť na kláštory. Čoskoro bolo toto spoločenstvo rozšírené už po celej Európe. Do roku 1790 bolo ich pomocou založených asi 400 kláštorov.
Vznik Rímskej únie Rádu sv. Uršule.
V tom čase však išlo o samostatné a autonómne komunity. Predstavené matky jednotlivých komunít si priali zjednotiť, a tak 15. novembra 1900 boli pozvané do Ríma. 28. novembra 1900 bola ústne schválená Rímska únia Rádu sv. Uršule pápežom Levom XIII. Dnes ide o medzinárodný, kontemplatívno-apoštolský inštitút. Provincie Rímskej únie Rádu sv. Uršule sú zastúpené v Európe, Ázii, Amerike, Afrike a Austrálii.
Rímska únia Rádu sv. Uršule na Slovenku.
Sestry uršulínky založili na Slovensku prvé školy pre ženy. Svoje pôsobenie začali v Bratislave v roku 1676. V tomto roku im uhorský primas Juraj Selepcsényi odovzdal dokument, ktorým povoľoval a schvaľoval rozšírenie Rádu svätej Uršule v celej krajine. V roku 1698 bol založený kláštor v Košiciach. V roku 1724 aj kláštor v Trnave. Učili tam dievčatá na ľudovej a meštianskej škole a na dievčenskom učiteľskom ústave.
Dnes má na Slovensku Rímska únia Rádu sv. Uršule komunity v Bratislave, Košiciach, Modre, Suchej nad Parnou a v Trnave.
Heslo "serviam".
Rímska únia rádu sv. Uršule má heslo "serviam"", ktoré pochádza z" latinskejho jazyka. V preklade znamená- "budem slúžiť" ( Bohu a ľuďom ). Charakterizuje ho znak, ktorý sa skladá:

</doc>
<doc id="661629" title="Ješkova Ves nad Nitricou" url="https://sk.wikipedia.org/wiki?curid=661629">
Ješkova Ves nad Nitricou

Ješkova Ves nad Nitricou je miestna časť obce Diviaky nad Nitricou v okrese Prievidza. Pôvodne samostatná obec, v roku 1976 pričlenená k Diviakom nad Nitricou, spolu s ďalšími pôvodnými obcami Banky a Mačov.
Polohopis.
Nachádza sa 1 km severne od Diviak nad Nitricou. Dedinou preteká rieka Nitrica.
Dejiny.
Prvá písomná správa o obci je z roku 1343. Ves neustále patrila viacerým šľachtickým rodom. Obec sa samostatne vyvíjala do roku 1976 do jej pripojenia k Diviakom nad Nitricou. Jej zrod sa spomína ako malej Viesky a podľa písomných záznamov sa stretávame s ďalšími názvami:
Pôvod názvu obce, nie je presne známy. Predpokladá sa, že pochádza z krstného mena Ján z rodiny Bossanyi (Tagányi). Istý Tristan postavil obytnú vežu na svojom majetkovom podiele severne od Diviak začiatkom 15. storočia a neskoršie tu vznikla osada, potom samostatná obec.
Kultúra a zaujímavosti.
Turistika.
Z Ješkovej Vsi vedie žltá turistická značka západným smerom na Predný Rokoš () a odtiaľ na Rokoš () v Nitrických vrchoch.

</doc>
<doc id="661635" title="Jozef Brisuda" url="https://sk.wikipedia.org/wiki?curid=661635">
Jozef Brisuda

Jozef Brisuda (* 21. september 1949, Stará Turá) je slovenský jazzman a hudobný redaktor.
Životopis.
V roku 1971 absolvoval Bratislavské štátne konzervatórium (kontrabas). Už v škole hrával na kontrabase a basovej gitare v rôznych kapelách, ako napríklad v orchestri Tatra Revue. 
Po absolvovaní vojenčiny vo Vojenskom umeleckom súbore pôsobil v rôznych bratislavských jazzových formáciách (Trio Gabriela Jonáša, kvarteto Ladislava Gerhardta, TOČR) a tiež v Nemecku, Rakúsku a Holandsku v hudobných divadlách a muzikáloch. V rokoch 1982 až 1984 vyučoval na konzervatóriu v Bagdade a hral v "Bagdad Symphony Orchestra". Po návrate do Bratislavy pôsobil jednu sezónu v Slovenskej filharmónii. Od roku 1986 je zamestnaný v Slovenskom rozhlase ako hudobný redaktor. Tu vystriedal viacero postov, niekoľko rokov pôsobil v "Rock FM Rádiu" a tiež na hudobnej stanici "Melódia". Jeho hudobná žánrová špecializácia je najmä jazz, ktorý prezentuje v reláciách ako "Jazzový klub RD", "Dnes večer jazz" alebo "Hudobné mosty". Popri práci hudobného redaktora a moderátora je naďalej aktívnym inštrumentalistom v rôznych bratislavských jazzových formáciách.

</doc>
<doc id="661642" title="Essie Davisová" url="https://sk.wikipedia.org/wiki?curid=661642">
Essie Davisová

Esther Davis (* 19. január 1970, Hobart, Tasmánia, Austrália) známa ako Essie Davis je austrálska herečka a speváčka, ktorá sa predovšetkým preslávila rolou Phryne Fisher z televízneho seriály "Miss Fisher's Murder Mysteries", z roku 2012.
Detstvo a mladosť.
Davisová sa narodila a vyrastala v meste Hobart, v Tasmánii. Navštevovala Národný Inštitút dramatických zmení v Sydney.
Kariéra.
Jej herecká kariéra sa začala v roku 1993, keď bola obsadená do divadelnej inscenácie "Rómeo a Júlia", kde získala rolu Julie a o rok neskôr sa objavila v divadelných predstaveniach ako "Macbeth" či "Skrotenie zlej ženy". 
V roku 2003 získala ocenenie Olivier Awards, za jej herecký výkon v divadelnej inscenácii "A Streetcar Named Desire" a o rok neskôr, účinkovala v divadle Broadway v inscenácii "Jumper", za ktorú bola nominovaná na ocenenie Tony Awards. 
V roku 2008 si zahrala po boku Nicole Kidman a Hugha Jackmana vo filme "Australia". V rokoch 2012 až 2015 stvárnila postavu Phryne Fisher v televíznom seriály "Miss Fisher's Murder Mysteries". Seriál sa dočkal aj filmového spracovana s názvomm "Miss Fisher and the Crypt of Tears", ktorý vyšiel v roku 2020. V roku 2014 stvárnila hlavnú ženskú postavu v horore "The Babadook", za ktorú získala nomináciu na ocenenie AACTA či Saturn. 
Od roku 2016 účinkovala v televíznom seriály "Game of Thrones", kde sa objavila s šiestej sérii. Začiatkom roku 2019 stvárnila rolu Anny v dráme "Babyteeh", za jej herecký výkon získala ocenenie AACTA v kategórii najlepšia herečka vo vedľajšej úlohe. 
Osobný život.
V roku 2002 sa vydala za Justina Kurzela, s ktorým má dve dve deti - dvojičky.

</doc>
<doc id="661649" title="Štefan Danihel" url="https://sk.wikipedia.org/wiki?curid=661649">
Štefan Danihel

Štefan Danihel (* 29. marec 1885, Plavecký Štvrtok – † 4. február 1966 Bratislava) bol slovenský pedagóg, roľník, odborár a významný politik Hlinkovej slovenskej ľudovej strany v medzivojnovom Česko-Slovensku a v období I. Slovenskej republiky.
Životopis.
Pochádzal zo Záhoria, kde v obci Sološnica pôsobil ako roľník a statkár.
Štúdiá absolvoval vo Viedni, v Malackách, Ostrihome a v Modre. Po nich pôsobil ako učiteľ v Sekuliach a v Sološnici. Svoju pedagogickú činnosť ukončil v roku 1919 sa začal sa venovať hospodáreniu na svojom majetku. Na Záhorí zakladal a viedol družstvá, stál na čele viacerých spoločenských organizácií (napr. hasičských spolkov). Popri tom stále študoval. V roku 1929 sa stal predsedom Kresťanského roľníckeho združenia v Trnave. 
V parlamentných voľbách v roku 1929 bol zvolený za poslanca Národného zhromaždenia za HSĽS v XV. volebnom kraji so sídlom v Trnave. Vo volebnom období 19291935 pôsobil vo výbore brannom, rozpočtovom a poľnohospodárskom.
Za poslanca bol zvolený aj v parlamentných voľbách v roku 1935 za Autonomistický blok (formácia, ktorú HSĽS vytvorila so SNS, AZS a PS), opäť kandidoval v XV. volebnom kraji. Aj v tomto volebnom období (19351939) pôsobil v rozpočtovom, brannom a poľnohospodárskom výbore. V poslaneckej snemovni vystupoval najmä k poľnohospodárskym otázkam. V tridsiatych rokoch 20. storočia pôsobil aj na pozícii predsedu Poľnohospodárskej rady pre Slovensko.
V decembri 1938 vo voľbách do Snemu Slovenskej krajiny je zvolený za poslanca. Stal sa členom rozpočtového výboru snemu. V marci 1939 sa spolu s Jozefom Tisom a Ferdinandom Ďurčanským zúčastnil rokovaní s Adolfom Hitlerom v Berlíne, ktoré predchádzali vyhláseniu samostatnej Slovenskej republiky. Poslancom snemu bol do roku 1945.
Po roku 1945 bol súdený za svoju činnosť v rokoch 19381945, no jeho prípad sa skončil oslobodzujúcim rozsudkom, avšak nevyhol sa konfiškácii majetku. Zomrel 4. februára 1966. Pochovaný je na Martinskom cintoríne v Bratislave.

</doc>
<doc id="661653" title="Absorpčné menštruačné nohavičky" url="https://sk.wikipedia.org/wiki?curid=661653">
Absorpčné menštruačné nohavičky

Absorpčné nohavičky sú ekologická náhrada pre menštruačné vložky a tampóny. Používajú sa počas ženskej menštruácie, pri močovej inkontinencii a v čase šestonedelia. Ich výroba vo svete začala okolo roku 2010 a veľmi rýchlo si získali obľubu medzi ženami kvôli pohodliu a ochrane životného prostredia. Dnes ich používajú milióny žien po celom svete. Na Slovensku zatiaľ nie sú veľmi známe - vedomosti o ich existencii má len 25% žien (január 2021) pričom v Čechách je to až 70%. Pojem menštruačné nohavičky nie je presný, pretože mnohí výrobcovia ním označujú nohavičky, ktoré nemajú absorpčnú vrstvu, ale len nepremokavú ochranu a je ich nutné používať s vložkou alebo tampónom. Nohavičky, ktoré absorbujú výtok sa nazývajú absorpčné menštruačné nohavičky alebo len absorpčné nohavičky. Sú to nohavičky, ktoré sú schopné absorbovať viac ako 20 ml tekutiny. Momentálne je maximálne udávaná absorpcia 60 ml. Počas celej menštruácie, ktorá sa považuje za normálnu, žena stratí asi 50 ml tekutiny v priebehu 3-7 dní. Absorpčné nohavičky sa odporúčajú meniť každých 12 hodín.

</doc>
<doc id="661654" title="Karol Dembovský" url="https://sk.wikipedia.org/wiki?curid=661654">
Karol Dembovský

Karol Dembovský (* 1. október 1885, Haniska – † 17. január 1962, Trenčín) bol slovenský politik, publicista, tréner a významný politik Hlinkovej slovenskej ľudovej strany v období medzivojnového Česko-Slovenska a vojnovej Slovenskej republiky.
Biografia.
V prvej polovici 20. storočia patril k významným predstaviteľom kresťanského roľníckeho združenia na Slovensku. V medzivojnovom Československu sa angažoval aj v Jednote súkromných úradníkov Slovenska a Podkarpatskej Rusi, kde pôsobil ako podpredseda.
V parlamentných voľbách v roku 1935 bol zvolený za poslanca Národného zhromaždenia za Autonomistický blok (formácia, ktorú vytvorila HSĽS so SNS, AZS a PS). Kandidoval v XVII. volebnom kraji so sídlom v Turčianskom Svätom Martine. V tomto období pôsobil ako správca elektrárne v Trenčianskej Teplej. V poslaneckej snemovni pôsobil v rozpočtovom výbore.
Politicky aktívny bol aj v období vojnovej Slovenskej republiky. V rokoch 1938/1939 – 1943 bol vládnym komisárom (prakticky funkcia starostu) obce Trenčianska Teplá a taktiež pôsobil vo funkcii podpredsedu Slovenskej odborovej jednoty súkromných úradníkov.

</doc>
<doc id="661661" title="Kamea" url="https://sk.wikipedia.org/wiki?curid=661661">
Kamea

Kamea (zastarano: kamej; , ) je druh drobnej glyptickej rytiny s nízkym reliéfom vystupujúcim nad základnú plochu materiálu, vybrúsená alebo vyrytá obvykle v skle, polodrahokame či kameni používaná ako ozdoba alebo šperk. Častejšie než s kameou sa možno stretnúť s gemou alebo intalgliou, kde je motív negatívne vyrezaný alebo vyrytý do hĺbky materiálu. Využívajú sa rôznofarebné vrstvy materiálu, prípadne priesvitných alebo polopriesvitných polodrahokamov či skla, aby došlo ku kontrastu medzi portrétom a pozadím. Najčastejším námetom je portrét alebo potom mytologické, biblické, hagiografické či alegorické scény, ďalej znaky, emblémy, iniciály a ornamenty. Kamea, ako drobná sochárska a šperkárska práca, sa používa už od staroveku a najväčšiu obľubu si našla hlavne v antike, renesancii ale aj v 18. a 19. storočí.
Etymológia.
Termín kamea označuje druh drobného nízkeho reliéfu vystupujúceho nad základnú plochu materiálu. Slovo pochádza pravdepodobne zo starofrancúzskeho slova "camaieu" alebo z latinského slova "cammaeus", ktorý ma neznámy pôvod. Pravdepodobne pochádza z arabského slova قمعيل ("kámijál"), čo znamená puk kvetu alebo z perzského slova چوماهان ("chumáhán"), čo znamená achát.
Opis.
Kamea nadväzuje na staršie typy rytín do polodrahokamov, ako sú pečatidlá alebo gemy, ktoré sa objavujú od 4. storočia pred Kr. v Mezopotámii a Egypte. Veľkú obľubu si kamea získala počas vlády Ptolemaiovcov, odkiaľ sa rozšírila do Grécka a Ríma, kde sa stali predmetom zberateľstva, na túto tradíciu neskôr nadviazala najmä renesancia. Niekedy sa touto technikou zhotovovali aj nádoby. Často sa zasadzujú do zlatých lôžok príveskov, spôn, brošní a niekedy prsteňov. Grécke kamey z rôznofarebných kameňov boli čisto len dekoratívne na rozdiel od intaglia, ktoré sa používalo ako pečať. Dosahovali vysokú umeleckú úroveň. Rímske kamey boli predovšetkým zo sardónyxu, ónyxu a sklenenej pasty. Najčastejší motív bol portrét na pamiatku významnej osobností alebo mytologická scéna. Na niektorých kameách nájdeme aj podpisy umelcov. Po páde Západorímskej ríše prežila výroba kamey až do konca stredoveku v Byzantskej ríši, odkiaľ sa často dovážali do západnej Európy. V stredoveku sa často umiestňovali do väzieb evanjeliárov, žaltárov alebo na relikviáre. K oživeniu výroby kamey došlo až v renesancii, hlavne v Taliansku a Francúzsku. Kvôli zvýšenému záujmu o antické umenie sa zdokonalila technika výroby. Najčastejším námetom je portrét, ktorý sa rovnako používal na pamiatku osobnosti ako v staroveku, alebo potom mytologické, biblické, hagiografické či alegorické scény, ďalej znaky, emblémy, iniciály a ornamenty. Kamey boli mimoriadne cenené predmety často ako kráľovské dary. Po celý novovek kamea zažila ďalšiu vlnu záujmu, hlavne v 18. a 19. storočí (klasicizmus, biedermeier a secesia), vďaka zvýšenému záujmu o klasické antické umenie. V tomto období vznikajú pri veľkých európskych kráľovských dvoroch (Paríž, Viedeň, Londýn, Petrohrad, Berlín, Drážďany) bohaté zbierky. V 18. a 19. storočí kamey zdobili šperky ako diadémy, opasky, brošne a náramky.
Kamea je druh drobnej glyptickej rytiny s nízkym reliéfom vystupujúcim nad základnú plochu materiálu, pri ktorého zhotovovaní sa využívajú rôznofarebné polodrahokamy, kamene či sklo. Najčastejšími polodrahokamami sú achát, ónyx, sardónyx alebo karneol. Prípadne sa používajú neobvyklé materiáli, ako korytnačina alebo perleť. Využívajú sa rôznofarebné vrstvy materiálu, prípadne priesvitných alebo polopriesvitných polodrahokamov či skla, aby došlo ku kontrastu medzi portrétom a pozadím. Kamea sa v podobe jednostranného reliéfu používa najmä ako drobná sochárska práca v šperkárstve.
Medzi významné kamey patrí výtvor gréckej glyptiky v zbierke Kunsthistorisches Museum vo Viedni, ktorá zobrazuje Ptolemaia II. Filadelfa a jeho manželku Arsinoé I. K nej sa radí kamea v Petrohradskej Ermitáži, ktorá rovnako zobrazuje Ptolemaia II. Filadelfa a jeho manželku Arsinoé I. Z rímskych kameí je najznámejšia "Gemma Augustea" v zbierke Kunsthistorisches Museum vo Viedni, predstavujúca apoteózu Augustovu. Vo Francúzskej národnej knižnici sa nachádza kamea, na ktorej je zobrazený rímsky cisár Tiberius spolu s jeho rodinou.

</doc>
<doc id="661674" title="František Kendra" url="https://sk.wikipedia.org/wiki?curid=661674">
František Kendra

František Kendra (* 14. august 1893, Bardejovská Nová Ves – † 26. marec 1976, tamže) bol slovenský politik a významný predstaviteľ Hlinkovej slovenskej ľudovej strany v období medzivojnového Česko-Slovenska.
Pochádzal z východného Slovenska a povolaním bol roľník v Bardejovskej Novej Vsi. Ľudovú školu navštevoval v rodnej obci. Kvôli zlej sociálnej situácii v roku 1910 odišiel do Spojených štátov amerických, kde sa popri práci venoval aj kultúrnej činnosti. Pracoval v Jersey City a v New Yorku. Bol členom rímskokatolíckej i gréckokatolíckej telocvičnej jednoty, neskôr ich dokonca aj viedol. Po štyroch rokoch sa z dôvodu zlého zdravotného stavu vrátil späť do Uhorska. Napriek tomu už 18. augusta 1914 nastúpil na vojenskú službu a o pár mesiacov už bojoval na ruskom fronte, kde bol dňa 21. marca 1915 zajatý. Domov sa vrátil po troch rokoch v marci 1918, no ešte na jeseň 1918 bojoval na talianskom fronte. Z vojny sa definitívne vrátil 3. novembra 1918. 
Politicky sa začal angažovať hneď po vzniku Československa. Bol stúpencom vzniku nového štátu a verejne vystupoval voči snahám pripojiť východné Slovensko k Maďarsku. Zakladal Slovenskú ľudovú stranu v okolí Bardejova. Bol pravidelným organizátorom a rečníkom na všetkých ľudáckych podujatiach v dvadsiatych a tridsiatych rokoch minulého storočia na severovýchodnom Slovensku. Postupne sa vypracoval na okresného predsedu strany (v rokoch 1925 - 1928). Bol aj členom obecného zastupiteľstva v rodnej obci. 
V parlamentných voľbách v roku 1935 bol zvolený za poslanca Národného zhromaždenia za Autonomistický blok (formáciu, ktorú vytvorila HSĽS so SNS, AZS a PS). Kandidoval v XXI. volebnom kraji so sídlom v Prešove. V HSĽS patril k umiernenému krídlu. Vo voľbách do Snemu Slovenskej krajiny v roku 1938 už nekandidoval a pravdepodobne už nebol politicky aktívny. V roku 1943 sa František Kendra z Bardejova spomína ako člen správy Zväzu slovenských výrobcov a dodávateľov pražcov, družstva s ručením obmedzením v Bratislave. 

</doc>
<doc id="661677" title="Francúzske kolégium svätého Jozefa" url="https://sk.wikipedia.org/wiki?curid=661677">
Francúzske kolégium svätého Jozefa

Francúzske kolégium svätého Jozefa () je budova bývalej dievčenskej katolíckej školy z prelomu 19. a 20. storočia ležiaca v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Budova je známa aj ako Francúzske dievčenské kolégium svätého Jozefa (), Francúzske dievčenské kolégium (), Dievčenské katolícke kolégium svätého Jozefa (), Dievčenské kolégium svätého Jozefa (), alebo len Francúzske kolégium ().
Lokalita.
Budova leží v centrálnej časti Plovdivu obkolesená ulicami „G. M. Dimitrov“ (), „Krăsťu Pastuchov“ (), „Canko Ďustabanov“ () a „Car Asen“ () v susedstve rímskokatolíckeho kostola svätého Jozefa.
Dejiny a súčasnosť.
V roku 1866 sa v Plovdive prvýkrát objavili mníšky z katolíckeho Rádu Jozefíniek (samotná Dievčenská kongregácia svätého Jozefa bola založená v južnom Francúzsku v roku 1832). 
V roku 1867 sa podarilo s prispením darov od biskupa Andrea Canovu v Plovdive otvoriť francúzsku dievčenskú školu. Okrem 15 000 frankov, ktoré na založenie školy venoval priamo Andrea Canova poskytlo 9 000 frankov tiež francúzske ministerstvo zahraničných vecí. Tieto prostriedky boli okrem dievčenskej školy venované aj blízkemu mužskému kolégiu svätého Augustína. Škola bola spravovaná misionárkami z rádu Jozefíniek. 
V roku 1899 bolo pôvodná dievčenská škola, premenená na kolégium, ktoré začalo poskytovať úplné gymnaziálne vzdelanie. V tom istom roku sa začala aj výstavba nového sídla pre kolégium predstavovaného súčasnou budovou. Úplne dokončená bola výstavba budovy v priebehu roku 1907. V kolégiu učilo v začiatkoch osem jozefínskych mníšok, pričom žiačok bolo približne stopäťdesiat. Časť z nich bola ubytovaná priamo v priestoroch kolégia a zvyšné žiačky na vyučovanie dochádzali. Medzi hlavné predmety výuky patrili technické práce, prírodné náuky, bulharská história a literatúra, francúzsky jazyk, latinský jazyk a účtovníctvo. V období pred začiatkom prvej balkánskej vojny bolo vyučujúcich mníšok pätnásť a na kolégiu sa v tom čase vzdelávalo už približne tristo žiačok. V rokoch 19121915 už bolo vyučujúcich približne dvadsať. 
V roku 1928 postihlo oblasť Plovdivu zemetrasenie, ktoré poškodilo aj budovu kolégia. Stavba musela byť následne renovovaná. Táto reštaurácia bola dokončená v roku 1942. Po 9. septembri 1944, keď sa v Bulharsku zmenila vláda a krajina sa dostala pod sovietsky vplyv sa začali religiózne školy zo strany vlády rôzne obmedzovať, pričom ako dôvod bola uvedená údajná antikomunistická propaganda v týchto zariadeniach. Kolégium však ešte niekoľko ďalších rokov fungovalo. V roku 1948 v kolégiu učilo dvadsaťosem mníšok a žiačok v tej dobe už bolo približne tristopäťdesiat. V priebehu tohto roku bolo kolégium štátnymi orgánmi zrušené, budova bola znárodnená a mníšky, ktoré v kolégiu pôsobili, boli vlakom odsunuté do Francúzska.
Budova sa následne v druhej polovici 20. storočia stala na dlhý čas sídlom pobočky plovdivskej lekárskej univerzity. V roku 1985 bola budova vyhlásená za kultúrnu pamiatku. V roku 1987 sa bývalé kolégium stalo sídlom pobočky sofijskej Technickej univerzity. Po páde socializmu chcel budovu získať naspäť do vlastníctva francúzsky Rád svätého Jozefa, súdny proces však pre nich nedopadol úspešne. V roku 1992 síce objekt bol vrátený reštitúciou do majetku rádu, neskôr však Bulharsko v rámci medzinárodného súdneho procesu dokázalo, že po druhej svetovej vojne v rámci reparácií, ktoré boli vyplatené Francúzsku bola vyplatená aj hodnota tejto budovy. V roku 2000 sa tak budova vrátila do majetku Bulharska. V roku 2012 bolo miestnym zastupiteľstvom vydané povolenie na reštauráciu budovy a samotná čiastočná reštaurácia následne prebehla v rokoch 20172018.
V súčasnosti je budova stále sídlom tzv. Tretieho korpusu plovdivskej pobočky sofijskej Technickej univerzity.
Charakteristika.
Budova bola postavená podľa projektu architektov Vălka Vălkoviča a Georgiho Fingova. V čase výstavby v roku 1899 sa v lokalite výstavby nachádzali len malé svojpomocne postavené obytné domčeky a budova kolégia sa tak stala jedinou väčšou stavbou v okolí. Budova bola pôvodne postavená ako dvojposchodová s veľkým dvorom v ktorom sa nachádzalo množstvo okrasných drevín. Pri rekonštrukcii po zemetrasení v roku 1928 bola zreštaurovaná na základe projektu architekta Kamena Petkova. V rámci tejto rekonštrukcie bolo pristavané tretie poschodie. Budova, a to predovšetkým štylizované geometrické detaily reliéfovej okrasy fasády, sú zhotovené v secesnom slohu.
Štatút a dôvod pamiatkovej ochrany.
Kategória: kultúrna pamiatka miestneho významu
Za kultúrnu pamiatku bola budova kolégia vyhlásená v roku 1985. Ako dôvod ochrany bola uvedená architektonicko-staviteľská hodnota budovy. Od roku 2009 je budova aj urbanistickým pamätníkom a predstaviteľom tzv. kultúrnej krajiny v rámci historickej zóny Filipopolis-Trimoncium-Plovdiv.

</doc>
<doc id="661680" title="Ness Košice" url="https://sk.wikipedia.org/wiki?curid=661680">
Ness Košice

Ness Košice, dlhý tvar Ness Digital Engineering Košice, je vývojové a inovačné centrum produktov a technológií a zároveň vlajkovou loďou korporácie Ness Digital Engineering. Spoločnosť bola založená 1. júla 2005. Centrum poskytuje služby klientom v oblastiach ako automobilový priemysel, doprava, finančný sektor, médiá a marketing, energetika a big data.
V rámci Košického regiónu je Ness Košice s takmer 600 zamestnancami najväčším zamestnávateľom v sektore softvérového inžinierstva. Spoločnosť taktiež podporuje vzdelávanie na stredných aj vysokých školách. Je IT partnerom mesta Košice, neziskových organizácií, ale aj hokejového klubu HC Košice. Spoločnosť je zároveň titulárnym partnerom podujatia "Ness City Triathlon Košice".
Pôsobenie.
Spoločnosť sídli v "BASTION Office Center" na Továrenskej ulici. Ness Košice zároveň otvoril 11. októbra 2018 menšiu pobočku aj v Poprade.
Ness KDC Košiciam.
Je od roku 2014 program zameraný na podporu neziskového sektora v Košiciach. Tento program pozostáva s vývoja bezplatných webových stránok a mobilných aplikácií pre rôzne neziskové organizácie. Spoločnosť takto vytvorila webové sídla napríklad: hádzanárskemu klubu Košice Crows, Bábkovému divadlu Košice, Štátnemu divadlu Košice, organizácii cestovného ruchu "Visit Košice" alebo aj Verejnej knižnici Jána Bocatia. Spoločnosť taktiež vyvinula aplikácie pre Košice - Európske hlavné mesto kultúry 2013 aj Košice – Európske mesto športu 2016.
Podpora škôl.
Príkladom podpory vzdelávania je napríklad Android "Bootcamp", ktorý je organizovaný študentskou asociáciou "BEST". Účastníci tohto campu vyvinuli jednoduchú aplikáciu pre operačný systém Android. Ness v spolupráci s Technickou univerzitou organizuje tzv. HI-tech konferencie, ktoré nesú názov "Geeky (Fri)day". Na týchto konferenciách sú odprezentované novinky z rôznych oblastí technológie na reálnych príkladoch alebo aplikáciách. Ku príkladu, vývoj mobilnej aplikácie pre operačný systém iOS za jednu hodinu. Spoločnosť je tiež podporovateľom iniciatívy "GIRLS’ DAY".

</doc>
<doc id="661686" title="Ness Digital Engineering" url="https://sk.wikipedia.org/wiki?curid=661686">
Ness Digital Engineering

Ness Digital Engineering (hebrejsky: נס טכנולוגיות), je izraelský poskytovateľ IT služieb so sídlom v USA. Na Slovensku má zastúpenie prostredníctvom spoločnosti Ness Košice a Ness Slovensko v Bratislave.
Charakteristika.
Spoločnosť Ness Digital Engineering poskytuje služby informačných technológií a obchodného plánovania v Severnej Amerike, Európe, na Strednom východe, ale aj v tichomorskej Ázii. Pôsobí v dvoch odvetviach: softvérové inžinierstvo ("Ness Digital Engineering") a technológia a integrácia ("Ness CEE").
Vedenie.
Vedenie spoločnosti pozostáva z:
História.
Počiatky spoločnosti Ness možno hľadať v spoločnosti "TEKEM", jednej z prvých softvérových spoločností v Izraeli, ktorú v roku 1969 spolu založili Dr. Laxmi, Meir Burstein a Yoram Rosenfeld. Názov spoločnosti vyšiel z jej hebrejských iniciálok, ktoré znamenajú "Advanced Technology" (v angličtine bola známa ako "Advanced Technology Limited" alebo skrátene "ATL"). Prvým veľkým projektom spoločnosti "TEKEM" bol projekt pre izraelské letectvo v spolupráci s leteckou spoločnosťou Hughes Aircraft Company, ktorá tiež kúpila časť spoločnosti. V 70. rokoch spoločnosť kúpil konglomerát "Tadiran" a stala sa poprednou izraelskou softvérovou spoločnosťou.
V rokoch 1997 až 1999 rodina Wolfsonovcov - investorov do nehnuteľností v New Yorku - získala šesť izraelských IT spoločností, z ktorých najväčšia bola práve spoločnosť "TEKEM". Po dokončení týchto akvizícií boli všetky nadobudnuté spoločnosti konsolidované do jednej prevádzkovej štruktúry v rámci spoločnosti "Ness Technologies" - novej spoločnosti, ktorá bola zaregistrovaná v Delaware v marci 1999. Krátko nato kúpila 20% spoločnosti, spoločnosť "Warburg Pincus", americká súkromná kapitálová spoločnosť.
Do roku 2001 sa Ness stala najväčšou izraelskou spoločnosťou v oblasti IT služieb a začala s globálnou expanznou stratégiou.

</doc>
<doc id="661694" title="Štefan Kovács" url="https://sk.wikipedia.org/wiki?curid=661694">
Štefan Kovács

Generálmajor Ing. Štefan Kovács (* 25. apríl, 1967, Kráľovský Chlmec) je slovenský generál. V súčasnosti je zástupca náčelníka Generálneho štábu OS SR - náčelník štábu.
Vojenská kariéra.
Kovács v rokoch 1985 až 1990 študoval automatizované systémy velenia na Vojenskej vysokej škole v Liptovskom Mikuláši. Svoju vojenskú kariéru začal v 10. spojovacom pluku v Pardubiciach. Následne v rokoch 1992 až 1996 vykonával „riadiace a analytické funkcie“ v 62. uzli rádiotechnického prieskumu v Prešove. V rokoch 1996 až 2000 pracoval na Správe operačného prieskumu GŠ OS SR v Trenčíne. V rokoch 1999 a 2000 študoval tiež na akademickom veliteľsko-štábnom kurze pozemného vojska na Akadémii OS SR. Na Odbore spravodajstva a elektronického boja Generálneho štábu v Bratislave pôsobil v rokoch 200 až 2007. Následne do roku 2010 pôsobil v štrurktúrach NATO (SHAPE) v belgickom Monse. Následne bol zástupca náčelníka Odboru spravodajstva a elektronického boja Generálneho štábu, v rokoch 2011 až 2013 tomuto odboru velil. V rokoch 2013 až 2017 pôsobil na Ministerstve obrany. Vo vojenskej diplomacii pôsobil 20172019 ako vojenský pridelenec v Česku. V období rokov 2019 až 2020 bol veliteľ Strategického centra krízového manažmentu Generálneho štábu.
V generálskych hodnostiach.
16. júna 2020 ho prezidentka Zuzana Čaputová povýšila do prvej generálskej hodnosti, brigádny generál. Kovács bol vtedy veliteľ Strategického centra krízového manažmentu Generálneho štábu.
16. decembra 2020 vláda schválila Kovácsovo povýšenie do hodnosti generálmajor. Prezidentka Zuzana Čaputová ho do hodnosti povýšila 28. januára 2021.
Od roku 2021 pôsobí ako zástupca náčelníka Generálneho štábu OS SR - náčelník štábu.

</doc>
<doc id="661696" title="Česko-slovenská hádzanárska liga mužov 1987/88" url="https://sk.wikipedia.org/wiki?curid=661696">
Česko-slovenská hádzanárska liga mužov 1987/88

Česko-slovenská hádzanárska liga mužov v sezóne 1987/88 bol 36. ročník česko-slovenskej hádzanárskej ligy mužov, najvyššej hádzanárskej súťaže mužov v Česko-Slovensku. V súťaži učinkovalo 12 družstiev, rovnako ako v minulej sezóne. Titul obhájila TJ Dukla Praha, ktorá vo finálovej sérii zvíťazila nad TJ Baník Karviná. Pre Duklu to bol 7. titul v rade a 25. celkovo.
Systém súťaže.
Systém súťaže sa výraznejšie nezmenil. Základná časť pozostávala z 22 kôl. Každý s každým sa stretol 2-krát doma a vonku. Po základnej časti nasledovala nadstavbová časť s troma skupinami, ktorá sa hrala rovnako systémom 2-krát každý s každým a v ktorej si družstvá prenášali výsledky zo základnej časti. Výnimkou bola skupina o 9. až 12. miesto (o udržanie), kde družstvá hrali skupinu bez prenášania výsledkov zo základnej časti, pripočítali sa im ale bonifikačné body za umiestnenie. 2 najlepšie družstvá z oboch nadstavbových skupín o titul postúpili do semifinále play-off, zvyšné 4 družstvá postúpili do zápasov o 5. až 8. miesto. Zápasy play-off sa hrali už na 3 vyhrané zápasy. Dve posledné družstvá z nadstavbovej skupiny o 9. až 12. miesto zostúpili do svojich nižších národných súťaží (SNL, resp. ČNL).

</doc>
<doc id="661697" title="Peter Steinhübel" url="https://sk.wikipedia.org/wiki?curid=661697">
Peter Steinhübel

Peter Steinhübel, známy ako Žaluď alebo Suchý (* 23. november 1964, Bratislava – † 4. august 1999, Bratislava), bol slovenský kontroverzný podnikateľ, vekslák a mafián.
Životopis.
Jeho otec bol známym priekupníkom zlata v „Galérke“ v Bratislave. Steinhübel začínal ako predajca párkov na Hlavnej stanici. Neskôr pracoval ako nástrojár v Závodoch ťažkého strojárstva a potom sa stal vekslákom.
Po páde socialistického režimu začal podnikať. Počas éry malej privatizácie získal autoservis v Pezinku, pred ktorým nechal postaviť repliku Sochy slobody. Potom prenajímal aj sklady.
Od roku 1993 do jeho smrti bolo naňho spáchaných šesť atentátov, všetky prežil okrem posledného. Medzi policajtmi sa údajne hovorilo, že „má sedem životov ako mačka“.
Dňa 20. mája 1997 vstúpil do Vagón Holding spol. s r. o. (Tatravagónka) v Poprade a po zmiznutí väčšinového majiteľa Vladimíra Bachleda sa stal novým generálnym riaditeľom spoločnosti. Jeho meno je tiež spájané s hotelom Kyjev v Bratislave.
Neskôr sa dostal ku spoločnosti Bratislavské mraziarne a. s. a od podnikateľa Vladimíra Poóra odkúpil televíznu stanicu VTV. Pri vchode do areálu Bratislavských mraziarní a. s. bol 4. augusta 1999 zastrelený odcudzenou poľovníckou puškou Sauer z bývalých mliekarní, keď nastupoval v sprievode ochranky do svojej pristavenej limuzíny. 
Po prevoze do nemocnice v bratislavskej mestskej časti Ružinov podľahol následkom zranení v noci zo 4. na 5. augusta.
Je pochovaný na cintoríne v Petržalke, kde aj žil.

</doc>
<doc id="661698" title="Kostol Panny Márie Kráľovnej anjelov (Plovdiv)" url="https://sk.wikipedia.org/wiki?curid=661698">
Kostol Panny Márie Kráľovnej anjelov (Plovdiv)

Kostol Panny Márie Kráľovnej anjelov () je rímskokatolícky kostol z 30. rokov 20. storočia ležiaci v centrálnej časti mesta Plovdiv v Plovdivskej oblasti v južnom Bulharsku.
Lokalita.
Budova leží v centrálnej časti Plovdivu na ulici „Krali Marko“ () č. 10.
Dejiny a súčasnosť.
Výstavba kostola začala v roku 1934. Dokončená a vysvätená bola budova v roku 1937. Kostol vysvätil biskup Vikenti Peev, ktorý ho zároveň premenil na sídelný chrám kapucínskeho rádu v Plovdive. V roku 1985 bol kostol vyhlásený za kultúrnu pamiatku. V roku 2020 sa s povolením bulharského "Národného inštitútu pre nehnuteľné kultúrne dedičstvo" () začalo s reštauráciou budovy.
Kostol je v súčasnosti funkčný chrám pod správou Rádu kapucínov. Patrí pod sofijsko-plovdivskú diecézu.
Charakteristika.
Budova bola postavená podľa projektu plovdivského architekta Dimităra Popova. Kostol bol postavený predovšetkým pre potreby mužského kláštora Rádu kapucínov, ktorí sídli vo vedľajšej budove. Okrem budovy samotného kostola sa v kostolnom dvore nachádza niekoľko menších budov.
Kostolný sviatok sa slávi 2. augusta.
Štatút a dôvod pamiatkovej ochrany.
Kategória: kultúrna pamiatka miestneho významu
Za kultúrnu pamiatku bol kostol vyhlásený výnosom č. 395 z 13. februára 1985.

</doc>
<doc id="661700" title="Enol" url="https://sk.wikipedia.org/wiki?curid=661700">
Enol

Enol, správne alkénol, je organická zlúčenina, ktorá má na jednom uhlíku dvojitú väzbu a hydroxylovú skupinu zároveň, z čoho pochádza i názov týchto zlúčenín ("en" + "-ol"). Konjugovanou bázou enolu je enolát, ktorý vzniká štiepením kyslého vodíka hydroxylovej skupiny. 
Z enolov môžu vznikať ketóny, ktoré sú vo vodných roztokoch zvyčajne stabilnejšie. Enoly teda často podliehajú keto-enol tautomérii. Niekedy však môžu byť enoly stabilizované napríklad konjugáciou. Príkladom enolov, ktoré sú stabilné a nepodliehajú tautomerizácii, sú napríklad fenol alebo kyselina askorbová.
Enoly a enoláty umožňujú priebeh aldolových reakcií, pri ktorej spolu reagujú dve karbonylové zlúčeniny. Medzi aldolové reakcie patrí aldolová adícia, pri ktore vzniká aldol (hydroxyketón alebo hydroxyaldehyd) a aldolová kondenzácia (pri ktorej vznikajú enóny).

</doc>
<doc id="661709" title="Teodor Turček" url="https://sk.wikipedia.org/wiki?curid=661709">
Teodor Turček

Teodor Turček (* 9. november 1898, Nedanovce – † 26. január 1964, Partizánske) bol slovenský politik a významný predstaviteľ Hlinkovej slovenskej ľudovej strany v medzivojnovom Česko-Slovensku a v období I. Slovenskej republiky.
Biografia.
Vo svojej obci pôsobil ako roľník. Veľmi intenzívne sa zapájal do jej diania. Jeho pričinením v Nedanovciach vznikla dychová hudba, spevokol, ako aj spotrebné družstvo a mal zásluhu na vzniku kultúrneho domu. Ako roľník bol aktívnym tiež vo Zväze vzájomných roľníckych pokladníc.
Študoval na gymnáziu vo Vacove, kde v roku 1916 zmaturoval. Hneď potom musel nastúpiť na vojenskú službu pri 14. honvédskom pluku v Nitre. Počas I. svetovej vojny bojoval na ruskom fronte, kde bol zranený a následne prevezený domov. Po uzdravení bojoval opäť, tentokrát na francúzskom fronte, kde zotrval do konca vojny. Počas vpádu maďarských vojsk na územie Slovenska konal službu ako poručík pri 4. delostreleckom pluku.
Následne študoval na hospodárskej akadémii v Košiciach, po skončení ktorej začal hospodáriť na rodinnom majetku v Nedanovciach. Od roku 1925 bol členom okresnej organizácie HSĽS v Topoľčanoch, v roku 1933 sa stal jej predsedom, neskôr aj členom výkonného výboru strany. 
V parlamentných voľbách v roku 1935 bol zvolený za poslanca za Autonomistický blok (formácia, ktorú vytvorila HSĽS so SNS, AZS a PS). Kandidoval v XV. volebnom kraji so sídlom v Trnave. V snemovni pôsobil v zásobovacom a poľnohospodárskom výbore.
Vo voľbách do Snemu Slovenskej krajiny v roku 1938 bol zvolený za poslanca. Bol ním aj po vyhlásení Slovenského štátu a zotrval až do konca jeho existencie v roku 1945. V sneme pôsobil v národohospodárskom výbore.
Po roku 1945 bol za svoje politické aktivity v rokoch 19381945 v rámci retribučného súdnictva odsúdený na 3 roky žaláru a konfiškáciu časti majetku.

</doc>
<doc id="661716" title="Peter Beňo" url="https://sk.wikipedia.org/wiki?curid=661716">
Peter Beňo

Mgr. Peter Beňo (* 2. september 1972, Bánovce nad Bebravou) je rímskokatolícky pomocný biskup Nitrianskej diecézy a titulárny biskup sídla Amudarsa. V minulosti pôsobil ako dekan Trenčianskeho dekanátu a rektor Diecéznej svätyne svätých Andreja-Svorada a Beňadika v Skalke nad Váhom.
Životopis.
Peter Beňo sa narodil v Bánovciach nad Bebravou ako syn Jána a Anny Beňových a vyrastal v obci Prusy. V rokoch 19901996 vyštudoval teológiu na Kňazskom seminári svätého Gorazda v Nitre v rámci Rímskokatolíckej cyrilometodskej bohosloveckej fakulty Univerzity Komenského v Bratislave. Od roku 1996 pôsobil postupne vo farnostiach v Púchove, Nesluši, Soblahove a Skalke nad Váhom.
Beňo sa tiež venoval akademickej sfére, v rokoch 20022008 bol prefektom Kňazského seminára sv. Gorazda v Nitre, zároveň vyučoval na Teologickom inštitúte v Nitre a Rímskokatolíckej cyrilometodskej bohosloveckej fakulte Univerzity Komenského v Bratislave.
Biskup.
Pápež František Beňa 29. januára 2021 menoval za pomocného nitrianskeho biskupa s prideleným titulárnym biskupstvom Amudarsa v Alžírsku. Vysviacku prijal 24. apríla z rúk Viliama Judáka, nitrianskeho diecézneho biskupa, Giacoma Ottonela a Mariána Chovanca v Diecéznej svätyni sv. Andreja-Svorada a Beňadika v Skalke nad Váhom.

</doc>
<doc id="661721" title="Barlaam a Joazaf" url="https://sk.wikipedia.org/wiki?curid=661721">
Barlaam a Joazaf

Barlaam a Joazaf je anonymný byzantský duchovný román / legendová poviedka či hagiografické dielo. Príbeh patril medzi najpopulárnejšie diela stredoveku. Bol preložený do mnohých jazykov, vrátane latinčiny, cirkevnej slovančiny, arménčiny, etiópčiny či starej češtiny ("Barlaam a Josafat"). Zachovalo sa okolo 140 stredovekých manuskriptov s románom, mnohé z nich sú bohato zdobené. Najranejšie pochádzajú zrejme z 10. storočia. Existovala tiež moslimská a židovská verzia príbehu.
Podkladom príbehu bola legenda o Buddhovi a kresťanské motívy. Dielo bolo veľmi obľúbené aj v samotnej Byzancii. Cisár Ján VI. Kantakuzénos a niekoľkí srbskí Nemanjićovci dokonca po vstupe do kláštora prijali po hlavnom hrdinovi meno Joazaf. Barlaam a Joazaf sú Pravoslávnou cirkvou uctievaní ako svätí, ich sviatok pripadá na 2./19. novembra. Ceasarom Baroniom boli tiež zapísaní do Rímskeho martyrológia (27. novembra). Vincent z Beauvais, v trinástom storočí uviedol príbeh vo svojom diele "Speculum Historiale". V skrátenej podobe sa nachádza aj v "Zlatej legende" Jakuba z Voragine. Existovali aj básnické a dramatické spracovanie príbehu.
Pôvod a autorstvo.
Nie je úplne zrejmé ako sa legenda o Buddhovi dostala do Byzancie. Rovnako je stále sporné aj autorstvo gréckeho (byzantského) diela. Podľa jednej teórie bola prepracovaná legenda preložená do arabčiny/perzštiny a následne možno v manichejskom prostredí do gruzínčiny (tzv. "Balavariani"). Z gruzínčiny mala byť (možno) Euthymiom Athonitom preložená do gréčtiny. Iný (tradičný) názor autorstvo pripisoval gréckemu svätému Jánovi Damaskému. Kým niektoré zdroje túto tézu výslovne odmietajú, iné ju považujú za celkom spoľahlivú. Vo viacerých manuskriptoch sa zase spomína meno mnícha Jána z palestínskeho Kláštora Mar Saba.
Podľa toho, ktorá teória je pravdivá možno grécke dielo datovať do 7./8. storočia po Kristovi (Ján Damaský/mních Ján) alebo do 10./11. storočia (Euthymios Athonita). Grécke (byzantské) dielo obsahuje niekoľko nových elementov, ako napr. Aristidovu "Apológiu". Starší z dvoch latinských prekladov vznikol pred rokom 1048.
Dej.
Dielo rozpráva o indickom princovi Joazafovi, ktorému astrológovia predpovedali, že sa obráti na kresťanskú vieru. Kráľ Abenner (Avenier/Avenir), aby tomu zabránil, a aby pred synom utajil utrpenie a bolesť ľudského života, vychováva princa v odlúčeného od sveta v paláci. Keď však princ jedného dňa spozná chorého starca, slepca a umierajúceho malomocného. Spoznal vďaka tomu choroby, starobu a smrť. Následne sa pod vplyvom zbožného mnícha Barlaama stal kresťanom. Vzdal sa trónu a neskôr obrátil na kresťanskú vieru i svojho otca. Opustil svet bohatých a stal sa pustovníkom. Zápletka deja umožnila autorovi diela vykresliť odlišnosti medzi pohanstvom a kresťanstvom.

</doc>
<doc id="661725" title="Ligúrske Alpy" url="https://sk.wikipedia.org/wiki?curid=661725">
Ligúrske Alpy

Ligúrske Alpy je pohorie nachádzajúce sa úplne na juhu Alpského oblúka v Taliansku (Piemont, Ligúria). Alpy týmto pohorím definitívne prechádzajú do ďaľšieho veľkého celku – Apenín. Pohorie je zložené výhradne z vápenca a z jednej svojej strany je obklopené Ligúrskym morom. Druhá strana sa pozvoľna stráca v Pádskej nížine. Pohorie leží väčšinou na talianskom území, vo Francúzsku sa nachádza iba zlomok z celkovej rozlohy 4 500 km².
Poloha.
Pohorie je na západe oddelené od Prímorských Álp sedlom Colle di Tenda (1 870 m). Na juhu tvorí hranicu územia sedlo Colle Altare (Passo Giove), ktoré ho oddeľuje od masívu Apenín. Vzhľadom k blízkosti mora a vápencovému podložiu sa Ligúrske Alpy považujú za raj botaniky.
Členenie.
Ligúrske Alpy tvoria zložitý labyrint masívov a dolín. Až na strednú časť hlavného hrebeňa pôsobí rozloženie hôr chaoticky a neusporiadane. Pohorie je rozdelené na niekoľko skupín:
Vrcholy.
Hory majú prevažne trávnatý charakter, iba v najvyšších partiách sú skalnaté. Najvyšším vrcholom je vápencová pyramída Punta Marguareis (2 650 m), ktorá leží v prírodnom parku Alta Valle Pesio. Hora Monte Pietravecchia leží iba 20 km od mora a jedná sa tak v rámci juhu o poslednú alpskú dvojtisícovku.
Turismus.
V Ligúrskych Alpách je vzhľadom k jej nízkej popularite zlá infraštruktúra avšak podmienky pre turistiku nie sú zlé.

</doc>
<doc id="661727" title="Far Cry 4" url="https://sk.wikipedia.org/wiki?curid=661727">
Far Cry 4

Far Cry 4 je akčná FPS hra s otvoreným svetom od štúdia Ubisoft Montreal. Far Cry 4 bolo na Slovensku vydané na Microsoft Windows , PlayStation 3 , PlayStation 4 , Xbox 360 , Xbox One 18. novembra 2014.
Príbeh.
Hlavným hrdinom "Far Cry 4" je Ajay Ghale, syn Ishwari a Mohana Ghalea, ktorý cestuje do Kyratu, aby splnil posledné želanie svojej matky, ktorá zomrela vo veku 46 rokov na rakovinu. Jej posledným želaním bolo, aby jej popol uložil vedľa Lakshmany. A keďže Ajayov otec zomrel, keď mal Ajay len 3 roky, tak sa na cestu vydáva sám. Po príchode do Kyratu sa dozvedá, že Pagan Min nie je zas tak dobrým vodcom, ako ho pozná z novín v Amerike a že Mohan Ghale bol vodca Golden Path, ktorá chce už spomínaného Pagan Mina zvrhnúť. Ajay sa hneď na začiatku hry pridáva na stranu Golden Path a bojuje po jej boku proti Pagan Minovi a jeho Kráľovskej armáde s cieľom zosadiť ho z trónu. Potom však zistí, že Pagan je jeho nevlastný otec, pretože jeho matka si ho vzala, potom čo utiekla od Mohana. V hre tiež existuje alternatívny koniec: Hneď na začiatku hry môžete vypočuť Pagan Mina a počkať na neho ako umučí vášho priateľa. Spolu sa potom vydáte k Lakshmane.
Golden Path a Kráľovská armáda.
Golden Path je rebelská armáda, ktorá bojuje proti samozvanému kráľovi Pagan Minovi. Aktuálne Golden Path vedú Amita a Sabal, pričom každý z nich má iné názory na to, ako by mal byť Kyrat oslobodený. V hre máte možnosť sa rozhodnúť, či budete plniť misie, ktoré vám ponúka Amita alebo Sabal. Podľa vášho rozhodovania nastane jeden z 5 rôznych koncov hry. 
Herné prostredie a aktivity v hre.
Herné prostredie je situované do okolia Himalájí, vrátane zasnežených oblastí. Počas hry sa dostanete na rôzne miesta Kyratu (rozloha Kyratu je 46 km + Shangri-La) a spoznáte veľa postáv. Jedným z miest ktoré budete musieť navštíviť je napr. Shanatská aréna, posvätný chrám Jalendu alebo dedina Utkarsh. Hra zachováva herné princípy z "Far Cry 3" , teda predmety v debnách zostali, možnosť vylepšovať svoje veci (napr. Puzdro na zbrane) zostala tiež, oproti "Far Cry 3" tu pribudol hák, s ktorým možno vyšplhať nielen na kopce, ale aj do gyrokoptéry.
Shangri-La.
Shangri-La je mýtické miesto do ktorého sa budete môcť dostať iba päťkrát a to len v podobe bájneho bojovníka Kalinaga. Tu bude vašou úlohou poraziť zlého Rakšasu a navrátiť tomuto miestu mier a pokoj.
Hory.
Ďalej hra láka na zasnežené oblasti Himalájí. Tie sú ale dostupné len vtedy, ak to vyžaduje príbeh.
Odomykanie zobrazenie mapy.
Rádiové veže z "Far Cry 3" tu vystriedali Zvonica, tých je v Kyratu celkom 17 a za každú obsadenú sa Vám zobrazia kúsok mapy a získate zdarma jednu zbraň.
Vedľajšie aktivity.
V hre máte aj veľa vedľajších aktivít, napr. Môžete obsadzovať stanovištia a pevnosti, pretekať, hľadať zberateľské predmety alebo pomáhať obyvateľom Kyratu v úlohách typu Znižovanie stavu, Záchrana rukojemníkov alebo Oko za oko. Novinkou je možnosť si osedlať slona, ​​preletieť sa nad Kyratom v gyrokoptére (tá je pre dvoch pasažierov) alebo si privolať na pomoc spolubojovníkmi.
Karma.
Novo do hry pribudli aj tzv. Body karmy. Tie sa udeľujú za dokončovanie karmických udalostí a roztáčanie modlitebných mlynčekov. Za každú úroveň karmy neskôr dostanete nejaký bonus v podobe zliav (na zbrane, nábytok do vášho domu a pod.). Týchto úrovní je v hre celkom osem.
Sťahovateľný obsah.
The Syringe.
"The Syringe" je exkluzívna misia ktorú dostali len majitelia season passu v deň vydania hry. V nej je vašou úlohou získať tajomný recept skôr než sa ho zmocnia jednotky Pagan Mina.
Escape from Drugesh Prison.
"Escape from Drugesh Prison" (slovensky "Útek z Durgesh" ) je nepríbehové DLC vydané 14. januára 2015 na Xbox , PC , PlayStation 3 a PlayStation 4. Vašou hlavnou úlohou je dostať sa k vrtuľníku, ktorý pre vás poslala Golden Path a ubrániť ho. Na to, aby ste sa dostali k vrtuľníku, máte ale len 30 minút. Tento čas sa dá navýšiť strhávaním propagandistických plagátov, dobývaním stanovíšť alebo napríklad plnením úloh, za ktoré tiež dostanete vylepšenia pre finálny súboj, zbrane, kože pre vylepšenie alebo skúsenosti.
Valley of the Yeti 's.
DLC "Valley of the Yeti 's" (slovensky "Údolie yettiov" ) ponúka celkom nový príbeh a horskú lokáciu kde sa ocitnete po zostrelení vášho vrtuľníka. Hneď prvou úlohou bude obsadiť vysielaciu budovu, kde sa takto dozviete, že vášho pilota uniesol neznámy kult uctievačov Yalunga. Potom nasleduje prvá noc, v ktorej musíte stanovište ubrániť pred už spomínanými uctievačmi. V tom vám môžu pomôcť vedľajšie úlohy, vďaka ktorým môžete získať napríklad mínové pole, výbušné barely alebo debny s muníciou. Týchto nocí je v hre celkom päť. Príbeh končí tým, že zničíte bájnu relikviu a zabijete vodcu kultistov.
Hurk Deluxe Pack.
"Hurk Deluxe Pack" pridáva do hry 3 nové misie a 5 zbraní (napr. Harpúnu)
Overrun.
Overrun (slovensky "Obsadenie" ) je herný PvP mód v ktorom je vašou úlohou dobyť alebo naopak ubrániť dané lokácie. Do hry tiež prináša až štyri nové mapy.

</doc>
<doc id="661728" title="Chrám Nanebovstúpenia Pána (gréckokatolícky, Plovdiv)" url="https://sk.wikipedia.org/wiki?curid=661728">
Chrám Nanebovstúpenia Pána (gréckokatolícky, Plovdiv)

Chrám Nanebovstúpenia Pána () je kostol bulharskej gréckokatolíckej cirkvi z 30. rokov 20. storočia ležiaci v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Chrám je známy aj pod názvami Chrám svätého Nanebovstúpenia (), Chrám svätého Nanebovstúpenia Pána () alebo Uniatský chrám ().
Lokalita.
Budova leží v centrálnej časti Plovdivu na dvore tzv. „novej budovy“ bývalého francúzskeho mužského kolégia na ulici „Krăsťu Pastuchov“ () č. 22.
Dejiny a súčasnosť.
Vznik gréckokatolíckej farnosti v Plovdive.
Počiatky gréckokatolíckej cirkvi v Bulharsku sú spojené s pomocou a podporou hnutia asumpcionistov, ktorí na území Bulharska prvýkrát začali vyvíjať činnosť začiatkom 60. rokov 19. storočia a v Plovdive boli prvýkrát zaznamenaní v roku 1863. Rovnako ako aj na iných miestach v Bulharsku, aj v Plovdive významne dopomohli k vzniku gréckokatolíckej farnosti. Tá sa začala formovať v roku 1883, keď sa v meste začali objavovať uniatskí utečenci z oblasti okolo mesta Adrianopol vo Východnej Trácii. Farnosť bola nakoniec založená v roku 1887 spoločne s dokončením prvej uniatskej kaplnky zasvätenej Nanebovstúpeniu Pána. Chrám bol vysvätený biskupom Michailom Petkovom v spolupráci s duchovnými Adrianopolského vilajetu (provincie) v deň chrámového sviatku 2. júna 1888. Prvým kňazom spravujúcim novovzniknutú plovdivskú farnosť sa stal Jacques Chilier, ktorý túto úlohu zastával až do roku 1892. 
Dejiny chrámu.
Prvý uniatský chrám v Plovdive bola kaplnka zasvätená Nanebovstúpeniu Pána, ktorá bola postavená v rokoch 18841887. Táto budova slúžila až do roku 1926, kedy musela byť zbúraná z dôvodu rozširovania ulice „Ľuben Karavelov“ (). Na konci roku 1927 sa začala výstavba nového farského chrámu, táto budova však bola kompletne zničená ešte počas výstavby v dôsledku Čirpanského zemetrasenia v roku 1928. Dnešný chrám bol postavený v roku 1931 a v tom istom roku bol chrám vysvätený exarchom Kirilom Kurtevom.
Chrám je v súčasnosti funkčným farským chrámom gréckokatolíckej plovdivskej farnosti Nanebovstúpenia Pána. Pri chráme pôsobí charitatívna skupina v rámci organizácie Caritas, ktorá sa venuje starostlivosti o starých a chorých. Farnosť taktiež vydáva časopis "Nadežda" (, doslova "Nádej"), ktorý je písaný deťmi navštevujúcimi hodiny vierouky v chráme.
Charakteristika.
Prvá budova.
Prvým gréckokatolíckym chrámom Nanebovstúpenia Pána bola kaplnka, ktorá stála približne 200 metrov od rieky Marice vo dvore mužského katolíckeho kolégia. Išlo o malú budovu s dĺžkou 16 metrov, šírkou 7 metrov a výškou 8 metrov. 
Druhá budova.
Druhá budova mala už stať v susedstve tzv. „novej budovy“ mužského katolíckeho kolégia svätého Augustína a teda v lokalite, kde sa nachádza aj dnešný chrám. Išlo o budovu, ktorá bola naprojektovaná s dĺžkou dosahujúcou 25 metrov, šírkou 14 metrov a výškou 12 metrov s 20 metrov vysokou zvonicou. Aj keď výstavba chrámu sa začala, táto budova nakoniec nebola dokončená.
Súčasná budova.
Súčasná budova bola postavená v blízkosti tzv. „novej budovy“ mužského katolíckeho kolégia svätého Augustína v roku 1931. Najväčšie zásluhy na výstavbe dnešnej budovy mal neskorší pápež Angelo Giuseppe Roncalli, ktorý v tom čase pôsobil ako apoštolský nuncius v Bulharsku a ktorý zabezpečil taktiež prostriedky na financovanie výstavby. Jej autorom je významný plovdivský architekt Kamen Petrov. Budova je postavená ako trojloďová bazilika podľa tradícií východného katolicizmu. Pod budovou sa nachádza krypta v ktorej sa uchovávajú portréty Angela Giuseppa Roncalliho, biskupa Petăra Parčeviča, ale aj autora budovy, architekta Kamena Petrova. Vnútorná výzdoba chrámu vrátane ikonostasu bola donesená z adrianopolských chrámov. Vitráže okien sú zhotovené podľa projektu bulharského umelca Neďalka Bojadžieva, pričom samotné farebné časti sklenených výplní ako aj olovené rámy boli zhotovené vo Francúzsku.
Chrámový sviatok je pohyblivý a slávi sa vždy vo štvrtok na sviatok Nanebovstúpenia Krista.

</doc>
<doc id="661741" title="Chrám Nanebovstúpenia Pána (pravoslávny, Plovdiv)" url="https://sk.wikipedia.org/wiki?curid=661741">
Chrám Nanebovstúpenia Pána (pravoslávny, Plovdiv)

Chrám Nanebovstúpenia Pána () je pravoslávny chrám z konca 30. rokov 20. storočia ležiaci v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Chrám je známy aj pod názvami Chrám svätého Nanebovstúpenia (), alebo Chrám svätého Nanebovstúpenia Pána ().
Lokalita.
Budova leží v centrálnej časti Plovdivu v blízkosti budovy bývalej Katolíckej nemocnice (v súčasnosti vojenská nemocnica) na ulici „Slavianska“ () č. 14.
Dejiny a charakteristika.
Výstavba chrámu prebiehala v období medzi svetovými vojnami a budova bola dokončená v roku 1938. V tomto období prebiehala pomerne rozsiahla výstavba pravoslávnych chrámov na území bulharskej Trácie. Stavali sa tzv. typové chrámy, pričom najčastejšie sa jednalo o chrámy obdĺžnikovitého krížového pôdorysu. Plovdivský chrám Nanebovstúpenia Pána patrí k inému typu. Nie je taký pretiahnutý, ale má viac štvorcový pôdorys. Bočné fasády – južná a severná – sú navyše rozvinutejšie s dôrazom na centrálnu časť, ktorá je vyvýšená. Ako je to obvyklé aj u väčšiny ďalších chrámov z tohto obdobia, aj fasády chrámu Nanebovstúpenia Pána sú jednoduché bez zložitejšej výzdoby. V chrámovom dvore sa nachádza ajazmo.
V súčasnosti je chrám funkčným farským chrámom Bulharskej pravoslávnej cirkvi a konajú sa v ňom pravidelné božské liturgie. Chrámový sviatok je pohyblivý a slávi sa vždy vo štvrtok štyridsať dní po zmŕtvychvstaní Ježiša Krista na sviatok Nanebovstúpenia Krista.

</doc>
<doc id="661742" title="Vojtech Löffler" url="https://sk.wikipedia.org/wiki?curid=661742">
Vojtech Löffler

Vojtech Löffler (* 16. apríl 1906, Košice – † 11. február 1990, Košice) bol slovenský sochár.
Životopis.
Narodil sa v Košiciach. Jeho otec Mihály Löffler (18761954) bol dôstojníkom, účtovným strážmajstrom armády Rakúsko-uhorskej monarchie. Matka Augusztina Krucsay (18791966) pochádzala zo starej šarišskej zemianskej rodiny. Od roku 1912 do roku 1916 bol žiakom na košickej základnej škole. Od 1916 žiakom školy pre kadetov Marosvásárhelyi, ktorú neukončil. Od 1918 do 1920 bol žiakom Štátnej reálnej školy. Následne sa do roku 1923 učil za zubného technika. Od roku 1927 sa začal venovať sohárskej tvorbe. V rokoch 19281931 externe vyštudoval a zmaturoval na Česko-Slovenskom štátnom maďarskom reálnom gymnáziu v Rimavskej Sobote. V 1931 sa taktiež ako zápasník "KAC Košice" zúčastnil na medzinárodných súťažiach zápasníkov v Miskolci, Košiciach a Užhorode. V rokoch 19321933 začal súkromne študovať sochárstvo v Budapešti u Tibora Vilta a Ferenca Medgyessyho. V 1936 v Prahe urobil praktickú skúšku pre zubných technikov a taktiež sa prvý krát oboznámil s výtvarnými princípmi kamenosochárstva.
V roku 1937 mal jeho prvú výstavu umiestnenú vo Východoslovenskom múzeu. Následne v roku 1938 získal prvú cenu v súťaži na pamätnú tabuľu Františka II. Rákóciho v Košiciach. Koncom druhej svetovej vojny bol odvlečený Sovietskou armádou do Sovietskeho zväzu. Do augusta 1947 pracoval v 7-člennej sochárskej skupine v zajateckom tábore. V roku 1947 po návrate naspäť do Košíc, sa oficiálne zapojil do výtvarného života na východnom Slovensku a zároveň definitívne ukončil činnosť dentistu. Dňa 9. decembra toho istého roku, sa oženil s Emíliou Petrovou.
V rokoch 1956 až 1965 precestoval za účelom študijných ciest viaceré krajiny, ako napríklad: Poľsko, Maďarsko, ZSSR, Grécko, Egypt, Libanon, ale aj USA a Kanadu. Dňa 8. apríla 1988 sa oženil s Klárou Schönherzovou. Dňa 11. februára 1990 zomrel. Je pochovaný na Verejnom cintoríne v Košiciach.
Vyznamenania a ocenenia.
V 1967 získal Cenu mesta Košice. 1978 mu bol udelený titul "Zaslúžilý umelec". 1981 mu za jeho celoživotné dielo bola udelená cena Ministerstva kultúry SSR. 1986 bol vyznamenaný Radom práce. 1987 mu bolo udelené vyznamenanie "„A Magyar Népköztársaság Csillagrendje“" ("Rad hviezdy MĽR").
Diela (výber).
Výber diel, realizovaných v exteriéri aj interiéri:
Múzeum.
Múzeum bolo zriadené a otvorené mestskou časťou Košice – Staré Mesto dňa 17. decembra 1993. Svoju expozíciu venoval nebohý Vojtech so svojou manželkou mestu. Dňa 8. februára 2002 bolo rozšírené o bývalú obytnú časť objektu v ktorom sa nachádza. Časť múzea bola zrekonštruovaná v roku 2014.

</doc>
<doc id="661743" title="Prímorské Alpy" url="https://sk.wikipedia.org/wiki?curid=661743">
Prímorské Alpy

Prímorské Alpy (francúzsky "Alpes Maritimes"; taliansky "Alpi Marittime") je pohorie nachádzajúce sa úplne na juhu Álp. Desatinou svojej rozlohy leží na talianskom území a väčšinou vo Francúzsku. Najvyšším vrchom pohoria je Monte Argentera (3 297 m) nachádzajúcim sa v Taliansku. História pohoria bola pre svoju krásu a divokosť spomínaná už z dôb starého Ríma, v tejto dobe ešte nemalo pevne stanovené hranice.
Poloha.
Rozloha pohoria je 7 000 km², čo ho radí jedným z najväčších celkov v Alpách. Od Kottických Álp je pohorie oddelené na severe údoliami riek Stura a Ubaye. Cestné sedlo Colle di Tenda a toky riek Vermenagna a Roya tvoria hranice na východe, kde Prímorské Alpy susedia s Ligúrskymi Alpami. Na západe a juhozápade sú hranicou toky riek Verdon, Artuby a Argens. Južné svahy pohoria splývajú až k Azúrovému pobrežiu.
Geológia a geografia.
Geomorfologicky sú Prímorské Alpy súčasťou Vonkajších kryštalických Álp. Sú tvorené hlavne kryštalickými horninami ako sú bridlice, žula a kompaktná rula. Cez pomerne veľkú výšku tu ľadovce dnes už neexistujú, aj keď sú stále uvádzané niektoré celoročné firnoviska. Ešte na počiatku 20. storočia tu boli dva ľadovce v najvyššej oblasti Argentera. Ako pozostatky posledného glaciálu sú ostro vyhĺbené údolia na juhu pohoria. Najznámejším kaňonom oblasti je Grand canyon du Verdon. Ten je dlhý 21 km a až 700 m hlboký. Na jeho dne preteká rieka Verdon a je jedným z najnavštevovanejších prírodných kútov Francúzska. Ďalším veľkým zárezom je kaňon rieky Cians, ktorého výškový rozdiel 1 600 m prekonáva rieka iba 25 km. Na talianskom území zasahujú od severu do pohoria iba tri významnejšie údolia: Vallone della Rovina, Valle Valleta a Val Sankt´Anna.
Členenie.
Pohorie sa delí na niekoľko pomerne veľkých celkov. Na talianskej strane sú to Argentera a Tenibre. Vo Francúzsku sú to plošne rozsiahle skupiny Mercantour, Pelat, Niceské predhorie a Castellanské predhorie.
Vrcholy.
Najvyšším vrcholom celého pohoria je Monte Argentera. Najvyšším vrcholom francúzskej časti je Monte Gelàs.
Príroda.
Veľké výškové rozdiely a tým pádom značné klimatické rozpätie má za následok veľmi bohatú flóru a faunu v horách a predhoriach. Sú tu napríklad, vo Francúzsku už vzácne, rozsiahle smrekovcové lesy. Horná hranica lesov tu dosahuje výšky okolo 2 500 m. Vyššie sa tiahnu na vegetáciu bohaté alpínske lúky často porastené rododendrony. Z klasickej horskej fauny tu žije svišť, kamzík, kozorožec či muflón.
Na francúzskom území sa pri hranici s Talianskom rozkladá Národný park Mercantour (údolie Vallée des Merveilles), ktorý je zároveň najmladším národným parkom vo Francúzsku, založeným v roku 1979. Plocha parku je 68 000 ha. Na talianskom území sa nachádza prírodná rezervácia Parco Naturale dell´Argentera. V blízkosti sedla Colle di Tenda leží chránená oblasť Riserva Naturale della Bosco e Laghi Palanfré.
Turizmus.
Hlavnými turistickými centrami oblasti sú mestá Valdieri, kúpele Therme di Valdieri (1 368 m) (východzí bod výstupu na Monte Argentera), Cannes, Nice, Barcelonnette, Draguignan. V blízkosti vrcholu Monte Bego (2 873 m) boli objavené dávne kresby staré 3-4 tisíc rokov. Celkom sa dochovalo 45 000 obrazcov a malieb. V údolí Vallée des Merveilles sa nachádza ďalšie nálezisko nástenných kresieb. Komunikačne je pohorie veľmi dobre prístupné. Je tu hustá sieť ciest priamo križujúcimi horami, ktoré často vedú cez horské cestné sedlá značných výšok. V masíve Mercantour sa nachádza štvrté najvyššie položené alpské cestné sedlo Col de la Bonette (2 715 m). Z tohto sedla odbočuje okružná cesta okolo vrcholu Cime de la Bonette, ktorá kulminuje vo výške 2 802 m a vracia sa naspäť na Col de la Bonette. Je to najvyššie miesto, kadiaľ kedy viedla trasa cyklistických pretekov Tour de France. Medzi horolezcami je obľúbené centrum Saint Martin-Vesubie. Najznámejším zimným strediskom pohoria je Isola 2000 (2 091 m) postavená v roku 1971.

</doc>
<doc id="661754" title="Gaston Leroux" url="https://sk.wikipedia.org/wiki?curid=661754">
Gaston Leroux

Gaston Louis Alfred Leroux (* 6. máj 1868, Paríž, Francúzsko† 15. apríl 1927, Nice) bol francúzsky spisovateľ, dramatik a novinár.
Životopis.
Narodil sa v Paríži, mladosť prežil v Normandii a roku 1886 získal zmaturoval na lýceu v Caen. Potom sa presťahoval do Paríža a prihlásil sa na štúdium práv. Štúdium dokončil v roku 1889 a stal sa advokátom. Keď zdedil takmer milión frankov prehýril celé svoje dedičstvo v alkohole a v hazardných hrách a preto začal pracovať ako reportér a divadelný kritik pre "L'Echo de Paris". V roku 1890 sa stal novinárom na plný úväzok. V rokoch 1894 až 1906 precestoval Európu, Áziu a Afriku ako spravodajca denníka "Le Mattin."
Svoj prvý román napísal už v roku 1903, ale až od roku 1907 sa výhradne začal venovať písaniu. Väčšina jeho diel vyšla najskôr na pokračovanie v novinách a časopisoch "(La République française," "Le Matin," "L'Illustration", "Je sais tout," "Le Gaulois" a ďalšie). Svojim románom "Tajomstvo žltého izby" ("Le Mystère de la chambre jaune, 1907)," v ktorom vytvoril postavu novinára a detektíva-amatéra Josepha Rouletabilla, sa stal jedným zo zakladateľov detektívnej literatúry. Niektorými svojimi príbehmi, plnými prevlekov a hrozivých a tajuplných zápletiek zapôsobil na surrealistov. Išlo najmä o jeho najslávnejší román "Fantóm opery" "(Le Fantóm de l'Opéra)" z roku 1910, alebo o knihu "Stroj na vraždenie" ( 1923, La machine à Assassin).
V roku 1919 založil spoločne s Arthurom Bernedom vlastnú spoločnosť "Société des Cinéromans", ktorá sa venovala nakrúcaniu filmov. 
Zomrel na akútnu infekciu močových ciest.

</doc>
<doc id="661758" title="Komisár Maigret" url="https://sk.wikipedia.org/wiki?curid=661758">
Komisár Maigret

Komisár Maigret, občianskym menom Jules Maigret, je literárna postava známa z detektívnych kníh belgického spisovateľa Georgesa Simenona Prípady komisára Maigreta. Ide o jeho najpreslávenejšiu a najznámejšiu literárnu postavu, ktorá sa vyskytuje v jeho literárnych dielach celkovo osemdesiatpäť krát.
V podstate ide vždy o geniálneho policajného detektíva - kriminalistu, ktorý je obdarený mnohými pozoruhodnými osobnými vlastnosťami. Predovšetkým je to jeho veľká intuícia a predvídavosť, veľmi dobré logické uvažovanie, umenie klásť otázky (znalosť ľudskej psychológie ), pozorovací talent a umenie načúvať tomu, čo ľudia hovoria. Ale nie je to človek neomylný a má svoj osobitý ľudský rozmer, ide tiež o človeka omylného a chybujúceho.
Sídli na parížskom Nábreží Zlatníkov v budove parížskej policajnej prefektúry. Nejazdia automobilom, pretože nemá vodičský preukaz. K svojej doprave využíva buď služobné vozidlo alebo použije taxi, v prípadne potreby jazdí aj parížskou MHD. Nosí typický dlhý kabát a výrazný klobúk a fajčí vždy fajku.
Filmové adaptácie.
Prvý Maigretov príbeh bol sfilmovaný už v roku 1932, od tej doby boli postupne rôznymi filmovými spoločnosťami z mnohých krajín sveta ako aj mnohých režisérmi do filmovej podoby prevedené takmer všetky literárne diela o Maigretovi s tým, že Komisárovú postavu stvárnilo postupne 28 rôznych zahraničných hercov , tým 29. sa stal český herec Rudolf Hrušínský, ktorý si túto postavu zahral tak v niekdajšej Československej televízii ako aj v Československom rozhlase, 30. hercom v poradí sa stal v roku 1991 Jiří Schwarz v televíznej snímke "Maigretův prvý prípad" .
Hlavní filmoví predstavitelia.
Zahraničné.
Rupert Davies.
Celkom 53 príbehov - britský televízny seriál spoločnosti BBC TV
Richard Jean.
Francúzsky televízny seriál Les Enquetes du Commissaire Maigret, 88 dielov z rokov 1967 až 1990 francúzskej televíznej spoločnosti ORTF 1. až 26. diel a Antenne 2 27. až 88. diel
Jean Gabin.
Celkom 3 hrané filmy:
Bruno Cremer.
Celkom 54 príbehov francúzskeho televízneho seriálu, 11 dielov nasnímal český kameraman Vladimír Smutný, dva diely režíroval režisér Juraj Herz
Rowan Atkinson.
Zatiaľ 4 diely britského televízneho seriálu "Maigret" :

</doc>
<doc id="661766" title="Cicada 3301" url="https://sk.wikipedia.org/wiki?curid=661766">
Cicada 3301

Cicada 3301 je prezývka organizácie či skupiny, ktorá v rokoch 2012 až 2015 uverejňovala na stránku 4chan zložité hádanky, ktorých cieľom bolo nájsť vysoko inteligentných jedincov v spoločnosti a zlepšiť súkromie a bezpečnosť na internete. Spojenie Cicada 3301 si vyslúžila kvôli obrázkom cikád, ktoré sa v ich hádankách vyskytovali a kvôli podpisu autorov- 3301. Ich hádanky skrývali skryté správy a obrázky, ktoré odkazovali na stránky či knihy so skrytými šiframi. Každé jedno kolo na záver obsahovalo súradnice na miesta v niekoľkých štátov a zemí s plagátmi cikády a QR kódom. Cicada 3301 sa rýchlo dostala do všetkých médiách po celom svete a stala sa silno riešenou témou odborníkmi aj obyčajnými ľuďmi. Správy oficiálnych autorov boli pridávané aj na sociálne siete ako Instagram či Facebook. Podľa informácií sa podarilo Cicade 3301 nájsť dokopy desať inteligentných jedincov, z toho sú známi len "Marcus Wanner" a "Joel Erikkson". 
Prvá hádanka.
Prvá hádanka organizácie sa objavile na webe 4chan "4. januára 2012", kde bol neznámym používateľom 3301 pridaný obrázokoznamujúci že hľadá vysoko inteligentných ľudí, ktorým sa podarí nájsť skrytú správu v obrázku. Netrvalo dlho a len niekoľko minút po zverejnený súboru už niekto zistil, že obrázok stačí otvoriť ako textový dokument, v ktorom bolo možné nájsť ďalšiu šifru. Tá odkazovala na internetový odkaz s obrázkom kačice, ktorý odkazoval na ďalší obrázok. V ňom už boli odkazy na stránku Reddit a súradnice ku knihe. Po šifrovaní sa zistilo, že ide o knihu Mabinogon, kde sa použitím šifrovacej metódy "stránka-riadok-písmeno" dala nájsť ďalšia indícia- tentoraz to bolo telefónne číslo s vopred nahranou správou. Tá po vytočený čísla riešiteľovi oznámila, že ak chce nájsť ďalšiu indíciu, musí nájsť zvyšné dve čísla, spolu ich vynásobiť s číslom 3301 a na koniec výsledku pridať .com. 
Týmito chýbajúcimi číslami boli čísla 509 a 503, teda šírka a výška pôvodného obrázku. Po pridaní .com za výsledok 845145127 ste boli presmerovaní na stránku s odpočtom 84 hodín a obrázok cikády. Po skončení odpočtu stránka ukázala geografické súradnice, ktoré sa odkazujú na reálne miesta v Poľsku, Francúzku a iných ďalších štátov. Jednalo sa o zdrapy papiera prilepené na pouličné osvetlenie, na ktorých sa nachádzala cikáda, resp. logo organizácie a QR kód. Ten odkazoval na stránku s úryvkami z knihy Agriba: The book of a death od spisovateľa Willaima Gibsona. V texte sa nachádzala šifra - sq6wmgv2zcsrrix6t.onion - ktorý odkazovala na špeciálny webový prehliadač Onion Web. V odkaze sa nachádzala správa, ktorá od ľudí požadovala, aby si otvorili svoj hot mail účet. Tam našli správu plnú náhodných slov a ukrytou šifrou. Po mesiaci sa Cicada 3301 ozvala na 4cham-e so správou, že našla ľudí, ktorých hľadala. Napísala, že zámerom hádaniek bolo zlepšiť bezpečnosť a súkromie v oblasti internetu.
Druhá a tretia hádanka.
Po roku sa Cicada 3301 objavila so zložitejšou a podobnou hádankou tej prvej. Tentokrát sa v hádankách nachádzal aj zvukový súbor, The Instar Emergence. Ten odkazoval na Twitter účet s jediným tweetom a to obrázkom s abecednou tabuľkou rôznych znakov, ktorá mala poslúžiť ako pomôcka na dešifrovanie „niečoho“. Rovnako aj v druhom kole boli v rôznych štátoch rozmiestené plagáty s QR kódom, no aké hádanky nasledovali potom, sa už nevie. Vie sa, že boli vybraný ďalší inteligentný jedinci, no správa od autorov hádaniek sa tentokrát neobjavila. V roku 2015 sa objavila ďalšia hádanka a začalo tretie, zatiaľ posledné a najťažšie kolo. Ani to sa však veľmi nelíšilo od predošlých kôl. Opäť sa mala nájsť šifra, ktorá odkazovala na knihu a tá na internetovú stránku. 
Hádanka ale teraz odkazovala na knihu Liber Primus (Prvá Kniha), ktorej autor bol neznámy. Nachádzali sa tam ale ilustrácie cikád a znaky, ktoré sa nachádzali aj na tabuľke, ktorá teraz mala poslúžiť ako pomôcka na preloženie knihy. Preto je pravdepodobné, že knihu zrejme napísal zakladateľ Cicady 3301. Keďže sa správa od tvorcov dlho neobjavovala, začalo sa diskutovať, že kniha musí byť preložená celá, čo neskôr aj tvorcovia v roku 2016 potvrdili. Svojou poslednou správou tiež upozornili, že ich hádanky sú označené tzv. PGP podpisom.
Teórie.
Keďže pri prvom kole Cicada 3301 oznámila, že cieľom hádaniek boli nájsť vysoko inteligentných jedincov a tiež zlepšiť bezpečnosť na internete, veľa ľudí sa domnieva, že išlo o najatie nových členov do CIA a iných podobných organizácií. V júli 2015 sa do PPFA nabúrala skupinka hackerov, ktorý si hovorili 3301, preto sa začali ešte viac šíriť správy, že Cicada 3301 vykonáva ilegálne aktivity. Ako však neskôr dôkazy ukázali, hackerská skupina nemala nič spoločné s Cicadou 3301. Teórie sa ale nemajú o čo oprieť, keďže zatiaľ nemáme žiadne presné dôkazy. 

</doc>
<doc id="661768" title="Michaela Musilová" url="https://sk.wikipedia.org/wiki?curid=661768">
Michaela Musilová

Dr. Michaela Musilová, PhD. (* 11. október 1988, Bratislava) je slovenská astrobiologička a riaditeľka simulovaných marťanských a mesačných misií na výskumnej stanici "HI-SEAS" v USA.
Životopis.
Študovala a robila výskum na California Institute of Technology (USA), University College London (UK), University of Bristol (UK), Chiba University (Japonsko) a na ďalších univerzitách. Viac krát pracovala pre NASA (USA), spolupracovala na viacerých projektoch Európskej vesmírnej agentúry (ESA) a pracovala pre niekoľko svetových observatórií. Ako veliteľka posádky viedla vyše 20 simulovaných misií na Mars a Mesiac, pod záštitou NASA, ESA a iných medzinárodných organizácií. V súčasnosti pôsobí aj ako hosťujúca profesorka na FEI STU v Bratislave a na International Space University (Francúzsko), je podpredsedníčkou Slovenskej organizácie pre vesmírne aktivity (SOSA) a vedúcou konzultantkou pre výskum pre Mission Control Space Services (zameriava sa na rozvoj medzinárodných výskumných spoluprác / Kanada).
Medzi ocenenia, ktoré získala, patri Emerging Space Leaders Grant od International Astronautical Federation, Women in Aerospace – Europe Student &amp; Young Professional Award a bola zaradená medzi 30 najtalentovanejších mladých Slovákov pod 30 vo Forbes Slovensko. Michaela je aj aktívne angažovaná v Medzinárodnej cene vojvodu z Edinburghu. Je patrónkou programu na Slovensku a bola zvolená ako Emerging Leader Representative za celosvetový program. Pravidelne prezentuje po celom svete, píše články pre Space.com a je spoluautorkou knihy autobiografie "Žena z Marsu".
HI-SEAS.
Je riaditeľkou stanice HI-SEAS, pôvodne vyvinutej pre NASA na výskum ľudských vzťahov a psychologických ťažkostí, ktorým budú musieť čeliť astronauti počas dlhodobých pobytov vo vesmíre. Stanica HI-SEAS je otvorená pre vesmírne agentúry a firmy z celého sveta. Organizuje a vedie najmä simulované misie na Mesiac a Mars v spolupráci s NASA a Európskou vesmírnou agentúrou. Ich cieľom je pripraviť personál a technológiu na to, aby raz ľudstvo mohlo žiť a pracovať na týchto mimozemských objektoch. „"Robíme rôzne výskumy, pestujeme rastliny v simulovaných podmienkach, skúmame lávové tunely, pretože v podobných by na Marse aj dnes mohol existovať život, testujeme aj robotov a robotické vozidlá, medzi inými aj rover slovenskej výroby od firmy RoboTech Vision"“, ako uviedla pre Forbes.

</doc>
<doc id="661778" title="Košický večer" url="https://sk.wikipedia.org/wiki?curid=661778">
Košický večer

Košický večer bol mestský večerník v Košiciach. Večerník bol založený v roku 1969, čo z neho robí najstarší večerník na Slovensku.
História.
Lokálno-regionálny denník vznikol v roku 1969 pod názvom "Večer". Mesto Košice sa tak po mestách ako Praha, Bratislava a Brno stali ďalším československým mestom s večerníkom. Jeho tvorcovia chceli aby to bol spravodajsko-reportážne regionálne periodikom, ktoré by vyplnilo časovú medzeru medzi dvoma vydaniami ranníkov v meste.
Spočiatku bol redakčný kolektív poskladaný z menej skúsených novinárov a začiatočníkov. Najprv redakcia sídlila v 2-3 kanceláriách vtedajších "Východoslovenských tlačiarní". Neskôr sa presťahovali do dôstojnejších priestorov. Pôvodne sa mali noviny volať "Košický expres". Bol spracovaný aj grafický návrh titulku – písmená tvoril dym vychádzajúci z komína rýchlika. Na ministerstve kultúry však už mal Zväz slovenských spisovateľov zaregistrovaný týždenník s názvom "Expres". Tak sa návrh zmenil a vybral sa názov "Večer" podľa parížskeho periodika Le Soir.
Zakladajúcimi členmi boli šéfredaktor Ivan Fecko, Miroslav Křížek a Ondrej Antal (zástupcovia šéfredaktora), ďalej redaktori Soňa Černá–Makarová, Milan Desiatnik, Milada Kuxová, Pavol Mato, Štefan Németh, Rudolf Szubally, Anna Švigárová, Juraj Vykukel a fotoreportér Ivan Laputka.
Po prvom roku vydávania v meste so 180 tisíc obyvateľmi dosiahol priemerný denný náklad 20 588 výtlačkov. Už v prvý deň sa muselo na základe záujmu čitateľov k pôvodným 25 tisícom výtlačkov, dotlačiť ďalších 5 tisíc kusov. Predávali ho kolportéri po celom meste, riadení samotnou redakciou.
V roku 1990 bol premenovaný na "Košický večer". Vychádzal denne od pondelka do piatku s víkendovou prílohou v piatkovom vydaní až do júna 2004, kedy ho začal publikovať Petit Press a tlačil každý týždeň v piatok. Najprv niesol názvy "Korzár Večer" a neskôr "MY Večer". Pokus o obnovu prišiel tiež z večerníkom , no ten sa po čase zmenil na týždenník.
V Košiciach a najbližšom okolí v súčasnosti taktiež vychádza piatkové popoludňajšie vydanie "Košického Korzára" s názvom "Košický Korzár večer", ktorého súčasťou je aj televízny program "Fotelka". Tento fakt z neho robí nasledovníkom pôvodného večerníka "Košický večer".

</doc>
<doc id="661779" title="Cicely Tysonová" url="https://sk.wikipedia.org/wiki?curid=661779">
Cicely Tysonová

Cicely Tysonová (; * 19. december 1924, Harlem, New York, USA – † 28. január 2021 Harlem, New York, USA) bola americká herečka a modelka. Je známa z filmov "Sounder" (1972), "The Autobiography of Miis Jane Pittman" (1974), "Oldest Living Confederate Widow Tells All" (1994), "Diary of a Mad Black Woman" (2005), "Farba citov" (2011) a televízneho seriálu "How to Get Away with Murder" (2015 - 2020). V roku 2018 získala Čestného Oscara.
Detstvo a mladosť.
Jej matka bola žena v domácnosti a otec stolár a maliar. Bola z troch detí a jej rodičia boli prisťahovalci z Nevisu, v západnej Indii.
Tysonová sa pravidelne zúčastňovala bohoslužieb v kostole v Harleme a spievala v zbore.
Kariéra.
Jej prvá herecká úloha bola v televíznom seriáli "Frontiers of Faith" z roku 1951. Objavila sa v niekoľkých divadelných inscenáciách za ktoré získala nominácie na divadelné ocenenia. V roku 1972 bola obsadená do dramatického filmu "Sounder". Za svoj herecký výkon získala nominácie na Academy Awards či Zlatý glóbus.
V roku 1974 si zahrala hlavnú úlohu v životopisnom filme "The Autobiography of Miis Jane Pittman". Za herecký výkon získala dve ocenenia Emmy, jedno v kategórii najlepšia herečka v minisérii alebo televíznom filme a druhá v kategórii herečka roka.
S Morganom Freemanom účinkovala v televíznom filme "The Marva Collins Story", z roku 1981. Za stvárnenie titulnej postavy získala ocenenie NAACP. Druhýkrát získala ocenenie v roku 1986, za film "Samaritan: The Mitch Snyder Story", kde sa objavila po boku Martina Sheena.
Jej herecká kariéra v divadle aj pred kamerami pokračovala naďalej a objavila v niekoľkých úspešných filmoch, ako napríklad "Oldest Living Confederate Widow Tells All" (1994), "A Lesson Before Dying" (1999), "Diary of a Mad Black Woman" (2005), "Farba citov" (2011), "The Haunting in Connecticut 2: Ghosts of Georgia" (2013) či "A Fall from Grace" (2020).
V rokoch 2015 až 2020 účinkovala v televíznom seriáli "How to Get Away with Murder", po obku Violy Davisovej.
Za svoje herecké počiny získala množstvo ocenení. V roku 2020 získala ocenenie Peabody Awards a bola uvedená do Televíznej siene slávy.
Osobný život.
Ako sedemnásťročnej sa jej narodila dcéra. Bola dvakrát vydatá. Prvé manželstvo s Kennethom Franklinom trvalo od roku 1942 a rozvedení boli v roku 1956. Druhý raz sa vydala za Milesa Davisa, s ktorým sa rozviedla v roku 1989. Obe manželstvá boli bezdetné.
Tysonová bola krstnou mamou Lennyho Kravitza.
Napísala svoju autobiografiu s názvom "Just as I Am: A Memoir", ktorý vyšla 26. januára 2021, dva dni pred smrťou Tysonovej.
Úmrtie.
Tysonová zomrela 28. januára 2021. Viac informácii o jej úmrtí nie sú známe.

</doc>
<doc id="661780" title="Tours Mercuriales" url="https://sk.wikipedia.org/wiki?curid=661780">
Tours Mercuriales

Tours Mercuriales sú dve kancelárske veže v Bagnolete v departemente Seine-Saint-Denis.
Dve veže postavené v roku 1975 spoločnosťou SAEP a spoločnosťou Eiffage Holding, sa nachádzajú na okraji parížskeho okruhu v blízkosti "Porte de Bagnolet" v štvoruholníku vymedzenom ulicami Jean-Jaurès, Adélaïde-Lahaye, Sadi-Carnot a avenue Gambetta. Volajú sa "Tour Levant" (na východe) a "Tour Ponant" (na západe).
Tieto veže boli súčasťou veľkého projektu obchodnej štvrte na východ od Paríža, ktorého cieľom bolo vyrovnať západnú časť štvrte La Défense.
Architektúra je inšpirovaná architektúrou dvojičiek veží World Trade Center v New Yorku.

</doc>
<doc id="661781" title="Dauphinské Alpy" url="https://sk.wikipedia.org/wiki?curid=661781">
Dauphinské Alpy

Dauphinské Alpy patria po masíve Mont Blanc k najvýznamnejším horským skupinám Álp vo Francúzsku. Predstavuje rozľahlý horský priestor vysokých štítov, ľadovcov, jazier a alpských lúk. Názov súvisí s totožným menom historického územia a s francúzskym šľachtickým titulom. Na starších mapách väčšinou termín Dauphine nenájdeme. Oblasť býva nazývaná "Masív Pelvoux" alebo "Masív Ecrins". Dauphinské Alpy patria k najdivokejším horským systémom Álp. Vďaka značnej strmosti, veľkému prevýšeniu, silnému zaľadneniu a visutými ľadovcami pôsobí dojmom nedostupnosti.
Poloha.
Dauphinské Alpy od západu k severu vymedzujú rieky Rhôna, Isère, Arc, na východe rieky Valloirette, Guisane a Durance, na juhu Buech, Drôme (event. Eygues). Sever oddeľuje od masívu Vanoise údolie rieky Romanche.
Geologické zloženie.
Pohorie je súčasťou Vonkajších kryštalických Álp. Stretávajú sa tu pásma žuly, ruly, bridlíc, gabra a vápencov.
Členenie.
Dauphinské Alpy sa rozkladajú na ploche 5 300 km². Pohorie môžeme rozdeliť na severnú časť Masív du Soreiller, centrálnu oblasť Ecrins a južnú časť Créte de Dourmillouse s najvyšším vrcholom Pic du Bonvoisin (3 560 m). Južné časti už nemajú tak výrazný vysokohorský charakter a nenachádzajú sa tu žiadne ľadovce.
K najznámejším vrcholom Dauphinských Álp patrí najjužnejšia Alpská štvortisícovka Barre des Écrins (4 102 m), ktorá je zároveň najvyššou horou pohoria. Ďalej La Meije a Mont Pelvoux. Na severe územia vynikajú nápadné veže Les Aiguilles d´Arves a masív Grandes Rousses s najvyššou horou Pic de l´Etendard (3 238 m), ktorý je vôbec najzápadnejšou zaľadnenou alpskou oblasťou. Tieto hory už niekedy nebývajú zaraďované k pohoriu Dauphiné, pretože severné ohraničenie vedie pozdĺž rieky Romanche.
Turizmus.
Turisticky je pohorie dobre sprístupnené. Hustá sieť značených chodníkov vedie aj do značných výšok. Do pohoria zasahujú štyri veľké údolia : Vénéon, Valloise, Valgaudemar a Valjouffrey. V severnej časti hôr sú známe lyžiarske strediská l´Alpe-d´Huez a Les Deux-Alpes. Za návštevu stojí mesto Briançon na východnom okraji (pozoruhodný svojim opevnením, ako atrakciou). Briançon je najvyššie položeným mestom v Európe. Na rieke Durance a Ubaye je najväčšie alpská priehradná nádrž Lac de Serre-Ponçon (30 km²). Turistom slúži celkom 32 horských chat, patriacich väčšinou spolku C.A.F. Kempy nachádzame v miestach La Berarde, Vallouise, Villar-Loubiere, Les Faures, Venosc a ďalšie.
Ochrana prírody.
V roku 1973 bol na pomerne rozľahlom území vyhlásený Národný park Écrins o rozlohe 91 740 ha. Dôvodom bola ochrana alpskej flóry, fauny a výrazného vysokohorského reliéfu s množstvom jazier. Môžeme tu naraziť na kamzík, svište, zajace, orly skalné apod. Na území parku platia prísne pravidlá, voľné táborenie je zakázané. Správa národného parku sídli v Gape.

</doc>
<doc id="661794" title="Ernest Denis" url="https://sk.wikipedia.org/wiki?curid=661794">
Ernest Denis

Ernest Denis (* 3. január 1849, Nîmes, Francúzsko† 5. január 1925, Paríž) bol francúzsky slavista, historik a univerzitný profesor. Podporoval snahy o vyslobodenie Čechov a Slovákov z Rakúsko-Uhorska a vznik ich spoločného štátu.
Štúdium.
Vyštudoval zemepis a dejepis na pedagogickom École normale supérieure v Paríži (18671870). Zúčastnil a prusko-francúzskej vojny a obrany Paríža. V rokoch 18721875 absolvoval študijný pobyt v Prahe (češtinu ho učil Jaroslav Vrchlický). Zo slovanských jazykov ovládal ešte bulharčinu, ruštinu a poľštinu. Docentúru získal v roku 1878, profesúru v roku 1905 (profesor najnovších a súčasných dejín na Sorbonne).
Vedecké pôsobenie.
Jeho pôsobenie ako historika a slavistu začínalo bohemistikou. V duchu Palackého sa venoval českým dejinám po roku 1526, J. Husovi (Hus et la guerre des hussites). Viacero prác venoval predbhielohorskému a pobielohorskému obdobiu pričom objasňoval príčiny zániku českej štátnosti. Pri slovakistických prácach čerpal z českých pramenov, čo jeho pozície približovalo k čechoslovakizmu. Venoval sa dejinám južných Slovanov a Rusov. V roku 1920 založil doteraz existujúci slavistický ústav Institut d'études slaves. V šesťzväzkovom kolektívnom diele "L’Histoire générale du IVe siècle à nos jours" písal kapitoly o dejinách slovanských národov (od najstarších čias po 16. storočie), pričom využíval výsledky bádania slovanských vzdelancov.
Druhá oblasť jeho vedeckého záujmu boli dejiny Nemecka a francúzsko-nemeckých vzťahov. Vycházal pritom z francúzskych národných záujmov, hoci sa usiloval o mravné hodnotenie, psychologizáciu a biografický záber.
Bol konzultantom Heleny Turcerovej-Devečkovej pri jej dizertačnej práci o Ľudovítovi Štúrovi.
Vzťah k Čechom, Slovákom a vznik Česko-Slovenska.
Denis (spolu s inými francúzskymi vedcami ako Louis Léger a Louis Eisenmann) už pred prvou svetovou vojnou informoval západnú verejnosť o situácii Rakúsko-Uhorsku. Počas prvej svetovej vojny podporoval publicistickými príspevkami rozbitie Rakúsko-Uhorska a vznik česko-slovenského štátu (napr. v roku 1916 napísal: „Otázka Slovenska má tudiž význam evropský a zachránění slovenského kmene jest jednou z podmínek slobody světa, jedině jejich spojení s Čechy dovolí utvoření státu dosti silného, aby mohli zatarasiti cestu pangermánským choutkám.“). V roku 1915 svojimi kontaktami pomohol Edvardovi Benešovi k nadviazaniu stykov s členmi francúzskej vlády. Založil a niekoľko rokov editoval časopisy "La Nation Tchèque" a "Le Monde Slave". Zúčastňoval sa diskusií o vymedzení hraníc budúceho Česko-Slovenska.
Ocenenia.
V roku 1903 sa stal rytierom Čestnej légie, v roku 1904 mu udelili zlatú záslužnú medailu Prahy.

</doc>
<doc id="661803" title="Dynamický opis" url="https://sk.wikipedia.org/wiki?curid=661803">
Dynamický opis

Dynamický opis je v literatúre druh opisu; opak statického opisu. Opisuje sa ním objekt v pohybe (alebo akoby v pohybe) alebo nejaká činnosť.
Dynamický opis môžeme nazvať aj meniaci sa opis, vyvíjajúci sa opis. Je to opis dejov, procesov či činností, ktoré sa opakujú. Typickým dynamickým opisom je opis pracovnej činnosti. 
Základné znaky dynamického opisu:
V dynamickom opise sa najviac uplatňujú: 
Príklad.
Príklad dynamického opisu, v ktorom sú uplatnené slovesá v 1. osobe množného čísla prítomného času:&lt;br&gt;
"Najprv vyznačíme miesto, kde chceme mať gombík. Ihlou zachytíme niť o látku, navlečieme do dierky gombíka a pretiahneme do druhej dierky. Potom striedavo zapichujeme ihlu do látky a do dierok gombíka. Dbáme na správne držanie ihly. Kolmo napichujeme aj vypichujeme." 
Príklad dynamického opisu, v ktorom sú uplatnené slovesá v 2. osobe množného čísla rozkazovacieho spôsobu:&lt;br&gt;
"Pekný väčší umytý zemiak rozkrojte po šírke na polovicu. Jemné kvapôčky utrite čistou handričkou. Na plôšku zemiaka fixkou načrtnite obrys tvaru pečiatky. Ostrým nožom vyrežte pečiatku podľa nakresleného obrysu. Pred pečiatkovaním ceruzkou načrtnite na výkres jemné vodiace čiary alebo jemnú sieť."

</doc>
<doc id="661806" title="Štefan Onderčo" url="https://sk.wikipedia.org/wiki?curid=661806">
Štefan Onderčo

Štefan Onderčo (* 19. august 1884, Močidľany – † 31. marec 1937, Ražňany) bol katolícky kňaz, politik a významný predstaviteľ Hlinkovej slovenskej ľudovej strany na východnom Slovensku.
Biografia.
Stredoškolské štúdiá absolvoval v Sabinove a v Prešove a následne kňazský seminár v Košiciach. Už počas stredoškolských štúdií sa dostal do kontaktu s národne uvedomelými Slovákmi, ktorí formovali jeho postoje a vlastenecké zmýšľanie. Už ako mladý bohoslovec zorganizoval menšiu skupinu svojich kolegov a priateľov, s ktorými sa tajne zúčastňoval cyrilometodských slávností na moravskom Velehrade. Jeho pronárodné postoje mu neraz spôsobili problémy, dokonca mu hrozilo, že nebude vysvätený za kňaza. Vysvätený bol v roku 1907 v Košiciach. Ako kaplán pôsobil vo viacerých farnostiach: Hernádnémeti, Hanušovce nad Topľou, Sečovce, Vranov nad Topľou, Lastovce a Košice.
Od roku 1913 bol farárom v Ražňanoch, kde pôsobil do konca života. V obci a v okolí je veľmi obľúbený. Snažil sa rozvíjať nielen duchovnú, ale aj národnú stránku obyvateľstva. Dokonca na dvore svojej fary zorganizoval 17. decembra 1918 jedno z prvých verejných podujatí na východe Slovenska po skončení I. svetovej vojny za veľkej účasti obyvateľov z okolia, kde verejne vyhlásil, že okrem západného Slovenska aj východné Slovensko patrí do Československa. Išlo o veľmi odvážne vystúpenie vzhľadom na skutočnosť, že v danej oblasti ešte stále pôsobili uhorské, resp. maďarské ozbrojené zložky.
Za svoju činnosť v prospech slovenského národa sa stal v januári 1920 členom revolučného Národného zhromaždenia. Následne bol vo všetkých parlamentných voľbách v medzivojnovom Československu, teda v roku 1920, 1925, 1929 a 1935 zvolený za poslanca Národného zhromaždenia za Hlinkovu slovenskú ľudovú stranu. Vždy kandidoval v XXI. volebnom kraji so sídlom v Prešove.
Počas svojho dlhoročného pôsobenia v pražskom parlamente si vyskúšal prácu vo viacerých parlamentných výboroch: vyšetrovací, zahraničný, zdravotnícky, živnostensko-obchodnícky, rozpočtový, inkompatibilný alebo náhradník v stálom výbore. V snemovni bol aktívny, zasadzoval sa za práva pre Slovákov, za autonómiu a pravidelne vystupoval v rozpravách k štátnemu rozpočtu. Za vrchol politickej kariéry Štefana Onderča môžeme považovať posledné volebné obdobie, kedy bol 18. júna 1935 zvolený za podpredsedu Poslaneckej snemovne Národného zhromaždenia republiky Československej. V roku 1931 bol vymenovaný za kanonika sídelnej košickej katedrálnej kapituly. Zomrel 31. marca 1937 na zákernú chorobu vo veku 52 rokov.
V parlamente Štefana Onderča nahradil Ivan Pješčák, predstaviteľ rusínskeho Autonómneho poľnohospodárskeho zväzu, ktorý kandidoval spolu s HSĽS v rámci Autonomistického bloku. Na pozícii podpredsedu poslaneckej snemovne Štefana Onderča nahradil Jozef Sivák.
Štefan Onderčo je pochovaný na cintoríne v Ražňanoch. Pochovával ho košický biskup Jozef Čársky za asistencie Andreja Hlinku.

</doc>
